{"dokumentstatus":{"dokument":{"hangar_id":"2438937","dok_id":"GE0949","rm":"1990/91","beteckning":"49","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"49","slutnummer":"0","datum":"1991-01-15 00:00:00","systemdatum":"2010-02-17 00:00:00","publicerad":"1991-01-15 00:00:00","titel":"Riksdagens snabbprotokoll 1990/91:49 Tisdagen den 15 januari","subtitel":null,"status":null,"htmlformat":null,"relaterat_id":null,"source":"webbnav","sourceid":"{E3405504-DEA0-42A3-AB0E-4502B7FAC1A2}","dokument_url_text":"http://data.riksdagen.se/dokument/GE0949/text","dokument_url_html":"http://data.riksdagen.se/dokument/GE0949","dokumentstatus_url_xml":"http://data.riksdagen.se/dokumentstatus/GE0949","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:49</div>\r\n<div class=\"sidhuvud_datum\">Tisdagen den 15 januari</div>\r\n<div class=\"sidhuvud_klockslag\">Kl. 14.30</div>\r\n<hr class=\"sidhuvud_linje\">\r\n<pre>Välkomsthälsning till gästande estnisk\r\ndelegation</pre><pre>Anf. 1 TALMANNEN:</pre><pre>Vår riksdag gästas denna vecka av en delegation\r\nfrån Estlands parlament. Delegationen är just nu\r\nnärvarande i kammaren. Vi hälsar våra estniska\r\nkolleger och deras tjänstemän hjärtligt och varmt\r\nvälkomna till Sverige och Sveriges riksdag.</pre><pre>\r\nMeddelande om information från regeringen</pre><pre>Anf. 2 TALMANNEN:</pre><pre>Vid kammarens sammanträde torsdagen den 17\r\njanuari lämnar utrikesminister Sten Andersson kl.\r\n14.30 information om läget i Baltikum och krisen i\r\nGulfområdet.</pre><pre>1 § Svar på fråga  1990/91:304 om Liberia</pre><pre>Anf. 3 Utrikesminister STEN ANDERSSON\r\n(s):</pre><pre>Herr talman! Gudrun Schyman har frågat mig om\r\nregeringen avser vidta några åtgärder för att främja\r\nen demokratisk utveckling i Liberia.</pre><pre>Från svensk sida har vi sett med oro och bestörtning\r\npå den tragiska utvecklingen i Liberia. Kriget har\r\ndrabbat civilbefolkningen hårt. Tusentals civila har\r\nfått sätta livet till under striderna. Mer än 750 000\r\nmänniskor uppges ha flytt till grannländerna.\r\nYtterligare omkring 1 miljon är flyktingar i det egna\r\nlandet, vars totala befolkning uppgår till 2,3\r\nmiljoner invånare. Således har mer än halva landets\r\nbefolkning drivits bort från sina hem. Förödelsen i\r\nlandet och skadorna på infrastrukturen är\r\noerhörda. Skövling och plundring har ägt rum i stor\r\nskala. Epidemiska sjukdomar och svår hungersnöd\r\nhärjar nu.</pre><pre>Sverige ger i likhet med ett antal länder\r\nkatastrofbistånd till Liberia och grannländerna.\r\nSverige har hittills bidragit med 3 milj.kr. till FNs\r\nflyktingkommissarie (UNHCR) och ca 3,5 miljoner\r\ntill svenska enskilda organisationer, främst för\r\ninsatser bland liberianska flyktingar i\r\ngrannländerna. Den 10 januari beslutade SIDA\r\nefter samråd med utrikesdepartementet om\r\nytterligare 10 milj.kr. för katastrofinsatser främst i\r\nLiberia. Av dessa medel går 8 milj.kr. till FNs\r\nbarnfond UNICEF och 2 milj.kr. till Diakonia.\r\nUNICEF blir det första FN-organ som aktivt verkar\r\ninne i landet.</pre><pre>Av avgörande betydelse för en demokratisk\r\nutveckling i Liberia är att inbördeskriget upphör\r\noch fred råder. Då skapas förutsättningar för ett\r\nåteruppbyggnadsarbete i landet, som också gör det\r\nmöjligt för flyktingarna inom och utom landet att\r\nåtervända hem.</pre><pre>I detta arbete är Sverige givetvis berett delta.\r\nSverige ämnar främst lämna humanitärt stöd till\r\nbefolkningen i Liberia. Att stödja de värst\r\ndrabbade människorna är det första steget. Först\r\nnär befolkningens mest akuta behov har\r\ntillgodosetts kan en process mot demokrati komma\r\ni gång med ett brett folkligt deltagande.</pre><pre>Enligt egna uppgifter planerar interimsregeringen\r\natt hålla val inom något år. Det är mycket angeläget\r\natt Liberias hårt drabbade folk äntligen får tillfälle\r\natt fritt ge uttryck för sin politiska vilja och utse sina\r\negna företrädare inom ramen för ett demokratiskt\r\npolitiskt system.</pre><pre>Anf. 4 GUDRUN SCHYMAN (v):</pre><pre>Herr talman! Jag skall be att få tacka\r\nutrikesministern för svaret. Det kan ju synas litet\r\navlägset att ta upp den här konflikten i det läge som\r\nvärlden i stort och inte minst våra grannländer nu\r\nbefinner sig i. Jag vill så här utanför protokollet ta\r\ntillfället i akt att uttrycka min sympati och mitt stöd\r\ntill de kolleger som sitter här i kammaren i dag.</pre><pre>Den här frågan gäller en annan konflikt, en\r\nblodig konflikt. Jag hade själv besök av en\r\nföreträdare för interimsregeringen i december\r\nmånad, då jag ställde den här frågan. Det är\r\nglädjande att regeringen har vidtagit de åtgärder\r\nsom utrikesministern nu har redogjort för och att\r\nman så sent som i januari fattade beslut om ökat\r\nbistånd i form av mer pengar.</pre><pre>Vi är ju överens om problemen och att det är viktigt\r\natt stödja den demokratiska utvecklingen. Jag\r\nskulle vilja fråga utrikesministern om man på något\r\nsätt kan bifalla den interimistiska regeringens\r\nbegäran om att få ett internationellt erkännande\r\nsom det politiska organ i Liberia som står för att\r\ndenna demokratiseringsprocess kommer i gång.\r\nSamtliga politiska partier har gått samman, men\r\nproblemet är att Charles Taylor vägrar att delta.\r\nHan är den som fortfarande i dag formellt har\r\nmakten och inte låter sig avväpnas. Det behövs inte\r\nbara humanitärt bistånd, utan kanske också\r\ndiplomatiska och politiska erkännanden av den\r\ninterimsregering som sitter. Man skulle i Liberia i\r\nden här situationen behöva också den typen av\r\nstöd.</pre><pre>Anf. 5 Utrikesminister STEN ANDERSSON\r\n(s):</pre><pre>Herr talman! Det är möjligt att man kan finna\r\nnågon form för ett sådant politiskt stöd genom att\r\npå något sätt uttala sin sympati eller genom att i\r\naktiv handling visa att man vill stödja den\r\ndemokratiska utveckling som regeringen står för.\r\nMen det kan inte vara fråga om att erkänna\r\nregeringen. Sverige erkänner aldrig regeringar,\r\nutan länder. Jag tror att man skall följa den\r\nprincipen; det tror jag att Sverige i olika\r\nsammanhang har nytta av. Men det är en annan sak\r\natt man på olika sätt ändå kan upprätta kontakter\r\nmed en sådan här regim för att visa att man stödjer\r\ndet den står för.</pre><pre>Anf. 6 GUDRUN SCHYMAN (v):</pre><pre>Herr talman! Det låter positivt. Det är nämligen\r\nden typen av kontakter som interimsregeringen är\r\nute efter. Man är också ute efter att få svenskt\r\nbistånd i form av personer som åker till Liberia för\r\natt medverka till att organisera och övervaka ett\r\nkommande val. Jag uppfattar utrikesministerns\r\nuttalande som att Sverige och den svenska\r\nregeringen om det kommer propåer om detta\r\nställer sig positiva till att medverka med även den\r\ntypen av hjälp.</pre><pre>Anf. 7 Utrikesminister STEN ANDERSSON\r\n(s):</pre><pre>Herr talman! Jag menar att man skall ta frågan\r\nunder noggrant övervägande om sådana propåer\r\nkommer.</pre><pre>Anf. 8 GUDRUN SCHYMAN (v):</pre><pre>Herr talman! Jag skall be att få tacka\r\nutrikesministern så mycket för de positiva svaren.\r\nJag skall genast meddela mina kontakter i landet att\r\ndetta är möjligt.</pre><pre>Överläggningen var härmed avslutad.</pre><pre>2 § Svar på frågorna 1990/91:310, 330 och 331\r\nom Baltikum m.m.</pre><pre>Anf. 9 Utrikesminister STEN ANDERSSON\r\n(s):</pre><pre>Herr talman! Bertil Måbrink har frågat mig vilken\r\nbedömning regeringen gör av de senaste\r\nhändelserna i Baltikum och vilka initiativ\r\nregeringen har tagit med anledning härav. Per\r\nGahrton har frågat mig dels vilka åtgärder\r\nregeringen tänker vidta för att stödja de baltiska\r\nfolken, dels om Sveriges beslut att ansöka om\r\nmedlemskap i EG påverkar de baltiska folkens\r\nmöjligheter att uppnå politisk suveränitet. Jag\r\navser att besvara de tre frågorna i ett sammanhang.</pre><pre>Låt mig först säga att regeringen ser med djup oro,\r\nsorg och bestörtning på den vändning som\r\nutvecklingen i Baltikum har tagit under de senaste\r\nveckorna. Efter det sovjetiska militära angreppet i\r\nVilnius natten till i söndags har nu också\r\nmänniskoliv gått till spillo.</pre><pre>Redan i december förra året kom negativa signaler\r\nunder den då pågående sessionen med\r\nSovjetunionens folkkongress. Jag tänker då särskilt\r\npå de uttalanden som gjordes av den sovjetiske\r\nförsvarsministern Jazov och KGB-chefen\r\nKrjutjkov men också av president Gorbatjov.</pre><pre>Under de därpå följande veckorna inträffade en rad\r\nexplosioner i Riga. Sovjetiska inrikestrupper\r\nockuperade flera fastigheter i Riga och Vilnius.</pre><pre>I förra veckan skärptes läget ytterligare. Den\r\nsovjetiska centralmakten lät meddela att man avsåg\r\ntillföra sovjetiska luftlandsättningsförband till en\r\nrad republiker, däribland de baltiska. Syftet\r\nuppgavs vara att säkerställa inryckningen av\r\nvärnpliktiga.</pre><pre>Bara något dygn senare började emellertid dessa\r\nförband att under eldgivning besätta olika\r\noffentliga byggnader i Litauen. Härpå följde så\r\nnatten till söndagen ett blodigt angrepp på\r\ncivilbefolkningen i Vilnius, trots att den sovjetiska\r\nstatsledningen vid ett möte med federationsrådet\r\ndagen innan försäkrat att ytterligare våld inte skulle\r\ntillgripas.</pre><pre>Läget i de två andra republikerna är mycket spänt,\r\noch i både Lettland och Estland har det förekommit\r\nmilitära maktdemonstrationer.</pre><pre>De åtgärder som den sovjetiska centralmakten\r\nvidtagit fyller oss alla med vrede och avsky.</pre><pre>Sverige kan inte under några villkor acceptera att\r\nsovjetiska trupper på det sätt som nu skett i Litauen\r\ningriper i eller försöker stoppa den pågående\r\npolitiska processen där eller i någon av de andra\r\nbaltiska republikerna. Jag ser det inträffade som en\r\nklar kränkning av principen om folkens\r\nsjälvbestämmande som den kommer till uttryck i\r\nHelsingforsdokumentet.</pre><pre>Varje försök att undergräva den legitima\r\nfolkmakten genom olika marionettliknande\r\n''räddningskommittéer'' visar på ett djupt förakt för\r\nett av de kanske viktigaste inslagen i den sovjetiska\r\nreformprocessen, nämligen det framväxande\r\nparlamentariska systemet.</pre><pre>Sovjetunionens upptrappning av konflikten mellan\r\ncentralmakten och de baltiska republikerna kan\r\nleda till att utvecklingen blir okontrollerbar. Det\r\nfinns en risk för oroligheter och blodsutgjutelser i\r\nandra republiker, inkl. Ryssland.</pre><pre>Det sovjetiska agerandet kommer, enligt min\r\nuppfattning, också att leda till en förtroendekris för\r\nSovjetunionens internationella anseende.\r\nUtvecklingen blir heller inte utan följder för de\r\nbilaterala svensk-sovjetiska förbindelserna.</pre><pre>Den svenska regeringens principiella inställning i\r\nden rådande konflikten mellan de baltiska\r\nrepublikerna och centralmakten i Moskva är\r\nvälkänd. Påtryckningar, våld och hot om våld kan\r\naldrig accepteras. De motsättningar som har\r\nuppstått måste lösas med politiska medel och\r\ngenom förhandlingar.</pre><pre>Vi kan heller inte acceptera att man med hjälp av\r\ndubiösa ''räddningskommittéer'' e.d. försöker\r\nundergräva de lagligt valda baltiska parlamenten\r\noch de därur framsprungna regeringarna, vilka\r\nSverige betraktar som legitima företrädare för de\r\nbaltiska folken. Låt mig också erinra om att\r\nEuropas stats- och regeringschefer nyligen i Paris\r\nhögtidligt förklarade att demokrati är den enda\r\nacceptabla styrelseformen. Därmed har\r\nmyndigheterna åtagit sig att främja och inte ställa\r\nhinder i vägen för folkrepresentanternas arbete.</pre><pre>Regeringen har deklarerat sin uppfattning om\r\nmotsättningarna mellan den sovjetiska\r\ncentralmakten och de baltiska republikerna vid\r\nmånga tillfällen, såväl offentligt som vid\r\ndiplomatiska samtal, i både Stockholm och\r\nMoskva. Jag kallade den 8 januari till mig den\r\nsovjetiske ambassadören i Stockholm för att\r\nuttrycka regeringens djupa oro över en skärpning\r\nav läget i de baltiska republikerna. I ett brev till den\r\nsovjetiske utrikesministern Sjevardnadze\r\nupprepade jag att vi inte kan acceptera att våld och\r\nandra tvångsmedel tillgrips i Baltikum. I söndags\r\nuppkallades den sovjetiske ambassadören till\r\nstatsministern för att ta emot ett brev ställt till\r\npresident Gorbatjov, där den svenska regeringens\r\ninställning i otvetydiga ordalag åter kom till\r\nuttryck.</pre><pre>Vad gäller Per Gahrtons fråga huruvida Sveriges\r\nbeslut om att ansöka om medlemskap i EG\r\npåverkar de baltiska folkens möjligheter att uppnå\r\npolitisk suveränitet, så är mitt svar nej. Inte minst\r\nde senaste dagarnas händelser har väl klart visat att\r\nhelt andra motiv ligger bakom Sovjetledningens\r\nagerande mot de baltiska republikerna.</pre><pre>Anf. 10 BERTIL MÅBRINK (V):</pre><pre>Herr talman! Jag tackar utrikesministern för\r\nsvaret. Det är ett utförligt svar, som jag i stort sett\r\nkan ställa mig bakom.</pre><pre>Det skrämmer mig när Gorbatjov säger att han inte\r\nvisste om vad som hände i Vilnius natten till\r\nsöndagen. Jag låg och sov, är hans förklaring. Vilka\r\nslutsatser skall vi dra av detta, herr utrikesminister?\r\nJag står bakom den avsky som alla känner inför den\r\nmassaker som den sovjetiska krigsmakten utförde i\r\nVilnius. Jag står också bakom åsikten att den enda\r\nframkomliga vägen för att de baltiska republikerna\r\nskall återfå sin självständighet är en dialog mellan\r\nlikaberättigade parter. Men frågan är: Finns dessa\r\nmöjligheter fortfarande kvar eller blir det en dialog\r\npå den ena partens villkor, den part som behärskar\r\nen välutrustad armé? Om det sistnämnda blir det\r\nsom skall gälla i fortsättningen, då är min\r\nuppfattning att Sverige måste trappa upp sin kritik\r\nmot Sovjetunionen, bl.a. genom att ta upp frågan i\r\nFN och i den europeiska säkerhetskonferensen.</pre><pre>Jag vill ha utrikesministerns kommentar till detta.</pre><pre>Anf. 11 PER GAHRTON (mp):</pre><pre>Herr talman! Jag instämmer självfallet till fullo i de\r\nfördömande ord som utrikesministern yttrade om\r\nSovjets agerande. Men frågan är: Vad tänker\r\nSverige göra mer än så?</pre><pre>I Aftonbladet i går skriver Sten Andersson: ''Andra\r\nvärldskrigets följder har inte undanröjts förrän\r\nEstland, Lettland och Litauen återfått sin frihet och\r\nsjälvständighet.'' Det är väldigt vackra ord. Till\r\nandra världskrigets följder hör också att Sverige har\r\nerkänt den sovjetiska ockupationen av Baltikum.\r\nBetyder det att utrikesministern är beredd att nu\r\nogiltigförklara Sveriges erkännande 1940 av den\r\nsovjetiska ockupationen.</pre><pre>Det handlar också om hur man ser på Litauen och\r\nde andra baltiska republikerna. Anser Sten\r\nAndersson att Litauen är en Sovjetrepublik eller en\r\nsjälvständig stat? Är det som hänt i Vilnius interna\r\nsovjetiska angelägenheter eller är det en\r\ninternationell konflikt?</pre><pre>Så avfärdar Sten Andersson min fråga huruvida\r\nEG-anslutningen kan spela någon roll. Hur kan\r\nman vara så säker på den saken? Ur sovjetisk\r\nsynpunkt ser EG ändå ut som en militärunion, och\r\nförresten inte bara ur sovjetisk synpunkt -- även ur\r\nDagens Nyheters och Svenska Dagbladets\r\nsynvinkel ser EG ut på det sättet. Här försvinner\r\nalltså det neutrala bältet mellan öst och väst. Är det\r\nså otänkbart att det finns kretsar i Moskva som\r\nmycket väl kan låta Sverige, som inte varit så\r\nneutralt, överge sin neutralitet men som på intet\r\nsätt kan släppa Litauen och de andra baltiska\r\nstaterna? Eller hur ser Sten Andersson på\r\nBaltikums framtid? Skall de baltiska staterna förbli\r\nSovjetrepubliker, skall de bli neutrala eller skall de\r\nmöjligen ansluta sig till ett västblock? Skall de\r\nockså bli medlemmar i EG? Tror Sten Andersson\r\natt Moskva skulle acceptera det?</pre><pre>Anf. 12 Utrikesminister STEN ANDERSSON\r\n(s):</pre><pre>Herr talman! Per Gahrton ställer en del frågor som\r\nhan många gånger har fått svar på. Sveriges politik\r\ngentemot Baltikum baseras på mycket klara regler\r\ninom internationell rätt, som Sverige alltid baserar\r\nsin politik på. Den ena är att denna internationella\r\nrätt ger de baltiska folken rätt till\r\nsjälvbestämmande. Detta har vi självfallet hävdat.\r\nDen andra är att Sverige tillsammans med andra\r\nländer har skrivit under Helsingforsdokumentet,\r\nsom säger att dessa gränser är orubbade till dess\r\nfolken har träffat en överenskommelse med den\r\ncentralmakt som finns i det land de tillhör.</pre><pre>Vi har inte erkänt någon ockupation. Jag begär inte\r\nav svenska folket men jag begär av Per Gahrton att\r\nhan skall kunna skilja mellan ockupation och\r\nannektering. De baltiska folken råkade värre ut än\r\natt bli ockuperade -- de annekterades, införlivades\r\ntvångsmässigt med Sovjetunionen. Detta godkände\r\nde facto en svensk samlingsregering 1940 och 1941.\r\nJag tror inte att de baltiska republikerna har\r\nnågonting att tjäna på att vi nu försöker göra\r\nhistorien ogjord. Tvärtom är det i dag så, och har\r\nvarit det under en tid, att den politik som jag som\r\nung vände mig starkt emot, eftersom mina föräldrar\r\nfick över estniska vänner som båtflyktingar -- jag\r\ntyckte regeringen var feg, men förstår handlandet\r\nbättre i dag -- ger oss en möjlighet att ha\r\nrepresentation i de baltiska republikerna. Vi var\r\ndet enda land som hade en diplomat som var på\r\nplats i Vilnius och som kunde rapportera direkt\r\nhem till oss. Vi har en möjlighet att föra balternas\r\ntalan hos Sovjetmakten på ett sätt som ingen annan\r\nkan göra.</pre><pre></pre><pre>Anf. 13 BERTIL MÅBRINK (v):</pre><pre>Herr talman! Jag är överens med utrikesministern\r\nom att de motsättningar som nu råder i de baltiska\r\nrepublikerna endast kan lösas med politiska medel\r\noch genom förhandlingar. Men viktigt är också:\r\nGör utrikesministern den bedömningen att de\r\nprotester som Sverige och andra länder i Europa nu\r\nriktar mot Sovjetunionen har fått någon effekt?\r\nOm de inte får någon effekt, tror jag att det är\r\nväldigt viktigt att man ganska snart får detta klart\r\nför sig. Annars härjar Sovjetmakten i republikerna,\r\noch man kommer till en situation där Sovjetmakten\r\ntagit över alltsammans. Vad blir det då för\r\nförhandlingar? Utrikesministern har en hel stab av\r\nmedarbetare, en ambassad i Moskva och\r\nrepresentationen i de baltiska staterna, och det är\r\ndärför jag ställer frågan till utrikesministern: Kan\r\nman se något tecken på att Sovjetmakten har tagit\r\nintryck av protesterna eller kommer konflikten att\r\nfortsätta och stalinisterna ta över helt och hållet?</pre><pre>Anf. 14 PER GAHRTON (mp):</pre><pre>Herr talman! Det handlar inte om att göra\r\nhistorien ogjord, utan det handlar tvärtom att\r\nåterknyta till historien och göra klart vilken\r\nlegalitet man bygger på. Enligt den uppfattning\r\nman har i Litauen har landet varit självständigt\r\nsedan 1918. Man återtog sin självständighet den 11\r\nmars i fjol. Man hade då som en självklarhet väntat\r\nsig erkännanden. Dessa erkännanden kom inte.\r\nDet är mycket sannolikt att man i Moskva har\r\nuppfattat detta som en signal om att det som händer\r\ni Baltikum betraktas som interna angelägenheter.</pre><pre>Det är självklart att vi fördömer Sovjets framfart,\r\nmen ur folkrättslig synpunkt är det viktigt om man\r\nbetraktar detta som interna angelägenheter eller\r\nsom en internationell konflikt. Därför frågar jag\r\nigen: Anser Sten Andersson att Litauen -- för att ta\r\ndet klaraste fallet -- är en Sovjetrepublik eller en\r\nsjälvständig stat? Är detta en intern angelägenhet\r\neller är det en internationell konflikt?</pre><pre>Anf. 15 Utrikesminister STEN ANDERSSON\r\n(s):</pre><pre>Herr talman! Jag anser att de baltiska folkens\r\nfrigörelse i hög grad är en internationell\r\nangelägenhet. Men de baltiska staterna är en del av\r\nSovjetunionen, och det är därför vi kräver\r\nförhandlingar och överenskommelser. Den linjen\r\nskall vi driva hårt.</pre><pre>Här i kammaren kan man yttra sig alldeles fritt --\r\nvad vi säger här brukar inte komma ut. Det pågår\r\njust nu ett baltiskt toppmöte på\r\nutrikesdepartementet med deltagande av två\r\nvicepresidenter, två utrikesministrar och\r\nordföranden i det litauiska utrikesutskottet. Vi\r\ndiskuterar igenom vad Sverige kan göra som\r\nnation, vad Sverige kan göra tillsammans med de\r\nnordiska länderna och i ESK-sammanhang och vad\r\nSverige kan hjälpa till att göra inom FNs ram. Vi\r\nhar kommit överens om att vi skall försöka verka\r\nvia ESK. Vi behöver en mekanism genom vilken vi\r\nkan ta upp sådana här problem. Den mekanismen\r\nfinns ännu inte, men på ett sammanträde som\r\nantagligen kommer att äga rum den 21 januari har\r\nvi för avsikt att ta upp den frågan.</pre><pre>Jag har pengar till mitt förfogande -- det här får inte\r\nkomma fram till finansministern -- och jag är\r\nberedd att anslå 1 milj. kr. för att vi skall kunna\r\nstärka informationsutbytet mellan Baltikum och\r\nSverige. Jag hoppas också att de\r\nutlandsradiosändningar som nu pågår till Estland\r\noch Lettland också skall kunna utsträckas till\r\nLitauen.</pre><pre>Vi diskuterar alltså en lång rad åtgärder.\r\nDiskussionen är ännu inte slutförd, men detta är\r\nvad vi har kommit fram till hittills. Jag kan tala om\r\natt de baltiska representanterna var mycket nöjda\r\nmed det uttalande som partierna gemensamt antog\r\ni utrikesnämnden i går. Vi uttalade oss där om den\r\nlegitimitet som de baltiska parlamenten och\r\nregeringarna har som företrädare för sina folk.</pre><pre>Anf. 16 BERTIL MÅBRINK (v):</pre><pre>Herr talman! Jag tackar utrikesministern för det\r\nsista han sade, nämligen att Sverige inte har tömt ut\r\nalla möjligheter. Det som nu redovisades tycker jag\r\när bra. Eftersom nu även de andra nordiska\r\nländerna och representanter för de baltiska folken\r\ndeltar, så utgår jag från att man vid lämpligt tillfälle\r\ntrappar upp kritiken mot Sovjetunionen. Jag tror\r\nockså att det är viktigt att man försöker få upp\r\nfrågan i FN. Jag litar emellertid på att\r\nutrikesministern och de andra som deltar i\r\növerläggningarna därvidlag gör en riktig\r\nbedömning.</pre><pre>Anf. 17 PER GAHRTON (mp):</pre><pre>Herr talman! Utrikesministern säger att de baltiska\r\nrepresentanterna är nöjda. Jag är säker på att det\r\när en korrekt beskrivning av vad de säger till\r\nutrikesministern. Men faktum är att litauerna blev\r\nfruktansvärt besvikna när de efter\r\nsjälvständighetsförklaringen den 11 mars i fjol inte\r\nmöttes av erkännanden, praktiskt taget inte från\r\nnågot håll och framför allt inte från Sverige. Det var\r\nen test, som de har dragit slutsatser av men som\r\nockså Moskva har dragit slutsatser av.</pre><pre>Det är en internationell angelägenhet, säger Sten\r\nAndersson. Det är i och för sig vackert uttryckt,\r\nmen det är fortfarande frågan om huruvida det i\r\nfolkrättslig bemärkelse är en inre angelägenhet\r\neller en internationell konflikt. Vad\r\nutrikesministern sade måste ändå tolkas så, att han\r\nanser att det folkrättsligt är en inre angelägenhet\r\nför Sovjetunionen. Vi kan protestera moraliskt,\r\nmen det är ändå folkrättsligt en inre angelägenhet.</pre><pre>Jag måste än en gång fråga: Hur ser de geopolitiska\r\nstrategerna i UD på vad som skall hända med\r\nBaltikum i framtiden? Ni talar om att de baltiska\r\nstaterna skall bli självständiga, men tror ni att\r\nSovjet släpper dem, om Sverige är medlem i en\r\nvästeuropeisk pakt, som också har militära inslag?\r\nHur ser ni framför er Europas karta? Det måste ju\r\nfinnas någon strategi och någon tanke om detta\r\ninom UD. Skall de baltiska staterna ensamma\r\nutgöra ett neutralt block eller skall de stå kvar i\r\nnågon sorts förhållande till Sovjetunionen? Jag tror\r\nfaktiskt att man funderar över dessa saker i\r\nMoskva, och man borde göra det också här i\r\nStockholm.</pre><pre>Anf. 18 Utrikesminister STEN ANDERSSON\r\n(s):</pre><pre>Herr talman! Jag rekommenderar Per Gahrton att\r\nfördjupa sig litet mer i de folkrättsliga studierna.\r\nDet förhållandet att en fråga kan bedömas som en\r\nintern angelägenhet gör det inte omöjligt att\r\ngranska den utifrån. Enligt Helsingforsdokumentet\r\nav år 1975 har vi både rätt och en förpliktelse att\r\npåtala missförhållanden inom de länder som är\r\nansluta till ESK. Vi har från svensk sida länge drivit\r\nlinjen att man skall gå ännu längre och få en\r\nmekanism för detta. Det är därför jag anser att vi\r\nhar alla möjligheter att enligt internationell rätt ta\r\nupp frågan på det ESK-möte som planeras till den\r\n21 januari. Vi kan dessutom ta upp frågan i andra\r\nsammanhang och där gå längre än vad vi hittills har\r\ngjort. Det är ganska givet att frågan måste komma\r\nupp i FN, även om det där nu finns vissa\r\nblockeringar, i varje fall i säkerhetsrådet. Sannolikt\r\nkan man använda sig av andra organ inom FN, men\r\ndet tar tid.</pre><pre>Anf. 19 PER GAHRTON (mp):</pre><pre>Herr talman! Låt oss säga att det har skett en\r\nförstärkning av den svenska Baltikumpolitiken\r\nunder det senaste året. Det är ingen som skall\r\nförneka det. Tonfallet och formuleringarna från\r\nregeringens sida har utan tvivel blivit bättre. Men\r\njag undrar ibland hur man i regeringskansliet\r\nbetraktar framför allt det stora testet, den litauiska\r\nsjälvständighetsförklaringen. Tror man att\r\nlitauerna inte ville bli erkända? Sådana argument\r\nhar ibland framförts. Trodde man att det var ett\r\npolitiskt jippo eller någonting sådant? I själva\r\nverket var det ett strikt folkrättsligt agerande, som\r\nbyggde på att man ansåg att man oavbrutet hade\r\nvarit en suverän och självständig stat och att man\r\nåtertog detta status efter att ha varit ockuperad.</pre><pre>En fråga som vi faktiskt inte fått ett fullständigt svar\r\npå i klara verba är om regeringen anser att Litauen\r\nskall betraktas som en Sovjetrepublik eller som\r\nnågonting annat.</pre><pre>Anf. 20 Utrikesminister STEN ANDERSSON\r\n(s):</pre><pre>Herr talman! Den svenska utrikespolitiken är\r\nfastställd av Sveriges riksdag. Oavsett vad jag\r\npersonligen anser kan jag inte stå här och ändra\r\ndenna svenska utrikespolitik.</pre><pre>Anf. 21 PER GAHRTON (mp):</pre><pre>Herr talman! Jag kan försäkra att när majoriteten\r\nav Sveriges riksdag i utrikesutskottet tar ställning\r\ntill den här typen av frågor, lyssnar man ytterligt\r\nnoga på vad som sägs inom utrikesdepartementet.\r\nSkall detta antyda att det inom\r\nutrikesdepartementet finns en förståelse för att\r\nman i dessa frågor skall ändra uppfattning, tror jag\r\natt det i utrikesutskottet skulle kunna finnas gehör\r\näven inom andra partier än vad som hittills har varit\r\nfallet. Det vore ytterligt intressant. Då kan vi börja\r\narbeta med den utgångspunkten att regeringen här\r\nefterlyser nya riksdagsdirektiv.</pre><pre>Överläggningen var härmed avslutad.</pre><pre>3 § Svar på fråga  1990/91:316 om Myanmar</pre><pre>Anf. 22 Utrikesminister STEN ANDERSSON\r\n(s):</pre><pre>Herr talman! Ragnhild Pohanka har mot bakgrund\r\nav förtrycket i Myanmar, tidigare Burma, frågat\r\nmig vilken strategi svensk utrikespolitik har när det\r\ngäller detta land.</pre><pre>Jag kan besvara hennes fråga helt kort. Vi tar varje\r\ntillfälle i akt att direkt till företrädare för\r\nmilitärregimen i Myanmar framföra vår starka oro\r\növer dess bristande respekt för mänskliga\r\nrättigheter. Vi har krävt och kräver att de fängslade\r\noppositionella skall friges. Detta gäller såväl\r\nallmänt som i enskilda fall. Vi har krävt och kräver\r\näven att den vilja Myanmars folk givit uttryck för\r\ni valen den 27 maj förra året skall respekteras, att\r\nnationalförsamlingen skall sammankallas och att\r\nmakten skall överlämnas till en civil regering med\r\nstöd av nationalförsamlingens majoritet.</pre><pre>Sverige har även medverkat till att det\r\ninternationella trycket på Myanmar ökar i dessa\r\nhänseenden. Vi tog i höstas initiativ till en\r\nresolution i tredje utskottet i Förenta nationernas\r\ngeneralförsamling. Resolutionsförslaget kunde\r\ntyvärr inte antas, men behandlingen av det har\r\nuppskjutits till höstens kommande\r\ngeneralförsamling. Inom kort inleds årets möte\r\nmed Förenta nationernas kommission för de\r\nmänskliga rättigheterna i Genève, och där står\r\nfrågan om mänskliga rättigheter i Myanmar på\r\ndagordningen. Det är vår avsikt att spela en aktiv\r\nroll även i Genève. I det tal jag skall hålla vid denna\r\nkonferens tänker jag ta upp frågan.</pre><pre>Anf. 23 RAGNHILD POHANKA (mp):</pre><pre>Herr talman! Först vill jag tacka utrikesministern\r\nför svaret. Jag ser med högaktning på att\r\nutrikesministern i detta pressade läge både i våra\r\nnärmaste grannländer och i Gulfområdet ändå\r\nbesvarar frågorna snabbast möjligt. Det vill jag\r\ntacka speciellt för. Jag ställer mig bakom det svar\r\njag har fått.</pre><pre>Förtrycket tar inte semester, hade jag skrivit som\r\növerskrift på min fråga. Detta föranleder att man\r\ntar upp sådana här frågor. Jag skrev detta före jul,\r\nmen det har inte varit någon frågestund sedan dess.</pre><pre>Som i alla andra förtryckarländer är det här ledare\r\nsom fängslas och sätts i husarrest. Studenter\r\nfängslas och torteras. Man har vid demonstrationer\r\nskjutit in i folkmassorna, och många har omkommit\r\neller mördats på det viset. Man har också i olika\r\nsammanhang angripit munkar.</pre><pre>Den internationella opinionen är ibland det enda\r\nsom kan få förtrycket att upphöra. I Sydostasien\r\nhar Sveriges agerande kanske inte samma betydelse\r\nsom på närmare håll, men de unika möjligheterna\r\näven för små länder att ta upp frågor i FNs\r\ngeneralförsamling och i FNs kommission för de\r\nmänskliga rättigheterna är oerhört viktiga.</pre><pre>Inför framtiden gäller dels mötet om mänskliga\r\nrättigheter i Genève. Utrikesministern har redan\r\nsagt att Sverige där skall spela en aktiv roll, och jag\r\när glad för detta. Det är också viktigt att ärendet till\r\nhösten kommer upp i FNs generalförsamling. Jag är\r\ntacksam och nöjd med det svaret.</pre><pre>Anf. 24 Utrikesminister STEN ANDERSSON\r\n(s):</pre><pre>Herr talman! Jag tackar för elogen att jag svarar\r\nsnabbt. Det är naturligtvis alltid en svår avvägning.\r\nSom jag sade pågår en toppkonferens om den svåra\r\nsituationen i Baltikum. Jag skall skynda mig iväg\r\nför att inviga det första lettiska\r\ninformationskontoret i Sverige. Men, okej, är ni\r\nnöjda skall jag inte ställa till det så att ni inte blir\r\ndet. Jag ber att få tacka.</pre><pre>Överläggningen var härmed avslutad.</pre><pre>4 § Svar på frågorna 1990/91:317, 319 och 326\r\nom Eritrea</pre><pre>Anf. 25 Utrikesminister STEN ANDERSSON\r\n(s):</pre><pre>Herr talman! Inger Koch har frågat mig vilken\r\nSveriges officiella hållning är i Eritreakonflikten.\r\nMaria Leissner har frågat mig huruvida det är\r\nriksdagsbetänkandet eller ett memorandum från\r\nutrikesdepartementet av den 17 december 1990,\r\nsom utgör Sveriges officiella inställning till\r\nEritreakonflikten. Eva Johansson har frågat mig\r\nom jag delar riksdagens uppfattning att\r\nsjälvständighet för Eritrea är en möjlig lösning på\r\nkonflikten med Etiopien och vilken tolkning man i\r\nså fall skall göra av utrikesdepartementets\r\nmemorandum. Jag besvarar dessa frågor i ett\r\nsammanhang.</pre><pre>Kriget i Eritrea har pågått i snart 30 år och orsakat\r\nett oerhört mänskligt lidande. Inget militärt\r\navgörande har under denna långa tid kunnat\r\nuppnås. Det tycks stå klart för allt fler att det inte\r\ngår att uppnå någon militär lösning. Därmed blir\r\ndet allt viktigare att söka en förhandlingslösning.\r\nEtt tecken på att parterna också inser detta är att\r\nen samtalsprocess mellan den eritreanska\r\nmotståndsrörelsen EPLF och regeringssidan med\r\namerikansk hjälp under hösten åter kommit i gång.</pre><pre>Riksdagen fattade den 14 november 1990 beslut i\r\nEritreafrågan i enlighet med vad utrikesutskottet\r\nhemställt i sitt betänkande 1990/91:UU3, vilket\r\navgavs utan reservationer. Skrivningarna i detta\r\nbetänkande är mer långtgående, i vad avser\r\nEritreas rätt till självständighet, FNs roll och\r\ntanken på en folkomröstning, än vad som tidigare\r\nsagts från svensk sida -- men de är inte, detta är\r\ncentralt, entydiga.</pre><pre>Utskottet välkomnar sålunda ''generellt en mer\r\nframträdande roll för FN när det gäller konfliktens\r\nlösning, inklusive en behandling av frågan i\r\ngeneralförsamling eller säkerhetsråd'' -- men\r\ntillägger att ''sådan behandling torde förutsätta att\r\nden sker i samförstånd med parterna i konflikten''.</pre><pre>Vidare fastslår utskotet att ''under alla\r\nomständigheter är principen om självbestämmande\r\nför Eritrea politiskt och folkrättsligt välgrundad''.\r\nEn internationellt övervakad folkomröstning anses\r\nvara ''ett logiskt led i konfliktlösningen''. Samtidigt\r\ntillägger utskottet att det är ''av central vikt att de i\r\nkonflikten berörda parterna står bakom\r\nfolkomröstningen''. Det slutliga resultatet i bägge\r\ndessa frågor ''är således för parterna att avgöra\r\ngenom förhandlingar''.</pre><pre>Regeringen har mot bakgrund av riksdagens beslut\r\nformulerat en inställning i denna fråga, som står i\r\nsamklang med grundläggande principer för svensk\r\nutrikespolitik. Vi har, efter att ha informerat\r\nutrikesnämnden, kommit fram till följande\r\nuttalande utan invändningar från någon ledamot i\r\nnämnden:</pre><pre>''Det är nödvändigt att söka en fredlig och politisk\r\nlösning av den långvariga konflikten om Eritrea.\r\nSverige välkomnar de samtal som de bägge\r\nparterna nu återupptagit och uppmanar dem att\r\nfortsätta på denna väg mot regelrätta\r\nfredsförhandlingar.</pre><pre>Sverige erkänner Etiopiens territoriella integritet.\r\nSveriges syn på Eritrea-konflikten tar sin\r\nutgångspunkt i detta förhållande.</pre><pre>Sverige betraktar samtidigt principen om\r\nsjälvbestämmande för det eritreanska folket som\r\npolitiskt och folkrättsligt välgrundad.\r\nEritreanernas krav måste således beaktas i\r\nförhandlingarna.</pre><pre>På vilket sätt detta krav skall tillmötesgås bör\r\navgöras av parterna genom förhandlingar. Det\r\nankommer inte på Sverige att föreskriva hur en\r\nlösning skall se ut i olika avseenden, inklusive\r\nfrågan om Eritreas framtida status. En varaktig\r\nlösning av konflikten måste vara väl förankrad hos\r\nde direkt berörda parterna.</pre><pre>Sverige är berett att ge sitt bidrag till att främja\r\nprocessen mot en fredlig, politsk och varaktig\r\nlösning, liksom också fortsatt humanitärt bistånd\r\ntill konfliktens offer.''</pre><pre>Som framgått förblir det centrala i vår hållning att,\r\nmed alla till buds stående medel, främja en fredlig\r\nlösning av såväl Eritreakonflikten som andra\r\nkonflikter i Etiopien. Jag anser att detta ligger helt\r\ni linje med riksdagens beslut.</pre><pre>Jag kan tillägga att vårt uttalande överlämnats till\r\nden etiopiska regeringen, som ställer sig kritisk till\r\nformuleringarna. Det har också överlämnats till\r\nEPLF, vars reaktion vi ännu inte hunnit få del av.\r\nDet finns dock anledning förvänta att även denna\r\nblir negativ.</pre><pre>Anf. 26 INGER KOCH (m):</pre><pre>Herr talman! Jag ber att få tacka utrikesministern\r\nför svaret. Jag håller med utrikesministern om att\r\nkrig inte kan lösa konflikten i Etiopien. Vi hoppas\r\nalla att vi skall få se en förhandlingslösning och att\r\nman åtminstone skall komma fram till ett\r\nåterupptagande av förhandlingarna för att så\r\nsmåningom kunna få en varaktig lösning på\r\nEritreakonflikten.</pre><pre>Det är dock viktigt att Sverige i sin dialog med\r\nandra länder är mycket klar i sina uttalanden. Det\r\när vidare mycket viktigt att de uttalanden som\r\nriksdag och regering gör är liktydiga. Vi måste\r\nförmedla samma budskap.</pre><pre>Jag tror att det missförstånd som här har uppstått\r\nhade kunnat undvikas om det memorandum som\r\nutrikesministern har läst upp mera hade betonat\r\nvad riksdagen yrkade bifall till. Det var faktiskt en\r\natt-sats som löd på följande sätt: ''att riksdagen som\r\nsin mening ger regeringen till känna vad i motionen\r\nanförts om en lösning av konflikten genom att det\r\neritreanska folket i en internationellt övervakad\r\nfolkomröstning får ta ställning till sin egen\r\nframtid.'' Utskottet var överens om att yrka bifall\r\ntill hela att-satsen. Jag tror som sagt att vi kanske\r\nhade kunnat undvika missförståndet om detta hade\r\npoängterats i memorandumet.</pre><pre>Med all respekt för utrikesministerns tid skulle jag\r\nvilja ta upp ytterligare en fråga som rör\r\nbetänkandet. Det gäller en fråga som jag vet att\r\nutrikesministern är bekymrad över, nämligen läget\r\nför de mänskliga rättigheterna i Etiopien. Utskottet\r\npoängterade och yrkade bifall till att Sverige skulle\r\nverka för att en granskning av situationen\r\nbeträffande respekten i Etiopien för de mänskliga\r\nrättigheterna inom ramen för FNs kommission för\r\nde mänskliga rättigheterna skulle komma till stånd\r\ninkl. tillsättandet av en särskild rapportör. FNs\r\nkommission för de mänskliga rättigheterna börjar\r\nsin session i slutet av januari. Kommer\r\nutrikesministern då att medverka till att Sverige tar\r\nupp den här frågan till diskussion och också\r\nfullföljer vad utskottet har sagt?</pre><pre>Anf. 27 MARIA LEISSNER (fp):</pre><pre>Herr talman! Jag vill också tacka utrikesministern\r\nför svaret.</pre><pre>Utrikesutskottets uttalande om Eritrea var en\r\nvändpunkt i den svenska officiella politiken när det\r\ngäller Eritreakonflikten. Det föreligger helt klart\r\nen skillnad i uppfattning mellan den traditionella\r\nåsikt som har funnits på utrikesdepartementet och\r\nden nya åsikt som nu har slagits fast av riksdagen\r\nmed den att-sats som bifölls och som Inger Koch\r\nläste upp alldeles nyss.</pre><pre>Jag förstår att det har varit svårt med\r\nomställningen. Trots allt hade det dock känts litet\r\ntrevligare om riksdagens beslut hade respekterats i\r\nde formuleringar som finns i memorandumet från\r\nutrikesdepartementet. Uttalandet från riksdagen\r\nväckte naturligtvis protester i Etiopien. Såvitt jag\r\nhar förstått blev den svenske ambassadören också\r\nuppkallad till utrikesministern där allvarliga\r\ndiskussioner fördes och han fick synpunkter med\r\nsig på vägen hem. Efter detta bör arbetet med ett\r\nmemorandum ha påbörjats. Man sökte anstränga\r\nsig att finna någon slags tolkning av\r\nriksdagsuttalandet så att det inte skulle se så illa ut\r\nsom det var. Det blev tyvärr så bra att\r\nmemorandumet på viktiga punkter strider mot\r\nuttalandet från riksdagen.</pre><pre>Jag tänker framför allt på den del av uttalandet som\r\nhandlar om att Sverige erkänner Etiopiens\r\nterritoriella integritet och att Sveriges syn på\r\nEritreakonflikten har sin utgångspunkt i detta\r\nförhållande. Det är utomordentligt svårt att få ihop\r\nden utgångspunkten för synen på Eritreakonflikten\r\nmed utrikesutskottets enhälligt antagna\r\nbetänkande. Jag kan inte se annat än att UDs\r\nmemorandum fortfarande enligt Sten Andersson\r\nutgör Sveriges officiella politik. Jag tycker att det är\r\nlitet beklagligt. Det känns tråkigt att behöva\r\nupprepa den debatt vi redan har haft i riksdagen,\r\nfastän det nu gäller riksdag och regering. Hur skall\r\nvi kunna avgöra den omröstningen? Det kanske blir\r\nstatsrättsligt svårt.</pre><pre>Jag vill även påminna om vad utrikesministern sade\r\nnyligen i en tidigare frågestund. Han sade att han\r\ninte kan stå här och ändra den av riksdagen\r\nfastslagna utrikespolitiken. Jag skulle gärna vilja\r\nhöra det uttalandet i repris.</pre><pre></pre><pre>Anf. 28 EVA JOHANSSON (s):</pre><pre>Herr talman! Också jag vill tacka utrikesministern\r\nför svaret. Även om världens och våra tankar i dag\r\ngår åt ett annat håll tycker jag att det är viktigt att\r\nvi uppmärksammar det som sker i Eritrea.</pre><pre>Det är viktigt att vår politik är tydlig och klar och\r\natt omvärlden vet vilken inställning Sverige har.\r\nDet är också viktigt att Sverige kan säga att det\r\neritreanska folket har rätt att själv avgöra sin\r\nframtid samt att det också skall gälla de framtida\r\nrelationerna till Etiopien. Det är viktigt att Sverige\r\nklart och tydligt säger att man är beredd att arbeta\r\nför en folkomröstning om de framtida relationerna\r\noch att man skall vara beredd att arbeta för att\r\nresultatet av den omröstningen faktiskt blir\r\ngenomfört.</pre><pre>Jag tycker att riksdagens beslut på den här punkten\r\när klart och entydigt. Jag hoppas att\r\nutrikesministern kan instämma i det.</pre><pre>Jag skulle vilja fråga vad utrikesministern anser att\r\nSverige nu kan göra för att påskynda\r\nfredsprocessen för att undvika en mycket blodig\r\nstrid omkring Asmara och en akut hungersnöd i\r\nlandet.</pre><pre>Anf. 29 Utrikesminister STEN ANDERSSON\r\n(s):</pre><pre>Herr talman! Jag påstår att innehållet i det\r\nmemorandum som har åberopats av oss alla fyra\r\nutgör en strikt tolkning av svensk utrikespolitik. Av\r\nutrikespolitiken måste man kräva att den skall\r\nhänga ihop. I riksdagens memorandum fanns\r\nmotsägelsefulla punkter. Jag anförde tre punkter.\r\nJag skall ta upp frågan om en folkomröstning en\r\ngång till.</pre><pre>Vi tycker att det, som det står, finns välgrundad\r\nanledning både politiskt och folkrättsligt att\r\nprinciperna om självbestämmande skall kunna\r\ngöras gällande. På sina håll i världen finns det dock\r\ndubier om detta eftersom det inte rör sig om ett folk\r\nutan flera folk och att det finns motsatta\r\nuppfattningar inom dessa folk. Utskottet har skrivit\r\natt det är av central vikt att de av konflikten\r\nberörda parterna står bakom folkomröstningen.</pre><pre>Om man samtidigt anger målet och till vilket\r\nresultat man anser att folkomröstningen bör\r\nkomma, tar man inte hänsyn till vad parterna anser.\r\nDå har man sagt till dem att så här tycker vi\r\nutanförstående att man skall göra. Detta har med\r\npolitisk taktik att göra. Det är mycket oklokt. Om\r\nvi frångår vårt erkännande av Etiopiens integritet,\r\ntror jag att vi blåser bort alla möjligheter för\r\nSverige att agera så aktivt som vi i dag kan göra. I\r\ndag efterfrågas våra tjänster. Chansen att verka för\r\nfred på det sätt som vi vill göra skulle då vara borta.\r\nDet tycker jag vore mycket oklokt.</pre><pre>Anf. 30 INGER KOCH (m):</pre><pre>Herr talman! Jag kan inte riktigt dela\r\nutrikesministerns tolkning av vad riksdagen har\r\nskrivit. Jag tycker att det är mycket klart uttalat vad\r\nriksdagen anser när man säger att av det ovan\r\nanförda följer att en internationellt övervakad\r\nfolkomröstning om Eritreas framtida status är ett\r\nlogiskt led i konfliktlösningen. Jag kan inte se att\r\nman kan tolka det på olika sätt, och jag hävdar\r\nfortfarande att den meningen skulle ha kunnat\r\nlyftas fram i memorandumet.</pre><pre>Herr utrikesminister, jag skulle mycket gärna vilja\r\nha svar på min fråga om en särskild rapportör för\r\nde mänskliga rättigheterna.</pre><pre>Anf. 31 MARIA LEISSNER (fp):</pre><pre>Herr talman! Sten Andersson medger i princip\r\nöppet att den utrikespolitik som UD för inte hänger\r\nihop med det uttalande som utrikesutskottet har\r\nanfört och som riksdagen har ställt sig bakom.\r\nMöjligtvis skulle man kunna få ihop det genom att\r\nbl.a. peka på dubbeltydigheter. Jag vill påstå att\r\nden exercis som Sten Andersson ägnar sig åt är en\r\nren manipulation av riksdagens beslut. Det står\r\nnämligen inte så i riksdagsbeslutet.</pre><pre>Vi säger klart ut att vi är för det eritreanska folkets\r\nrätt till självbestämmande. Vi säger också att en\r\ninternationellt övervakad folkomröstning om\r\nEritreas framtida status är ett logiskt led vid\r\nkonfliktlösning. Vi tar ställning för folkomröstning\r\noch för självbestämmande för eritreanerna. Detta\r\nkan man faktiskt inte få till motsatsen.</pre><pre>Jag tycker att det skulle vara intressant att få höra\r\nStig Alemyrs reaktion på hur utrikesdepartementet\r\ntolkar det utlåtande som ett enigt utskott har skrivit\r\nunder.</pre><pre>Anf. 32 EVA JOHANSSON (s):</pre><pre>Herr talman! Jag anser självfallet inte att vi skall\r\ndiktera utgången av en sådan folkomröstning. Jag\r\nanser dock att Sverige klart och tydligt skall säga att\r\nman ställer upp i arbetet för att få till stånd en\r\nfolkomröstning. Jag inser att det arbetet kan bli\r\nbåde svårt och krångligt i det läge som konflikten\r\nbefinner sig i.</pre><pre>Vi måste sedan vara beredda att ställa upp och\r\narbeta för att resultatet av folkomröstningen blir\r\ngenomförbart. Jag tror inte heller att det är ett lätt\r\narbete. Det kräver säkert många överväganden om\r\nvilka vägar vi skall använda i båda dessa punkter.\r\nJag tror att det är av vikt att vi är tydliga och klara\r\nnär vi redovisar vår inställning -- att det eritreanska\r\nfolket har rätt att själv bestämma sin framtid.</pre><pre>Anf. 33 Utrikesminister STEN ANDERSSON\r\n(s):</pre><pre>Herr talman! Jag skall ta upp dessa frågor i tur och\r\nordning. En rapportör, dvs. en amälan till FNs\r\nkommission för mänskliga rättigheter, diskuteras.\r\nMöjligheten till framgång bedöms som mycket\r\nliten. Det finns många liknande situationer på\r\njorden där Sverige är mer aktiv än andra länder.\r\nDet skall Sverige vara. Även en sådan fråga måste\r\nkomma in i det stora sammanhanget. Vi är i första\r\nhand inriktade på det som folket där nere har störst\r\nnytta av, nämligen att åstadkomma fred.</pre><pre>Jag tycker att det är i utskottets betänkande som\r\nmotiveringarna inte riktigt hänger ihop. Vi arbetar\r\nredan med folkomröstningsinstitutet som ett\r\ninstrument som kan användas för att lösa\r\nkonflikter. Därmed har jag svarat på Eva\r\nJohanssons fråga.</pre><pre>Anf. 34 INGER KOCH (m):</pre><pre>Herr talman! Jag skulle vilja kommentera det Sten\r\nAndersson tog upp allra sist, nämligen frågan om\r\nmänskliga rättigheter. Oavsett möjligheten till\r\nframgång anser jag att frågan om granskning av\r\nmänskliga rättigheter i Etiopien måste komma upp\r\ntill diskussion. Sverige måste ta upp frågan i MR-\r\nkommissionen när den börjar sin session i januari.\r\nDet har riksdagen beslutat.</pre><pre>Överläggningen var härmed avslutad.</pre><pre>5 § Svar på frågorna 1990/91:309, 312, 314, 322\r\noch 325 om moms på sjuktransporter med taxi</pre><pre>Anf. 35 Socialminister INGELA THALÉN\r\n(s):</pre><pre>Herr talman! Lennart Brunander har frågat vilka\r\nåtgärder jag ämnar föreslå för att komma till rätta\r\nmed skatteomläggningens negativa effekter för den\r\nsom ofta är sjuk och har lång väg till sjukhus. Karin\r\nIsraelsson har frågat om jag är beredd att ändra\r\nreglerna så att sjuktransporter med taxi inte\r\nmomsbeläggs. Kristina Svensson har frågat mig\r\nvilka åtgärder jag ämnar vidta för att kompensera\r\nsjuka människor i glesbygd för den nya momsen på\r\nsjukresor med taxi. Elving Andersson har frågat\r\nom jag är beredd att omedelbart vidta åtgärder så\r\natt inte sjukresor med taxi drabbas av\r\nkostnadsökningar till följd av skatteomläggningen.\r\nGullan Lindblad har frågat mig vilka åtgärder jag\r\nhar vidtagit för att patienterna skall slippa de höga\r\nsjukresekostnaderna till följd av\r\nskatteomläggningen. Eftersom samtliga frågor\r\ngäller konsekvenserna av att mervärdeskatt från\r\nårsskiftet har införts på persontransporter med taxi\r\nbesvarar jag frågorna i ett sammanhang.</pre><pre>I samband med att taxinäringen avreglerades den 1\r\njuli 1990 avskaffades bl.a. rikstaxan. För att\r\nförhindra att oskäligt höga taxor skulle börja\r\ntillämpas för dessa transporter infördes för\r\nsjukresor med taxi ett högsta tak för beräkningen\r\nav sjukreseersättningen från socialförsäkringen.\r\nTyvärr har detta ersättningstak kommit att\r\nutnyttjas av många taxiföretag som en ny rikstaxa\r\nför sjukresor. Vid årsskiftet höjde taxiföretagen\r\ndessutom sina taxor till följd av att mervärdeskatt\r\npå persontransporter infördes som ett led i\r\nomläggningen av skattesystemet. Detta har\r\nmedfört att taxorna i regel kommit att överskrida\r\nersättningstaket, vilket fått mycket allvarliga\r\nekonomiska effekter för främst de människor som\r\nofta måste företa långa resor till vård eller\r\nbehandling.</pre><pre>Regeringen har därför snabbehandlat denna fråga\r\noch fattade redan förra veckan beslut om att höja\r\nden kilometerersättning som ingår i nämnda\r\nersättningstak med 1 kr. till 7 kr., dvs. med ca 17 %.\r\nDenna ändring skall gälla för sjukresor med taxi\r\nsom företagits efter årsskiftet.</pre><pre>Avslutningsvis vill jag framhålla att regeringen\r\nförutsätter att denna höjning av ersättningstaket\r\ntillsammans med de betydande taxehöjningar som\r\ntaxiföretagen företagit efter avregleringen\r\nverkligen resulterar i att de sjukas kostnader för\r\nsjukresor med taxi kommer att begränsas till\r\ngällande karensbelopp på 30 kr. per resa.</pre><pre>Då Kristina Svensson, som framställt fråga 314,\r\nanmält att hon var förhindrad att närvara vid\r\nsammanträdet, medgav talmannen att Sigrid\r\nBolkéus i stället fick delta i överläggningen.</pre><pre>Anf. 36 LENNART BRUNANDER (c):</pre><pre>Herr talman! Jag tackar socialministern för svaret.\r\nJag tackar socialministern också för att regeringen\r\nhar ändrat åsikt och nu gjort förändringar så att\r\nreglerna i varje fall på ett bättre sätt skall\r\nkompensera dem som behöver göra sjukresor.</pre><pre>När det stod klart för människor hur det här skulle\r\nkomma att fungera och när man ringt till\r\nförsäkringskassan och tagit reda på hur det skulle\r\nbli gick telefonerna varma hos oss som skall\r\nföreträda människorna. De talade om att det här är\r\nalldeles fruktansvärt. Tidningarna tog också upp\r\ndet. Jag har här en rubrik ur Aftonbladet, där det\r\nstår: Skattereformen driver oss sjuka i graven.\r\nMänniskor som är beroende av att åka till doktorn\r\neller till sjukhuset, framför allt dialyspatienter,\r\nhamnade i en helt ohållbar situation.</pre><pre>Nu säger socialministern att regeringen har\r\nsnabbehandlat den här frågan. Jag kan inte riktigt\r\nhålla med om det. Jag tycker att den behandlingen\r\nborde ha skett före ikraftträdandet. Det var ju\r\ningen överraskning att sjukresorna skulle bli\r\ndyrare.</pre><pre>Socialministern säger i svaret att taxiföretagen har\r\nhöjt priserna undan för undan sedan avregleringen.\r\nMen jag förutsätter att den förhandling som då\r\nskedde byggde på en bedömning av vilka kostnader\r\nde hade. Att de sedan skulle höja taxorna igen när\r\nmomsen lades på resandet kan ju inte heller ha varit\r\nnågon överraskning. Regeringen borde alltså ha\r\nagerat tidigare, så att de här misshälligheterna inte\r\nhade behövt uppstå.</pre><pre>I dag, när det har gjorts någonting, är det många\r\nsom säger att den förbättringen inte räcker till. Min\r\nslutliga fråga till socialministern är då: Är det\r\npatienterna eller är det taxiföretagen som skall\r\nbetala mellanskillnaden, den del som inte\r\ntillgodoses med uppräkning av beloppen?</pre><pre>Anf. 37 KARIN ISRAELSSON (c):</pre><pre>Herr talman! Jag ber att få tacka statsrådet för\r\nsvaret på frågan, som ju ställdes i skenet av att\r\nmånga sjuka blev ytterligare oroade av att utöver\r\nderas kostnader för sjukvård också deras kostnader\r\nför resor skulle höjas. Man såg ingen möjlighet att\r\nklara det rent ekonomiskt.</pre><pre>Jag bor i ett län med långa avstånd. En normal\r\nsjukresa till Umeå sjukhus skulle för enskilda\r\npatienter i länet kosta åtskilliga hundratal kronor. I\r\nde flesta fall är det äldre människor som reser.</pre><pre>Tidningen gav tips på hur man skulle komma ifrån\r\ndet. En dialyspatient från Östersund skulle klara sig\r\nom hon åkte med flyg. Det är ett betydligt dyrare\r\ntransportmedel. Det kan inte vara meningen att\r\nman skall behöva välja det.</pre><pre>Det måste alltså hända någonting för att människor\r\nskall slippa den förtvivlan som man har upplevt.\r\nRegeringens beslut att höja ersättningen med 1 kr.\r\ntäcker en del av den ökade kostad som\r\nmervärdeskatten på resandet innebär men inte\r\nhela, enligt vad jag kan förstå. Det innebär att det\r\nfortfarande finns en stor oro att man som patient\r\nkan få betala de ökade momskostnaderna, trots att\r\nman enligt hälso- och sjukvårdslagen har rätt att få\r\nsjukvård på lika villkor oavsett var man bor i landet\r\noch trots att det redan i dag finns ett karensbelopp\r\npå 30 kr.</pre><pre>Man sade i förhandsinformationen att\r\nskattereformen var så finurligt uträknad att man\r\nskulle avskaffa byråkrati och rundgång i\r\nskattesystemet och att man skulle slippa ge bidrag.\r\nMan kan fråga sig om man inte nu har infört en\r\nrundgång som är mycket mer besvärande än den\r\nsom fanns tidigare, eftersom den moms som\r\ntaxiägaren skall ta ut sedan skall betalas tillbaka.\r\nVore det inte då billigare för samhället att helt ta\r\nbort momsen på sjuktransporter av sittande?</pre><pre>Anf. 38 SIGRID BOLKÉUS (s):</pre><pre>Herr talman! Kristina Svensson, som ställt frågan,\r\nhar fått förhinder att närvara i kammaren. I hennes\r\nställe tackar jag för ett bra svar och en snabb\r\nbehandling av problemet. Men jag har en liten\r\nfundering att framföra till socialministern: Vad är\r\nSPK:s reaktion på regeringens beslut?</pre><pre>Anf. 39 ELVING ANDERSSON (c):</pre><pre>Herr talman! Även jag vill tacka socialministern\r\nför svaret. Att vi är så många som har ställt frågor\r\nom samma sak visar ju att det har varit en mycket\r\nkraftig reaktion ute i landet och att många\r\nmänniskor har känt stor oro för det här.</pre><pre>Det stod klart ganska tidigt att de här effekterna\r\nskulle uppstå. Vid olika tillfällen påtalades de.\r\nBl.a. uppvaktades socialdepartementet redan den\r\n19 december om de här problemen, men då var\r\nman på departementet helt kallsinnig, och även på\r\nriksförsäkringsverket, och vägrade inse problemen.\r\nMen efterhand som folkstormen över landet växte\r\ninsåg regeringen att man var tvungen att vidta några\r\nåtgärder. Man fattade då i förra veckan ett beslut\r\nsom jag tycker är bra i och för sig -- det är i alla fall\r\nett steg i rätt riktning.</pre><pre>Men man borde naturligtvis, så fort man blev\r\nupplyst om problemet eller fick det påpekat för sig,\r\nha reagerat, så att många människor hade sluppit\r\natt känna denna djupa oro för att de inte skulle få\r\nråd att åka taxi till till olika former av\r\nlivsuppehållande vård, som är det enda färdmedlet\r\nför många.</pre><pre>Det hävdas nu, bl.a. från taxinäringen men också\r\nfrån annat håll, att den justering man har gjort inte\r\när tillräcklig. Jag har inte tillräckliga kunskaper för\r\natt göra någon bedömning av det. Men jag tycker\r\natt det viktiga är att utgå från patientens synpunkter\r\noch konstatera att det inte skall kosta mer än 30 kr.\r\nför en sjukresa med taxi. Jag vill därför fråga\r\nsocialministern om hon är beredd att leva upp till\r\ndet. Är socialministern beredd att inte bara\r\nförutsätta att det skall bli så utan se till att det inte\r\nkommer att kosta mer än 30 kr. för sjukresa med\r\ntaxi efter årsskiftet? Om det visar sig att den\r\nhöjning som man har gjort inte är tillräcklig, är\r\nsocialministern då beredd att se till att det görs\r\nytterligare justeringar?</pre><pre>Anf. 40 Socialminister INGELA THALÉN\r\n(s):</pre><pre>Herr talman! Det finns ingen anledning, tycker jag,\r\natt kommentera det som har sagts om hur snabbt vi\r\nhar reagerat. Nu har regeringen fattat ett beslut\r\nsom jag tycker är riktigt. Den fråga som flera av\r\nledamöterna har tagit upp är: Räcker då detta?</pre><pre>SPK har gjort bedömningen att den höjning som\r\nbehövde göras låg mellan 12 och 17 %. I\r\ngenomsnitt, beroende på investeringar och\r\nnyinvesteringar, skulle man kunna sträcka sig upp\r\ntill 20 %. Den höjning som har gjorts är 25 %. Med\r\nden höjning som nu görs får man en höjning på\r\n17 %.</pre><pre>För att undvika att man fick ett nytt golv togs\r\nrikstaxan bort vid avregleringen den 1 juli. Som jag\r\nsade i mitt inledande svar har det tyvärr visat sig att\r\ndetta tak egentligen blev ett golv. Jag har haft olika\r\nkontakter. Taxiförbundet har, som redovisats,\r\nuppvaktat. Det stämmer inte alls att departementet\r\nvar kallsinnigt, men vi gjorde bedömningen att vi\r\nmåste avvakta effekterna av både de tidigare\r\nhöjningarna och de höjningar som beräknades\r\nkomma innan vi kunde gå in och agera. Vi har\r\nockså haft kontakter med de fria taxirörelserna.\r\nVår uppfattning är att detta är en höjning som är\r\ntillräcklig. Dessutom kommer\r\nriksförsäkringsverket att gå in och uppmana\r\nförsäkringskassorna att bevaka så att man inte gör\r\nytterligare, enligt min mening oskäliga, höjningar.</pre><pre></pre><pre>Anf. 41 LENNART BRUNANDER (c):</pre><pre>Herr talman! Om man är snabb eller inte att\r\nreagera kan man naturligtvis alltid diskutera. På\r\nsätt och vis är det ju ointressant i dag hur det är med\r\ndet. Men sådana saker som man vet kommer att\r\ninträffa borde man se till att ha reglerat innan\r\nnågonting skall träda i kraft.</pre><pre>Jag har samma informationer som Elving\r\nAndersson redovisade: De som tog kontakt med\r\nsocialdepartementet fick beskedet att man följde\r\nfrågan. Rimligtvis visste man då vad som skulle\r\nhända och borde ha fattat beslutet då och inte ha\r\nväntat tills frågan blivit officiell. När vi tog upp den\r\npå ett officiellt sätt tvingades regeringen till reträtt\r\noch ändrade sig. I och för sig är jag tacksam för det.</pre><pre>Socialministern talar om att man har höjt med\r\n25 %. Vad är det man har höjt med 25 %? Vad taxi\r\nkrävde som höjning var väl 19--20 %. Vad man kom\r\növerens om så småningom var en lägre andel. Vad\r\nsom nu sker när man räknar upp den är att man\r\nhöjer en del av taxan med 17 %, som det står i\r\nsvaret. Jag har indikationer -- de är från Norrland --\r\npå att en som före det beslutet hade en merkostnad\r\npå 17 000 om året efter beslutet får en merkostnad\r\npå 7 000. Är det fel enligt socialministern? Om det\r\nskulle vara så att man får sådana merkostnader, är\r\nsocialministern då beredd att göra någonting som\r\nytterligare kompenserar det?</pre><pre>Anf. 42 KARIN ISRAELSSON (c):</pre><pre>Herr talman! Det är naturligtvis intressant att följa\r\nhur man från departementets sida förhandlar med\r\nolika intressenter i den här frågan. Tydligen räknar\r\nman litet olika när det gäller vilka avgifter\r\nkostnaderna egentligen skall täcka. Det tyder på att\r\nnäringen å ena sidan och departementet och\r\nriksförsäkringsverket å andra sidan inte är överens.\r\nRisken är fortfarande uppenbar att det blir\r\npatienterna som får sitta emellan.</pre><pre>Är det så att det visar sig i det uppföljningsarbete\r\nsom man har rekommenderat att det tas ut för höga\r\nersättningar eller att patienterna får stå för\r\nkostnader som överskrider 30 kr. -- vilka åtgärder\r\ntänker socialdepartementet då vidta? Jag vidhåller\r\nnog att momshöjningen är rätt obekväm i just det\r\nhär fallet.</pre><pre>Anf. 43 ELVING ANDERSSON (c):</pre><pre>Herr talman! Jag skulle vilja ha ett uttalande rakt\r\npå sak av socialministern om att kostnaderna för de\r\nsjuka och deras resor inte skall öka på grund av\r\nskatteomläggningen. Det tycker jag skall vara\r\nutgångspunkten: Det skall kosta 30 kr., precis som\r\ndet gjorde före skatteomläggningen. Sedan får det\r\nvara upp till regering, riksförsäkringsverket, SPK\r\neller vad det nu är för myndigheter eller organ det\r\ngäller klara ut hur ersättningarna skall se ut och hur\r\nmycket taxi skall behöva justera sina ersättningar.\r\nMen det viktiga måste vara att sätta patienten, den\r\nsjuke, i centrum. Jag skulle gärna vilja ha ett klart\r\nuttalande från socialministern här i dag, att\r\nkostnaderna för sjukresor inte skall öka för de\r\nsjuka på grund av skatteomläggningen.</pre><pre>Anf. 44 Socialminister INGELA THALÉN\r\n(s):</pre><pre>Herr talman! Det faktum att vi har satt ett\r\nkarensbelopp till 30 kr. innebär att vi gör\r\nbedömningen att man inte skall betala mer än 30 kr.</pre><pre>Sedan vill jag gå tillbaka till avregleringen av\r\ntaxinäringen. De största argumenten före\r\navregleringen av taxinäringen var att den skulle\r\nleda till ökad konkurrens, som skulle stimulera\r\ndenna del av servicesektorn, så att konsumenterna\r\nskulle få större valfrihet och sänkta kostnader. Vi\r\nhar nu vid omläggningen kunnat konstatera att det\r\ninte varit så. Vi har höjt taket, vi har höjt\r\nersättningen under 1990, och vi har nu återigen från\r\nden 1 januari kompenserat, just för att patienterna,\r\nde sjuka, inte skall behöva sitta emellan. Det är min\r\nmycket bestämda uppfattning att näringen nu har\r\nansvar för att den ökade konkurrensen och de\r\nminskade kostnaderna för konsumenterna\r\nverkligen blir en realitet. Staten, regeringen, har\r\ntagit sitt ansvar för patienterna.</pre><pre>Anf. 45 LENNART BRUNANDER (c):</pre><pre>Herr talman! Socialministern säger nu att man när\r\nman gjorde den här avregleringen lovade att man\r\nskulle sänka priserna, och nu har man sett att det\r\ninte blev på det sättet; priserna kanske i stället steg\r\nlitet. Möjligtvis har regeringen lärt sig en del om\r\navregleringens goda effekter i alla avseenden på det\r\nhär sättet. Det blir kanske inte alltid som man\r\ntänker.</pre><pre>Sedan säger socialministern att man nu återigen har\r\nkompenserat fr.o.m. den 1 januari. Men\r\nkompenserat har man ju egentligen inte. Man har\r\ntagit en del av de kostnader som\r\nskatteomläggningen ger när man lägger på moms\r\npå resorna, men man har inte tagit dem fullt ut.</pre><pre>Så säger socialministern att det nu är taxirörelsens\r\neller näringslivets sak att se till att man inte höjer\r\npriserna mer, så att de här människorna inte blir\r\nlidande. Men det är väl ändå på det sättet att det är\r\nsocialministern, socialdepartementet, riksdag och\r\nregering som har ansvaret för att människor inte\r\nkommer i kläm, och då måste ju socialministern ta\r\ndet ansvaret -- det är inte taxinäringen som skall\r\ngöra det.</pre><pre>Anf. 46 KARIN ISRAELSSON (c):</pre><pre>Herr talman! Jag tycker också att det är snett att\r\nman från departementets sida avhänder sig det\r\nansvar som man har i den här frågan. Man har ett\r\nersättningstak, och det är helt klart: Man lägger på\r\nen ersättning som inte täcker de ökade kostnader\r\nsom taxiföretaget har i just det här speciella fallet.\r\nTaxiföretaget vill då för att täcka kostnaderna ha ut\r\ndet som skiljer från patientens sida. Detta är alltså\r\ninte tillräckligt, påstår man nu från taxiföretagens\r\nsida. Då tycker jag att det finns alla skäl i världen\r\natt titta på om man inte från departementets sida\r\nhar räknat på fel underlag när man har gjort den här\r\növerenskommelsen.</pre><pre>Jag kan säga att jag med stort intresse kommer att\r\nfölja utvecklingen, och jag är helt säker på att\r\nmånga med mig kommer att göra det under de\r\nnärmaste veckorna, när det här träder i kraft. Jag\r\ntycker att det är orimligt att små taxiföretag i\r\nglesbygd skall stå för kostnader som samhället\r\nborde ta.</pre><pre>Anf. 47 ELVING ANDERSSON (c):</pre><pre>Herr talman! Jag delar på en punkt\r\nsocialministerns uppfattning, och det är hennes\r\nbesvikelse över priseffekterna när det gäller\r\navregleringen av taxi. Jag hade också väntat mig att\r\nvi skulle få sänkta priser, men det är ju inte det vi\r\ndiskuterar nu. Efter avregleringen av taxinäringen\r\ngjordes det en överenskommelse mellan\r\nriksförsäkringsverket och taxinäringen, osv., där\r\nman lade fast den ersättning som man skulle få för\r\natt kostnaderna inte skulle överstiga 30 kr. för en\r\nenkelresa. Kostnadsbilden i det avtalet var man\r\növerens om. Vad det handlar om nu är ju att se till\r\natt man kompenserar för den momshöjning som\r\ngörs. Då måste det naturligtvis göras på samma\r\nsätt. Man kan inte bara hänvisa till att SPK har gjort\r\nvissa beräkningar. Man måste resonera med\r\nnäringen och tillsammans med den ta fram ett\r\nordentligt beräkningsunderlag och se till att det\r\nverkligen blir en kostnadstäckning för momsen, så\r\natt det här i slutändan inte drabbar de sjuka. Jag\r\nsaknar fortfarande det klara uttalande som jag har\r\nefterlyst från socialministerns sida, att de som\r\nnyttjar sjukresor med taxi inte skall drabbas av\r\nnågon kostnadshöjning på grund av\r\nskatteomläggningen.</pre><pre>Anf. 48 Socialminister INGELA THALÉN\r\n(s):</pre><pre>Herr talman! När det gäller småföretag i glesbygd\r\nkan jag tala om för Karin Israelsson att de\r\nreaktioner vi har fått från taxinäringen visar att just\r\nsmåföretag i glesbygd är de som har reagerat mest\r\npositivt på den höjning av sjukreseersättningen\r\nsom regeringen nu har beslutat att införa.</pre><pre>När det gäller frågan om 30-kronan vill jag säga att\r\nvi gör bedömningen att det skall vara 30 kr. och inte\r\nnågonting annat som skall gälla.</pre><pre>Detta handlar om en period under 1991. Vi har\r\ngjort en överenskommelse med\r\nLandstingsförbundet om att sjukresorna inom\r\nramen för Dagmarförändringarna kommer att föras\r\növer till landstingsansvar, vilket betyder att man\r\nkommer att få en helt annan situation framöver när\r\ndet gäller just sjukresefrågan.</pre><pre>Anf. 49 LENNART BRUNANDER (c):</pre><pre>Herr talman! Det faktum att resorna kommer att\r\nföras över till landstinget innebär ju ingen skillnad\r\nför den enskilde. Det utgör inte något skäl för\r\nstatsmakten att krypa undan. När en sådan sak förs\r\növer till landstinget bör ju reglerna vara sådana att\r\nden enskilde inte drabbas. Det är ju det som är\r\nviktigt.</pre><pre>Jag tolkade emellertid det senaste som\r\nsocialministern sade som att det skall vara 30 kr.\r\noch inget annat.</pre><pre>Anf. 50 ELVING ANDERSSON (c):</pre><pre>Herr talman! Låt mig då ställa ytterligare en\r\navslutande fråga till socialministern. Om\r\ntaxinäringen kan leda i bevis att den höjning med 1\r\nkr. som regeringen har fattat beslut om inte till fullo\r\ntäcker momseffekterna, är regeringen då beredd\r\natt ompröva sitt beslut och höja ytterligare?</pre><pre>Anf. 51 Socialminister INGELA THALÉN\r\n(s):</pre><pre>Herr talman! För närvarande finns det ingenting\r\nsom tyder på att det finns någon anledning att\r\nompröva det beslut som regeringen nyligen har\r\nfattat.</pre><pre>Överläggningen var härmed avslutad.</pre><pre></pre><pre>6 § Svar på fråga  1990/91:320 om missbruket av\r\nanabola steroider m.m.</pre><pre>Anf. 52 Socialminister INGELA THALÉN\r\n(s):</pre><pre>Herr talman! Gudrun Schyman har frågat mig om\r\njag tänker vidta några åtgärder för att förhindra\r\nmissbruk av anabola steroider och liknande\r\npreparat.</pre><pre>I en promemoria (Ds 1989:60) om åtgärder mot\r\ndopning, som har tagits fram inom\r\nsocialdepartementet om åtgärder mot dopning, har\r\nföreslagits olika insatser mot dopning, bl.a. en\r\nfortsatt upplysningsverksamhet till idrottsutövare\r\noch allmänhet, test och analysverksamhet. I\r\npromemorian presenteras också ett lagförslag om\r\nvissa medel med hormoniell inverkan. Lagförslaget\r\ninnebär att förvärv, innehav och överlåtelse av i\r\nlagen angivna preparat bara blir tillåtna för\r\nmedicinskt eller vetenskapligt ändamål.</pre><pre>Promemorian har remissbehandlats, och beredning\r\nav frågan pågår inom regeringskansliet.</pre><pre>En översyn skall också ske av kontrollen av\r\nnarkotiska läkemedel i samband med beredningen\r\nav en ny läkemedelslagstiftning.</pre><pre>Anf. 53 GUDRUN SCHYMAN (v):</pre><pre>Herr talman! Jag skall be att få tacka\r\nsocialministern så mycket för svaret. Att jag har\r\ntagit upp den här frågan beror på att det är många\r\nsom har slagit larm. Senast strax före jul var det en\r\ndebatt i massmedia om de här frågorna.</pre><pre>Såvitt jag förstår är problemet inte längre så stort\r\ninom idrotten. Inom idrottsrörelsen har man\r\nkommit ganska långt med de här frågorna, fått dem\r\nunder kontroll och informerat och propagerat på\r\nolika sätt. Inom idrottsrörelsen anser man alltså att\r\nman har läget under kontroll. Det stora problemet\r\nnu, såvitt jag förstår, ligger utanför idrottens ramar.\r\nDet handlar om workout och workin och allt vad\r\ndet heter, som innebär att människor försöker se till\r\natt de får en snyggare kropp och bättre kondition.\r\nDet finns alltså en mycket stor svart marknad där\r\ndenna typ av preparat förekommer och där det\r\nförekommer ett utbrett missbruk som det inte finns\r\nnågon kontroll över i dag. Det har också visat sig\r\natt människoliv har gått till spillo. Såvitt jag förstår\r\nfinns det en stark opinion från yrkesutövare i dessa\r\nkretsar för att det skall läggas fram ett lagförslag.\r\nSocialministern svarar att tankegångar i den\r\nriktningen är på gång. Jag undrar naturligtvis varför\r\nnågot sådant lagförslag inte har lagts fram och när\r\ndetta lagförslag kommer att läggas fram. Frågan\r\nbereds inom regeringskansliet. Jag vill veta vad den\r\nberedningen innebär konkret och när vi kan vänta\r\noss ett lagförslag.</pre><pre>Anf. 54 Socialminister INGELA THALÉN\r\n(s):</pre><pre>Herr talman! Det är alldeles riktigt, som Gudrun\r\nSchyman säger, att den bedömning som nu allmänt\r\ngörs när det gäller användandet av bl.a. sådana\r\nhormonpreparat har man en mycket god kontroll\r\növer inom idrottsvärlden, medan spridningen är om\r\ninte okontrollerad så i alla fall så litet kontrollerad\r\natt man kan tro att den är det. Att jag säger det\r\nberor på att man faktiskt inte riktigt vet hur det är.\r\nDet handlar ju om möten mellan olika människor,\r\noch det handlar om kontakter mellan människor\r\nsom man inte kan se. Och det som eventuellt\r\nförekommer på olika typer av träningslokaler kan\r\nvara svårare att avgöra. Att använda uttrycket\r\nutbrett missbruk kan vara rätt, men det kan lika\r\ngärna vara fel, eftersom man inte riktigt säkert vet.</pre><pre>Det som jag tycker är oroväckande är att det kring\r\ndessa träningslokaler växer fram en myt av att man\r\nså snabbt skall se ut på ett alldeles speciellt sätt. Om\r\nman då inte uppnår denna bild tillräckligt snabbt\r\nkan man riskera att bli offer för att ta genvägar till\r\nden vackrare kroppen, den bättre hälsan eller den\r\nstörre styrkan. Att jag säger detta hänger samman\r\nmed att jag tror att detta har mycket att göra med\r\nfolkhälsoaspekten i lika stor utsträckning som\r\nlagfrågorna, dvs. förbudsfrågorna. Det handlar om\r\natt både föra samtal med unga människor om att de\r\nkanske inte måste se ut på ett speciellt sätt, och att\r\ntala om att det de eventuellt tänker sig att använda\r\nfaktiskt är riktigt farligt.</pre><pre>Så till frågan om tidsaspekten. Det finns alltså i\r\ndepartementet nu ett förslag som är i det skicket att\r\ndet börjar närma sig ett lagförslag. Och jag kan inte\r\navgöra huruvida vi kan lägga fram det under våren.\r\nMen min tanke är att samla en del av denna typ av\r\nfrågor och se dem i ett samlat sammanhang, och\r\nförhoppningsvis redan under våren.</pre><pre>Anf. 55 GUDRUN SCHYMAN (v):</pre><pre>Herr talman! Socialministern och jag är ganska\r\növerens om problemet. Jag vet inte heller i vilken\r\nmån man skall tala om ett utbrett missbruk. Men\r\ndet har i alla fall gått så långt att det finns väldigt\r\nmånga som har vittnat om att det även är många\r\nunga människor som har farit mycket illa, och några\r\nhar t.o.m. dött. Man vet också om att det numera\r\nrör sig om ganska stora penningbelopp som är i\r\nomlopp på den här marknaden. Och det brukar ju\r\nalltid vara svårt att få stopp på sådant. Sedan håller\r\njag med om att det naturligtvis inte bara handlar om\r\nförbud utan även om attitydförändringar, att det\r\nunga, vackra och tjusiga, som det framställs,\r\nnaturligtvis inte är det som gör livet värt att leva.\r\nDet kan vi också vara överens om.</pre><pre>Av den allmänna debatten och av den som uppger\r\nsig veta hur det ser ut på denna mer eller mindre\r\nsvarta marknad uppfattar jag att man är i stort\r\nbehov av en lag, så att man har något att hänga upp\r\nsitt arbete på. Det verkar vara ett samlat upprop\r\nom att politikerna nu måste göra något. Därför\r\nvore det bra med ett ordentligt klargörande om att\r\nett lagförslag kommer att läggas fram.</pre><pre>Överläggningen var härmed avslutad.</pre><pre>7 § Svar på fråga  1990/91:321 om tillgången till\r\ninfusionslösningar</pre><pre>Anf. 56 Socialminister INGELA THALÉN\r\n(s):</pre><pre>Herr talman! Barbro Westerholm har frågat mig\r\nvilka åtgärder regeringen avser att vidta för att\r\ngarantera fullgod tillgång till infusionslösningar\r\ninom Sverige.</pre><pre>Regeringen uppdrog i september 1987 åt\r\növerstyrelsen för civil beredskap att i samråd med\r\nsocialstyrelsen förhandla med KabiVitrum AB\r\n(numera Kabi-Pharmacia AB) om inhemsk\r\nproduktion av infusionslösningar. Förhandlingarna\r\när ännu inte avslutade.</pre><pre>Regeringen kommer att i nästa månad lägga fram\r\nen särskild proposition om totalförsvaret. Jag avser\r\natt i detta sammanhang ta upp frågan om att säkra\r\ntillgången till infusionslösningar i Sverige.</pre><pre>Anf. 57 BARBRO WESTERHOLM (fp):</pre><pre>Herr talman! Jag får tacka socialministern för\r\nsvaret. Detta är en fråga som jag mötte först i\r\nhöstas. Jag visste då inte om vilken aktualitet den\r\nskulle ha i dag när vi skall debattera denna.</pre><pre>En nedläggning av ett av våra produktionsställen i\r\nen tid då vi kan riskera ett ökat behov av\r\ninfusionslösningar är allvarlig. Kabi-Pharmacia\r\nklarar inte lönsamheten i Matfors, där en av\r\nreserverna för tillverkning av infusionslösningar\r\nfinns, utan vill förlägga denna tillverkning utanför\r\nlandets gränser. Men vi måste ha ett\r\nproduktionsställe inom landets gränser.\r\nOmplanering och uppbyggnad på olika håll kan\r\nvara dyrt. Det är också fråga om kompetens.\r\nDärför tycker jag att det är viktigt att man verkligen\r\nförsöker värna om den resurs som man redan har.\r\nTill detta kommer ju att man kan tillverka lösningar\r\ni plastförpackningar. I Hornsberg kan man tillverka\r\nlösningar i glas, men det är tungt, skört och\r\nbesvärligt att hantera. Hornsbergstillverkningen är\r\nju också förlagd till ett mycket sårbart ställe.</pre><pre>Jag är glad över svaret att detta kommer att tas upp\r\ni propositionen om totalförsvaret, och jag\r\nförutsätter att regeringen i den propositionen\r\nkommer att säkra tillgången till infusionslösningar\r\noch att produktionen kommer att ske inom Sveriges\r\ngränser.</pre><pre>Överläggningen var härmed avslutad.</pre><pre>8 § Svar på frågorna 1990/91:324, 327 och 333\r\nom tobaksrökning</pre><pre>Anf. 58 Socialminister INGELA THALÉN\r\n(s):</pre><pre>Herr talman! Elisabeth Fleetwood har frågat mig\r\nvilka åtgärder jag avser att vidta för att på\r\neffektivaste möjliga sätt informera unga kvinnor\r\nom de allvarliga hälsorisker som rökning innebär.</pre><pre>Barbro Westerholm har frågat mig varför det inte\r\nkommer någon tobaksproposition våren 1991, och\r\nKarin Israelsson har frågat om anledningen till att\r\nnågot förslag rörande tobaksbruket inte kommer\r\natt lämnas under detta riksmöte.</pre><pre>Då frågorna rör samma ämne besvaras de i ett\r\nsammanhang.</pre><pre>Elisabeth Fleetwood anger att 60 % av kvinnor\r\nmellan 18 och 29 år uppges vara rökare. Denna\r\nhöga siffra kan stämma för vissa mindre grupper,\r\nmen inte för genomsnittet. Enligt SCBs data för\r\n1989 var 26,2 % av kvinnorna i åldern 16--24 år\r\ndagligrökare. Det finns emellertid studier som visar\r\natt andelen rökare bland t.ex. unga ensamstående\r\nmödrar med låg utbildning är så hög som 60 %.\r\nÄven om den angivna siffran bör modifieras eller\r\nspecificeras delar jag Elisabeth Fleetwoods oro för\r\nden stora andelen rökare bland unga kvinnor och\r\ndelar också uppfattningen att åtgärder bör vidtas\r\nför att minska denna andel.</pre><pre>De studier som visar att rökning är vanligast\r\nförekommande bland lågutbildade, är sannolikt ett\r\nuttryck för att deras livsvillkor ofta är pressande.\r\nDetta gäller inte minst unga kvinnor och kräver\r\nåtgärder av olika slag. Regeringen arbetar också i\r\nmånga sammanhang med att förbättra villkoren\r\nt.ex. på arbetsmarknaden för att dessa kvinnor\r\nskall få del av en god barnomsorg, osv.</pre><pre>Regeringen har också sedan remissbehandlingen av\r\ntobaksutredningens betänkande SOU 1990:29\r\nslutförts påbörjat arbetet med en proposition med\r\nsyfte att förelägga riksdagen förslag till en särskild\r\ntobakslag. I anslutning härtill kommer att\r\nbehandlas även andra åtgärder än lagstiftning för\r\natt minska tobaksbruket både allmänt och bland\r\nsärskilt utsatta grupper. En viktig sådan åtgärd är\r\ninformation. Jag vill understryka att jag finner ett\r\nav de mest angelägna målen i folkhälsoarbetet vara\r\natt ungdomar inte börjar röka.</pre><pre>Tidpunkten för framläggandet av propositionen är\r\ninte helt klar. På propositionsförteckningen tas\r\nendast upp propositioner som med säkerhet\r\nbedöms kunna presenteras aktuell period. Som jag\r\nnyss nämnde har propositionsarbetet inletts. Då\r\ndet dels är fråga om ett omfattande\r\ndepartementsarbete, dels krävs tid för\r\nlagrådsbehandling, har det bedömts osäkert om\r\nproposition hinner föreläggas riksdagen före\r\nsommaren. Lagrådsremiss beräknas emellertid\r\nkunna överlämnas under våren.</pre><pre>Anf. 59 ELISABETH FLEETWOOD (m):</pre><pre>Herr talman! Jag ber att få tacka socialministern\r\nför svaret. Jag är ganska övertygad om att vi har\r\nsamma målsättning i detta sammanhang, nämligen\r\natt försöka minska antalet rökare i vår befolkning.\r\nDen här gången har vi koncentrerat oss framför allt\r\npå de unga människorna. Det är för mig ganska\r\nklart att om vi skall kunna komma någon vart så är\r\ndet just de som ännu inte har börjat röka som vi\r\nmåste starta med. Det är dessa människor som vi\r\nkanske kan övertyga att inte bli rökare, dvs. att\r\nanvända en drog -- jag vill faktiskt kalla tobak av\r\nalla sorter för droger -- som gör att man blir\r\nberoende och får väldigt svårt att avstå. En fördel\r\nmed tobak jämfört med andra droger är väl att om\r\nman lyckas sluta med tobaksrökningen minskas\r\nriskerna ganska snabbt. Tio år efter det att man har\r\nslutat röka kan man säga att man antagligen\r\nbefinner sig utanför riskzonen.</pre><pre>Min fråga till socialministern gäller särskilt de unga\r\nkvinnorna. Det är ju de unga och lågutbildade\r\nkvinnorna som röker mest. Enligt uppgifter som jag\r\nhar gäller detta ofta också kvinnor inom vården.\r\nJag tycker därför att detta ansvar åvilar\r\nsocialministern ännu tyngre just på grund av hennes\r\nintresse för sociala frågor.</pre><pre>Jag saknade verkligen -- det gjorde vi alla -- denna\r\nproposition i propositionsförteckningen. Jag kan\r\ninte finna att det inte skulle ha varit möjligt att\r\npåskynda detta arbete. För varje dag som går och\r\nsom vi inte fattar några beslut och inte kan\r\ngenomdriva vad vi önskar är det ännu fler som\r\nfastnar i beroendet och ännu fler som i framtiden\r\nriskerar tobaksrelaterade sjukdomar, både när det\r\ngäller hjärt- och kärlsjukdomar och när det gäller\r\ncancersjukdomar.</pre><pre>Min taletid är slut. Jag återkommer om en liten\r\nstund.</pre><pre>Anf. 60 BARBRO WESTERHOLM (fp):</pre><pre>Herr talman! Vid första påseende kan man tycka\r\natt frågan när en proposition kommer eller varför\r\nden inte kommer är en struntfråga något dygn\r\ninnan vi riskerar ett storkrig. Bakom ligger ändå en\r\nväldigt stor folkhälsofråga. I världen dör faktiskt 3\r\nmiljoner människor om året i rökrelaterade\r\nsjukdomar. Det är tre gånger så många människor\r\nsom det i dag står vid Persiska viken. I Sverige rör\r\ndet sig om 8 000--13 000 för tidiga dödsfall om året.\r\nDet är därför som vi framhärdar i vårt\r\nunderstrykande av att ingen möda får lämnas spard\r\nför att få fram en proposition med de förslag som vi\r\nväntar på för att man skall kunna motarbeta\r\ntobaksbruket. Mycket görs redan, det är vi alla\r\nmedvetna om, men mer kan göras.</pre><pre>I debatt i höstas räknade socialministern med att en\r\nproposition skulle kunna komma till våren. Jag\r\npressade på och tog det som ett bindande löfte. Jag\r\nblev inte emotsagd på den punkten. Den som tiger\r\nbrukar som bekant instämma. Det var därför som\r\ndet var med besvikelse som jag läste\r\nbudgetpropositionen. Där står ingenting om någon\r\nproposition i detta ämne.</pre><pre>Vid en presskonferens förra veckan påstod någon\r\natt dröjsmålet berodde på brist på kompetent folk i\r\ndepartementet som skulle kunna skriva denna\r\nproposion. Jag vill gärna ha en kommentar, för\r\nrykten tycker jag rysligt illa om. Här är en plats att\r\nbemöta dem på. Det finns andra som säger att\r\ndröjsmålet kan bero på brist på mod inför ett val\r\noch att tobaksindustrin trycker på. Jag vill gärna ha\r\nsocialministerns kommentarer kring dessa rykten\r\nså att vi kan få stopp på dem.</pre><pre>Anf. 61 KARIN ISRAELSSON (c):</pre><pre>Herr talman! Jag vill tacka socialministern för\r\nsvaret på min fråga. Det finns i varje fall hopp -- det\r\nframgår av de sista raderna i det skrivna svaret --\r\natt det kommer att lämnas en lagrådsremiss under\r\nvåren. Jag hoppas att den blir färdig i så god tid att\r\ndet blir möjligt att behandla den.</pre><pre>Vi som ställt den här frågan har tidigare motionerat\r\nom att begränsa tobaksbruket. Vår inställning är att\r\ndet är ovärdigt ett land som vårt att inte vidta\r\nkraftfulla åtgärder för att minska det lidande som\r\ndet innebär för många att få skador på grund av\r\ntobaksbruk. Ingen skall vara oberörd i dag och inte\r\nha kännedom om vilka risker det innebär när man\r\nröker.</pre><pre>Det har visat sig att det inte bara är rökaren som far\r\nilla, utan även passiv rökning i mycket stor\r\nutsträckning orsakar för tidiga dödsfall. Det gör att\r\nman känner än större oro. Det borde också av\r\nekonomiska skäl finnas anledning för regeringen\r\natt snabbt vidta åtgärder. Det innebär en väldigt\r\nhög belastning på vår sjukvård. Vi vet redan i dag\r\natt vi har stora svårigheter att klara av den sjukvård\r\nsom bör bedrivas. Då är det väldigt viktigt att\r\nkunna korta köerna genom att förebygga\r\nsjukdomar, som man kan göra när det gäller\r\ntobaksbruk.</pre><pre>Det finns många åtgärder som skulle ha kunnat\r\nvidtas utan att ha hela paketet färdigt. Vi har\r\nprisinstrumentet. En skattehöjning hade också\r\nvarit möjlig att genomföra. Vi vet att när priset höjs\r\nminskar också konsumtionen på tobak. Det finns\r\näven andra åtgärder som kan vidtas utan att\r\npropositionen behöver vara färdig. Det finns\r\ningenting aviserat i budgetpropositionen, det är\r\nväldigt magert skrivet från socialdepartementets\r\nsida i det här avseendet.</pre><pre></pre><pre>Anf. 62 Socialminister INGELA THALÉN\r\n(s):</pre><pre>Herr talman! De ledamöter som har ställt frågor\r\ninom området tobaksbruk, också jag själv, är\r\növerens om det allra mesta i dessa frågor. Får jag\r\nbara ge en liten principiell aspekt på detta med\r\nrelationerna mellan information, förbud och\r\nförutsättningar för människor. Det gäller framför\r\nallt de yngsta kvinnorna. Elisabeth Fleetwood var\r\ninne på den oroväckande informationen om att det\r\när de unga kvinnorna inom vården som röker mest.\r\nArbetslivets villkor inom industri och vårdområdet,\r\nsignalsystemet i arbetslivet, är sådant att man får\r\nmöjlighet till en liten stunds rekreation eller paus\r\ngenom att ta en cigarett. Då spelar förhållandena i\r\narbetslivet en helt avgörande roll för\r\nförutsättningarna för unga kvinnor att sluta röka,\r\ndvs. att det kanske hade varit mera naturligt med\r\nen fruktpaus än en rökpaus. Men det är tyvärr inte\r\nså.</pre><pre>Det arbete som pågår inom arbetsmarknads- och\r\nsocialdepartementen kopplat till\r\narbetsmiljöfrågorna har en avgörande betydelse,\r\ndvs. inflytande över arbetslivet, möjligheter att\r\npåverka sin egen situation. Detta är en principiell\r\nutgångspunkt. Jag tycker att man kan ha denna\r\nprincipiella ställning som grund när man diskuterar\r\nfrågor som rör tobaksbruket eller livsvillkor över\r\nhuvud taget.</pre><pre>Sedan till frågan om propositionen. Jag kommer för\r\nögonblicket inte ihåg den exakta formuleringen,\r\nmen jag tror att det i diskussionen med Barbro\r\nWesterholm tidigare i höstas handlade om att jag\r\nskulle återkomma till riksdagen. Det är min avsikt\r\natt återkomma till riksdagen i denna fråga. Det har\r\nockså varit min ambition att komma med en\r\nproposition. När vi nu gjort bedömningen av\r\ntidsfrågan visade det sig att en lagrådsremiss kan\r\nkomma under våren.</pre><pre>Anf. 63 ELISABETH FLEETWOOD (m):</pre><pre>Herr talman! Det här med fruktpaus och rökpaus\r\när riktigt, socialministern. Men det gör inte\r\nansvaret för vårdgivaren, staten och landstingen,\r\nmindre, utan tvärtom. Det är just inom vården som\r\nvi finner de flesta rökarna bland unga kvinnor.</pre><pre>Forskare har länge slagit larm i dessa frågor, men\r\njag tycker inte att vi politiker i tid har\r\nuppmärksammat frågan. Länge fick forskarna tala\r\nför ganska döva öron. Nu är det inte längre så. Det\r\nkommer naturligtvis att bli en större medvetenhet i\r\ntakt med att larmrapporter kommer. Men vad som\r\när svårt här och som vi måste försöka tackla är\r\nansvaret, integriteten för de människor som röker i\r\ndag och som vi skrämmer. Samtidigt som vi har\r\nallmänpreventionen att tänka på har vi ansvaret för\r\neventuellt blivande rökare. Det är en svår\r\navvägning. Vi får inte heller trampa dem på tårna\r\nsom i dag känner sig helt beroende. Men det\r\nhindrar inte att vi måste ta vårt ansvar.</pre><pre>Anf. 64 BARBRO WESTERHOLM (fp):</pre><pre>Herr talman! Det här blir ju som en turdans!</pre><pre>Socialministern beräknade i sitt svar i höstas att\r\npropositionen skulle komma till våren, och jag tog\r\ndet som ett bindande löfte. Min kommentar till det\r\nhär är att en proposition inte borde vara så omöjlig\r\natt skriva mot bakgrund av de motioner som väckts\r\ninte minst under den allmänna motionstiden. Där\r\nkan man se ungefär var enighet finns och var\r\noenighet kan finnas, ungefär hur stora majoriteter\r\nsom står bakom det ena eller andra förslaget. Jag\r\nvill bara understryka här att det är akut hög tid att\r\nvi får en proposition på riksdagens bord, därför att\r\nju längre man dröjer, desto starkare signaler\r\nskickas ut att det här ändå inte är så viktigt. Men\r\nviktigt är det -- det är vi överens som, såvitt jag\r\nförstår.</pre><pre>Anf. 65 KARIN ISRAELSSON (c):</pre><pre>Herr talman! Vi är överens om att någonting måste\r\ngöras. Frågan är bara hur pass hastigt allt skall\r\ngenomföras eller hur lång tid man kan dra ut på det\r\ninnan vi vidtar åtgärder. Det som i dag skrivs i\r\nsvaret om lagrådsremiss, som beräknas kunna\r\nlämnas under våren, innebär att de motioner som\r\nväckts under den allmänna motionstiden troligtvis\r\ninte kommer att behandlas förrän en eventuell\r\nproposition läggs fram. Det innebär att något beslut\r\nom förändringar naturligtvis inte kommer att fattas\r\nunder våren. Det är bara att beklaga att så blir fallet\r\noch att man inte har tagit till de särskilda resurser\r\nsom kanske hade krävts för att förbereda en sådan\r\nproposition. Jag är väl medveten om att\r\nsocialdepartementet har haft en väldigt tung\r\narbetsbörda med alla de andra förslag som skall\r\nläggas fram. Men det här är en grundläggande\r\nfråga. Det finns klara besked i de utredningar som\r\nligger bakom och i många remissvar där vi talar om\r\nvad vi vill.</pre><pre>Anf. 66 Socialminister INGELA THALÉN\r\n(s):</pre><pre>Herr talman! Barbro Westerholm talar om att det\r\nskulle ha sagts på en presskonferens att det saknas\r\nkompetent personal och att departementet inte\r\navsätter tillräckligt med resurser. Jag vet inte vilken\r\npresskonferens Barbro Westerholm talar om, men\r\ndet är kanske mindre väsentligt. Jag vill mycket\r\nbestämt avvisa båda dessa påståenden.</pre><pre>Det handlar inte om att vi saknar resurser. Det\r\nhandlar om att detta faktiskt är en omfattande\r\nfråga. Det finns stor samstämmighet och stor\r\nenighet. Det är alldeles riktigt. Även om enigheten\r\när stor, är det en så pass omfattande fråga att det\r\nkrävs handlingskraft för att ta fram förslag, och jag\r\nvill när det gäller tiden hänvisa till mitt inledande\r\nsvar.</pre><pre>Anf. 67 ELISABETH FLEETWOOD (m):</pre><pre>Herr talman! Man kan konstatera, socialministern,\r\natt Sverige befinner sig på efterkälken i detta\r\navseende. I de krav som de sex partierna har ställt\r\ni en motion för några dagar sedan och som har\r\nundertecknats av kvinnor påpekar vi just hur\r\nmycket längre flera av EG-länderna har kommit.\r\nDärför är det också mycket tillfredsställande att vi\r\nnu har en beredningsgrupp som arbetar\r\ntillsammans med EG-länderna för att vi skall kunna\r\nnyttiggöra gemensamma erfarenheter och resultat i\r\nforskningen.</pre><pre>Det här är, vilket vi allihop har konstaterat, viktigt.\r\nJag skulle vilja fråga om socialministern inte anser\r\natt det är så alarmerande att vi på allt sätt måste\r\nförsöka få fram propositionen innan vårriksdagen\r\när slut.</pre><pre>Anf. 68 Socialminister INGELA THALÉN\r\n(s):</pre><pre>Herr talman! Jag tror att jag i ett par av inläggen\r\nhar uttryckt att det är min ambition att komma till\r\nriksdagen så snart som möjligt, men en\r\npropositionsförteckning kräver ett säkert svar. Det\r\njag kan säga är att vi under alla omständigheter\r\nskall komma med en lagrådsremiss. Nu behöver jag\r\nåtminstone inte i denna fråga bli beskylld för att i\r\ntalarstolen ha avgivit ett löfte som sedan inte kan\r\nhållas!</pre><pre>Anf. 69 ELISABETH FLEETWOOD (m):</pre><pre>Herr talman! Det gläder mig att det åtminstone\r\nfinns en målsättning i denna fråga. Det hindrar\r\ndock inte att jag är litet kritisk. Hur kan det komma\r\nsig att vi i Sverige befinner oss på efterkälken? Har\r\nman från politiskt ansvarigt håll inte vågat ta till sig\r\nde erfarenheter och resultat som forskarna har gett\r\noss? Är det därför vi befinner oss i den situation vi\r\när i i dag?</pre><pre>Jag vill också passa på att ta upp den passiva\r\nrökningens betydelse för människor på\r\narbetsplatser, gravida kvinnors foster osv. Jag\r\ntycker att Sverige nästan skulle kunna betecknas\r\nsom ett u-land på detta område. Vi är på väg att\r\nkomma i kapp, och jag hoppas att vi skall komma\r\nända fram.</pre><pre>Anf. 70 Socialminister INGELA THALÉN\r\n(s):</pre><pre>Herr talman! Jag skulle egentligen inte ha tagit upp\r\nnågon tid med något avslutande inlägg för min del.\r\nMen när Elisabeth Fleetwood säger att vi är ett u-\r\nland i förhållande till EG på detta område, tycker\r\njag faktiskt inte att det är sant.</pre><pre>Det kan nog vara så att det på något område eller\r\nett antal områden finns skillnader i författningar\r\noch regler. Utan att ha studerat materialet kan jag\r\ninte räkna upp dessa. Jag vill mycket bestämt hävda\r\natt efterlevnaden och den samstämmighet som\r\nråder i Sverige tack och lov är utomordentligt stor i\r\nfråga om lagar och information, om rökfria miljöer\r\noch arbetsplatser, rökning i offentliga lokaler m.m.</pre><pre>Anf. 71 ELISABETH FLEETWOOD (m):</pre><pre>Herr talman! Jag är ledsen att inte kunna instämma\r\nmed socialministern i hennes senaste bedömningar.\r\nJag anser inte att efterlevnaden är så stor som skulle\r\nkunna krävas.</pre><pre>Om vi tittar på hemställan i vår motion, kan vi\r\nkonstatera att flera av EG-länderna på varje punkt\r\nhar hunnit längre än Sverige. Jag hoppas att vi skall\r\nkunna tillgodogöra oss deras erfarenheter och\r\nockså följa upp dessa.</pre><pre>I fråga om forskning ligger vi långt framme. Vi har\r\nen allmänpreventiv forskargrupp som arbetar\r\nmycket bra, men det är vi politiker som ännu inte\r\nhar tagit vårt ansvar. Jag förstår att det är svårt. Det\r\när ofta impopulärt att arbeta med dessa frågor. Just\r\ndärför är det desto viktigare att man vågar ta ansvar\r\näven i sådana frågor, frågor som känns impopulära\r\noch svåra även för oss som arbetar med dem.</pre><pre>Överläggningen var härmed avslutad.</pre><pre>\r\nAjournering</pre><pre>Kammaren beslöt kl 16.14 på förslag av talmannen\r\natt ajournera frågestunden till kl. 18.00.</pre><pre>\r\nÅterupptagna förhandlingar</pre><pre>Förhandlingarna återupptogs kl. 18.00.</pre><pre>9 § Svar på fråga  1990/91:311 om visst\r\nkommunalt beslut om förlängd\r\nföräldraförsäkring</pre><pre>Anf. 72 Finansminister ALLAN LARSSON\r\n(s):</pre><pre>Herr talman! Sten Andersson i Malmö har frågat\r\nmig vilka åtgärder jag vill vidta med anledning av\r\nMalmö kommunfullmäktiges beslut att förlänga\r\nföräldraförsäkringen med tre månader.</pre><pre>För det första vill jag erinra om att lagligheten av\r\nett kommunalt beslut endast kan avgöras av\r\ndomstolarna i samband med prövningen av ett\r\növerklagande. Det föreligger heller inte någon\r\nframställning från kommunen som kräver\r\nregeringens ställningstagande. Det finns därför\r\ningen anledning för mig att nu gå in på frågan om\r\nbeslutet strider mot kommunal lagstiftning.</pre><pre>För det andra vill jag upprepa vad jag för någon\r\nmånad sedan svarade Margit Gennser på en\r\ninterpellation som också rörde Malmö kommuns\r\nekonomi. Jag sade då att jag utgår ifrån att\r\nkommunen är kapabel att fatta de beslut som är\r\nförenliga med en god ekonomisk utveckling. Jag\r\nvidhåller denna uppfattning och avstår därför från\r\natt kommentera detta enskilda kommunala beslut.</pre><pre>Jag avser alltså för dagen inte att vidta några\r\nspecifika åtgärder med anledning av Malmö\r\nkommuns beslut att i budgeten för 1991 avsätta 30\r\nmilj. kr. avseende förlängd föräldraförsäkring.</pre><pre>Anf. 73 STEN ANDERSSON i Malmö (m):</pre><pre>Herr talman! Jag tackar statsrådet för svaret på\r\nmin fråga.</pre><pre>Malmö kommun beslutade i december att förlänga\r\nföräldraförsäkringen med tre månader.\r\nSocialdemokraterna har i riksdagen givit ett\r\nmotsvarande löfte, som man senare dock fått ta\r\ntillbaka därför att man inte hade råd att uppfylla\r\ndet. Riksdagen har senare beslutat att Malmö\r\nkommun för att kunna sanera sin ekonomi skall\r\nerhålla 600 milj. kr. i lån på förmånliga villkor. En\r\nkommun som har en så dålig ekonomi att staten\r\nmåste rycka in skall alltså utan att finansministern\r\npåtalar det kunna genomföra en reform som\r\nregeringspartiet först har utlovat, men sedan inte\r\nhar haft råd att genomföra.</pre><pre>Statsrådet säger att han förutsätter att kommunen\r\när kapabel att klara sin ekonomi. Låt mig påpeka\r\natt Malmö kommun år 1990 hade ett underskott om\r\n400 milj. kr. Det finns ingenting som pekar på att\r\nsamma socialdemokrater 1991 skulle klara\r\nverksamheten utan ett motsvarande underskott.</pre><pre>Vad menar statsrådet med sitt krav i lånevillkoren\r\natt lånet skulle ges under förutsättning att\r\nkommunen skulle vidtaga åtgärder för att på tre års\r\nsikt komma i balans? Jag tror, herr talman och herr\r\nfinansminister, att det finns många s-märkta\r\nkommunalråd runt om i Sverige som har problemet\r\natt de inte kan höja skatten utan bara taxorna,\r\nprecis så mycket som behövs. De finner nu att en\r\nkommun med en sällsynt dålig ekonomi beviljats\r\nett statligt lån och att samma kommun anser sig\r\nkunna besluta om en reform som nationen som\r\nhelhet inte kan klara.</pre><pre>Att finansministern inte reagerar mot detta är\r\nförvånansvärt. Låt mig hänvisa till partikongressen,\r\ndär statsrådet sade att nya reformer bara blir som\r\nringar på vattnet, om man inte kan klara de\r\nunderliggande ekonomiska problemen, och det har\r\nman inte gjort.</pre><pre>Anf. 74 Finansminister ALLAN LARSSON\r\n(s):</pre><pre>Herr talman! Sten Andersson i Malmö tar upp två\r\nfrågor: dels lånet till Malmö kommun, dels\r\nförlängningen av föräldraförsäkringen. När det\r\ngäller förlängningen av föräldraförsäkringen är\r\nsakläget det som jag har redovisat i mitt svar, dvs.\r\natt det inte finns något underlag för regeringen och\r\nför mig att i detta skede ta ställning till den frågan.</pre><pre>Vad beträffar kommunens ekonomi finns en\r\nfastlagd plan för vilka material som kommunen\r\nskall redovisa. Detta har kommit in till\r\nfinansdepartementet, och vi kommer att gå igenom\r\ndet under den närmaste tiden och ta ställning i den\r\nordning som är angiven. Jag har inte någon\r\nanledning att nu redovisa någon bedömning av\r\ndetta material, innan jag har fått det föredraget och\r\nhaft möjlighet att ta ställning till det.</pre><pre>Anf. 75 STEN ANDERSSON i Malmö (m):</pre><pre>Herr talman! Det är faktiskt förvånansvärt att\r\nstatsrådet har lämnat ut pengar till Malmö kommun\r\nför att den skall kunna sanera sin dåliga ekonomi\r\noch att kommunen sedan beslutar om en reform\r\nsom nationen som helhet inte har resurser att\r\ngenomföra, trots att statsrådet tidigare har utlovat\r\nen sådan. Vad beträffar det lån som vi talar om skall\r\ndet varje år under de tre första åren omprövas\r\nhuruvida det skall vara räntefritt.</pre><pre>Om vi skulle få olyckan av en fortsatt s-regering i\r\nlandet men en borgerlig majoritet i Malmö, är jag\r\nsäker på att även en bättre budget än den som vi i\r\ndag ser skulle belastas med ränta på lånet fr.o.m. år\r\ntvå enligt dekret från finansministern.</pre><pre>Anf. 76 Finansminister ALLAN LARSSON\r\n(s):</pre><pre>Herr talman! Vi skall försöka att uppfylla Sten\r\nAnderssons i Malmö förväntningar att det blir en\r\nfortsatt socialdemokratisk regering även efter\r\nvalet. Jag hoppas att det skall gå bra även i Malmö,\r\nså att vi får en fortsatt majoritet där.</pre><pre>När det gäller bedömningen av kommunens\r\nekonomi ber jag att få återkomma, när vi har gått\r\nigenom alla de fakta som vi nu har fått in och har\r\npenetrerat dem ordentligt. Detta är inte rätt tid och\r\nplats att ta ställning i den frågan.</pre><pre>Anf. 77 STEN ANDERSSON i Malmö (m):</pre><pre>Herr talman! Jag talade faktiskt om olyckan av att\r\nfå en fortsatt s-regim i Sverige. Jag kan inte\r\nunderlåta att än en gång poängtera att statsrådet\r\nanvänder svenska folkets skattepengar till att\r\nhjälpa Malmö kommun för att den skall kunna\r\nsanera sin ekonomi och sedan tydligen accepterar\r\natt kommunen genomför reformer som nationen\r\nsom helhet inte har råd med. Då kan man fråga sig:\r\nVar det verkligen nödvändigt att ge detta stora lån\r\nden gången när det var aktuellt? Man visste\r\nnämligen om att kommunen tänkte genomföra\r\ndenna reform.</pre><pre>Anf. 78 Finansminister ALLAN LARSSON\r\n(s):</pre><pre>Herr talman! Sten Andersson i Malmö begär att\r\njag nu skall göra uttalanden i ett ärende, som jag\r\nännu inte har fått föredraget och som är mycket\r\nviktigt för mig. Jag tycker att jag i stället borde få\r\nberöm av Sten Andersson för att vi arbetar seriöst\r\nmed den viktiga fråga som Malmö kommuns\r\nekonomi är. Han borde inte kritisera mig för att jag\r\ninte uttalar mig innan jag ordentligt har penetrerat\r\nalla fakta. Jag vill visa den respekten för riksdagen\r\natt jag kommer till den när jag har ett ordentligt\r\nunderlag för ett uttalande. Jag vill inte göra på det\r\nsätt som Sten Andersson begär.</pre><pre>Anf. 79 STEN ANDERSSON i Malmö (m):</pre><pre>Herr talman! Malmö kommuns planer har faktiskt\r\nvarit kända sedan lång tid tillbaka. Jag vill minnas\r\natt statsrådet för inte länge sedan reagerade ganska\r\nsurt när han fick besked om dem. Han vet nu -- och\r\näven det har varit känt länge -- att Malmö kommun\r\nhar ett stort underskott, men han reagerar inte mot\r\natt kommunen genomför en reform, som han själv\r\ninte har resurser att genomföra för riket som\r\nhelhet.</pre><pre>Anf. 80 Finansminister ALLAN LARSSON\r\n(s):</pre><pre>Herr talman! Som en sista replik vill jag bara\r\nmarkera att jag reagerar mot att Sten Andersson i\r\nMalmö inte visar respekt för den ordning som man\r\nskall iaktta när det gäller att bedöma ärenden och\r\nfatta beslut. Jag förbehåller mig rätten att få\r\nhantera detta ärende på det seriösa sätt som jag har\r\ntänkt behandla det på. Jag tänker redovisa det när\r\nvi har kommit så långt, men detta är fel tid och plats\r\natt göra det.</pre><pre>Anf. 81 STEN ANDERSSON i Malmö (m):</pre><pre>Herr talman! Det må vara statsrådets rätt att ha\r\nuppfattningar om tiden och platsen, men jag tror\r\nnog att de flesta anser att det här är något som inte\r\nstämmer. Om man skall hjälpa ett land, en\r\nkommun eller en enskild person att sanera sin\r\nekonomi, måste man väl reagera när vederbörande\r\nskaffar sig nya utgifter, som ingen annan anser sig\r\nha råd med. Jag tycker att statsrådet skulle ha\r\nmerkerat detta här i dag.</pre><pre>Överläggningen var härmed avslutad.</pre><pre></pre><pre>10 § Svar på fråga  1990/91:329 om svensk\r\nkrigsmaterielexport till Irak</pre><pre>Anf. 82 Statsrådet ANITA GRADIN (s):</pre><pre>Herr talman! Inger Schörling har med åberopande\r\nav information från Svenska Freds frågat mig varför\r\nvissa uppgifter om en ammunitionsleverans som\r\nkan ha gått till Irak inte omedelbart delgavs den\r\npågående förundersökningen.</pre><pre>Ärendet började med att regeringen i mars 1983\r\nbeviljade utförseltillstånd för ett större parti\r\nluftvärnsammunition från Bofors till Italien.</pre><pre>Efter det att KMI på regeringens uppdrag i mars\r\n1988 inlett en granskning av bl.a. Bofors licens- och\r\nsamarbetsavtal med utlandet, informerade Nobel\r\nIndustriers ledning i april 1988\r\nutrikesdepartementet att en del av den till Italien\r\nlevererade ammunitionen torde ha sålts vidare till\r\nländer i Mellersta Östern. Åklagarmyndigheten\r\nhade börjat undersöka dessa uppgifter våren 1987.\r\nDe var också kända för medborgarkommissionen,\r\nsom hade fri tillgång till alla handlingar i\r\nregeringskansliet.</pre><pre>KMI beordrade omedelbart en närmare utredning\r\nav Bofors relationer med det italienska företaget\r\noch den aktuella affären. Av denna framgick att\r\ndrygt hälften av ammunitionspartiet fanns kvar i\r\nItalien. Regeringen vidtog därför en hel serie\r\nåtgärder för att denna ammunition skulle återköpas\r\ntill Sverige och inte levereras till länder, till vilka\r\nsvenska regeringen för sin del inte skulle ha\r\nmeddelat utförseltillstånd. I detta arbete hade KMI\r\nlöpande kontakt med åklagarmyndigheten och\r\ninformerade även konstitutionsutskottet.\r\nAmmunitionen kom tillbaka till Sverige i början av\r\når 1990.</pre><pre>Regeringen har givetvis inte på något sätt\r\nundanhållit någon information om denna affär för\r\nförundersökningen utan vidtagit de åtgärder som\r\ndet ankom på regeringen att vidta.</pre><pre>Anf. 83 INGER SCHÖRLING (mp):</pre><pre>Herr talman! Jag ber att få tacka för svaret, men\r\njag blev väl inte så mycket klokare, eftersom\r\nuppgift står mot uppgift.</pre><pre>Först beträffande uppgiften att\r\nmedborgarkommissionen skulle ha känt till att det\r\nvar fri tillgång till alla handlingar i\r\nregeringskansliet. Om jag går efter vad som har\r\nstått i Expressen och efter vad jag har hört är, om\r\njag har förstått saken rätt, sanningen den att\r\nmedborgarkommissionen aldrig fick ta del av de\r\nhandlingar som gällde Irak-affären. När\r\nkommissionen avslutade sitt arbete den 14 april\r\n1988 hade man inte fått tillgång till handlingarna.\r\nDå fanns handlingarna helt enkelt inte i KMIs\r\narkiv, som kommissionen naturligtvis hade tillgång\r\ntill. Handlingarna hade ännu inte kommit dit.\r\nDärför kan man säga att om inte handlingarna\r\nfanns går det inte heller att ta del av dem. Slutsatsen\r\nblir då att någon har gjort sig skyldig till\r\nundanhållande, eftersom handlingarna tydligen\r\nfanns.</pre><pre>Sedan kan man fråga sig om all ammunition kom\r\ntillbaka till Sverige i början av 1990. Känner\r\nregeringen till hur mycket av det som har levererats\r\ntill Irak och Saddam Husseins armé som har stannat\r\nkvar? Tydligen skulle det röra sig om ungefär\r\n100 000 granater. Enligt beräkningar skulle hälften\r\nav dessa redan ha levererats. Man måste fråga sig\r\nom inte regeringens trovärdighet är på\r\nupphällningen. Sten Andersson har ju vid flera\r\ntillfällen sagt att vapenexportbyken skall tvättas\r\nordentligt och att alla papper skall läggas på bordet.\r\nFörst tre år efter det att regeringen har tagit del av\r\ninformationen får svenska folket och riksdagen\r\nreda på det här.</pre><pre>Anf. 84 Statsrådet ANITA GRADIN (s):</pre><pre>Herr talman! För det första tycker jag att Inger\r\nSchörling skall läsa svaret ordentligt. Det står\r\nfaktiskt att hälften av ammunitionspartiet fanns\r\nkvar i Italien, och det är det som har återkommit till\r\nSverige. Det är bara att läsa innantill.</pre><pre>För det andra var det regeringen som tog initiativ\r\ntill att granska alla de licens- och samarbetsavtal\r\nsom de olika företagen har, i och med\r\ntillståndsplikten efter den nya lagstiftningen. Det är\r\nju med anledning av regeringens initiativ i det här\r\nsammanhanget som vi började att sätta frågetecken\r\nockså beträffande vissa andra saker, nämligen\r\nBofors och ett större parti luftvärnsammunition till\r\nItalien. Då kunde vi komma underfund med vad\r\nsom hade hänt. Men man befarade att en del av\r\nammunitionen hade hamnat i Mellanöstern. Det är\r\nemellertid inte klart att allt som lämnade Italien\r\nhamnade i ett enda land. När det gäller detta kan vi\r\ninte bevisa någonting. Det kan handla om fler\r\nsaker. Jag kan tillägga att medborgarkommissionen\r\ni sin rapport tar upp frågan om huruvida\r\nammunitionen var avsedd för någonting annat och\r\nkonstaterar att ingenting i kommissionens\r\nefterforskningar tyder på att det hos\r\nkrigsmaterielinspektionen varit känt att\r\nammunitionen från Sverige var avsedd för\r\nvidareförsäljning.</pre><pre>Anf. 85 INGER SCHÖRLING (mp):</pre><pre>Herr talman! Vad är det för mening med alla\r\nutredningar och uttalanden om att vi skall tvätta\r\nden s.k. vapenexportbyken om inte alla fakta\r\nkommer fram till dem som utreder? I bl.a. motion\r\ni år liksom tidigare år har vi tagit upp frågan om en\r\navveckling av hela vår vapenexport. Blir inte\r\nsanningen känd för svenska folket kan det inte\r\nheller skapas någon opinion beträffande dessa\r\naffärer. En del av dem kommer till allmänhetens\r\nkännedom, medan andra inte gör det.</pre><pre>Anf. 86 Statsrådet ANITA GRADIN (s):</pre><pre>Herr talman! Jag tycker att behandlingen av den\r\nhär frågan verkligen har visat att regeringen har\r\ninitiativkraft och att regeringen följer upp för att\r\njust städa. Det är det, Inger Schörling, som jag har\r\nsysslat med på det här området sedan jag började\r\narbeta med vapenexportfrågor. Visst har riksdagen\r\nockså haft möjligheter, för vid en sammankomst i\r\nkonstitutionsutskottet den 5 maj 1988 togs frågan\r\nupp.</pre><pre>Anf. 87 INGER SCHÖRLING (mp):</pre><pre>Herr talman! Men hur kan det komma sig att man\r\ninte förrän efter tre år går ut och talar om precis\r\nsom det är? Regeringen framför kanske några\r\npropåer till KMI och KMI skriver till regeringen.\r\nMen svenska folket och riksdagen får inte reda på\r\natt det har ägt rum vapenexport och att svenska\r\nvapen har hamnat i länder där de absolut inte bör\r\nhamna. Tre år är en mycket lång tid. Anita Gradin\r\nmåste förstå att tron på regeringens vilja att tvätta\r\nvapenexportbyken undermineras, då det går så\r\nlång tid från det att fakta kommer fram till dess att\r\nallmänheten får veta någonting.</pre><pre>Anf. 88 Statsrådet ANITA GRADIN (s):</pre><pre>Herr talman! Jag vill än en gång framhålla att\r\nriksdagen behandlade frågan i\r\nkonstitutionsutskottet den 5 maj 1988. Därför går\r\ndet inte att tala om tre år. När man sysslar med de\r\nhär frågorna måste man tänka på att tillräckligt\r\nmycket allvarligt har hänt, som vi har diskuterat\r\nbåde i konstitutionsutskottet och i kammaren. Det\r\nmåste vara ordning och reda också på det här\r\nområdet. Men den här saken kan man inte ta fram\r\noch påstå att regeringen inte tar itu med vad den\r\nkommer underfund med. Det är just detta, herr\r\ntalman, som regeringen har gjort i det här fallet.</pre><pre>Anf. 89 INGER SCHÖRLING (mp):</pre><pre>Herr talman! Fel fråga -- det är klart att om\r\nregeringen inte vill informera svenska folket och\r\nom vapenexporten är så svår att över huvud taget\r\nkontrollera, är alla frågor som inte anses passa fel\r\nfrågor.</pre><pre>Överläggningen var härmed avslutad.</pre><pre>11 § Svar på fråga  1990/91:323 om baltiska\r\nvapenvägrare som befinner sig i Sverige</pre><pre>Anf. 90 Statsrådet MAJ-LIS LÖÖW (s):</pre><pre>Herr talman! Gullan Lindblad har frågat mig om\r\njag avser att verka för att de baltiska vapenvägrare\r\nsom finns i Sverige får stanna här, åtminstone för\r\natt avvakta utvecklingen i Baltikum.</pre><pre>Att vägra värnplikt är i sig inte skäl för asyl. Såsom\r\nsituationen i Baltikum är i dag bör någon avvisning\r\nav baltiska värnpliktsvägrare för närvarande inte\r\ngöras. Många av de värnpliktsvägrare som befinner\r\nsig i Sverige har emellertid varit här i över ett år.</pre><pre>Jag avser därför att behandla de enskilda ärendena\r\nså att dessa balter får ett tillfälligt uppehållstillstånd\r\npå sex månader, om inga särskilda skäl kan tala\r\nemot i det enskilda fallet. Detta innebär också att\r\nde får möjlighet att arbeta under väntetiden.</pre><pre>Svaret är således ja.</pre><pre>Anf. 91 GULLAN LINDBLAD (m):</pre><pre>Herr talman! Jag ber att få tacka statsrådet Lööw\r\nför svaret.</pre><pre>Sedan jag väckte denna fråga har dess värre mycket\r\nhänt. Vi vet hur Sovjet har våldtagit vårt\r\nbroderland Litauen. Vi vet inte hur utvecklingen\r\nkommer att bli i de övriga baltiska staterna. Det är\r\ndärför högst tillfredsställande att\r\ninvandrarministern har behandlat ärendena på\r\ndetta sätt.</pre><pre>Jag har också hört statssekreterare Bo Göransson\r\ni ett samtal i radion häromdagen. Han uttalade då\r\nmycket klart att det i detta fall inte handlar om att\r\nsöka asyl. Det är här självklart att när våra grannar\r\nsöker hjälp skall de få stanna. Den bedömningen\r\ngör man för närvarande i Danmark. Är det också\r\ninvandrarministerns bedömning? Vi måste\r\nverkligen se till att de som eventuellt kommer hit\r\nfrån de baltiska staterna verkligen får stanna.</pre><pre>Anf. 92 Statsrådet MAJ-LIS LÖÖW (s):</pre><pre>Herr talman! Jag tycker att regeringen har gjort\r\nklart vad som gäller för ett grannland, dvs. att man\r\nskall vara goda grannar i en katastrofsituation.</pre><pre>Anf. 93 GULLAN LINDBLAD (m):</pre><pre>Herr talman! Jag tolkar detta som att regeringen\r\nkommer att se positivt på eventuella flyktingar som\r\nkan komma hit.</pre><pre>Vi har dess värre ett dåligt förflutet i denna fråga i\r\nSverige. Baltutlämningen 1940 får naturligtvis inte\r\nupprepas. Även om vi inte var med på den tiden,\r\när vi på det klara med att den utlämningen inte får\r\nupprepas. Dessa människor måste få stanna och få\r\nden hjälp som de behöver.</pre><pre>Överläggningen var härmed avslutad.</pre><pre>12 § Svar på fråga  1990/91:305 om\r\ninformationen om de nya skattereglerna</pre><pre>Anf. 94 Statsrådet ERIK ÅSBRINK (s):</pre><pre>Herr talman! Anita Modin har frågat mig vilka\r\ninsatser som har gjorts resp. planeras att\r\ngenomföras för att från riksskatteverkets sida\r\ninformera allmänheten om de nya skattereglerna.\r\nEnligt Anita Modin beslutade riksdagen i samband\r\nmed kompletteringspropositionen våren 1990 att\r\ntillskjuta ytterligare 67 milj. kr. för\r\nriksskatteverkets informationsinsatser till\r\nallmänhet och företag i samband med\r\nskattereformens genomförande.</pre><pre>Inledningsvis vill jag nämna att behovet av tillfälligt\r\nresurstillskott i samband med genomförandet av\r\nskattereformen inte bara avser\r\ninformationsinsatser, utan också anpassning av\r\nADB-stödet för skatteförvaltningen till det nya\r\nregelsystemet, utbildning för\r\nskattemyndigheternas personal och omarbetning\r\nav blanketter m.m. I den schablonmässiga\r\nkostnadsberäkning som låg till grund för\r\nriksskatteverkets begäran om extra medel\r\nbedömdes information m.m. svara för ca 25 % av\r\nmedelsbehovet. Av beloppet 67 milj. kr. har 3\r\nmilj.kr. senare förts över till spardelegationen för\r\nsparfrämjande åtgärder i samband med\r\nskattereformen.</pre><pre>Riksskatteverkets uppgift bör i första hand vara att\r\ninformera om de tekniska förändringarna i\r\nskattesystemet och då främst\r\ninkomstbeskattningen. Det är också viktigt att\r\nberörda grupper av skattebetalare informeras om\r\nnyheter som kräver förändringar av t.ex. bokföring\r\noch redovisningssystem.</pre><pre>Kring halvårsskiftet 1990 informerade\r\nriksskatteverket alla momsregistrerade om den\r\ntillfälliga momshöjningen och olika företagare om\r\natt kalenderår skall utgöra räkenskapsår. I\r\npublikationen RSV-NYTT gavs i juni en\r\nsammanfattning av reformen. Publikationen har ca\r\n1 200 externa prenumeranter.</pre><pre>Information till hela allmänheten har lämnats i en\r\nåttasidig A4-broschyr, kallad Det nya\r\nskattesystemet, som distribuerades till alla hushåll i\r\noktober 1990. Veckan före annonserades i alla\r\nlandets dagstidningar om broschyren och att den\r\nskulle komma i brevlådan. Under samma period\r\nhade Anslagstavlan i TV1 och Kanal 2 samt även\r\nTV3 och TV4 inslag om broschyren. Den har också\r\nlästs in på kassett och bl.a. distribuerats till\r\nprenumeranter på ljudkassetter.</pre><pre>I början av november togs en helsidesannons med\r\nsammanfattning av reformen in i\r\nInvandrartidningens samtliga språkversioner.\r\nAnnonsen var gjord i samarbete med\r\nspardelegationen.</pre><pre>En stor mängd informationsmaterial som är avsett\r\nför allmänheten har tagits fram och hålls tillgängligt\r\nhos skattemyndigheterna. Särskilda\r\ninformationsfoldrar tar upp frågor om uthyrning av\r\nnäringsfastighet, nya skatteregler för enskild\r\nnäringsverksamhet, ny kontrolluppgift för\r\ninkomståret 1991, hobbyverksamhet och nytt\r\nuppgiftslämnande för näringsidkare från 1992.</pre><pre>En ny MOMS-broschyr har skickats till alla\r\nmomsregistrerade och informationsfoldern\r\nTraktamenten och andra kostnadsersättningar till\r\nsamtliga arbetsgivare. Sedan början av januari\r\nfinns vidare en 16-sidig A4-broschyr om försäljning\r\nav privatbostad tillgänglig hos\r\nskattemyndigheterna.</pre><pre>Ytterligare informationsmaterial som kommer att\r\nbli tillgängligt under den närmaste tiden behandlar\r\nbl.a. preliminär B-skatt. Material skickas ut med B-\r\nskattsedlarna i januari i år. En broshyr med särskild\r\ninformation riktad till pensionärer kommer ut i\r\nbörjan av året och ett informationsblad om\r\npreliminärskatt på räntor och utdelningar kommer\r\natt distribueras till samtliga bankkontor. Engelska\r\nversioner av broschyren Det nya skattesystemet\r\noch MOMS-broschyren kommer ut under februari.</pre><pre>Vissa ytterligare informationsskrifter som\r\nbehandlar reavinst planeras.</pre><pre>Utgifterna hittills för informationen uppgår till ca\r\n12 milj. kr., varav huvuddelen är porto och\r\ntryckkostnader.</pre><pre>Anf. 95 ANITA MODIN (s):</pre><pre>Herr talman! Jag tackar statsrådet för svaret.</pre><pre>Det är mycket som har hänt hittills. Men min\r\nerfarenhet är att människor anser att de inte har fått\r\ntillräckligt med information. Under hösten\r\nuttryckte många en djup oro för sin privatekonomi\r\ni samband med skatteomläggningen. Än värre har\r\ndet blivit nu när många organisationer, företag och\r\ninstitutioner lägger på betydligt mer på sina priser\r\nän vad själva momspåslaget motiverar. Finns det\r\nmöjlighet att snabbt få ut information så att den\r\nenskilda människan kan bilda sig en uppfattning om\r\nhuruvida påslaget är rimligt att betala eller om\r\npriset har höjts för mycket?</pre><pre>Anf. 96 Statsrådet ERIK ÅSBRINK (s):</pre><pre>Herr talman! Jag delar helt Anita Modins oro över\r\ndet oskick som förekommer på sina håll. Man tar ut\r\nstora prishöjningar och påstår felaktigt att de i sin\r\nhelhet beror på skattereformen, dvs. att\r\nmervärdeskatt införs på ett vidgat område. Det\r\nfinns all anledning att påtala att det är felaktigt. Så\r\nhar också skett. Jag har själv gått ut med\r\ninformation i denna fråga. Regeringen har gett\r\nstatens pris- och konkurrensverk i uppdrag att noga\r\nfölja utvecklingen på området och slå larm om\r\nmissförhållanden upptäcks. SPK har redan\r\ninformerat om uppgifter som visar ungefär vilka\r\npåslag i olika branscher och för olika typer av\r\ntjänster som är motiverade på grund av\r\nbasbreddningen av mervärdeskatten.</pre><pre>Skattemyndighetens uppgift är något annorlunda.\r\nSkattemyndigheten har i första hand att informera\r\nallmänheten om de nya skattereglerna. Detta har\r\ngjorts, och mera kommer att ske -- inte minst i\r\nsamband med de deklarationer som skall avlämnas\r\nförsta gången i februari 1992. Det är däremot inte\r\nskatteförvaltningens uppgift att ge mera allmänna\r\nråd i hushållsekonomi eller att gripa in i den mån\r\nolika företag höjer priserna oskäligt med anledning\r\nav skattereformen. De uppgifterna bör i första\r\nhand skötas på annat sätt. Jag har nämnt några\r\nexempel på hur det kan gå till.</pre><pre>Anf. 97 ANITA MODIN (s):</pre><pre>Herr talman! Det finns naturligtvis en\r\nrollfördelning för skattemyndigheten osv. Men det\r\när moraliskt angeläget för människor att kunna\r\nhjälpa till själva. Det är bra att kunna känna att\r\nman kan säga ifrån. Det finns en hel del pengar kvar\r\nav det anslagna beloppet, så det kanske går att göra\r\nnågot ytterligare för att åstadkomma en\r\nförstärkning.</pre><pre></pre><pre>Anf. 98 Statsrådet ERIK ÅSBRINK (s):</pre><pre>Herr talman! Det är riktigt att riksskatteverket\r\nkommer att gå ut med ytterligare information. Jag\r\nkan inte nu mera i detalj förutse vad som återstår.\r\nMen jag kan lova att regeringen och jag skall göra\r\nvad som står i vår makt för att vare sig det sker med\r\nhjälp av skatteförvaltningen eller på annat sätt\r\nytterligare upplysa allmänheten om de priseffekter\r\nsom kan motiveras av skattereformen. Det är\r\nnaturligtvis viktigt att allmänheten har kännedom\r\nom detta och att allmänheten kan hjälpa till med att\r\nslå larm om oskäliga prishöjningar genomförs med\r\nen felaktig motivering.</pre><pre>Herr talman! Får jag passa på tillfället att som ett\r\nkomplement till mitt frågesvar lämna över en del av\r\ndet informationsmaterial som har framställts,\r\nbroschyrer, annonser och ljud- och bildkassetter\r\nfrån i första hand skatteförvaltningen men också\r\nfrån spardelegationen, som har varit inblandad i\r\ninformationsverksamheten.</pre><pre>Överläggningen var härmed avslutad.</pre><pre>13 § Svar på fråga  1990/91:334 om utredning\r\nom riksbankens ställning</pre><pre>Anf. 99 Statsrådet ERIK ÅSBRINK (s):</pre><pre>Herr talman! Lars Tobisson har frågat mig när den\r\naviserade utredningen om riksbankens ställning\r\nskall tillsättas och om regeringen avser att samråda\r\nmed riksdagen om utredningens uppdrag.</pre><pre>Regeringen beslöt vid sitt sammanträde den 18\r\noktober 1990 att bemyndiga mig att tillsätta en\r\nutredning med uppdrag att utreda mål och former\r\nför riksbankens verksamhet. Ett samråd hade, som\r\nLars Tobisson påpekar i sin fråga, ägt rum under\r\nvåren. Utredningen kommer att tillsättas inom den\r\nnärmaste framtiden, så snart personfrågor och\r\norganisatoriska frågor har lösts.</pre><pre>Anf. 100 LARS TOBISSON (m):</pre><pre>Herr talman! Jag tackar för svaret.</pre><pre>Först några ord om tidsaspekten. I april förra året\r\nförelåg, efter vad vi vet i riksdagen, ett utkast till\r\ndirektiv till denna utredning. Direktiven\r\növerensstämde med en motion med mig som första\r\nnamn, vilken hade väckts i januari samma år.\r\nMotionen var på väg att avstyrkas i finansutskottet.</pre><pre>Det framgick i sammanhanget när regeringen tog\r\nsitt initiativ att siktet var inställt på att lägga fram\r\nförslag till en grundlagsreform redan nu i höstas.\r\nUtredningen har ännu inte kommit till stånd. Det\r\nhar gått tre kvarts år sedan direktiven förelåg, och\r\ndet är tre månader sedan statsrådet fick sitt\r\nbemyndigande.</pre><pre>Jag blir mest överraskad över att statsrådet säger att\r\nsamråd har ägt rum. Riksbanken är ett riksdagens\r\norgan. Talmannen överlämnade till gruppledarna i\r\nvåras utkasten till direktiv. Men de återkallades\r\npåföljande dag, och vi fick aldrig något tillfälle att\r\nlämna några synpunkter. Jag har alltså utgått från\r\natt samrådet skulle genomföras. Vi var ju överens\r\nmed innehållet i direktiven i våras. Det är i och för\r\nsig inga problem på den punkten. Men det borde\r\nlika fullt vara en kontakt som slutförs. Jag vet inte\r\nom det föreligger något missförstånd här. Jag\r\nhoppas verkligen på det.</pre><pre>Om statsrådet anser att samrådet är slutfört,\r\naktualiserar det sammansättningen som jag hade\r\ntänkt ta upp vid ett kommande tillfälle när vi kan\r\nlägga fram synpunkter på utredningen.</pre><pre>I våras tyckte jag mig kunna godta att det fanns en\r\nutredningsman, då det brådskade att få fram en\r\ngrundlagsändring till hösten. Men nu är det inte lika\r\nbrått. Då menar jag att det är rimligt att det tillsätts\r\nen parlamentarisk utredning där de partier som är\r\nföreträdda i riksbanksfullmäktige också finns med.\r\nDet är ju ett riksdagens organ som regeringen\r\negentligen inte kan förfoga över på\r\nutredningsstadiet.</pre><pre>Anf. 101 Statsrådet ERIK ÅSBRINK (s):</pre><pre>Herr talman! Det är riktigt att det fanns ett utkast\r\ntill utredningsdirektiv i våras. Som alla har kunnat\r\nkonstatera har denna utredning ännu inte tillsatts.\r\nSkälet till tidsutdräkten är att vi har behövt\r\nytterligare tid på oss för att fundera på direktivens\r\nutformning. Det har också hänt väsentliga saker på\r\nområdet på den relativt korta tid som har förflutit\r\nsedan i våras. Jag tänker framför allt på den\r\nfortsatta utvecklingen inom EG och arbetet med att\r\nskapa en ekonomisk och monetär union och i\r\nsamband med det att skapa en s.k. europeisk\r\ncentralbank.</pre><pre>Med hänsyn till vad som har sagts på senare tid om\r\nSveriges framtida relationer med EG, där ett\r\nmedlemskap har ryckt fram som en högst sannolik\r\nutveckling framöver, kommer den utvecklingen\r\nmera direkt att påverka oss under de närmaste\r\nåren. Det finns anledning att lyfta fram den\r\naspekten starkare än vad som skedde i utkasten till\r\ndirektiv i våras.</pre><pre>I och med att vi inte drog i gång ett arbete i våras,\r\när det som Lars Tobisson påpekar omöjligt att få till\r\nstånd ett första beslut i en grundlagsfråga under\r\ndenna mandatperiod. Det hade nog varit mycket\r\nsvårt även om det ursprungliga tidsschemat hade\r\nhållit. Det gör i sin tur att vi av den anledningen inte\r\nhar någon större brådska. I den mån det blir\r\ngrundlagsändringar -- det är mycket möjligt att så\r\nblir fallet -- är det inte förrän efter valet 1994 som\r\ndet andra och definitiva beslutet kan fattas. Det\r\nförsta beslutet om ett sådant tidsschema bör -- om\r\njag minns rätt -- fattas senast i november 1993. Vi\r\nhar alltså ganska gott om tid. Men jag kan försäkra\r\natt vi mycket snart kommer att tillsätta denna\r\nutredning.</pre><pre>Anf. 102 LARS TOBISSON (m):</pre><pre>Herr talman! Detta gör mig orolig. Statsrådet\r\nbesvarade inte min fråga om det s.k. samrådet. Jag\r\nhar med mig de direktiv vi fick med följebrevet från\r\nriksdagsdirektören förra våren: ''Statsrådet\r\nÅsbrink har tagit kontakt med talmannen för att\r\ndiskutera formerna för tillsättande av en utredning\r\nom riksbanken och innehållet i direktiv för\r\nutredningen- - - Synpunkter emotses senast den 27\r\napril.'' Det brevet var daterat den 25 april och\r\ntillställdes mig som gruppledare.</pre><pre>Den 26 april fick vi ett brev från samme\r\nriksdagsdirektör: ''Sedan jag fått meddelande om\r\natt de utdelade direktiven inte längre är aktuella\r\nsaknas anledning för er att besvara min tidigare\r\nskrivelse.'' Man kan därefter då inte säga att\r\nsamråd har ägt rum och att allt är frid och fröjd vad\r\nbeträffar riksdagens inkoppling. Tvärtom! Vi har\r\ninte givits tillfälle att lägga fram synpunkter på\r\ndirektiven. För min del tror jag att det är okej. Jag\r\ntror inte heller att det är några problem med att ta\r\nmed EG-aspekterna. Men jag hade tänkt att lägga\r\nfram synpunkter på sammansättningen. Vad tänker\r\nsig statsrådet där? Det finns ingen anledning att av\r\nbrådskande skäl ha bara en utredningsman utan\r\nparlamentarisk förankring.</pre><pre>Anf. 103 Statsrådet ERIK ÅSBRINK (s):</pre><pre>Herr talman! Normalt är inte gången sådan att\r\nregeringen samråder med riksdagen och\r\noppositionspartierna om utseendet på de direktiv\r\nsom ligger till grund för utredningar och inte heller\r\nhur en kommitté skall vara sammansatt.</pre><pre>Det är inte minst i det här fallet fritt fram både för\r\nLars Tobisson från moderaterna och för andra\r\npartier att ge synpunkter då det i ett tidigare skede\r\nhar delats ut ett utkast till direktiv. Synpunkter har\r\nockså framförts, senast här i kammaren.</pre><pre>När det gäller sammansättningen av kommittén kan\r\njag försäkra att det kommer att skapas goda\r\nmöjligheter för oppositionspartierna att påverka\r\nutredningsarbetet under resans gång. Det är\r\nsjälvklart att en utredning måste stå i kontakt med\r\nriksdagen och riksdagens partier.</pre><pre>Anf. 104 LARS TOBISSON (m):</pre><pre>Herr talman! Det må vara att det inte hör till\r\nvanligheterna att oppositionspartierna och\r\nriksdagen i förväg granskar direktiven. Men det här\r\när inte ett vanligt ärende. Riksbanken är ett\r\nriksdagens verk. Egentligen kan man hävda att det\r\när riksdagen som skall svara för utformningen av\r\ndirektiv och hanteringen av dem.</pre><pre>Nu finns det en praxis sedan gammalt att det trots\r\ndet formella förhållandet åligger regeringen att\r\ntillsätta utredningar osv. Men jag hävdar att ett\r\nsamråd inte har skett. Och jag tycker att statsrådet\r\nborde kunna instämma, när jag återger vad som har\r\nsagts till oss. Vi har fått tillfälle att lägga synpunkter\r\npå direktiven. Jag har förberett mig på att göra så,\r\nmen jag har sedan fått beskedet att det inte är\r\nnågon idé då det hela inte är aktuellt och direktiven\r\när återkallade.</pre><pre>Dessutom kommer vi till frågan om utredningens\r\nsammansättning. Jag var själv ledamot av\r\nstatsskuldspolitiska kommittén, som var den förra\r\nkommitté som sysslade med riksbanken. Det var en\r\nparlamentariskt sammansatt utredning. På\r\nstatsrådet låter det som att så inte skall bli fallet nu.\r\nJag tror att det är fel att hantera frågan på detta sätt\r\nnär ärendet gäller ett av riksdagens verk.</pre><pre>Anf. 105 Statsrådet ERIK ÅSBRINK (s):</pre><pre>Herr talman! Jag tycker kanske inte att Lars\r\nTobisson skall överbetona de formella aspekterna\r\npå hanteringen av denna fråga. Faktum kvarstår att\r\nriksdagen och oppositionspartierna har haft\r\nmöjlighet att ta del av ett tidigare utkast till\r\ndirektiv. Man har haft möjlighet att ge synpunkter,\r\nvilket också har skett både här i riksdagen, i\r\nmassmedia och på annat sätt.</pre><pre>Det har med önskvärd tydlighet framgått vad både\r\nmoderaterna och vissa andra partier har för åsikter\r\ni den här frågan. Jag tycker inte att ni kan säga att\r\nera möjligheter att påverka denna process har varit\r\ndåliga.</pre><pre>Om jag minns rätt, förekom inte något\r\nmotsvarande förfarande när direktiven utarbetades\r\noch fastställdes för den statsskuldspolitiska\r\nkommittén.</pre><pre>Anf. 106 LARS TOBISSON (m):</pre><pre>Herr talman! Jag kan ge statsrådet rätt i att så inte\r\nskedde. Därför var det ett mycket bra initiativ av\r\nstatsrådet att vända sig till riksdagen med detta\r\nutkast till direktiv. Det var rätt sätt att hantera\r\nfrågan. Det gjorde mig så vänligt stämd, att jag\r\ntyckte att man kunde godta detta med\r\nutredningsman, i synnerhet som det var en sådan\r\nbrådska. Men jag tycker faktiskt att statsrådet kan\r\nerkänna att det är fel när han säger att samråd har\r\nägt rum. Jag har ett papper i min hand, där\r\nriksdagsdirektören har skrivit: ''Sedan jag fått\r\nmeddelande om att de utdelade direktiven inte\r\nlängre är aktuella saknas anledning för er att\r\nbesvara min tidigare skrivelse.''</pre><pre>Jag hoppas att statsrådet vet vad jag och det parti\r\njag representerar anser i den här frågan. Det har\r\nframgått i andra sammanhang, men så som detta\r\nhar utspelats har vi inte fått tillfälle att samråda om\r\ndirektiven.</pre><pre>Som sagt, när det nu inte är så bråttom finns det\r\nanledning att redan från början förankra denna\r\nfråga, som kan vara känslig för de partier som finns\r\nrepresenterade i riksbanksfullmäktige.</pre><pre>Överläggningen var härmed avslutad.</pre><pre>14 § Svar på fråga  1990/91:306 om hjälp med\r\nlivsmedel till de baltiska staterna</pre><pre>Anf. 107 Statsrådet LENA HJELM-WALLÉN\r\n(s):</pre><pre>Herr talman! Hugo Andersson har frågat mig om\r\njag avser ta något initiativ för att sända svenska\r\nlivsmedel till de baltiska republikerna.</pre><pre>Sedan frågan ställdes har läget i de baltiska\r\nrepublikerna förändrats avsevärt. Under den\r\ngångna helgen har sovjetiska trupper gått in i\r\nLitauens huvudstad Vilnius, med blodsutgjutelse\r\nsom följd. Även i Lettland och Estland är läget\r\nspänt. Jag behöver inte upprepa statsministerns\r\nklara fördömande av det sovjetiska handlandet.</pre><pre>Vad gäller biståndsinsatser till de baltiska\r\nrepublikerna finns beredskap för snabba,\r\nhumanitära insatser om behov skulle uppstå.\r\nRegeringen har löpande kontakt med Svenska röda\r\nkorset, som är berett att agera i samarbete med\r\nFinska röda korset. Medel härför kommer i så fall\r\natt ställas till Röda korsets förfogande.</pre><pre>Så till det som frågan avsåg, nämligen\r\nlivsmedelshjälp. Under senhösten kom oroande\r\nrapporter om försörjningsproblem i\r\nSovjetunionen. Det står klart att de brister i\r\nförsörjningssystemet som föreligger snarare beror\r\npå distributionsproblem och på den kris den\r\ncentralplanerade ekonomin står inför än på reell\r\nlivsmedelsbrist. Utvecklingen under den senaste\r\ntiden har förstärkt detta intryck.</pre><pre>Jag har tidigare i kammaren poängterat att\r\nregeringen uppmärksamt följer försörjningsläget i\r\nSovjetunionen. Vi har beredskap för humanitära\r\ninsatser. Flera enskilda organisationer har inlett ett\r\nstöd till särskilt utsatta grupper. Sådana insatser\r\nutgör ett viktigt bidrag till det stöd vi ger till folken\r\ni Baltikum.</pre><pre>Anf. 108 HUGO ANDERSSON (c):</pre><pre>Herr talman! Jag får tacka för svaret på min fråga.\r\nSom ministern påpekade är detta ett\r\ndistributionsproblem snarare än en reell\r\nlivsmedelsbrist. Det är möjligt, men det kan jag\r\ninte bedöma. Men vad det beror på är föga tröst för\r\nde människor som inte kan få tag i mat. De kan\r\nkonstatera att det är tomt på hyllorna i affärerna.</pre><pre>Till detta måste den fasta befolkningen i dessa\r\nländer se till att också de trupper som är\r\nstationerade i Baltikum får livsmedel. Enligt\r\nuppgifter är detta ett av de tvisteämnen som man i\r\nLettland i dag förhandlar om.</pre><pre>Andra länder har levererat livsmedel till andra\r\ndelar av Sovjetunionen. Jag vill då fråga: Vilka\r\nytterligare kriterier måste uppfyllas, enligt\r\nregeringen i Sverige, för att vi skall agera och lämna\r\nlivsmedelsbistånd?</pre><pre>Anf. 109 Statsrådet LENA HJELM-WALLÉN\r\n(s):</pre><pre>Herr talman! Den här frågan har två aspekter. Den\r\nförsta är att det rör sig om katastrofbistånd när\r\nmänniskor lider av svält eller undernäring. Om jag\r\nser till försörjningssituationen generellt i\r\nSovjetunionen, liksom i de Baltiska republikerna,\r\ngår den inte att jämföra med hur katastrofbistånd\r\nbrukar hanteras när det gäller andra delar av\r\nvärlden. Sovjetunionen befinner sig alltså i en\r\nrelativt sett bättre situation. Om situationen\r\nytterligare skulle förvärras kan det ändå bli fråga\r\nom att använda katastrofhjälp.</pre><pre>Den andra aspekten är att vi har diskuterat med de\r\nbaltiska republikerna om att lämna bidrag till deras\r\nallmänna utveckling. Vad gäller vårt bistånd till\r\nÖsteuropa har man prioriterat direkta\r\nutvecklingsinsatser före livsmedelshjälp.</pre><pre>Anf. 110 HUGO ANDERSSON (c):</pre><pre>Herr talman! Jag håller med om att det är mycket\r\nviktigt, vilket också påpekas i svaret, att\r\norganisationerna i Sverige har möjlighet att få stöd\r\nför att ta kontakt med människor i Baltikum och\r\ninleda ett samarbete.</pre><pre>Min fråga föranleddes av de många artiklar som\r\nfanns i massmedia under senhösten, där de tomma\r\nhyllorna i affärerna visades. Då faller det sig\r\nnaturligt att vi från svensk sida undersöker om vi\r\ninte skulle kunna hjälpa till.</pre><pre>Som jag påpekade i min fråga är det ungefär 40 mil\r\nfågelvägen härifrån och till Baltikum. Detta\r\navstånd är inte längre än att man skulle kunna klara\r\nt.o.m. färskvaruförsörjningen, vilket ju inte\r\nkommer i fråga när det gäller katastrofbistånd till\r\nandra länder.</pre><pre>Men om jag skall tolka ministerns svar rätt, måste\r\ndet tydligen till större problem än vad som för\r\nnärvarande är för handen för att vi från svensk sida\r\nskall ställa upp med livsmedelsbistånd. Det är\r\nbeklagligt, tycker jag. Livsmedelsbistånd skulle i\r\ndag vara till stor nytta för Baltikum.</pre><pre>Anf. 111 Statsrådet LENA HJELM-WALLÉN\r\n(s):</pre><pre>Herr talman! När vi lämnar katastrofbistånd utgår\r\nvi ifrån katastrofens omfattning. Läget i\r\nSovjetunionen, inkl. Baltikum, är besvärligt -- jag\r\navser då livsmedelssituationen och lämnar dagens\r\noch gårdagens händelser utanför. Om man sätter\r\ndenna situation i relation till andra\r\nkatastrofsituationer i världen, är läget i\r\nSovjetunionen dock inte fullt lika allvarligt. Här\r\nmåste man göra en prioritering.</pre><pre>Vi har gett löfte till enskilda organisationer om\r\nfraktbidrag när dessa vill sända livsmedelshjälp. En\r\nviss sådan livsmedelshjälp har också lämnats av\r\nsvenska enskilda organisationer.</pre><pre>Överläggningen var härmed avslutad.</pre><pre>15 § Svar på fråga  1990/91:315 om ökat stöd till\r\nde baltiska republikerna</pre><pre>Anf. 112 Statsrådet LENA HJELM-WALLÉN\r\n(s):</pre><pre>Herr talman! Pär Granstedt har frågat mig om\r\nregeringen är beredd att utöka biståndet till de\r\nbaltiska republikerna, bl.a. för att bygga upp ny\r\nkapacitet för produktion av trycksaker.</pre><pre>Den gångna helgens händelser i Baltikum har\r\nskakat oss alla. Våld kan aldrig accepteras. Genom\r\natt tillgripa vapenmakt mot obeväpnade civila\r\nupptrappades ett redan tidigare allvarligt läge. Det\r\nberör också Pär Granstedts fråga, nämligen\r\nmöjligheterna för den baltiska pressen att arbeta\r\nfritt.</pre><pre>Oron över utvecklingen har fördjupats. De baltiska\r\nrepublikerna behöver vårt stöd och skall få det. Ett\r\nbetydande samarbete är redan i färd att genomföras\r\ninom ramen för miljardprogrammet för Östeuropa.\r\nJag vill särskilt nämna experthjälp på miljöområdet\r\ntill stöd för planering av vattenreningsverk samt det\r\nsvenska initiativet till djupgående studier av de\r\nbaltiska republikernas ekonomier.</pre><pre>Jag vill här till Pär Granstedt överlämna en aktuell\r\nförteckning av vad som pågår.</pre><pre>Vad gäller insatser för att bygga upp en tryckeri-\r\noch redaktionskapacitet i de tre republikerna finns\r\nredan en begäran från republiken Estland. Ett\r\nprojekt med denna inriktning förbereds för\r\nnärvarande genom A-pressen och Arbetarrörelsens\r\nInternationella Centrum. En ansökan har\r\ninlämnats till SIDA och BITS.</pre><pre>Jag kan försäkra att regeringen fortsätter -- både på\r\ndetta område och andra -- att ge sitt aktiva stöd till\r\nde baltiska republikernas ekonomiska och politiska\r\nutveckling.</pre><pre>Anf. 113 PÄR GRANSTEDT (c):</pre><pre>Herr talman! Jag tackar för svaret på min fråga och\r\nför den lista som jag kommer att få ta del av. Den\r\nskall bli intressant att studera, eftersom jag redan\r\ntidigare har följt denna fråga en hel del.</pre><pre>Jag har i andra sammanhang framfört min\r\nuppfattning i denna fråga. Jag anser att vi inte visar\r\nden generositet mot de baltiska staterna i deras\r\nutvecklingssträvanden som vi borde visa. Men det\r\när inte riktigt detta som är ämnet för denna fråga.\r\nVad jag nu åsyftar är snarast ett slags\r\nkatastrofbistånd, fastän det här inte handlar om\r\nlivsmedel som under föregående frågedebatt utan\r\nom resurser för den fria opinionsbildningen.</pre><pre>Sovjetarméns ingripande i Baltikum, och framför\r\nallt i Litauen och Lettland, har hårt drabbat\r\nmöjligheterna till en fri opinionsbildning i dessa\r\nländer. Det finns där ett behov av ett omedelbart\r\nstöd, inte några långsiktiga projekt som förbereds\r\noch prövas i vanlig demokratisk tågordning.\r\nSverige skulle i princip kunna ingripa inom de\r\nnärmaste dagarna och ställa resurser till\r\nförfogande. Det borde i varje fall i Lettland\r\nfortfarande vara möjligt att i samråd med de\r\nlettiska myndigheterna se till att man där får\r\ntryckeriresurser och liknande som nu kan behövas\r\nnär Pressens hus är ockuperat. I Litauen kan detta\r\nmöjligen vara svårare; det kan jag inte bedöma.\r\nDet skulle vara intressant att få höra om det tagits\r\nnågra sådana kontakter från den svenska\r\nregeringens sida.</pre><pre>Denna situation reser också ett annat behov,\r\nnämligen att snabbt komma i gång med\r\nradiosändningar på de baltiska språken. Vi vet ju\r\natt man har tystat den oberoende radion i Litauen,\r\noch risken finns att samma öde drabbar de övriga\r\nbaltiska staterna. Också här borde man med\r\nsvenska biståndsresurser kunna se till att det\r\nkommer i gång radiosändningar som kan\r\nupprätthålla det fria ordet.</pre><pre>Anf. 114 Statsrådet LENA HJELM-WALLÉN\r\n(s):</pre><pre>Herr talman! Självfallet innebär den nu rådande\r\nsituationen att det behövs mycket stöd. Men det är\r\nsamtidigt inte så helt lätt att veta vad man skall\r\ngöra. Regeringen har just nu tillfälle att samtala om\r\ndetta med de många politiker från de baltiska\r\nrepublikerna som nu finns i Stockholm. Jag vet att\r\nframför allt utrikesministern också har gjort detta,\r\ninte minst vad beträffar möjligheten att fortsätta\r\nradiosändningar. Jag hoppas att dessa samtal och\r\nvåra möjligheter i detta sammanhang också skall\r\nleda till ett resultat.</pre><pre>Anf. 115 PÄR GRANSTEDT (c):</pre><pre>Herr talman! Detta lät något bättre. Det tyder på\r\natt det faktiskt förekommer diskussioner mellan\r\nden svenska regeringen och företrädare för de\r\nlegitima baltiska regeringarna om vilket konkret\r\nbistånd Sverige kan ge. Det är kanske litet synd att\r\nbiståndsministern när hon nu skall svara på min\r\nfråga om just detta inte riktigt vet vilka diskussioner\r\nsom har förts och om de har förts i konkreta termer,\r\noch ännu mindre vad de kan tänkas leda till.</pre><pre>Jag vill uttrycka min förhoppning att dessa samtal\r\ngenomförs någorlunda snabbt, och framför allt att\r\nde leder till snara åtgärder från den svenska\r\nregeringens sida så att vi verkligen kommer i gång\r\nmed stödet till den fria opinionsbildningen i de\r\nbaltiska republikerna.</pre><pre>Överläggningen var härmed avslutad.</pre><pre>16 § Förnyad bordläggning</pre><pre>Föredrogs men bordlades åter</pre><pre>Finansutskottets betänkande 1990/91:FiU12</pre><pre>Utrikesutskottets betänkanden 1990/91:UU5, UU9\r\noch UU10</pre><pre>Näringsutskottets betänkande 1990/91:NU20</pre><pre>Bostadsutskottets betänkande 1990/91:BoU8</pre><pre>17 § Bordläggning</pre><pre>Anmäldes och bordlades</pre><pre>Motionerna</pre><pre>med anledning av prop. 1990/91:60 Offentlighet,\r\nintegritet och ADB</pre><pre>1990/91:K18 av Bengt Kindbom m.fl. (c)</pre><pre>1990/91:K19 av Claes Roxbergh m.fl. (mp)</pre><pre>1990/91:K20 av Birgit Friggebo m.fl. (fp)</pre><pre>1990/91:K21 av Bo Hammar m.fl. (v)</pre><pre></pre><pre>18§ Anmälan om interpellationer</pre><pre>Anmäldes att följande interpellationer framställts</pre><pre>den 11 januari</pre><pre>1990/91:124 av Nic Grönvall (m) till statsrådet\r\nAnita Gradin om GATT-förhandlingarna:</pre><pre>Misslyckandet att i Bryssel under december 1990 nå\r\nen framgångsrik förhandlings\r\nförhandlingsuppgörelse i Uruguay-rundan av\r\nGATT-förhandlingarna är mycket allvarliga.\r\nKonsekvenserna kan bli att utvecklingen mot en\r\nglobal handelsregim avbrytes. Risker finns nu att\r\nvärldens stora handelsblock väljer att söka\r\nhandelspolitiska arrangemang i bilaterala och\r\nregionala folkrättsliga avtal.</pre><pre>Världen skakas av en makroekonomisk finansiell\r\nkris, som sannolikt är långt djupare än den politiska\r\ni debatten i dag accepterar. Det är i den situationen\r\nalldeles oacceptabelt och tillika mycket farligt för\r\nden fortsatta ekonomiska utvecklingen i världen att\r\navbryta ansträngningarna att underlätta en\r\nvärldsomfattande verklig frihandel, som omfattar\r\nalla handelns områden.</pre><pre>Den globala frihandeln är den främsta styrkan för\r\nutvecklande länder. Många utvecklingsländer lider\r\nav en omfattande skuldsättning, vilket i sin tur\r\nutgör en farlig försvagning av de utvecklade\r\nländernas banksystem. Ingenting borde i den\r\nsituationen hejda en utveckling mot en global\r\nfrihandel som skulle väsentligt stärka\r\nutvecklingsländerna.</pre><pre>Under Uruguay-rundan har för första gången\r\nmedlemsländerna åtagit sig att försöka utveckla en\r\nfullständig tillämpning av GATT-jurisdiktionen\r\näven inom handeln med jordbruks- och\r\nlivsmedelsprodukter. De jordbruksregleringar,\r\nsubsidiesystem, gränsskydd och exportstödssystem\r\nsom utvecklats inom olika delar av vår värld har\r\nalldeles snedvridit marknadernas funktion. En\r\növerproduktion inom vissa regioner av livsmedel,\r\nmed stark internationell prispress som följd, har\r\nutvecklats ur dessa farliga subsidiesystem.</pre><pre>De måste kanske uppfattas som naturligt för länder\r\ndär jordbruket alltjämt utgör en väsentlig del av\r\nlandets kultur och profil att politiska ingrepp i\r\njordbrukspolitiken ses med stor skepsis.</pre><pre>Sammanbrottet i Bryssel-förhandlingarna var en\r\ndirekt följd av motsättningarna inom\r\njordbrukspolitiken mellan USA och EG. Den s.k.\r\nCairns-gruppen gjorde gemensam sak i vad avser\r\nutspel med USA.</pre><pre>I den debatt som följt på sammanbrottet i Bryssel-\r\nförhandlingarna har EG utpekats såsom ansvarig\r\nför att motsättningarna inte kunde överbryggas.</pre><pre>Sverige intog före Bryssel-förhandlingarna en\r\nställning som i stor utsträckning överensstämde\r\nmed EGs hållning. Sverige bör därför nu kunna\r\nbidraga till att stärka EGs ställning i den\r\njordbrukspolitiska frågan i GATT-förhandlingarna\r\ngenom att uttala ett stöd för EGs hållning kanske i\r\nförening med ett uttalande om att en alleuropeisk\r\njordbrukspolitik borde formuleras. Om så kunde\r\nske skulle möjligen balanspunkten emellan å ena\r\nsidan EG och å andra sidan USA/Cairns förändras\r\nså att nya förhandlingar även i jordbruksområdet\r\nskulle kunna starta.</pre><pre>Med hänvisning till det som nu anförts vill jag fråga\r\nutrikeshandelsministern följande:</pre><pre>Vilka åtgärder avser den svenska regeringen vidta\r\nför att verka för att förhandlingarna inom Uruguay-\r\nrundan snarast kan återupptas?</pre><pre>Är den svenska regeringen beredd att företa något\r\nutspel inom jordbrukspolitikens område för att\r\ndärmed underlätta att nya förutsättningar för\r\nförhandlingarna inom GATT skapas?</pre><pre>1990/91:125 av Karin Israelsson (c) till\r\nsocialministern om samordning av sjukvård och\r\nsjukförsäkring:</pre><pre>Kravet på en samordning av sjukvård och\r\nsjukförsäkring är något som centerpartiet under ett\r\nantal år fört fram. För att få till stånd en bättre\r\nhushållning av resurserna krävs ett nytänkande.\r\nDet är angeläget att nya modeller för finansiering\r\nprövas, där man bl.a. inför ett totalt\r\nkostnadsansvar. Försök pågår inom flera landsting\r\nmed att skilja ansvaret för produktion och\r\nfinansiering åt. Avsikten är, som framgår av\r\nsocialministern i socialdepartementets budget, att\r\nlägga fram en proposition i ämnet under våren\r\n1991. Nu finns ingen sådan proposition medtagen\r\noch det kan kanske tyda på att avsikten har blivit\r\nendast ett löfte.</pre><pre>Finansutskottet har med anledning av regeringens\r\nskrivelse 1990/91:50 om åtgärder för att stabilisera\r\nekonomin och begränsa tillväxten av de offentliga\r\nutgifterna framhållit att det är regeringens avsikt att\r\nunder våren 1991 föreslå en försöksverksamhet\r\ninom sjukvården som omfattar en samordning av\r\nsjukvårdens och sjukförsäkringens finansiella\r\nresurser.</pre><pre>De många regelsystemen på\r\nsocialförsäkringsområdet för med sig en rad olika\r\nnegativa effekter. De långa handläggningstiderna\r\nbl.a. vid bedömning av arbetsskada hindrar\r\nrehabilitering och ger upphov till onödigt stor\r\nadministration. Det finns stora vinster att hämta i\r\nen smidigare och mindre byråkratisk handläggning,\r\nnågot som kan åstadkommas genom en samordning\r\nav arbetsskade- och sjukförsäkringen.</pre><pre>Socialförsäkringsutskottet skriver i sitt betänkande\r\n(1989/90:SfU15) att man utgår från att\r\növerväganden inom regeringskansliet när det gäller\r\ndessa frågor även kommer att göras beträffande\r\nsamordningen mellan sjukförsäkringen och\r\narbetsskadeförsäkringen.</pre><pre>Mina frågor till socialministern är följande.</pre><pre>1.  När är en proposition att vänta vad gäller\r\nsamordning av sjukvårdens och sjukförsäkringens\r\nfinansiering?</pre><pre>2.  När tänker regeringen vidta åtgärder för att\r\ngenomföra en samordning av arbetsskade- och\r\nsjukförsäkringen?</pre><pre>1990/91:126 av Lars Leijonborg (fp) till\r\ncivilministern om brister i statsförvaltningens\r\nmedelshantering:</pre><pre>Till riksrevisionsverkets uppgifter hör att granska\r\nboksluten i ca 350 statliga myndigheter. De senaste\r\nåren har en växande andel av\r\nrevisionsberättelserna varit det verket kallar\r\n''orena''. Med uttrycket avses att granskningen\r\nresulterat i så grava anmärkningar att RRV bedömt\r\ndet nödvändigt att påtala förhållandet i\r\nrevisionsberättelsen. Granskningen av budgetåret\r\n1989/90 har nyligen avslutats. I inte mindre än 60\r\nfall har oren revisionsberättelse avgivits. Det är en\r\nökning från de 55, som året innan bedömdes vara\r\nen allvarligt nivå. Det tyder på att de problem i\r\nstatsverkets ekonomi- och bokföringsrutiner som\r\njag påtalade i en fråga till civilministern i maj 1989\r\nförvärrats ytterligare.</pre><pre>Följande myndigheter har fått oren\r\nrevisionsberättelse båda eller något av de senaste\r\ntvå åren:</pre><pre>Justitiedepartementet</pre><pre>Kriminalvårdsstyrelsen</pre><pre>Allmänna advokatbyråerna</pre><pre>Utrikesdepartementet</pre><pre>SIDA</pre><pre>Styrelsen för u-landsutbildning</pre><pre>Försvarsdepartementet</pre><pre>Flygtekniska försöksanstalten</pre><pre>Försvarets materielverk</pre><pre>ÖB</pre><pre>Chefen för armén</pre><pre>Chefen för flygvapnet</pre><pre>Chefen för marinen</pre><pre>Socialdepartementet</pre><pre>Socialstyrelsen</pre><pre>Riksförsäkringsverket</pre><pre>Samtliga 26 försäkringskassor</pre><pre>Statens bakteriologiska laboratorium</pre><pre>Kommunikationsdepartementet</pre><pre>SMHI</pre><pre>Statens telenämnd</pre><pre>Finansdepartementet</pre><pre>Byggnadsstyrelsen</pre><pre>Utbildningsdepartementet</pre><pre>Karolinska Institutet</pre><pre>Stockholms universitet</pre><pre>Universitetet i Linköping</pre><pre>Lunds universitet</pre><pre>Uppsala universitet</pre><pre>Kungliga Tekniska högskolan i Stockholm</pre><pre>Högskolan i Luleå</pre><pre>Högskolan i Skövde</pre><pre>Chalmers tekniska högskola</pre><pre>Göteborgs universitet</pre><pre>Högskolan i Eskilstuna/Västerås</pre><pre>Arkitektmuseum</pre><pre>Statens konstmuseer</pre><pre>Sveriges Tekniska museum</pre><pre>Riksantikvarieämbetet</pre><pre>Jordbruksdepartementet</pre><pre>Skogsstyrelsen</pre><pre>Sveriges lantbruksuniversitet</pre><pre>Industridepartementet</pre><pre>Affärsverket FFV</pre><pre>Statens vattenfallsverk</pre><pre>Civildepartementet</pre><pre>Statens arbetsgivarverk</pre><pre>Domänverket</pre><pre>Patent- och registreringsverket</pre><pre>Statens löne- och pensionsverk</pre><pre>Rikspolisstyrelsen</pre><pre>Arbetsmarknadsdepartementet</pre><pre>Arbetsmarknadsstyrelsen</pre><pre>AMU-styrelsen</pre><pre>Bostadsdepartementet</pre><pre>Boverket</pre><pre>Lantmäteriverket</pre><pre>Miljödepartementet</pre><pre>Statens naturvårdsverk</pre><pre>Statens energiverk</pre><pre>Det förtjänar att påpekas att samtliga departement\r\nfinns med på listan.</pre><pre>Utöver de angivna myndigheterna har ett femtontal\r\nytterligare fått mer eller mindre graverande\r\npåpekanden i granskningspromemorior.</pre><pre>En oren revisionsberättelse skrivs alltså när\r\nrevisorerna från RRV -- eller en av verket anlitad\r\nrevisionsbyrå -- upptäcker så allvarliga brister i\r\nbokföring eller ekonomiska rutiner, att det inte är\r\nförenligt med deras yrkesetik att nöja sig med\r\nmuntliga kommentarer eller synpunkter i en\r\nsärskild PM.</pre><pre>Så här sa avdelningschef Iwan Wahlgren vid RRV i\r\nDagens Industri den 26 maj 1989:</pre><pre>''Det handlar om mycket grava missförhållanden\r\nnär vi påtalar dem i revisionsberättelsen. Det\r\nnaturliga är ju att man under revisionens gång\r\npåtalar brister i interna diskussioner och\r\npromemorior. När det inte hjälper tvingas vi ta upp\r\ndet i revisionsberättelsen''.</pre><pre>Begreppet ''ansvarsfrihet'' används inte i statlig\r\nförvaltning. Men i många fall är en oren\r\nrevisionsberättelse att jämföra med en\r\nrevisionsberättelse i ett privat bolag där revisorerna\r\navstyrker ansvarsfrihet.</pre><pre>\r\n1. Vad RRV:s kritik handlar om i\r\nsammanfattning</pre><pre>Den revision som här behandlas kallas inom\r\nstatsförvaltningen för redovisningsrevision. Det\r\nhandlar alltså, enkelt uttryckt, om den\r\nsiffergranskning som i dagligt tal förknippas med\r\nbegreppet revision. RRV bedriver också s.k.\r\nförvaltningsrevision, som syftar till att utröna om\r\nuppsatta verksamhetsmål har nåtts, om möjligheter\r\ntill effektiviseringar har tagits till vara etc.</pre><pre>I det följande redogörs för ett antal av de\r\nanmärkningar som RRV framfört de senaste två\r\nåren. Jag har sammanfört synpunkterna i fyra\r\nkategorier:</pre><pre>1.  Regelöverträdelser för att tillföra den egna\r\nmyndigheten extra resurser eller den egna\r\npersonalen skattefria förmåner.</pre><pre>2.  Oskicklighet eller slarv i medelsförvaltningen\r\nsom förorsakar statsverket extra kostnader.</pre><pre>3.  Medvetna eller omedvetna brister i\r\nredovisningen som gör det svårt för statsmakterna\r\natt få en korrekt bild av det ekonomiska läget för\r\nen viss verksamhet.</pre><pre>4.  Misstanke om brott eller oetiskt uppträdande.</pre><pre>Den sista kategorin är av något annorlunda\r\nkaraktär än de tre första. Om misstanke om brott\r\nuppkommer under en revision, lämnas ärendet för\r\npolisutredning. I vissa fall har RRV fått särskilda\r\nuppdrag att utreda om oegentligheter eller oetiskt\r\nuppträdande förekommit. Sådana händelser\r\nföranleder i sig inte oren revisionsberättelse.\r\nEmellertid föreligger uppenbarligen ett visst\r\nsamband mellan brister i redovisningen och\r\nmöjligheten att upptäcka eventuella\r\noegentligheter. Jag har under denna punkt därför\r\ndels refererat några fall där brottsmisstanke\r\nförelegat, dels redogjort för uttalanden i några\r\norena revisionsberättelser av särskilt intresse i det\r\nperspektivet.</pre><pre>a) Regelöverträdelser för att tillföra den egna\r\nmyndigheten extra resurser eller den egna\r\npersonalen skattefria förmåner</pre><pre>Myndighetsledningarna är mycket uppfinningsrika\r\nnär det gäller att skaffa extra pengar till\r\nverksamheten, vid sidan av det ordiniarie\r\nbudgetarbetet.</pre><pre>Kriminalvårdsstyrelsen kan tas som exempel. På\r\nfängelserna finns ett antal telefonautomater som\r\nanvänds av internerna. När telefonräkningarna för\r\ndessa telefoner betalats återstod 8,5 milj kr i\r\növerskott. Reglerna säger att inkomster av det\r\nslaget ska gottskrivas statens inkomsttitel. Så\r\nskedde emellertid inte. Kriminalvårdsstyrelsen\r\nreserverade pengarna i sin balansräkning för\r\nkommande behov.</pre><pre>Ett antal myndigheter överskrider varje år sina\r\nreservationsanslag utan att ha inhämtat\r\nbemyndigande. I vissa fall handlar det om\r\nprocentuellt stora överskridanden. Förfarandet\r\nstrider mot gällande regler. Det är i praktiken svårt\r\natt återkräva dessa belopp. Det är ovanligt att\r\nmyndigheterna ett kommande budgetår ''straffas''\r\nför överskridanden genom motsvarande\r\nneddragningar. Att strunta i beslut från regering\r\noch riksdag är alltså för en myndighet ett ganska\r\nriskfritt sätt att skaffa sig de resurser som en hård\r\nbudgetprocess tagit ifrån den. RRV söker upptäcka\r\nden typen av överskridanden, även om\r\nmyndigheterna gör sitt bästa för att dölja dem.\r\nAnmäkningar riktas på den här punkten bl.a. mot\r\nSIDA, statens löne- och pensionsverk, statens\r\nnaturvårdsverk och statens energiverk.</pre><pre>Flera anmärkningar i de nu aktuella berättelserna\r\ngäller ett förfaringssätt som utvecklats vid vissa\r\nhögskolor. Högskolorna har rekvirerat medel från\r\nstatens checkräkningskredit och satt in dem på\r\nräntebärande konton. Karolinska institutet är ett\r\nexempel. Revisorerna skriver: ''KI har under året\r\ntillgodogjort sig räntevinster på cirka 11 miljoner\r\nkronor genom orättmätigt utnyttjande av\r\nstatsverkets checkräckning.'' Tanken från\r\nhögskolornas penningförvaltare har alltså varit att\r\nenheterna skulle kunna disponera räntevinsten.\r\nMen ur hela statsförvaltningens synvinkel är\r\npengarna naturligtvis inte gratis under den tid de\r\ndisponeras av högskolorna. Staten betalar ränta för\r\ndem, eller går miste om ränteintäkter. I praktiken\r\ninnebär förfaringssättet alltså att en högskola\r\nskaffar sig pengar från andra statliga verksamheter\r\nutan att överföringen prövats i någon\r\nbudgetprocess.</pre><pre>Ett växande antal anmärkningar gäller\r\nmyndigheter med ''blandfinansiering''. Det blir allt\r\nvanligare att myndigheterna -- ofta för att mildra\r\neffekterna av hårda sparkrav -- ges rätt att\r\nfinansiera en del av sin verksamhet med avgifter\r\neller försäljning på den öppna marknaden.\r\nSystemet ger dock upphov till stora\r\nredovisningsproblem. Frestelsen blir ofta\r\növermäktig att låta den ordinarie,\r\nskattefinansierade verksamheten subventionera\r\nden konkurrensutsatta. Även på denna punkt\r\nsyndar många högskolor. Det är mycket oklart om\r\nden växande externa verksamheten bär sina\r\nkostnader. Också SBL, statens bakteriologiska\r\nlaboratorium, får kritik för hopblandning av\r\nuppdragsverksamhet och myndighetsutövning.\r\nStatens telenämnd är en helt ny myndighet som\r\nbörjar sin bana med en oren revisionsberättelse för\r\natt avgifter och anslagsmedel behandlats felaktigt i\r\nredovisningen. Ännu ett exempel är Sandö U-\r\ncentrum, som inte kunnat sälja utbildningar i den\r\nutsträckning som man hoppats, men trots detta\r\nbehållit personal som anställts för att klara en\r\nomfattande uppdragsverksamhet.</pre><pre>SCB, Statistiska centralbyrån redovisar ett\r\nunderskott i sin uppdragsverksamhet på 4,9 milj kr.\r\nNär det täcks med skattemedel innebär det att\r\nskattebetalarna subventionerar SCB:s kunder med\r\nsamma belopp. Om något av de privata företag som\r\nkonkurrerar med SCB, t.ex. när det gäller\r\nopinionsundersökningar, hade gått med samma\r\nförlust hade det självfallet inte ansetts vara ett\r\nproblem som skattebetalarna skulle lösa åt\r\nföretaget.</pre><pre>Men det största problemet är inte förlusten utan att\r\ndet säkert varit möjligt för SCB:s ledning att dölja\r\nden eller göra den ännu större genom andra\r\nkalkylmetoder. Bristerna i kalkylmetoderna gäller\r\nen rad myndigheter, men SCB kan användas som\r\nexempel. RRV skriver: ''Merparten av de kalkyler\r\nsom RRV tagit del av har varit övergripande och\r\nsummariska. I några fall har ingen kalkyl erhållits.\r\nSammantaget tyder detta på brister i\r\nkalkyleringsfasen och dess dokumentation.''</pre><pre>Om SMHI, statens metereologiska och\r\nhydrologiska institut och dess fördelning mellan\r\nanslags- och uppdragsfinansierad verksamhet\r\nskriver revisorerna: ''Något underlag i form av\r\nfaktiska lönekostnader inom respektive\r\nverksamhet under 1989/90 har ej presenterats''.</pre><pre>Den pågående förnyelsen av den offentliga sektorn\r\nger i sig upphov till vissa problem, anser RRV.\r\nResultat- eller bonusinslag i lönen är ett exempel.\r\nPå ett av regementena i Eksjö får de anställda välja\r\npresenter om vissa rationaliseringsvinster uppstår.\r\nRRV menar att det dels är oklart hur den uppgivna\r\nrationaliseringsvinsten har räknats fram, dels att\r\npresenterna måste anses som skattepliktig\r\nlöneförmån. Vid förfrågan uppgav myndigheten att\r\npresenterna (ståltermosar, armbandsur, stövlar\r\nm.m.) hade ''lånats ut'' till personalen. Revisorerna\r\ntillfrågade även personalen: ''Alla de ur personalen\r\nsom tillfrågades under revisionen uppfattade att de\r\nerhållit materielen som gåva''. Det andra\r\nregementet har ett liknande system, men där får\r\npersonalen välja mellan rakapparat, resväska och\r\nidrottsutrustning. Värdet av gåvorna har inte\r\nfunnits på kontrolluppgifter till personalen. Två\r\ntillfrågade lokala skattemyndigheter har bedömt\r\ngåvorna som skattepliktiga. Skogsstyrelsen får\r\nockså kritik för sitt bonuslönesystem.</pre><pre>b) Oskicklighet och slarv i medelsförvaltningen\r\nsom förorsakar statsverket extra kostnader</pre><pre>Statens energiverk får allvarlig kritik. RRV skriver\r\natt ''internkontrollen på ekonomibyrån helt tycks\r\nha upphört under budgetåret.'' RRV\r\nstickprovsgranskade 20 inkomstverifikationer.\r\nResultatet: ''I två fall hade momsredovisningen (ca\r\n200 tkr) glömts bort. Allvarligt är att\r\npostgiroinbetalningar på ibland miljonbelopp blir\r\nliggande på A-byrån upp till en månad innan de\r\ngottskrivs energiverkets postgiro. En av verket\r\nutställd faktura på 1,3 milj kr betalades efter en\r\npåminnelse 130 dagar för sent. Dessa två exempel\r\nhar gett staten ränteförluster på ca 65.000 kr!''</pre><pre>RRV kritiserar flera myndigheter för s.k.\r\nenmansgranskning, dvs att tjänstemän har rätt att\r\nensamma besluta om och betala ut stora belopp.\r\nDet ökar riskerna för både brott och misstag. En\r\nanställd vid en länsbostadsnämnd betalde ut ett\r\nräntebidrag som var 132.149 kr högt. När\r\nrevisionen upptäckte misstaget ansågs det att\r\nmottagaren varit i god tro och att beloppet därför\r\ninte kunde återkrävas. Vid den granskning av sex\r\nlänsbostadsnämnder där detta fall upptäcktes\r\npåträffades också flera andra allvarliga misstag.</pre><pre>c) Medvetna eller omedvetna brister i\r\nredovisningen som gör det svårt för statsmakterna\r\natt få en korrekt bild av en viss verksamhets\r\nekonomiska läge.</pre><pre>Även här kan exemplet hämtas från Statens\r\nenergiverk. Revisorerna skriver: ''Ekonomiska\r\nverksamhetsredovisningen visade kostnader på 890\r\nmilj kr istället för 928 milj kr. Av 27 bokslutsbilagor\r\ninnehöll 15 bilagor felaktiga sifferuppgifter. De\r\nfelaktiga beloppen varierade från 400--500 miljoner\r\nkronor ner till ören.'' Och vidare: ''2. Balansposten\r\n'Beredskapslager' visar 389 milj kr för lågt belopp.\r\nNot 9 har kompletterats. 3. Som resultat av\r\novanstående visar balansposten 'Statskapital'\r\nföljaktligen motsvarande belopp för lågt.''</pre><pre>I förra årets granskning av Boverket skrev\r\nrevisorerna: ''Energibidragsanslaget B 17 har i\r\nanslagsredovisningen för 1988/89 redovisats med\r\nnärmare 91 milj kr för mycket''.</pre><pre>Boverket får i år ren revisionsberättelse för första\r\ngången på tio år. Men det har kunnat ske genom att\r\nrevisorerna accepterat att en rad frågetecken från\r\ntidigare år, motsvarande belopp i\r\nstorleksordningen en miljard kronor, aldrig\r\nkommer att kunna rätas ut. Exemplet\r\nunderstrycker vilka väldiga belopp RRV:s\r\nanmärkningar berör.</pre><pre>Revisorerna skriver om SMHI: ''Pågående\r\ninvesteringar uppgående till miljonbelopp i\r\nbalansräkningar har inte specificerats eller utretts\r\nav institutet. RRV har därför inte kunnat verifiera\r\natt redovisat resultat och ställning per 1990-06-30 är\r\nrättvisande.''</pre><pre>Byggnadsstyrelsen har på RRVs uppdrag\r\nreviderats av revisionsbyrån KPMG/Bohlins.\r\nRevisorerna skriver: ''Resultatet i övrigt har\r\npåverkats av olika bokföringsåtgärder. En del av\r\ndem är i strid med god redovisningssed medan\r\nandra kan ifrågasättas.''</pre><pre>ÖB och försvarsgrenscheferna får kritik för att\r\nekonomisystemet saknar funktioner för\r\n''koncernelimineringar''. Samma belopp kan därför\r\nförekomma två gånger i redovisningen. RRV\r\nkonstaterar: ''Därmed försvåras möjligheterna att\r\npå koncernnivå analysera resursutnyttjandet rensat\r\nfrån interna transaktioner.''</pre><pre>Rikspolisstyrelsen är ett sorgebarn bland\r\nmyndigheterna när det gäller den ekonomiska\r\nredovisningen. Påpekanden som gjordes i orena\r\nrevisionsberättelser under de fyra senaste åren har\r\ninte åtgärdats. I sin sammanfattning skriver RRV:\r\n''Följande påpekanden i årets rapport bedömer\r\nRRV som mer väsentliga: -- betydande brister i\r\nbalansräkningen, -- betydande brister inom\r\nekonomiadministrationen...''</pre><pre>d) Misstanke om brott eller oetiskt uppträdande.</pre><pre>Först bör sägas att antalet fall där misstanke om\r\nbrott, t.ex. bedrägeri, uppkommit är relativt litet.\r\nJag har inte tillgång till någon siffra, men för de två\r\nsenaste åren torde den snarare ligga under än över\r\ntio. Ett fall som är aktuellt just nu ligger utanför\r\nsjälva statsförvaltningen och gäller en\r\nhjälporganisation, som fått stora bidrag från SIDA.\r\nRikskriminalen har delgivit föreståndaren\r\nmisstanke om grovt bedrägeri.</pre><pre>Andra brottsmisstankar har gällt handläggare på\r\nförsäkringskassor och länsarbetsnämnder, som\r\ngjort utbetalningar till sig själva eller bulvaner.\r\nTjänstemän som haft ansvaret för försäljningar har\r\nmisstänkts sälja till underpris till anhöriga eller\r\nvänner. I vissa fall har också stölder förekommit.</pre><pre>Andra uppmärksammade fall har gällt\r\nförsäljningen av ett resebyråföretag för\r\npermissionsresor från försvarsstaben, och ett antal\r\nstarkt ifrågasatta handlingar från de tidigare\r\ngeneraldirektörerna i FFV och Posten. I de båda\r\nsistnämnda fallen har personerna lämnat sina\r\nbefattningar.</pre><pre>Det finns här anledning att påminna om två\r\nbegrepp som spelar en central roll i modern\r\nrevision: ''väsentlighet'' och ''risk''. Granskningen\r\nska koncentreras på sådant som är väsentligt och på\r\nområden där risken för bedrägerier eller vanskötsel\r\när särskilt stor.</pre><pre>Mot den bakgrunden är det bekymmersamt att\r\nRiksförsäkringsverket och samtliga\r\nförsäkringskassor år efter år finns med bland de\r\nmyndigheter som får kritik. RRV kritiserade för ett\r\når sedan -- då för tredje året i rad -- bristen på\r\n''verifieringskedja'', alltså möjligheten att genom\r\n''dokument, hänvisningar och identifieringstecken\r\nfölja en transaktion via grundbokföring till\r\nhuvudbok och årsbokslut eller omvänt''.</pre><pre>I år är det dags igen, för fjärde gången. RRV\r\nskriver: ''Således har, enligt vår uppfattning, ännu\r\nej skapats möjligheter att, i tillräcklig omfattning,\r\nverifiera redovisningen avseende de centrala ADB-\r\nbaserade systemen för främst pensioner och bidrag\r\neller att stämma av genom dessa system generade\r\nutbetalningar mot redovisningen.''</pre><pre>Det handlar alltså om enorma belopp, som inte\r\ntillfredsställande kan granskas. Det är här\r\nbegreppet ''risk'' kommer in. När\r\nmångmiljardbelopp hanteras utan tillfredsställande\r\nkontrollmöjligheter ökar naturligtvis risken för\r\nbrott.</pre><pre>RRV skrev i förra årets berättelse om\r\nriksförsäkringsverket och försäkringskassorna:\r\n''Den monetära omslutningen, som nämnda\r\nbokslut representerar, utgör en mycket väsentlig\r\ndel av samhällsekonomin''. I slutet av skrivelsen\r\nfördes ett resonemang under rubriken ''Styrelsens\r\nansvar''. Där konstaterades: ''Styrelseledamöter i\r\naktiebolag har ett reellt juridiskt ansvar. Det\r\nformella ansvaret för en ledamot i den statliga\r\nstyrelsen eller kassastyrelsen kan inte definieras\r\nlika entydigt''. Uppenbarligen hade revisorerna\r\ntröttnat på att deras synpunkter inte ledde till\r\nkonkreta åtgärder. Men ingenting tycks heller ha\r\nhänt budgetåret 1989/90.</pre><pre>Som tidigare nämnts har RRV också i flera\r\nsammanhang kritiserat s.k. enmansgranskning vid\r\nbeslut i bidragsärenden, särskilt om samma person\r\när inblandad i själva utbetalningen. Bl.a.\r\nlänsbostadsnämnder och länsstyrelser har drabbats\r\nav denna kritik.</pre><pre>\r\n2. Hur allvarliga är bristerna?</pre><pre>En avgörande fråga är naturligtvis hur allvarliga de\r\nbrister RRV påtalar ska bedömas vara.\r\nCivilministern tonade ner problemen i ett frågesvar\r\ni riksdagen i maj 1989.</pre><pre>Vissa anmärkningar förefaller också\r\nbagatellartade, som när Vattenfall får oren\r\nrevisionsberättelse för att verket skickat viss\r\nredovisning till departementet istället för till RRV.\r\nI det och några andra liknande fall uppkommer\r\nfrågan varför inte problemen åtgärdades under\r\nhand. En del av de myndigheter som får\r\nanmärkningar är små och bristerna verkar vara\r\nmåttliga -- som när Kungliga\r\nDjurgårdsförvaltningen låter sina anställda bo för\r\nbilligt i förvaltningens egna fastigheter.</pre><pre>Personer som kan jämföra med ekonomi- och\r\nbokföringsrutiner i privata företag är emellertid\r\nförvånade och bestörta över den oreda som råder i\r\nde statliga ekonomisystemen. En privat revisor har\r\ni en tidningsintervju påpekat att\r\nrevisionsberättelser av det slag som RRV:s\r\nrevisorer sett sig nödsakade att skriva, i ett privat\r\nföretag i många fall skulle ha framtvingat styrelsens\r\navgång.</pre><pre>För en lekman är det svårt att dra någon annan\r\nslutsats av de mycket starka formuleringar som\r\nRRV i vissa fall använt, att sakernas tillstånd är\r\nmycket bekymmersamt.</pre><pre>\r\n3. Vad beror problemen på?</pre><pre>Hur har staten då hamnat i den här situationen? En\r\nvanlig, och säkert riktig, förklaring är att staten fått\r\nallt svårare att rekrytera och behålla kompetenta\r\nekonomer och redovisningsexperter. Flera av dem\r\nsom funnits har gått över till den privata sektorn.\r\nDet finns exempel på statliga verk där nästan\r\nsamtliga utbildade ekonomer har slutat inom\r\nloppet av några få månader.</pre><pre>En annan förklaring är att regelsystemen blir\r\nalltmer komplicerade och att det därför blir i\r\nmotsvarande grad svårare att redovisa att medlen\r\nanvänds korrekt.</pre><pre>Men det finns också en allvarligare misstanke, då\r\noch då framförd av folk som följt utvecklingen. Det\r\när att respekten för uppgiften att handha offentliga\r\nmedel har avtagit.</pre><pre>Den ovan gjorda genomgången aktualiserar frågan\r\nom vilket ansvar som egentligen kan utkrävas av\r\nledningen för ett statligt verk. Hur ofta har det hänt\r\natt en generaldirektör fått avgå på grund av bristen\r\ni den ekonomiska hanteringen? Drabbas ett verk\r\nsom överskrider sina anslag av några sanktioner?</pre><pre>\r\n4. Regeringen har det yttersta ansvaret</pre><pre>Ytterst har regeringen ansvaret för bristerna i den\r\nstatliga medelshanteringen. Civilministerns\r\nagerande har hittills präglats av nonchalans.\r\nHuvudsynpunkten i ett frågesvar den 26 maj 1989\r\nföreföll vara att antalet orena revisionsrapporter,\r\ndå ett 15-tal, inte var anmärkningsvärt högt.\r\nStatsrådet tyckte först inte att det var värt att ta\r\nkammarens tid i anspråk för en diskussion om\r\nproblemet, men i en replik omtalade han att en\r\nutredning dagen innan tillsatts om\r\nredovisningsrevisionen -- som om det var\r\nrevisionens fel att det är brister i bokföringen.</pre><pre>Den nämnda utredningen har nu slutförts och lagt\r\nfram ett antal goda förslag. Det är t.ex. principiellt\r\nriktigt att det är regeringen som är mottagare av\r\nrevisionsberättelserna.</pre><pre>Men tyvärr behandlade utredningen av naturliga\r\nskäl inte huvudproblemen, för de ligger inte på\r\nrevisionssidan. Och risken är att departementen\r\ninte kommer att reagera hårdare bara för att\r\nadressraden på revisionsberättelsen ändras.\r\nDepartementen har givitvis redan tidigare fått alla\r\nrevisionsberättelser för kännedom, och det har\r\nuppenbarligen inte föranlett några särskilt\r\nkraftfulla åtgärder.</pre><pre>Nu krävs en krisplan för att få ordning och reda i\r\nstatens bokföring. Kvalificerad personal måste\r\nrekryteras. Om det i vissa fall visar sig omöjligt får\r\nbefintlig personal genomgå kompletterande\r\nsnabbutbildning. Det måste också övervägas om --\r\noch i så fall i vilken form -- sanktioner ska drabba\r\nmyndigheter som inte efterkommer RRV:s\r\npåpekanden.</pre><pre>Ett kraftfullt agerande från civilministerns sida är\r\nnu nödvändigt.</pre><pre>Jag vill med hänvisning till vad som anförts rikta\r\nföljande fråga till civilministern:</pre><pre>Vilka åtgärder avser statsrådet att vidta med\r\nanledning av det växande antalet s.k. orena\r\nrevisionsrapporter i statsförvaltningen?</pre><pre>1990/91:127 av Lars Norberg (mp) till\r\nstatsministern om regeringen och storindustrin:</pre><pre>I tidningen Ny teknik nr 50 år 1990 förekom en kort\r\nartikel som jag inledningsvis anför helt oavkortad:</pre><pre>''Av Miki Agerberg Ny Teknik/Paris</pre><pre>Storachefen om kärnkraften:</pre><pre>''REGERINGEN GISSLAN -- INGEN\r\nAVVECKLING''</pre><pre>Den svenska regeringen är vår gisslan. Därför\r\nkommer kärnkraften inte att avvecklas. Det säger\r\nStorachefen Bo Berggren i en frispråkig intervju i\r\nen fransk affärstidning.</pre><pre>Stora, Europas största pappers- och massakoncern\r\nska minska sina investeringar i Sverige. Men det\r\nberor inte på någon oro för energibrist.</pre><pre>-- Kärnkraften i Sverige kommer inte att avvecklas\r\nförsäkrar Storas chef Bo Berggren i en intervju i\r\nden franska affärstidningen La Tribune de\r\nl'Expansion i förra veckan.</pre><pre>-- Att avveckla kärnkraften skulle skada vår\r\nindustrigren och den är alltför viktig för Sverige för\r\natt detta skulle få ske, fortsätter Bo Berggren och\r\npekar på att branschen har en nettoexport värd 50\r\nmiljarder kronor per år.</pre><pre>-- Sveriges välstånd beror i första hand på oss. Just\r\ndärför kommer kärnkraften inte att avvecklas,\r\nskatterna och arbetsgivaravgifterna kommer att\r\nsänkas och vi kommer att bli medlemmar i EG.</pre><pre>Så regeringen är er gisslan? frågar den franska\r\ntidningen.</pre><pre>-- Ja, just det, svarar Bo Berggren.''</pre><pre>Så långt Ny Teknik.</pre><pre>Bo Berggren är som bekant ledare för ett av\r\nSveriges allra största företag och en obestridd\r\nauktoritet inom massa- och pappersindustrin samt\r\ninom Wallenberggruppen. Så långt jag kunnat\r\nutröna har inga avståndstaganden från hans ovan\r\nciterade uppfattning hörts av från storindustrin.\r\nDet finns därför anledning förmoda inte bara att\r\nman inom storindustrin delar Berggrens\r\nuppfattning utan också är tillfredsställd med den\r\nsituation som Berggren beskriver.</pre><pre>Om det förhåller sig så som Bo Berggren säger så\r\nmåste detta uppfattas som ett hot mot demokratins\r\nlivsnerv. Om en av ekonomiska makthavare ledd\r\nstorföretagsamhet som står utanför demokratisk\r\nkontroll kan diktera samhällsutvecklingen på\r\ncentrala samhällsområden: energipolitik, skatter,\r\nvälfärdssystem och EG-politiken, så finns det\r\nanledning att med Carl XI säga: ''I herredagsmän\r\nresen inte så fort, vad göras skall är alleredan\r\ngjort.'' Den demokratiska makten har abdikerat till\r\nförmån för penningmakten.</pre><pre>Nu förhåller det sig ju så att statsministern själv har\r\nuttalat att ''kärnkraften hör inte hemma i ett\r\nciviliserat samhälle'', vi har i regeringen en\r\nmiljöminister som vid ett flertal tillfällen uttalat att\r\nriksdagsbeslutet om avvecklingen av två\r\nkärnenergireaktorer åren 1995 och 1996 är ett\r\noåterkalleligt beslut. Likaså har både\r\nstatsministern och flera andra medlemmar av\r\nregeringen uttalat att slutåret 2010 för\r\nkärnkraftsavvecklingen står fast.</pre><pre>Dessa mål har storindustrin alltsedan de fastställdes\r\nsystematiskt ifrågasatt, man har genom praktiska\r\nåtgärder sökt göra dem så svårgenomförbara som\r\nmöjligt och man har genom ett omfattande\r\nopinionsbildningsarbete sökt övertyga svenska\r\nfolket om att de av regering och riksdag fattade\r\nbesluten är felaktiga, ogenomförbara, och kommer\r\natt leda till landets ruin etc.</pre><pre>Regeringen har inte heller vidtagit de energiska\r\nåtgärder som varit motiverade för att förverkliga\r\nden kärnkraftavveckling som den har sagt sig syfta\r\ntill. I stället har man stimulerat den elintensiva\r\nindustrin genom låga elpriser och man har inte\r\neffektivt främjat inhemsk förnybar energi och\r\nenergieffektivitet. Vidare har man i samband med\r\nden socialdemokratiska kongressen 1990 avskrivit\r\ndet tidigare oåterkalleliga beslutet att börja\r\nkärnkraftavvecklingen 1995. Därmed har man\r\nallvarligt försvagat trovärdigheten i sin uttalade\r\npolitik att kärnkraften skall vara helt avvecklad år\r\n2010. Minsta barn inser ju att det blir svårare att\r\navveckla landets 12 reaktorer till år 2010 ju senare\r\nman börjar.</pre><pre>Regeringsformens kap. 1, § 6 anger att\r\n''Regeringen styr riket. Den är ansvarig inför\r\nriksdagen.''</pre><pre>Vad jag här har anfört beträffande regeringens\r\noförmåga att genomföra det, som den själv sagt sig\r\nvilja göra, tyder på att Bo Berggren har rätt. Det\r\när inte regeringen som styr riket utan storindustrin.\r\nRegeringen är dess gisslan.</pre><pre>Det är inte bara regeringens avveckling av sin\r\ntidigare kärnkraftspolitik, accepterandet av en\r\nenergiform som inte hör hemma i ett civiliserat\r\nsamhälle, som antyder att regeringen är\r\nstorindustrins gisslan utan också den snabba\r\nomläggningen av EG-politiken vid en tidpunkt då\r\ndet tydligare än någonsin framgått att EG var på\r\nväg att bli en förbundsstat med gemensam utrikes-\r\noch säkerhetspolitik, vilket gör EG-medlemskap\r\noförenligt med alliansfrihet.</pre><pre>Kan statsministern klargöra för mig, att Bo\r\nBerggren har fel i sitt påstående att regeringen är\r\nstorindustrins gisslan, och att regeringen verkligen\r\nstyr landet enligt regeringsform men, trots att alla\r\ntecken tyder på att Berggren korrekt beskriver\r\nverkligheten?</pre><pre>den 15 januari</pre><pre>1990/91:128 av Karin Israelsson (c) till\r\nsocialministern om kompensation till pensionärer\r\noch övriga låginkomsttagare på grund av\r\nskatteomläggningen:</pre><pre>Skatteomläggningens effekter kan nu avläsas. De\r\nkostnadsökningar som alla drabbas av för att\r\nfinansiera ''århundradets skattereform'' har visat\r\nsig slå mycket hårt mot de som redan idag har den\r\nsvagaste ekonomin. Dit hör främst äldre,\r\nensamstående kvinnor med låg pension, övriga\r\nlåginkomsttagare samt studerande. Även de som\r\ndrabbats av sjukdom och behov av täta\r\nsjukvårdsbesök får 1991 betydligt sämre ekonomi.</pre><pre>Det är utan tvekan de sämst ställda som drabbas\r\nnegativt av denna skatteomläggning, något som\r\ncenterpartiet ofta framhållit.</pre><pre>Nordbanken var tidigt ute med en analys av\r\nskattereformens effekter med särskild inriktning på\r\npensionärsgrupperna. I en analys av en\r\nensamstående folkpensionärs ekonomi för 1991\r\nframkommer att denna pensionär förlorar 75\r\nkronor jämfört med 1990.</pre><pre>Eftersom pensionären i exemplet enbart uppbär\r\nfolkpension och pensionstillskott finns det ingen\r\nskattesänkning som ger högre standard.\r\nBasbeloppet är ju numera urholkat då inte alla\r\nkostnadsökningar finns med och kompenseras. De\r\nhöjningar som skett av pensionstillskottet och det\r\nkommunala bostadstillägget räcker inte på långa\r\nvägar för att täcka uppkomna kostnader.</pre><pre>Det finns dessutom kommuner som inte har\r\nekonomi som tillåter att man höjer bostadstilläggen\r\ni den omfattning som regeringen förväntar. Det\r\ninnebär att denna grupp äldre får det sämre, ofta\r\näldre kvinnor som saknar ATP och som är vana att\r\nleva under små ekonomiska omständigheter. Det är\r\nen skamfläck för vårt samhälle att just denna grupp\r\nskall drabbas så hårt.</pre><pre>Friåret i sjukvården föreslås i årets budgetförslag\r\nförsvinna för förtidspensionärer. Krav som gällde i\r\nfjol att skydda denna grupp gäller tydligen inte\r\nlängre. Med ökade sjukvårdskostnader för övrigt,\r\nsamt ökade vårdkostnader finns det inga incitament\r\növer för rehabilitering för den som är\r\nförtidspensionär. Att just deras ekonomi skulle\r\nklara denna ytterligare belastning stämmer inte\r\nheller i en analys. Med kännedom om hur få som\r\nfår sin vårdavgift sänkt finns det små möjligheter att\r\nundgå denna ytterligare ekonomiska börda vid\r\nsjukhusvård.</pre><pre>Den socialdemokratiska skattepolitiken som\r\nfolkpartiet stött har visat sig få en slagsida som vi\r\nfrån centerns sida tidigt varnat för och starkt\r\nkritiserat. För att välfärden skall kunna erbjudas\r\nmed ökad valfrihet, krävs en rimlig och rättvis\r\nfördelningsprofil i den ekonomiska politiken.</pre><pre>Även gruppen högskolestuderande får en\r\nförsämrad ekonomisk situation detta år. Detta kan\r\nkomma att få effekter när det gäller utbildningen av\r\nvårdpersonal, vilket kommer att leda till speciella\r\nproblem.</pre><pre>Socialdemokraterna har på detta sätt svikit de\r\nsämst ställda, kvinnor, sjuka, handikappade och\r\nstuderande.</pre><pre>Riksdagen uttalade när urholkningen av\r\nbasbeloppet beslutades att regeringen skulle följa\r\nutvecklingen för de sämst ställda.</pre><pre>Jag vill med anledning av detta fråga statsrådet om\r\npå vilket sätt regeringen tänker kompensera\r\nfolkpensionärer med enbart folkpension och\r\npensionstillskott och övriga låginkomsttagare som\r\nfått ekonomiska försämringar med anledning av\r\nskatteomläggningen.</pre><pre>19 § Anmälan om frågor</pre><pre>Anmäldes att följande frågor framställts</pre><pre>den 11 januari</pre><pre>1990/91:335 av Ragnhild Pohanka (mp) till\r\nsocialministern om sjuktransporter med taxi:</pre><pre>När beslutet om moms på persontransporter togs\r\nunder höstriksdagen kan det inte ha varit\r\nriksdagens avsikt, att det skulle drabba\r\nsjuktransporter.</pre><pre>Det kan innebära helt orimliga kostnader speciellt\r\nför kroniskt sjuka, som måste ha ofta\r\nåterkommande behandlingar. Alla i Sverige skall\r\nha rätt till samma sjukvård oberoende av\r\nbostadsort.</pre><pre>Är socialministern beredd att ändra på detta\r\nförhållande?</pre><pre>1990/91:336 av Elisabeth Fleetwood (m) till\r\nsocialministern om den planerade\r\ntobakspropositionen:</pre><pre>När riksdagen på torsdagen erhöll såväl\r\nbudgetpropositionen som propositionsförklaringen\r\nför våren 1991 återfanns icke den av socialministern\r\ntidigare utlovade tobaksproposition.</pre><pre>Med anledning av ovanstående ber jag att till\r\nsocialministern få ställa följande fråga:</pre><pre>När planerar regeringen att förelägga riksdagens\r\ntobakspropositionen, samt vilka åtgärder avser\r\nsocialministern vidtaga för att motverka negativa\r\nkonsekvenser av en fördröjning av\r\nriksdagsbehandlingen av frågan?</pre><pre>1990/91:337 av Göthe Knutson (m) till\r\nförsvarsministern om det planerade svenska\r\nfältsjukhuset vid Gulfen:</pre><pre>Enligt uppgift dröjer det minst fyra veckor innan\r\ndet planerade svenska fältsjukhuset med personal\r\nkan transporteras till Saudiarabien. Det är en\r\nansenlig tid med tanke på den uppenbara risken för\r\nkrigshandlingar redan i mitten av januari.\r\nDessutom kan transporten ta lång tid -- åtminstone\r\nom regeringen väljer båt istället för flyg.</pre><pre>Blir det krigshandlingar under januari och/eller\r\nbörjan av februari blir det inga svenska\r\nhjälpinsatser om kriget får ett kort förlopp.</pre><pre>Jag vill fråga försvarsministern:</pre><pre>Nog skulle väl en svensk humanitär insats vid\r\nGulfen kunna mobiliseras i ett snabbare tempo än\r\ndet regeringen tänkt sig?</pre><pre>den 14 januari</pre><pre>1990/91:338 av Pär Granstedt (c) till\r\nutrikesministern om stöd till de baltiska\r\nrepublikerna:</pre><pre>Sovjetarméns övergrepp i Baltikum hotar de tre\r\nrepublikernas frihetssträvanden. Mycket talar för\r\natt endast kraftfulla internationella påtryckningar\r\nkan få stopp på övervåldet och skapa\r\nförutsättningar för en ny dialog mellan de legitima\r\nföreträdarna för de baltiska folken och\r\nSovjetunionens ledning. Sverige måste därför på\r\nallt sätt arbeta för att den internationella\r\nreaktionen ytterligare skärps. Tänkbara initiativ\r\nkan vara att begära ett utrikesministermöte inom\r\nEuroparådet, väcka talan om brott mot ESK-\r\növerenskommelsen om mänskliga rättigheter och\r\naktualisera frågan i FN.</pre><pre>Vilka initiativ är utrikesministern beredd att ta för\r\natt åstadkomma de skärpta internationella\r\npåtryckningar för att få slut på Sovjetarméns\r\növergrepp mot de baltiska republikerna och till stöd\r\nför deras frihetssträvanden?</pre><pre>1990/91:339 av Maria Leissner (fp) till statsrådet\r\nLena Hjelm-Wallén om Röda korsets hjälp till\r\nTjernobyloffren:</pre><pre>Internationella Röda Korsligan bedriver ett projekt\r\nför hjälp till offren i Tjernobyl med inriktning på\r\nhumanitärt stöd och rehabiliteringsprogram.\r\nSvenska Röda korset har ansökt om ett bidrag på\r\ntvå miljoner från katastrofanslaget och det speciella\r\nanslaget för Östeuropa för att delta i projektet.\r\nRegeringen avslog dock Röda korsets ansökan.</pre><pre>Jag vill fråga biståndsministern hur regeringen\r\nmotiverar sitt avslag på Röda korsets ansökan.</pre><pre>den 15 januari</pre><pre>1990/91:340 av Per-Ola Eriksson (c) till\r\nstatsministern om medel till\r\nkommunikationssektorn:</pre><pre>I ett uttalande i Stockholm har, enligt\r\ntidningsuppgifter, Ingvar Carlsson uttalat att\r\n''huvudparten'' av de 20 miljarder som skall tillföras\r\nkommunikationssektorn under den kommande\r\ntioårsperioden skall tillföras Stockholm och att\r\nStockholmsregionen fått en för liten del av\r\ninvesteringarna under 80-talet.</pre><pre>Under våren återkommer regeringen med förslag\r\nom infrastrukturens finansiering samt\r\ninvesteringsplanering. I de förhandlingar som\r\npågår i de tre storstadsregionerna har centern\r\nvälkomnat den satsning på 5,5 miljarder som avses\r\nsatsas på infrastruktur i dessa områden. Efter\r\nstatsministerns uttalanden kan regeringens politik\r\ntolkas så att investeringsandelen i Stockholm skall\r\nförstärkas ytterligare på bekostnad av andra\r\nregioner i landet. Det finns enligt min uppfattning\r\nstora behov av investeringar i Stockholms län\r\nliksom i andra delar av landet. I t.ex. Norrbottens\r\nlän är de planerade väginvesteringarna för\r\nperioden 1989--1997 nedskurna med 325 milj. kr.\r\njämfört med 1980--1988. Det är mycket angeläget\r\natt investeringarna får en regionalpolitisk profil.</pre><pre>Avser regeringen att anslå ytterligare medel än de\r\naviserade 5,5 miljarder kronor till\r\nstorstadsområdena och på vilket sätt kommer t.ex.\r\nNorrbotten och andra regionalpolitiskt prioriterade\r\nområden få del av medlen?</pre><pre>1990/91:341 av Rune Thorén (c) till statsministern\r\nom medel till kommunikationssektorn:</pre><pre>I ett uttalande i Stockholm, har enligt uppgifter i\r\nmassmedia, statsministern sagt att ''huvudparten''\r\nav de 20 miljarder som skall tillföras\r\nkommunikationssektorn under kommande\r\ntioårsperioden skall tillföras Stockholm och att\r\nStockholm fått för liten del av investeringarna\r\nunder 80-talet.</pre><pre>Enligt centerns uppfattning föreligger stora behov\r\nav infrastrukturinvesteringar över hela vårt land.\r\nExempelvis finns på västkusten ett stort behov av\r\ninfrastrukturinvesteringar i våra fem järnvägslinjer.\r\nEn sådan investering skulle ge möjlighet till\r\nsnabbtåg till en mängd orter, samt en bra regional\r\npendeltågstrafik.</pre><pre>Avser regeringen att anslå ytterligare medel än de\r\naviserade 5,5 miljarder kronor till\r\nstorstadsområdena och kommer dessa ytterligare\r\nmedel i så fall få en sådan profil att de såväl gör\r\nnytta i våra storstadsområden som inom andra\r\ndelar av vårt land?</pre><pre>1990/91:342 av Börje Hörnlund (c) till\r\nstatsministern om fördelningen av medel till\r\nkommunikationssektorn:</pre><pre>I ett uttalande i Stockholm har, enligt\r\ntidningsuppgifter, Ingvar Carlsson uttalat att\r\n''huvudparten'' av de 20 miljarder som ska tillföras\r\nkommunikationssektorn under den kommande\r\ntioårsperioden tillföras Stockholm. Statsrådet\r\nThalén anförde enligt referat att Stockholm hade\r\nfått för lite räknat efter folkmängd. Under perioden\r\n1989--1997 utgör emellertid investeringsplanerna i\r\nStockholms län 21,4 %, vilket överstiger\r\nbefolkningsandelen. Under våren återkommer\r\nregeringen med förslag om infrastrukturens\r\nfinansiering samt investeringsplanering. I de\r\nförhandlingar som pågår i de tre\r\nstorstadsregionerna har centern välkomnat den\r\nsatsning på 5,5 miljarder som avses satsas på\r\ninfrastruktur i dessa områden.</pre><pre>Efter statsministerns uttalanden kan regeringens\r\npolitik tolkas så att andra regioner i landet erhåller\r\nallt mindre till väg- och järnvägsinvesteringar.</pre><pre>I t.ex. Västerbottens län är de planerade\r\nväginvesteringarna för perioden 1989--1997\r\nnedskurna med 208 milj.kr. jämfört med 1980--\r\n1988. Därvid skall också beaktas att merparten av\r\nvägpengarna går till järnvägsunderhåll. Jag anser\r\natt det är mycket angeläget att investeringarna för\r\nriket får en klar regionalpolitisk profil.</pre><pre>På vilket sätt kommer t.ex. Västerbotten och andra\r\nregionalpolitiskt prioriterade områden få del av\r\nmedlen?</pre><pre>20 § Kammaren åtskildes kl. 18.54.</pre><pre>Förhandlingarna leddes</pre><pre>av talmannen från sammanträdets början t.o.m.\r\najourneringen kl. 16.14 och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}