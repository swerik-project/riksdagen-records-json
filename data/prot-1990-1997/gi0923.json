{"dokumentstatus":{"dokument":{"hangar_id":"2349167","dok_id":"GI0923","rm":"1994/95","beteckning":"23","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"23","slutnummer":"0","datum":"1994-11-16 00:00:00","systemdatum":"2005-10-27 13:36:50","publicerad":"1994-11-16 00:00:00","titel":"Riksdagens snabbprotokoll 1994/95:23 Onsdagen den 16 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{EBD1E69F-7ADA-4548-B6C7-BFB932D5A48C}","dokument_url_text":"http://data.riksdagen.se/dokument/GI0923/text","dokument_url_html":"http://data.riksdagen.se/dokument/GI0923","dokumentstatus_url_xml":"http://data.riksdagen.se/dokumentstatus/GI0923","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1994/95:23</div>\r\n<div class=\"sidhuvud_datum\">Onsdagen den 16 november</div>\r\n<div class=\"sidhuvud_klockslag\">Kl. 9.00 13.22</div>\r\n<hr class=\"sidhuvud_linje\">\r\n<pre>Det justerade protokollet beräknas utkomma om 3 veckor\r\n_____________________________________________________________________________</pre><pre>1 §  Avsägelser\r\nTalmannen meddelade att Sören Lekberg (s) och\r\nIngegerd Sahlström (s) avsagt sig sina uppdrag att\r\nvara suppleanter i valprövningsnämnden.</pre><pre>Kammaren biföll dessa avsägelser.</pre><pre> 2 §  Anmälan om kompletteringsval till\r\nvalprövningsnämnden\r\nTalmannen meddelade att socialdemokratiska\r\nriksdagsgruppen på grund av uppkomna vakanser\r\nanmält Björn von Sydow och Lena Sandlin som\r\nsuppleanter i valprövningsnämnden efter Sören\r\nLekberg respektive Ingegerd Sahlström.</pre><pre>Talmannen förklarade valda till</pre><pre>suppleanter i valprövningsnämnden\r\nBjörn von Sydow (s)\r\nLena Sandlin (s)</pre><pre> 3 §  Fortsatt sjukledighet\r\nTalmannen meddelade att Bertil Persson (m)\r\nansökt om fortsatt sjukledighet under tiden den 30\r\nnovember - den 16 december.</pre><pre>Kammaren biföll denna ansökan.</pre><pre>Talmannen anmälde att Percy Liedholm (m) skulle\r\nfortsätta tjänstgöra som ersättare för Bertil Persson.</pre><pre> 4 §  Meddelande om muntliga frågor till\r\nregeringen den 17 november\r\nTalmannen meddelade att följande statsråd skulle\r\nnärvara vid frågestunden torsdagen den 17 november\r\nkl. 14.30: utrikesminister Lena Hjelm-Wallén,\r\njustitieminister Laila Freivalds, näringsminister Sten\r\nHeckscher, statstrådet Mats Hellström, statsrådet Jan\r\nNygren och statsrådet Ylva Johansson.\r\nUtrikesministern besvarar såväl allmänpolitiska frågor\r\nsom frågor inom sitt eget ansvarsområde inom\r\nregeringen. Frågorna till övriga statsråd förutsätts\r\nberöra deras ansvarsområden inom regeringen.</pre><pre> 5 §  Hänvisning av ärende till utskott\r\nFöredrogs och hänvisades\r\nProposition\r\n1994/95:110 till kulturutskottet</pre><pre>Meddelande om samlad votering\r\nTalmannen meddelade att konstitutionsutskottets\r\nbetänkanden KU1, KU2, KU3, KU4, KU5, KU6,\r\nKU7, KU11 och KU12 skulle avgöras i ett\r\nsammanhang efter avslutad debatt.</pre><pre></pre><pre>6 §  Valperiodens längd m.m.</pre><pre>Föredrogs\r\nkonstitutionsutskottets betänkande\r\n1994/95:KU1 Valperiodens längd m.m.</pre><pre>Anf.  1  PETER ERIKSSON (mp):\r\nFru talman! Miljöpartiet har, som kanske en och\r\nannan känner till, inte deltagit i riksdagens första\r\nbeslut om dessa nu vilande grundlagsfrågor. På grund\r\nav den praxis som har utvecklats i grundlagsfrågor har\r\nvi inte heller någon formell möjlighet att yrka på\r\nnågot slag av ändringar och inte heller strykningar.\r\nJag skall återkomma till den frågan i ett senare\r\närende.\r\nI detta ärende, där huvudfrågan handlar om en\r\nförlängning av valperioden till fyra år, är vi positiva.\r\nMen vi är inte nöjda. Det hade varit ett lämpligt\r\ntillfälle att genomföra en förändring för att skapa\r\nskilda valdagar med kommunalvalen för sig och\r\nriksdagsvalen för sig. Särskilt i den situation vi är i\r\ndag, när riksdagen är på väg att avveckla sig själv som\r\nlagstiftare, ter det sig orimligt att mer eller mindre\r\nmarginella riksfrågor skall tillåtas störa de viktiga\r\nkommunalvalen.\r\nSkilda valdagar skulle vara en betydelsefull\r\ninjektion för den lokala demokratin i en tid när\r\nmedborgarinflytande allt mer kommit att handla om\r\npengar. Men det är uppenbart att majoriteten inte vill\r\nha det så.\r\nKanske är det fråga om en rädsla från den gamla\r\noch alltmer desorienterade partierna att detta skulle\r\ninnebära slutet för dem. Men jag är inte alls säker på\r\natt det skulle vara så dåligt. Nya partier mer i takt\r\nmed folkviljan och tiden är antagligen nödvändiga för\r\natt folkstyret över huvud taget skall överleva.</pre><pre>Anf.  2  BIRGER HAGÅRD (m):\r\nFru talman! Det är inte nu tillfälle eller anledning\r\natt ta upp en större debatt om dessa betänkanden som\r\ngäller vilande grundlagsbeslut. Den debatten har vi\r\nfört tidigare. Men jag vill göra några anmärkningar\r\nmed anledning av det Peter Eriksson sade.\r\nHan uppehöll sig särkilt vid det önskvärda att vi\r\nskulle få skilda valdagar vid landstings-, kommunal-\r\noch riksdagval. Jag kan instämma helt med honom på\r\nden punkten. Detta är en synpunkt som förts fram\r\ngång efter annan ifrån Moderata samlingspartiets sida.\r\nMen vi vet också att partiledaröverläggningar\r\nföregick dessa förslag till ändringar i grundlagen. Vid\r\nde partiledaröverläggningarna blev resultatet, som\r\nalltid i en demokrati, en kompromiss. Vi ansåg det för\r\nvårt vidkommande viktigare att vi fick en utökning\r\nmandatperiodens längd, och då fick vi acceptera att\r\nytterligare en tid ha den gemensamma valdagen. Jag\r\när övertygad om att utvecklingen på sikt kommer att\r\ndriva fram en åtskillnad mellan de olika valen.\r\nNär det i övrigt gäller Peter Erikssons reflexioner\r\nom lagstiftningsarbetet i denna kammare delar jag\r\ninte hans synpunkter. Jag tror att kammarens\r\nledamöter under de närmaste åren kommer att få\r\nerfara att det är en myckenhet av arbete som väntar\r\ndem.\r\nFru talman! Med detta ber jag att få yrka bifall till\r\nutskottets hemställan i konstitutionsutskottets\r\nbetänkande.</pre><pre>Överläggningen var härmed avslutad.\r\n(Beslut fattades efter 14 §.)</pre><pre> 7 §  Reformera riksdagsarbetet</pre><pre>Föredrogs\r\nkonstitutionsutskottets betänkande\r\n1994/95:KU2 Reformera riksdagsarbetet. (försl.\r\n1993/94:TK1 och TK2 samt prop.1993/94:77).</pre><pre>Anf.  3  KENNETH KVIST (v):\r\nFru talman! Vid den första behandlingen av detta\r\närende förlåg en meningsyttring från Vänsterpartiet.\r\nJag har i ett särskilt yttrande till KU:s betänkande nr 2\r\nvelat markera att vi även om vi accepterar\r\nförändringarna i förslagen till reformering av\r\nriksdagsarbetet står fast vid de ståndpunkter som vi\r\ndär framhöll.\r\nÖvergången till att budgetåret skall\r\növerensstämma med kalenderåret är i sig rimlig. Men\r\nden borde enligt vår mening av arbetsmässiga skäl ha\r\nlett till att valdagen flyttats till något veckoslut kring\r\nmånadsskiftet maj/juni. Vi kommer senare under\r\nmandatperioden att aktualisera den frågan.\r\nGenomförandet av den s.k. rambeslutsmodellen\r\nkan komma att medföra en del problem ur praktisk\r\nmen även principiell synpunkt som det också finns\r\nanledning att diskutera och kanske behandla på nytt\r\nnär vi har vunnit konkreta erfarenheter av reformen.\r\nEnligt regeringsformen är riksdagen folkets\r\nfrämsta företrädare. Med det förstås hela riksdagen.\r\nDenna formulering i första kapitlet innebär att en del\r\nav riksdagen inte kan ställas över den övriga\r\nriksdagen, om vi ser saken principiellt. Men nu ger vi\r\nju faktiskt finansutskottet en viss överhöghet. Då kan\r\ndet visserligen hävdas att det blir i frågor som gäller\r\ndess kompetens. Men samtidigt finns det i det vilande\r\nförslaget, i 3 kap. 7 § riksdagsordningen, ett\r\nstadgande som innebär att finansutskottet även kan gå\r\nin på andra utskotts fackområden. Enligt vår mening\r\nbör det egentligen aldrig få ske utan att berörda\r\nfackutskott får yttra sig.\r\nDet är vidare så att det måste finnas en marginal\r\nför de särskilda fackutskotten att ta initiativ utan att\r\nhindras av finansutskottet. Om det så krävs skall alltså\r\nett utskott kunna föreslå riksdagen extra insatser eller\r\nomfördelning av resurser mellan utskott.\r\nFaran med det föreslagna systemet är att det\r\ncentraliserar makten i riksdagen till finansutskottet.\r\nDet återverkar också på livet i de olika partierna och\r\npartigrupperna. Det leder till en centralisering av\r\nmakt. Det kan skapa demokratiska problem. Det blir\r\nalltför få människor som har den egentliga\r\nbeslutsbefogenheten när det gäller de ekonomiska\r\nfrågorna.\r\nSystemet kan också leda till en något märklig\r\narbetsbelastning på skatteutskottet. Det upphör\r\nvisserligen att vara ett obligatoriskt utskott i\r\nriksdagen, och man kan fråga sig om avsikten är att\r\nfinansutskottet framdeles helt skall ta över\r\nskatteutskottets uppgifter.\r\nDet föreslagna systemet kanske inte besannar\r\ndessa farhågor när det verkar i praktiken, men det bör\r\ngranskas kritiskt utifrån dessa aspekter när det har\r\nfungerat en tid. Det finns alltså anledning att\r\nåterkomma i de här frågorna.\r\nVi har också velat markera att det är viktigt, när\r\nfinansutskottet nu får en vidgad roll, att alla partier\r\nsom har kommit in i riksdagen genom att nå över 4 %\r\ni riket skall ha rätt att delta i finansutskottets arbete.\r\nNu är det så den här mandatperioden, men det bör\r\negentligen läggas fast även för framtiden om detta\r\nsystem skall bestå.\r\nMed dessa markeringar vill jag tillstyrka förslagen\r\ni KU:s betänkande nr 2.</pre><pre>Anf.  4  PETER ERIKSSON (mp):\r\nFru talman! Förslagen i den här frågan om\r\nreformering av riksdagens arbete är också bra i\r\nviktiga delar. De är kanske också nödvändiga. Men\r\ndet finns också mindre bra sidor.\r\nFörslaget att EU-anpassa det statliga budgetåret är\r\nt.ex. vettigt. Ni vet väl att det finns ett EU-direktiv\r\nsom säger att statsbudgeten skall följa kalenderåret.\r\nMen en fullständigt självklar följd av att budgetåret\r\nförändras vore naturligtvis att ändra valdagen också.\r\nDet var Kenneth Kvist också inne på tidigare.\r\nI den nya riksdagsordningen kommer det nu att stå\r\nföljande: \"Under år då riksdagsval hålles i september,\r\nskall budgetpropositionen avlämnas senast en vecka\r\nefter riksmötets öppnande.\r\nOm hinder möter till följd av regeringsskifte att\r\niakttaga vad som föreskrivits i första stycket, skall\r\nbudgetpropositionen avlämnas inom tio dagar efter att\r\nen ny regering har tillträtt, dock senast den 15\r\nnovember.\"\r\nDärefter skall motioner lämnas och hela\r\nbudgetprocessen i riksdagen gås igenom. Jag anser\r\ninte att det är möjligt för en ny regering och en ny\r\nriksdag att klara ett seriöst budgetarbete på så kort tid\r\nsom man nu kommer att tvingas till. Det gäller\r\nsärskilt om man bildar en minoritetsregering som är\r\nen koalition mellan flera partier. Då måste det i stor\r\nutsträckning behandlas i riksdagen senare.\r\nDetta vet naturligtvis alla om, men ändå skall vi\r\nnu fatta ett beslut som ingen egentligen vill ha. Det\r\nallmänna valet blir kvar på hösten i stället för att\r\nflyttas till våren, vilket vore naturligt.\r\nEn annan fråga som jag också tycker är viktig att\r\ndiskutera framöver är den överordnade ställning som\r\nges till finansutskottet. Jag tycker att det principiellt är\r\nganska tvivelaktigt. Som flera debattörer har sagt,\r\nbl.a. en avgående talman, finns det inget empiriskt\r\nstöd för att riksdagen och den nuvarande\r\nbudgetprocessen har lett till ökade utgifter och varit\r\nbudgetdrivande. Detta har i stället helt andra\r\nförklaringar, t.ex. problemen med de allt större\r\nunderskott som vi har haft i statsbudgeten de senaste\r\nåren. Det är dessa förklaringar vi måste hitta i stället\r\nför att söka efter skenförklaringar som skall se vackra\r\nut.\r\nMen å andra sidan är det rimligt att skapa en mer\r\nsamlad budgetprocess. Den har ju varit mycket\r\nsplittrad i riksdagen. Det jag ser som mest\r\nproblematiskt är att regeringen ges en större\r\nmaktställning på bekostnad av riksdagen. När man nu\r\nlyfter bort mycket av lagstiftningsmakten från\r\nriksdagen genom EU-medlemskapet och dessutom\r\ncentraliserar en hel del av budgetprocessen till\r\nfinansutskott och ger regeringen mer makt i\r\nekonomiska frågor och i budgetfrågor är risken stor\r\natt riksdagens inflytande minskar väsentligt även på\r\ndet området. Därför vore det rimligt att göra en\r\ngrundlig utvärdering av det här systemet efter några\r\når.\r\nVi yrkar bifall till förslagen i propositionen.</pre><pre>Anf.  5  BIRGER HAGÅRD (m):\r\nFru talman! Även detta är frågor som har stötts\r\noch blötts under lång tid och på många håll i\r\nriksdagen. Det tog sin tid innan man kunde enas om\r\nde beslut som har föregått det slutgiltiga beslut som vi\r\nskall fatta i dag.\r\nJag fäste mig vid framför allt tre frågor som togs\r\nupp av de föregående talarna.\r\nDet var övergången till kalenderår för den statliga\r\nbudgeten och statens finanser över huvud taget. Jag\r\nkan försäkra Peter Eriksson att detta inte har något\r\nmed ett EU-direktiv att göra. Den här frågan har tagits\r\nupp och diskuterats i riksdagen långt innan EU fanns.\r\nDet har varit rätt opraktiskt att ha ett budgetår för\r\nkommuner och ett annat för staten. I det här fallet har\r\ndet varit staten som fått anpassa sig.\r\nDen andra frågan som togs upp var frågan om\r\nvalets förläggande. Jag befinner mig i den svåra sitsen\r\natt jag måste dela de tidigare talarnas uppfattning i\r\nden här frågan. Jag tror  - och det har framförts från\r\nmitt parti vid olika tillfällen - att det sannolikt blir\r\nmycket besvärligt att ha ett val förlagt till hösten.\r\nBudgetarbetet får svårt att fungera. Vi skulle föredra\r\natt ha valdagen förlagd till våren, om vi nu skall ha en\r\npermanent valdag över huvud taget. Jag tror att det\r\nvore mer praktiskt av många olika skäl.\r\nDen tredje frågan som togs upp i sammanhanget\r\ngällde finansutskottets roll. Vi kanske behöver en\r\nreformering av hela budgetprocessen. Då har det tett\r\nsig rimligt att ge finansutskottet en viktigare roll att\r\nspela i de här sammanhangen. Men det är mycket\r\nmöjligt att vi, när någon tid har förflutit, säger oss att\r\ndessa reformeringar av riksdagens arbete inte var de\r\nbästa. Då är vi väl inte sämre damer och herrar än att\r\nvi kan ändra oss och fatta de nya beslut som kan\r\nerfordras.\r\nMed detta ber jag att få yrka bifall till hemställan i\r\nkonstitutionsutskottets betänkande nr 2.</pre><pre>Överläggningen var härmed avslutad.\r\n(Beslut fattades efter 14 §)</pre><pre>8 §  En ombildning av\r\narbetsgivarorganisationen för det statliga området</pre><pre>\r\nFöredrogs\r\nkonstitutionsutskottets betänkande\r\n1994/95:KU3 En ombildning av\r\narbetsgivarorganisationen för det statliga området\r\n(vilande grundlagsbeslut och följdlagstiftning)\r\n(prop. 1993/94:77).</pre><pre>Anf.  6  KENNETH KVIST (v):\r\nFru talman! Det föreliggande grundlagsförslaget\r\ningår som en del i en större förändring som\r\nVänsterpartiet motsatt sig. Denna förändring innebär\r\natt Statens arbetsgivarverk omvandlas och att\r\norganisationen på det statliga arbetsgivarområdet ges\r\nen alltmer självständig ställning. Vi ser denna helhet\r\nsom ett led i politiken att länka samman det statliga\r\nuppträdandet som arbetsgivare med övriga\r\narbetsgivarintressen.\r\nVi menar att staten i görligaste mån måste stå\r\nneutral i kampen mellan kapital och arbete. Staten bör\r\ndå snarare befordra jämlikhet och en solidarisk\r\nlönepolitik genom sin löne- och arbetsgivarroll\r\ngentemot de statligt anställda. Staten borde leva upp\r\ntill att vara en mönsterarbetsgivare. Vi har menat att\r\nsjälva helheten, där det vilande grundlagsförslaget\r\ningår, har en helt annan utgångspunkt än detta och\r\nkommer därför under innevarande riksdagsperiod att\r\nåterkomma med förslag till en annan politik på\r\nområdet än den där detta förslag ingår.\r\nDärför fullföljer jag vår tidigare inställning i\r\nfrågan och yrkar bifall till de båda reservationer som\r\njag fogat till betänkandet, i den form de har fått när de\r\nhar delats på kammarens bord, vilket innebär att jag\r\nyrkar avslag på de båda grundlagsförändringarna.</pre><pre>Anf.  7  OLA  KARLSSON (m):\r\nFru talman! Den föreslagna ombildningen av\r\narbetsgivarorganisationen är en av många viktiga bitar\r\nför att förändra den statliga organisationen. Utskottets\r\nmajoritet tycker att det är viktigt att den ökade\r\nsjälvständighet som det här förslaget innebär också\r\nkommer till stånd, varför jag yrkar bifall till utskottets\r\nhemställan.</pre><pre>Överläggningen var härmed avslutad.\r\n(Beslut fattades efter 14 §.)</pre><pre> 9 §  Förvaring  av allmänna handlingar hos\r\nandra organ än myndigheter</pre><pre>Föredrogs\r\nkonstitutionsutskottets betänkande\r\n1994/95:KU4 Förvaring av allmänna handlingar hos\r\nandra organ än myndigheter (vilande\r\ngrundlagsbeslut och följdlagstiftning) (prop.\r\n1993/94:113).</pre><pre>Talmannen konstaterade att ingen talare var\r\nanmäld.\r\n(Beslut fattades efter 14 §.)</pre><pre> 10 §  Inkorporering av Europakonventionen\r\noch andra fri- och rättighetsfrågor</pre><pre>Föredrogs\r\nkonstitutionsutskottets betänkande\r\n1994/95:KU5 Inkorporering av Europakonventionen\r\noch andra fri- och rättighetsfrågor .</pre><pre>Anf.  8  BJÖRN VON SYDOW (s):\r\nFru talman! Ett sätt skulle kunna vara att faktiskt\r\nha sådan högläsning som har förekommit i Finlands\r\nriksdag. Här finns ett dokument att läsa som jag tror\r\natt de flesta skulle tycka vara väldigt intressant och\r\nsom föreligger i ny svensk översättning, nämligen\r\nEuropakonventionen. Det är en betydelsefull\r\nkonvention. Den är betydelsefull för hela Europas\r\nfolk, för vårt folk men kanske ännu mera för de nya\r\nstaterna, som på det sättet får en europeisk rätt till\r\nhjälp för sina samhällsskick.\r\nNu är den här konventionen i många stycken en\r\nmycket bred konvention, inte så precis.\r\nKonventionsorganen tolkar den, och de tolkar den\r\nmed hjälp av den nationella rätten. Därför är det\r\nbetydelsefullt hur den nationella rätten ser ut, och det\r\när därför som inkorporeringen, dvs. att den kommer\r\natt gälla direkt i Sverige, också har ett sammanhang\r\nmed hur svensk nationell rätt ser ut och hur svensk\r\ngrundlag ser ut.\r\nDet är av det skälet som det finns ett sammanhang\r\nmellan de här två frågorna, och det är av den\r\nanledningen som vi från majoriteten i\r\nkonstitutionsutskottet menar att de särskilda yttranden\r\nsom finns från Peter Eriksson och från Kenneth Kvist\r\ninte är rimliga.\r\nErsättningsfrågorna är reglerade tidigare i\r\nregeringsformen men blir tydligare reglerade i det här\r\nförslaget vad gäller rådighetsinskränkningar.\r\nAllemansrätten, som hittills har varit oreglerad,\r\nblir det nu, och det är en betydelsefull signal till\r\nkonventionsorganen, om det skulle komma upp tvister\r\nvad gäller allemansrätten.\r\nJag vill också framhålla att med den föreslagna\r\nnya lydelsen gäller att ersättning skall bestämmas\r\nenligt grunder som anges i lag. Det är sålunda vanlig\r\nlag som skall tillämpas i Sverige, och här finns det\r\nutrymme för svenska politiska partier att formulera\r\nlagstiftningen, naturligtvis under regeringsformens\r\nbestämmelser, och här finns också förutsättningar för\r\nde svenska myndigheterna att tillämpa svensk lag i\r\nenlighet med något skiftande praxis genom tiderna.\r\nMed dessa ord vill jag yrka bifall till\r\nkonstitutionsutskottets hemställan.</pre><pre>Anf.  9  KENNETH KVIST (v):\r\nFru talman! Vänsterpartiet har förordat att vi skall\r\ninkorporera Europakonventionen i svensk grundlag.\r\nVi är alltså mycket nöjda med att detta nu genomförs.\r\nVi är också nöjda med att allemansrätten nu - om\r\nän på ett allmänt sätt - blir omnämnd i vår\r\nregeringsform och tycker att den föreslagna formen\r\nlyckas undvika de svårigheter som kan uppstå att\r\nmera i detalj reglera en sedvanerätt.\r\nVi är också för att i det andra kapitlet skrivs in en\r\nparagraf om rätt till utbildning.\r\nVad vi däremot icke är överens med\r\nutskottsmajoriteten om är att egendomsskyddet\r\nförstärks i regeringsformen.\r\nEgendomsskydd i den allmänna form som det\r\nanges i tilläggsprotokoll 1 till konventionen om skydd\r\nför de mänskliga rättigheterna och de grundläggande\r\nfriheterna kan accepteras. Däri heter det: \"Varje\r\nfysisk eller juridisk person skall ha rätt till respekt för\r\nsin egendom. Ingen får berövas sin egendom annat än\r\ni det allmännas intresse och under de förutsättningar\r\nsom anges i lag och i folkrättens allmänna\r\ngrundsatser.\"\r\nI den svenska regeringsformen har angivits att\r\nman har rätt till ersättning om ens egendom tas i\r\nanspråk. Men i det nu föreliggande förslaget vidgas\r\nskyddet för egendom ytterligare, i en detaljmässighet\r\ndessutom som dispositionsmässigt inte står i paritet\r\nmed behandlingen av övriga rättigheter i 2 kap.\r\nregeringsformen.\r\nDenna förstärkning av egendomsskyddet har inte\r\nvarit påkallad av inkorporeringen av den europeiska\r\nkonventionen. Socialdemokraterna och de borgerliga\r\npartierna har gjort gemensam sak om att särka\r\negendomsskyddet, och Björn von Sydow säger det\r\nuttryckligen, för att söka påverka den europeiska\r\nkonventionen och få till stånd att konventionen också\r\nbeaktar detta med rätt till ersättning.\r\nDetta är alltså inte en följd av den europeiska\r\nkonventionen - då hade jag ju inte kunnat invända,\r\neftersom jag vill ha konventionen införd - utan det är\r\nett eget initiativ för att påverka konventionens\r\ninnehåll, vilket framgår av utskottets betänkande och\r\nockså av vad som sades av utskottsmajoritetens\r\ntalesman.\r\nDärför är kopplingen mellan dessa båda ärenden\r\nkonstruerad och icke nödvändig.\r\nEnligt min mening kan alltså den europeiska\r\nkonventionen inkorporeras i vår regeringsform utan\r\natt det behöver medföra att vi förstärker\r\negendomsskyddet i regeringsformen.\r\nDå dessa ärenden emellertid har bakats ihop av en\r\nmajoritet i riksdagen och givits ett konstruerat\r\nsamband finns det ingen möjlighet att samtidigt stödja\r\nen inkorporering av den europeiska konventionen och\r\nyrka avslag på antagande av förslag om förstärkning\r\nav egendomsskyddet.\r\nSkälet som anges är att paragraferna måste ses\r\nsom en helhet. Jag menar att det reser betänkligheter\r\nav principiell natur. Om en konstellation av partier\r\nblandar olika grundlagsparagrafer som inte med\r\nnödvändighet följer av varandra till ett s.k. paket,\r\nmedför det faktiskt att man stänger möjligheten att\r\nrösta för den ena förändringen, men mot den andra,\r\nom man nu har de ståndpunkterna.\r\nGrundlagsstiftning skall ske med två likalydande\r\nbeslut med mellanliggande val. Väljarna skall i valet i\r\nprincip ha möjligheten att påverka grundlagsbeslutet.\r\nOm det t.ex. sker en majoritetsförskjutning från\r\npartier som har intresse av att stärka äganderätten till\r\npartier som i varje fall inte borde dela detta intresse\r\nhar frågan blivit upplåst genom paketlösningen.\r\nVäljarna, som i teorin skall kunna påverka\r\ngrundlagsstiftning i valet, får härigenom inte\r\nmöjligheten att uttrycka ett ja till Europakonventionen\r\nmen ett nej till förstärkning och skydd av\r\näganderätten. Idén med grundlagsstiftning - två\r\nlikalydande beslut med mellanliggande val - förlorar\r\nnågot av sitt innehåll när frågan låses på detta vis.\r\nFrågan om skydd i grundlag för egendom och\r\nutnämnande av egendom som en grundläggande fri-\r\noch rättighet är problematisk och något som tidigare\r\nhela arbetarrörelsen, men nu tyvärr enbart det mindre\r\npartiet, varit motståndare till.\r\nOm egendom bara vore förvärvad genom på egna\r\narbetsinsatser grundade inkomster skulle problemet\r\ninte finnas. Ingen vill ge samhället rätt att slita\r\nkläderna av folk, men det är skillnad mellan att äga\r\nsina tröjor och byxor och att äga Saab, Electrolux\r\neller Kinnevik. Det är skillnad mellan att äga sin egen\r\nbostad och att äga många andras bostäder.\r\nDe väsentliga egendomsförhållandena i samhället,\r\nsom paragrafen egentligen avser, är ägande av företag\r\noch naturtillgångar. Det är egendomsslag som ofta\r\noch historiskt sett har sin grund i expropriering och i\r\nrikedom skapad genom att man via sin egendom\r\nkunnat tillägna sig frukterna av andras arbete.\r\nÄgande av produktionsmedel, antingen det är\r\nindustrier eller massmedieföretag, ger makt över\r\nandra. Ägandeförhållandet är inte en relation mellan\r\nmänniska och ting, mellan företagsägaren och hans\r\nföretag, utan en maktrelation mellan företagsägaren\r\noch hans anställda eller andra människor i samhället.\r\nDen egendom som ger makt över andra ger också\r\nmakt över deras rätt till arbete och utkomst och över\r\nderas möjligheter att utöva demokratiska fri- och\r\nrättigheter på arbetsplatsen. Den ger också rätt att\r\navgöra, även om det finns vissa inskränkningar, om\r\nmänniskorna skall ha en arbetsplats att gå till över\r\nhuvud taget.\r\nDenna egendom är egentligen grunden för\r\nojämlikheten i samhället. Den är grunden för en klass\r\nmakt över andra. Det kan verkligen ifrågasättas om\r\ngrunden för ojämlikhet i samhället - grunden för ett\r\nfåtals sociala, ekonomiska och kulturella övermakt -\r\nskall betraktas som en grundläggande fri- och\r\nrättighet.\r\nDen förstärkning av egendomsskyddet som nu\r\nsker och som blandats ihop med Europakonventionen\r\nför att påverka också innehållet i denna konvention är\r\nalltså på principiella grunder enligt min mening\r\nfelaktig. I praktiken kan den leda till att t.ex.\r\nmiljövårdsarbete försvåras, genom att genomförandet\r\nav krav på t.ex. skogs- och markägare att ta\r\nmiljöansvar i sin markanvändning försvåras.\r\nFrågan om ett stärkt egendomsskydd har nu\r\nknutits ihop med andra ändringar som vi bedömer\r\nvara mycket positiva. Eftersom förslaget måste antas i\r\nsin helhet nödgas vi att inte rösta emot det. Jag har i\r\ndetta anförande velat markera att vår kritik mot\r\ngrundlagsskyddet av äganderätten och förstärkningen\r\nav detta skydd består. Vi kommer därför senare under\r\nmandatperioden att ställa förslag om ändrad lydelse\r\nav regeringsformens 2 kap. 18 §.</pre><pre>Anf.  10  BJÖRN VON SYDOW (s) replik:\r\nFru talman! Det är alldeles riktigt att det handlar\r\nom gällande rätt som får en utökad\r\ngrundlagsreglering. Det gäller både ersättningsfrågor\r\nvid rådighetsingrepp och allemansrätten.\r\nAllemansrätten kan sägas vara ungefär motsatsen till\r\nden ideologiska utveckling som Kenneth Kvist gjorde\r\nangående naturtillgångarna och deras tillgänglighet\r\nför alla svenska medborgare.\r\nDet är betydelsefullt att vi gör denna markering\r\ngentemot kommissionsorganen så att de inte träffar\r\ndomslut som går emot gällande svensk rätt. Vi\r\nundviker att ersättningsprinciperna vidgas eller att\r\nallemansrätten tolkas på ett sätt som vi inte är beredda\r\natt acceptera uppe i Sverige.\r\nJag vill också säga att det finns ett direkt samband\r\ni regeringsformen mellan konventionen och de\r\nföreslagna regleringarna. Det gäller § 23, som knyter\r\nihop Europakonventionen och riksdagens tolkning av\r\nkonventionens tillämpning i förhållande till andra\r\nlagstiftningar i vårt land.\r\nDet påstående som görs om att sakerna inte hänger\r\nihop måste avvisas. Det är i verkligheten inte blott en\r\növerenskommelse mellan flera partier. Det finns även\r\nett sakligt samband mellan frågorna.</pre><pre>Anf.  11  KENNETH KVIST (v) replik:\r\nFru talman! Frågorna har blivit en enhet genom en\r\növerenskommelse mellan flera partier, men om man\r\ninte hade kommit överens hade frågan kunnat\r\nformuleras på ett annat sätt. Det finns inte någonting i\r\nEuropakonventionen som föranleder oss att stärka det\r\negendomsskydd som redan finns i 2 kap. 18 §.\r\nDet är som Björn von Sydow sade i sitt första\r\nanförande, och som det står att läsa i utskottets\r\nbetänkande: Riksdagsmajoriteten vill med denna\r\nåtgärd påverka innehållet i konventionen.\r\nJag håller med om det som sägs om\r\nallemansrätten. Det är en av de punkter jag omnämner\r\nsom skäl till att vi icke kommer att rösta emot\r\nförstärkandet av egendomsrätten, trots att vi skulle\r\nvilja göra detta. Vi vill se Europakonventionen\r\ninkorporerad i svensk grundlag, och det är också\r\nomnämnadet av allemansrätten som gör att vi inte\r\nkommer att rösta emot förändringen. Jag har ändå\r\nvelat markera att detta icke innebär att vi accepterar\r\nett ökat skydd för egendomsrätten. Till den frågan\r\nkommer vi att återkomma.</pre><pre>Anf.  12  BJÖRN VON SYDOW (s) replik:\r\nFru talman! Det är inte frågan om det som\r\nåterkommer i Kenneth Kvists inlägg, att stärka\r\negendomsskyddet. Det är frågan om att precisera det.\r\nDet finns ett element där gällande rätt för ersättning\r\nför rådighetsingripanden får grundlagsskydd. Det\r\nbetyder samtidigt att allemansrätten, som är en\r\nprecisering av att allmänheten har rätt att nyttja\r\nenskild egendom, också får en precisering.\r\nDet väsentliga är att det under\r\ngrundlagsregleringen kommer att finnas ett utrymme\r\nför vanlig lagstiftning. Det kan inte vara så att\r\nregeringsformen här anger exakt eller skall tillämpas\r\ndirekt av myndigheter och domstolar, utan det är\r\nvanlig, underliggande lag som skall ha direkt\r\nrättsverkan. Här finns en möjlighet för Kenneth\r\nKvists parti och andra partier att göra sina synpunkter\r\ngällande, liksom det finns en möjlighet för\r\ntillämpande organ att förändra rättspraxis.</pre><pre>Anf.  13  KENNETH KVIST (v) replik:\r\nFru talman! Man har naturligtvis alltid möjlighet\r\natt göra preciseringar av egendomsrätten i vanlig lag.\r\nDet gäller också för andra fri- och rättigheter som\r\nomnämns i andra kapitlet i regeringsformen. Men i\r\ndetta fall gör man en långtgående precisering jämfört\r\nmed den man åstadkommer när det gäller andra fri-\r\noch rättigheter, så att intrycket för läsaren blir att\r\näganderätten skulle vara den kanske viktigaste av de\r\nfri- och rättigheter som omnämns i 2 kap. 18 §\r\nregeringsformen.\r\nJag menar att detta är principiellt felaktigt och\r\ndessutom icke en nödvändighet föranledd av att vi vill\r\ninkorporera Europakonventionen. Det är därför att ni\r\nvill påverka tolkningen av Europakonventionen som\r\nni för in denna förstärkning av egendomsskyddet i den\r\nsvenska grundlagen.</pre><pre>Anf.  14  PETER ERIKSSON (mp):\r\nFru talman! Det är utmärkt att\r\nEuropakonventionen inkorporeras i den svenska\r\ngrundlagen. Det är ett krav som Miljöpartiet har drivit\r\nlänge och som vi nu har fått gehör för. Jag kommer\r\nändå att ta upp en som jag anser principiellt mycket\r\nviktig fråga kring detta med grundlagsändringar och\r\nockså en sakfråga.\r\nVid grundlagsändringar måste ju två beslut fattas\r\nmed mellanliggande val, och besluten skall vara\r\nlikalydande. Den praxis som har utvecklats i Sverige\r\ninnebär att besluten inte bara skall vara likalydande\r\nutan identiska i alla delar.\r\nJag menar att grundlagen är sund men praxis är\r\ndålig. Den riskerar att binda upp den nyvalda\r\nriksdagsmajoriteten på ett mycket olyckligt sätt.\r\nPoängen med att ha ett mellanliggande val måste\r\nvara att folket genom sina röster skall kunna ha en\r\npåverkan på de vilande grundlagsförslagen. Det är en\r\nmycket dålig praxis när folkets påverkan endast kan\r\nhandla om att anta eller förkasta ett paket, som i detta\r\nfall, särskilt som förslagen ofta blir dåliga\r\nkompromisser i vissa delar. Man blandar äpplen och\r\npäron, och alla kan vara eniga om en huvudfråga, men\r\ndiskussionen handlar om delar i paketet som inte är\r\nnödvändiga i sammanhanget eller som helt och hållet\r\nsaknar samband med det övriga. I detta förslag finns\r\nett sådant typfall.\r\nJag menar att riksdagen borde införa en ny praxis\r\nsom innebär att det är möjligt att stryka delar av ett\r\nvilande grundlagsförslag. Det strider enligt min åsikt\r\ninte mot den nu gällande grundlagen. Det innebär att\r\nbesluten blir identiska i de delar som antas.\r\nNuvarande praxis är orimlig, eftersom den kan\r\nleda till att ett felaktigt kommatecken inte går att\r\njustera. Det visar också den diskussion som förts i KU\r\nom det är möjligt att ändra på en felstavning som\r\nfanns i ett av de grundlagsärenden som är uppe i dag.\r\nMiljöpartiet de gröna reagerar mycket starkt mot\r\natt man grundlagsfäster egendomsskyddet i en\r\ndetaljregel på det sätt som görs i 2 kap 18 §\r\nregeringsformen. Enligt förslaget skall ersättning\r\ntillförsäkras om pågående markanvändning inom\r\nberörd del av fastigheten avsevärt försvåras. På ett\r\navgörande sätt försvårar man härigenom möjligheten\r\natt avkräva areella näringar ett naturvårdsansvar som\r\när rimligt i förhållande till ägande och ekonomiska\r\nresurser. Möjligheten att uppnå övergripande mål som\r\nbiologisk mångfald och artbevarande minskar också.\r\nDärför instämmer vi i den kritik som framförts i flera\r\nmotioner vid den första behandlingen av ärendet och\r\nockså av många organisationer utanför riksdagen.\r\nDenna fråga handlar om en gammal strid som\r\nförts mellan framför allt naturvårdens intressen och\r\nskogsägarna. Det är en orimlig princip som innebär att\r\nskogsägarna kan undandra sig ett anständigt ansvar\r\nför att bibehålla den biologiska mångfalden. För\r\npraktiskt taget alla andra näringar har man i dag\r\naccepterat att den som påverkar eller skadar miljön\r\nmåste ha ett ansvar och ta miljöhänsyn även om det\r\nkostar litet grand.\r\nEtt grundlagsarbete bör inte styras av särintressen\r\noch detaljerat kineseri. Denna typ av detaljregleringar\r\nhar inte att göra i en grundlag. Denna regel saknar allt\r\nsamband med Europakonventionen, om man inte vill\r\nhävda att allt som har med egendomsskydd att göra\r\nbör införas i grundlagen. Det måste ändå även\r\nmajoriteten i konstitutionsutskottet inse att det vore en\r\nrätt orimlig tolkning.\r\nOrsaken till att regeln över huvud taget finns med\r\när att det ligger en kvalificerad kohandel bakom, där\r\nvissa partier, sin vana trogen, hårt drivit kraven på att\r\nskydda sina intressegrupper från att behöva ta ett\r\nmiljö- och naturvårdsansvar.\r\nMajoriteten i konstitutionsutskottet har inte tillåtit\r\nMiljöpartiet att yrka på att denna del av\r\ngrundlagsförslaget stryks. Jag anser att det är att rida\r\npå paragrafer men måste tyvärr böja mig för det.\r\nEffekten är att om jag vill säga nej till att markägare\r\nskall få en grundlagsfäst frisedel från miljöhänsyn,\r\nmåste jag också säga nej till Europakonventionen om\r\nmänskliga fri- och rättigheter. Det är orimligt, när det\r\ninte finns något som helst samband mellan dessa två\r\nfrågor.</pre><pre>Anf.  15  BJÖRN VON SYDOW (s):\r\nFru talman! Vi är inne på samma tema igen. Vad\r\nsom har föresvävat oss har varit följande. Vad skulle\r\nhända om man fick till stånd en prövning inom\r\nEuropakommissionen eller Europadomstolen när det\r\ngäller ersättningar i en fråga som den Peter Eriksson\r\ntar upp? Vilket skulle utfallet bli? Vår uppfattning har\r\nvarit att det har varit ett stöd för vettiga avslut i de\r\norganen om man kan visa på att vi i Sverige har en\r\nkonstitutionell regel som visar vilka principer som\r\nskall tillämpas. Observera sedan att det under det skall\r\nfinnas - måste finnas - ett utrymme för vanlig\r\nlagstiftning. Vi menar att detta är verkligheten.\r\nEn precisering kan mycket väl innebära att det blir\r\ntillfredsställande möjligheter att klara de önskemål\r\nsom anförs när det gäller att markägare skall ta miljö -\r\noch naturvårdshänsyn och göra det på egen bekostnad.\r\nPraxis i svensk rätt är inte så ogynnsam som anförs.\r\nÄgarna får vara med och betala förhållandevis stora\r\nbelopp redan i dagens rättsläge.</pre><pre>Anf.  16  PETER ERIKSSON (mp):\r\nFru talman! Jag menar att vi skogsägare också har\r\nmöjlighet att ta naturvårdsansvar. Däremot måste det\r\nifrågasättas om man skall föra in sådana regler i\r\ngrundlagen. Det finns naturligtvis en mängd\r\ndetaljregler i grundlagen som man måste ta hänsyn till\r\nnär man dömer i fall som berör Europakonventionen.\r\nReglerna behöver dock inte finnas i grundlagen,\r\neftersom man även tar hänsyn till vanliga lagar.\r\nAtt föra in allt egendomsskydd och alla\r\ndetaljerade preciseringar i grundlagen för att\r\ninkorporera Europakonventionen är orimligt. Varför\r\nskall man just i denna fråga göra en så detaljerad\r\nprecisering i grundlag, vilket man annars inte gör?\r\nDet är fråga om en dålig kompromiss som\r\nSocialdemokraterna har varit med om. Jag tycker att\r\nni gott kan säga att det är så, men att ni ville göra så\r\nför att få en bred majoritet. I viss mån kan man ibland\r\nrespektera dåliga kompromisser. Det är dock ganska\r\nextremt att föra in dessa regler i svensk grundlag.</pre><pre>Anf.  17  BJÖRN VON SYDOW (s):\r\nFru talman! Ersättning vid rådighetsingripanden\r\nkaraktäriserar flertalet stater i Europa, såvitt jag kan\r\nförstå. Däremot har vi i Sverige ett speciellt fall som\r\ninte är känt i Europa, nämligen allemansrätten.\r\nAllemansrätten utgör kanske den största vinningen\r\ni relationen till Europaorganen. Detta har vi uppnått\r\ngenom preciseringar. Samtidigt har vi ställt det\r\nfaktum att vi inte tillerkänner ersättning vid\r\nutnyttjande av allemansrätt mot den huvudregel som i\r\növrigt gäller, nämligen att rådighetsingrepp i mark\r\noch byggnader skall kunna leda till ersättning.\r\nAllemansrätten är inte känd i Europa i övrigt. Det\r\nmåste vi stå för.</pre><pre>Anf.  18  PETER ERIKSSON (mp):\r\nFru talman! Jag har inte kritiserat att ni har tagit\r\nupp allemansrätten. Det är ingen sådan detaljregel\r\nsom berörs i 2 kap. 18 § om berörd del av fastighet.\r\nAllemansrätten är viktig i sammanhanget, eftersom\r\ndet är en negativ faktor som måste föras in för att inte\r\ndomstolen skall göra våld på den sedvanerätt vi har i\r\nvårt land. Det är bra att man tar upp allemansrätten.\r\nDäremot kritiserar jag att ni vill föra in\r\ndetaljfrågor i grundlagen som inte har något samband\r\nmed konventionen.</pre><pre>Överläggningen var härmed avslutad.\r\n(Beslut fattades efter 14 §.)</pre><pre>11 §  Ytterligare åtgärder mot barnpornografi\r\nm.m.</pre><pre>Föredrogs\r\nkonstitutionsutskottets betänkande\r\n1994/95:KU6 Ytterligare åtgärder mot barnpornografi\r\nm.m.</pre><pre>Anf.  19  CATARINA RÖNNUNG (s):\r\nFru talman! I ett särskilt yttrande till detta\r\nbetänkande upprepar vi vår ståndpunkt i\r\nbarnpornografifrågan. Det är djupt beklagligt att våra\r\nansträngningar i KU för att få till stånd verkningsfulla\r\nåtgärder redan från den 1 januari 1995 gick om intet.\r\nMed verkningsfulla åtgärder menade vi en\r\nkriminalisering av innehav av barnpornografi och en\r\nskärpning av spridningsrekvisitet.\r\nSom lagen nu är utformad medger vi att\r\nbarnpornografi får spridas av en person till en diffust\r\ndefinierad bekantskapskrets och att innehav är tillåtet.\r\nEn lagändring på dessa två vitala punkter kan inte\r\nträda i kraft förrän tidigast den 1 januari 1999.\r\nDetta uppskov innebär att många barn helt i\r\nonödan kommer att få schavottera i för dem\r\nförödmjukande situationer. Utvidgade\r\nkonfiskeringsmöjligheter för polisen enades vi\r\nslutligen om. Det är en i och för sig otillräcklig åtgärd\r\nom den inte kombineras med ett spridningsförbud.\r\nFru talman! Svenska folket har aldrig tidigare\r\nuttalat en så klar vilja till riksdagen som i våras:\r\nKriminalisera innehav av barnpornografi snarast. Det\r\nvar budskapet. Konstitutionsutskottet fick 400 000\r\nnamnunderskrifter på upprop med detta innehåll.\r\nUppmaningen var: Skydda barnen mot sexuella\r\növergrepp. Skydda barnen från de upprepade\r\nkränkningar som det innebär att figurera i\r\nbarnpornografi. Det sätter spår för livet. Gör något så\r\nsnart det är möjligt för att ytterligare komma åt den\r\nmycket lukrativa bransch som spridning av\r\nbarnpornografi är. Agera så att inte fler barn tappar\r\nfotfästet i tillvaron och känner sig utlämnade till en\r\nkall vuxenvärld, med sin skam och sin skuld - även\r\nom det i själva verket är barnet som är den\r\nförfördelade parten.\r\nMajoriteten i utskottet har också velat ge uttryck\r\nför att barnpornografi är ett brott som samhället ser\r\nmycket allvarligt på. Vi vill komma åt detta brott med\r\nalla de medel som står oss till buds.\r\nEtt starkt och långtgående grundlagsskydd för\r\ntryckfrihet och yttrandefrihet är själva kärnan i vår\r\ndemokrati. Vi är med skäl stolta över att Sverige har\r\nett av de mest långtgående skydden i världen för dessa\r\nomistliga tillgångar, därtill med djupa historiska\r\nrötter. När är det då skäl att inskränka dessa\r\nrättigheter? Jo, det är när man med fog kan tala om att\r\nde missbrukas. Barnpornografi är utan tvivel ett\r\nsådant missbruk. Barnpornografi på fotografisk bild, i\r\nfilm eller videogram skildrar i regel en brottslig\r\nhandling - ett sexuellt övergrepp.\r\nDe stora beslag som gjorts i Huddinge och\r\nNorrköping av 100 respektive 2 000 filmer och\r\nvideogram visar att övergreppen har förråats och att\r\nen del är att betrakta som ren tortyr. Det beslag som\r\ngjordes i Trelleborg uppvisar ett kundregister med 3\r\n000 namn. Innehavarna har förmodligen tjänat\r\nmiljoner på detta.\r\nHur kommer det sig då att regeringen inte velat\r\nkriminalisera innehav? Det är ju en mycket effektiv\r\nmetod att komma åt barnpornografi, eftersom det blir\r\nmöjligt att förverka och förstöra den beslagtagna\r\npornografin. Det är också ett sätt för statsmakterna att\r\nklart säga: Denna avart av yttrandefriheten tolererar vi\r\ninte. Detta är också ett sätt att få respekt ute i världen.\r\nLand efter land kriminaliserar nu innehav, och\r\nSverige riskerar att bli centrum för handel med denna\r\nvara. Bl.a. USA har påtalat hur många alster som kan\r\nhärledas till vårt land.\r\nRedan på hösten 1992 påtalade Rädda barnen i en\r\nskrivelse till regeringen att något måste göras. Den\r\nborgerliga regeringen försatt sin möjlighet att agera,\r\noch nu är det 1994. Den borgerliga regeringen lät\r\nutreda frågan och beslutade därefter att lämna\r\ninnehavskriminalisering och skärpning av\r\nspridningsrekvisitet därhän. Ingen proposition\r\nlämnades till riksdagen.\r\nI det då uppkomna läget ansåg sig KU böra agera\r\nför att inte onödigtvis fördröja ett beslut för en svag\r\noch oskyddad grupp - barnen. I KU behövdes\r\nfemsjättedels majoritet för att åstadkomma en\r\nlagändring som hade kunnat träda i kraft den 1 januari\r\n1995. Tyvärr fick vi inte moderaterna och en av\r\nfolkpartisterna med oss vid omröstningen. En\r\növerväldigande majoritet av riksdagsledamöterna var\r\nvåren 1994 för en lagändring - en överväldigande\r\nmajoritet av svenska folket likaså.\r\nHerr talman! Jag yrkar bifall till utskottets\r\nhemställan i föreliggande betänkande.</pre><pre>Anf.  20  SIVERT CARLSSON (c):\r\nHerr talman! Vi har i det här ärendet att ta\r\nställning till förslag om ytterligare åtgärder mot\r\nbarnpornografi. Från Centerns sida har vi under\r\ndiskussionens gång, via motioner, särskilda yttranden,\r\nm.m., redovisat hur vi ser på saken. Jag tänker därför\r\ninte här och nu bli mångordig. Men ärendets vikt,\r\nskyddet för våra barn, deras framtid och därmed vår\r\nframtid, gör att jag något vill utveckla tankarna\r\nbakom vårt särskilda yttrande.\r\nFör att skydda barn mot de övergrepp och de\r\nkränkningar som barnpornografi bevisligen innebär\r\nräcker inte nuvarande förslag. Det är min fasta\r\nförvissning att det behövs mer effektiva och mer\r\navskräckande åtgärder.\r\nEn sådan åtgärd är att straffbelägga, att\r\nkriminalisera innehav av barnpornografi. Det är att\r\nbeklaga att vår riksdag inte vill enas om eller förmår\r\nuppnå tillräcklig majoritet för den åtgärden redan från\r\nden 1 januari 1995. Nu kan denna åtgärd tyvärr sättas\r\nin tidigast den 1 januari 1999. Ytterligare barn\r\nkommer under tiden att oskyddat utnyttjas, kränkas,\r\nförstöras och utsättas för vuxnas övergrepp.\r\nVi har som vuxna, menar jag, att ta ansvar för\r\nbarnen, som inte i något fall bett att få komma till den\r\nhär världen, inte i något fall bett att få bli utsatta för\r\nvare sig våld, kränkning eller övergrepp men ändå blir\r\ndet, inte i något fall bett att få bli utnyttjade vid\r\nbarnpornografiskt handlande eller skymfande men\r\nändå blir det, inte i något fall sagt sig inte behöva de\r\nvuxnas skydd men ändå inte får det.\r\nVi borde som vuxna litet oftare tänka på att ta vårt\r\ngemensamma vuxenansvar för de barn vi förmedlat\r\ntill världen och översätta dessa tankar till och i\r\nhandling. Att bl.a. med alla till buds stående medel\r\nskydda barn, små plantor, mot de övergrepp, fysiska\r\noch psykiska, som barnpornografin innebär hör i allra\r\nhögsta grad till detta vuxenansvar. Här går också\r\ngränsen för grundlagsbefästa friheter.\r\nDärför beklagar jag, herr talman, att viljan inte\r\nfinns i riksdagen att redan nu kriminalisera innehavet\r\nav barnpornografi utan att vi måste vänta till 1999.\r\nJag önskar att vi ändå kunde vara överens om att\r\nunder tiden, fram till dess, intensifiera såväl vårt\r\nvuxenansvar som arbetet för att ge ett om inte fullgott\r\nså ändå ökat skydd åt våra barn och deras framtid.\r\nVarje barn är värt den omtanken och det skyddet.\r\nMed detta, herr talman, och i avvaktan på\r\nytterligare förslag, vill jag ändå yrka bifall till\r\nutskottets hemställan i KU:s betänkande nr 6.</pre><pre>Anf.  21  HÅKAN HOLMBERG (fp):\r\nHerr talman! Jag vill först gärna instämma i det\r\nsom Catarina Rönnung och Sivert Carlsson har sagt i\r\nallmänna ordalag om den vämjeliga hantering som\r\nbarnpornografi innebär och om behovet av att alla\r\nkänner ett större vuxenansvar än vad som kanske har\r\nvarit fallet.\r\nSamtidigt vill jag uttrycka min glädje över att vi\r\nnu kan besluta om något som faktiskt är en avsevärd\r\nskärpning av den lagstiftning som har funnits förut,\r\nnågot som är en verkningsfull åtgärd - kanske inte\r\nden enda tänkbara, men ändå en verkningsfull åtgärd.\r\nJag vill också reagera litet grand mot att vi nu igen\r\nfrån de två föregående talarna fick exempel på\r\nuttryckssätt som gav intryck av att barnpornografi på\r\nnågot sätt skulle vara tillåtet i Sverige. Så är det ju\r\ninte. Det är förbjudet att producera sådant, och det blir\r\nefter dagens debatt inte ett dugg mindre förbjudet än\r\nvad det har varit tidigare. Det har alltså varit förbjudet\r\nlänge. Jag tycker därför inte att det är rimligt och\r\nriktigt att från riksdagens talarstol sprida\r\nföreställningen att det här på något sätt är tillåtet och\r\naccepterat.\r\nOm det förslag vi nu skall fatta beslut, dvs.\r\nbeslutet som gäller konfiskering och möjligheten att\r\nförverka den ekonomiska vinningen av\r\nbarnpornografi, råder enighet, och det finns därför\r\ningen anledning att fördjupa sig i någon omfattande\r\ndebatt om det.\r\nRiksdagen beslutade i våras om ännu en\r\ngrundlagsändring, den som dock tas upp för definitivt\r\navgörande först efter nästa riksdagsval. Jag vill bara\r\nhär påminna om det särskilda yttrande på denna punkt\r\nsom företrädare för Folkpartiet och Moderata\r\nsamlingspartiet har fogat till utskottets betänkande.\r\nVi menar att det, i synnerhet i en fråga med så\r\nstora konsekvenser, är olyckligt att besluta om ett\r\nvilande grundlagsförslag som inte skall träda i kraft\r\nförrän den 1 januari 1995. Det hade varit rimligare att\r\nen eventuell kriminalisering av innehav och\r\neventuella andra åtgärder som kan tänkas som\r\nkomplement till det vi nu skall besluta om fick utredas\r\nordentligt, med tanke på de ganska omfattande\r\nkonsekvenser som sådana förändringar kan få. Det\r\nskulle vara fullt möjligt att genomföra en sådan\r\nutredning och lägga fram ett förslag till eventuella\r\nytterligare åtgärder i god tid före nästa riksdagsval,\r\noch vi skulle då få ett beslut som var mer\r\ngenomarbetat och kanske mer effektivt för de syften\r\nsom vi är överens om, men som ändå skulle kunna\r\nträda i kraft den 1 januari 1995.\r\nJag vill påminna om de andra områden som den\r\nföreslagna åtgärden, dvs. kriminalisering av innehav,\r\nkan tänkas beröra. Det handlar om så grundläggande\r\nprinciper för tryckfrihetslagstiftningen och\r\nyttrandefrihetslagstiftningen som rätten att inneha s.k.\r\ninformationsbärare, även om dessa som sådana\r\ninnehåller något som innebär tryckfrihetsbrott, det\r\nhandlar om synen på censur, det handlar om rätten att\r\nge ut och sprida material av olika slag, och det\r\nhandlar om ensamansvaret. Allt detta är\r\ngrundläggande principer för svensk och även för\r\nandra länders tryckfrihetslagstiftning.\r\nDet hade inte varit rimligt att utan att ens\r\ngenomföra den mycket korta analys av frågan som\r\ngenomfördes i våras få fram ett förslag till\r\nkriminalisering som skulle kunna antas redan nu. Det\r\nhade varit att hantera tryckfrihetslagstiftningen på ett\r\nsätt som inte var seriöst och förtroendeingivande. Det\r\när inte heller rimligt att under de år som vi nu har på\r\noss behandla frågan som att det räcker med det\r\nvilande grundlagsförslag som docks antogs i våras för\r\nförverkligande den 1 januari 1995, utan det är rimligt\r\natt vi använder den tid som nu finns för att analysera\r\noch utreda vad som egentligen var avsikten, vilka\r\nkonsekvenser detta vilande grundlagsförslag kan få.\r\nJag vill med anledning av detta ställa en fråga till\r\nCatarina Rönnung. Är ni från Socialdemokraternas\r\nsida beredda att se till att vi nu får en sådan grundlig\r\ngenomlysning av vad en kriminalisering av också\r\ninnehav kan medföra? Om vi kan få till stånd en\r\nsådan kommer vi också att veta vad det är fråga om,\r\noch då får vi förhoppningsvis en bättre kvalitet på det\r\nbeslut som kanske ändå fattas den 1 januari 1995.\r\nDet är mycket angeläget för den här frågan och för\r\nalla de sakfrågor som vi diskuterar här, både de\r\nyttrandefrihetsrättsliga och de som gäller möjligheten\r\natt med full effektivitet kunna vidta åtgärder mot\r\nbarnpornografi i alla de tänkbara former som detta\r\notyg kan ha, att vi får en sådan genomlysning och att\r\nvi inte bara låter frågan vila och nöjer oss med den\r\ndebatt som fördes i våras, under stundtals litet\r\novärdiga och litet upphetsade former. Det är viktigt att\r\nvi får en ordentlig genomlysning.\r\nCatarina Rönnung har här möjlighet att svara på\r\nfrågan: Tänker ni från socialdemokratins sida, nu när\r\nni har alla möjligheter, se till att vi får denna\r\ngenomlysning av vad en kriminalisering betyder och\r\nvilka konsekvenser det kan få på andra områden?</pre><pre>I detta anförande instämde Birger Hagård (m).</pre><pre>Anf.  22  CATARINA RÖNNUNG (s)\r\nreplik:\r\nHerr talman! Vi är fullt medvetna om att\r\nproduktion och distribution i kommersiellt syfte redan\r\när förbjudet, men vi har velat gå ytterligare ett steg\r\noch förbjuda innehav. Jag lägger egentligen ansvaret\r\npå den borgerliga regeringen, som försatt tillfället att\r\nlägga fram en proposition med förslag i det här ämnet.\r\nDet är naturligtvis inte meningen att vi den här\r\nstunden skall föra en alltför djupgående polemik. I\r\ndag kan vi inte göra mycket åt saken. Naturligtvis\r\nmotsätter vi oss inte att frågan bereds så omsorgsfullt\r\nsom möjligt, så att riksdagen har bästa möjliga\r\nbeslutsunderlag att ta ställning till.\r\nJag hoppas att alla partier samfälligt kan föra den\r\nhär frågan till en slutlig, lyckosam lösning, så att\r\nbarnen inte drabbas i onödan. Det är barnen som vi\r\nvill skydda från att utsättas för så ovärdiga\r\nförhållanden som barnpornografi innebär.</pre><pre>Anf.  23  HÅKAN HOLMBERG (fp) replik:\r\nHerr talman! Jag vill tacka Catarina Rönnung för\r\ndet beskedet. Jag utgår från att det kommer att tas\r\ninitiativ så att det blir en rejäl genomlysning av vad en\r\nkriminalisering kan innebära, vilka konsekvenser den\r\nkan ha på andra områden och vilka gränsdragningar\r\nsom är nödvändiga så att vi inte av oaktsamhet ställer\r\ntill sådant som jag inte tror att någon i denna\r\nkammare vill vara med om.\r\nJag vill erinra om den vikt som debattörer från\r\nbåda sidor i den offentliga debatten kring EU-\r\nanslutningen fäste vid den svenska grundlagen och\r\nskydden för våra och även för andra demokratiska\r\nländers centrala principer.\r\nJag gläder mig också åt att Catarina Rönnung inte\r\ngör något försök att bestrida att barnpornografi eller\r\nproduktion av sådan smörja är förbjuden i Sverige.\r\nDet blir inte ett dugg mer tillåtet efter denna debatts\r\nslut än vad det har varit förut.\r\nVi har olika syn på hur den förra regeringen borde\r\nha agerat. Min uppfattning är fortfarande att det, med\r\ntanke på behovet av en effektiv lagstiftning som\r\nuppfyller de kvalitetskrav som en sådan här\r\nlagstiftning måste uppfylla, hade varit mindre\r\nansvarsfullt att kasta fram ett förslag som över huvud\r\ntaget inte hade kunnat bli föremål för någon djupare\r\nanalys och utredning.\r\nJag tolkar Catarina Rönnungs besked så, att vi\r\nkommer att få en sådan här genomlysning. Därmed är\r\njag nöjd.</pre><pre>Anf.  24  MARGARETA ISRAELSSON (s):\r\nHerr talman! Låt mig inledningsvis få instämma i\r\ndet anförande som Catarina Rönnung höll. Som en\r\nupplysning till Sivert Carlsson vill jag säga att det inte\r\när något problem med viljan i den här riksdagen som\r\ngör att det inte blir en kriminalisering av innehav av\r\nbarnpornografi den 1 januari 1995. Det handlar\r\nnärmast om den bristande vilja som fanns i den\r\nföregående riksdagen.\r\nEfter alla års arbete för barns rättigheter och mot\r\nbarnpronografi är det beklämmande att lyssna till en\r\ndel av det som sägs i dag. Det är naturligtvis väldigt\r\npositivt att vi har kommit därhän att vi nu får en\r\nmöjlighet att konfiskera material.\r\nJag vill att kammarens ledamöter för en kort stund\r\nförsöker sätta sig in i det oerhörda arbete som\r\npoliserna har fått gå igenom när de har utrett dessa\r\nvidriga härvor. Det måste ha känts oerhört besvärligt\r\nför dem att efter ett sådant arbete tvingas lämna\r\ntillbaka materialet till förövarna. Det handlar om\r\nvidriga filmer, som en del av oss har sett avsnitt av.\r\nPolisens handläggare tvingas titta på dessa sekund för\r\nsekund. Hela tiden har de varit medvetna om att detta\r\nsnusk, denna tortyr och detta barbari i fråga om barns\r\nrättigheter skall återlämnas till förövarna. Det är inte\r\nnågon stolthet som vi kan känna över att vi efter detta\r\nharvande till slut har kommit fram till detta beslut. Vi\r\nfår närmast känna oss litet generade över att det har\r\ntagit så lång tid.\r\nDesto mer beklämmande är motsättningarna i den\r\nlagstiftning som vi nu har. Talet om tryckfrihet,\r\nyttrandefrihet och rätt att äga blir litet motsägelsefullt\r\nnär det samtidigt blir tillåtet att konfiskera innehav.\r\nNu finns det ett skydd i lagen, dvs. alla har rätt att\r\ninneha barnpornografi. Även om det, som Håkan\r\nHolmberg mycket riktigt säger, är kriminellt att\r\nframställa barnpronografi och kriminellt att utföra\r\nsexuella övergrepp finns det en grundlagsskyddad rätt\r\ni Sverige att inneha barnpornografi. Den rätten finns\r\nhur olagligt det än är att framställa barnpronografi.\r\nOm man däremot av någon anledning kommer på\r\nnågon får man ta ifrån personen i fråga det som han\r\neller hon enligt grundlagen egentligen har rätt att\r\ninneha. Detta är litet märkligt. Jag ställer inte upp på\r\nden typen av grundlagsskydd. Jag måste säga att\r\ngrundlagen vacklar något. Vi kan tala så tydligt för\r\nrätten att inneha barnpronografi och säga att detta\r\nmåste utredas så noga. Samtidigt säger vi att det är\r\ntillåtet att konfiskera barnpornografi.\r\nDet är positivt att man inte längre kan tjäna de\r\nstora pengarna, men det hänger fortfarande på om vi\r\nkommer på förövarna eller inte.\r\nJag tycker inte att vi i dag fattar ett beslut som från\r\nden 1 januari 1995 ger oss några verkningsfulla\r\nåtgärder mot barnpornografi. Vi skall ändå vara\r\nmedvetna om, som Catarina Rönnung var inne på, att\r\ndet fortfarande finns människor i detta land - barn,\r\nungdomar och vuxna - som tvingas leva dag efter dag\r\nmed vetskapen om den där våldtäkten, den där\r\ntortyren och de där vidrigheterna som de tvingades\r\nvara med om, t.ex. i ett annat land för att få ihop\r\npengar till mat. Då sitter man i Sverige och talar om\r\ngrundlagsskyddet.\r\nDet är mycket skrämmande att vi har en grundlag\r\nsom säger att den här rätten är så viktig. Vi måste\r\nnaturligtvis få till stånd en förändring. I debatten i\r\nvåras sade jag att vi självfallet skall värna om\r\ntryckfriheten och rätten att få uttrycka sig. Men jag\r\ninstämde i vad Ylva Annerstedt sade. Jag tycker\r\nnämligen att vi skall ha en grundlag som tar ställning\r\nför barnen om det handlar om att ta ställning för\r\nbarnen eller pedofilerna. Barnen är också en del av\r\nvårt samhälle, och det är på dem vi skall bygga\r\nframtiden.\r\nNu har regeringen faktiskt beslutat att tillsätta en\r\nparlamentarisk kommitté. Det finns ett\r\nkommittédirektiv för en utredning kring åtgärder mot\r\nbarnpornografi. Där tas också den här frågan upp. Jag\r\nvill gärna citera från sammanfattningen av uppdraget:\r\n\"Kommittén skall därför undersöka på vilka områden\r\ndet krävs insatser för att på ett effektivt sätt förebygga\r\natt det produceras och distribueras barnpornografiskt\r\nmaterial. Med en sådan undersökning som\r\nutgångspunkt skall kommittén närmare överväga vilka\r\nändringar i lagstiftningen och vilka andra åtgärder\r\nsom kan anses motiverade för att förhindra förekomst\r\noch spridning av barnpornografiskt material. Därvid\r\nskall frågor om kriminalisering av innehav och annan\r\nbefattning med barnpornografi övervägas särskilt.\"\r\nJag hoppas att vi får just den belysning som Håkan\r\nHolmberg efterfrågade, men jag vill också\r\nunderstryka att det hade varit fullt möjligt för den\r\nföregående borgerliga regeringen att göra den\r\ngenomlysningen om man hade lyssnat på de\r\nvarningsord och de upprepade uppvaktningar som\r\ngjordes av barnorganisationerna, främst Rädda barnen\r\nsom har drivit denna fråga under en lång tid. Det\r\nfanns god möjlighet för den borgerliga regeringen att\r\ngöra det.\r\nEftersom Håkan Holmberg tog upp det här med\r\nEU vill jag säga att samma dag, dvs. den 18 december\r\nförra året, när tidsfristen gick ut för den borgerliga\r\nregeringen att lägga fram ett förslag till\r\ngrundlagsändring för att hinna få ett andra beslut till\r\nstånd om kriminalisering av innehav att gälla fr.o.m.\r\nden 1 januari 1995, antog EU-parlamentet en\r\nrekommendation om att medlemsländerna torde\r\nkriminalisera innehav av barnpornografi. När Sverige\r\nnu blir medlem får vi väl se det som ett positivt led att\r\nockså den vägen kanske få ett ökat tryck för en\r\nkriminalisering av innehav. Jag ser också med\r\ntillförsikt fram emot vad utredningen kan ge.</pre><pre>Anf.  25  HÅKAN HOLMBERG (fp) replik:\r\nHerr talman! Det var utmärkt av EU-parlamentet\r\natt fatta ett sådant beslut. Om Sverige hade varit\r\nmedlem tidigare och jag hade råkat ingå i den\r\nförsamlingen hade också jag förmodligen röstat för\r\ndet förslaget. Rekommendationen är utmärkt. Men det\r\nlöser inte problemet med hur lagstiftning skall se ut i\r\nvart och ett av medlemsländerna. Det är icke desto\r\nmindre en fråga som faktiskt måste utredas - detta\r\nförskräckligt tråkiga och byråkratiska ord. Men det är\r\ntyvärr nödvändigt av det enkla skälet att det här\r\nhandlar om grundläggande principer som har bäring\r\nockså på helt andra frågor än just den som vi nu talar\r\nom. Det är ofrånkomligt.\r\nJag kan inte riktigt förstå hur man skulle ha kunnat\r\nåstadkomma en lagstiftning på en så kort tid som\r\nefterlystes i våras, en lagstiftning om vilken vi med\r\nnågorlunda säkerhet skulle kunnat säga att det var just\r\nden som behövdes. Det är faktiskt inte så enkelt. Det\r\när inte ett riktigt ansvarsfullt sätt att behandla en så\r\nhär svår fråga på. Vi vill ju åstadkomma åtgärder som\r\ninte bara blir slag i luften utan som faktiskt går att\r\nanvända för det ändamål som vi är överens om.\r\nJag håller i och för sig med om att hela denna\r\ndebatt, och den förra regeringens funderande kring\r\ndessa frågor, borde ha startat långt tidigare. Självfallet\r\nborde vi ha haft en debatt om dessa frågor för länge\r\nsedan. Men det är nog, med några undantag, väldigt få\r\nav oss som kan säga sig ha varit fullt på det klara med\r\nvilken omfattning detta elände hade, innan denna\r\nhärva rullades upp i våras. Jag tror att de flesta av oss\r\nfår idka en smula självkritik. Vi får nog säga oss att vi\r\nallihop borde ha funderat över denna hantering långt\r\ntidigare. Då hade det kanske varit möjligt med en mer\r\nomfattande grundlagsändring på bordet, än vad vi kan\r\nha i dag. Men detta faktum kan ju inte på något sätt\r\nlösa oss från kravet att se till att det beslut om vad\r\nsom skall komma att ske, utöver det som kommer att\r\nbeslutas till följd av dagens debatt, är genomarbetat\r\noch så utformat att det verkligen fungerar för de\r\nsyften vi har.</pre><pre>Anf.  26  MARGARETA ISRAELSSON (s)\r\nreplik:\r\nHerr talman! I samband med promemorian från\r\nJustitiedepartementet om ökat skydd för barn och\r\nytterligare åtgärder för sexuella övergrepp\r\nmotionerade jag och den tvärpolitiska barngruppen\r\nom behovet av kriminalisering av innehav i januari\r\n1993. Som svar fick vi att detta skulle bli en stor och\r\nomfattande utredning som på alla sätt skulle belysa\r\nproblematiken kring en kriminalisering; det\r\nunderströks också i debatten den 25 mars. Vi visste\r\nockså att utredningen skedde i januari 1993. Nog har\r\ndet funnits tid att genomgående belysa och bearbeta\r\nfrågan om man så önskat. Men man ville inte det utan\r\navstyrde frågan med några rader i betänkandet. Man\r\nansåg nämligen inte frågan vara så viktig.\r\nJag stoltserar inte på något sätt med denna\r\nbeklaglighet; jag tycker också att det är beklagligt.\r\nDet är naturligtvis bra att också Håkan Holmberg\r\nsäger: Det här kunde vi ha tänkt på tidigare. Men jag\r\nvill få fört till protokollet att det inte var så att\r\ningenting hänt i frågan innan den dök upp. Det var\r\ninte så att frågan först dök upp genom en folkstorm\r\neller genom ett drev på vårkanten 1994. Vi har\r\nnämligen drivit frågan mot barnsexturism, mot\r\nutnyttjande av barn och mot barnpornografi i flera år i\r\ndenna kammare.\r\nDet är därför viktigt att komma ihåg att om den\r\nföregående regeringen hade menat något med den\r\nutredning som skulle göras hade den kunnat komma\r\nmed ett förslag. Men man tyckte inte att barnens rätt\r\nvar viktigare att skydda än yttrandefriheten, dvs.\r\ninnehavet av barnpornografi.</pre><pre>Anf.  27  HÅKAN HOLMBERG (fp) replik:\r\nHerr talman! Som framgått har jag inte någon\r\nannan åsikt än Margareta Israelsson i sakfrågan, inte\r\nheller när det gäller att hela denna process gott hade\r\nkunnat starta tidigare. Men om det skall riktas kritik\r\nnär det gäller senfärdighet och när det gäller att man\r\nutfärdat löften att ta itu med saker och att det sedan\r\ndröjt mycket länge innan något gjorts vill jag för\r\nordningens skull påminna om att den kritiken bör\r\nriktas mot betydligt fler befattningshavare under\r\nmodern tid i Sverige än mot dem som satt i den förra\r\nregeringen.\r\nFramför mig har jag en första sida av Aftonbladet\r\nfrån oktober 1988. Dåvarande justitieminister talar här\r\nom att barnpornografin måste stoppas och aviserar om\r\nåtgärder. Denna fråga är ju, precis som Margareta\r\nIsraelsson säger, en fråga som funnits med under\r\nganska lång tid. Och även under den tidigare\r\nsocialdemokratiska regeringen utfärdades löften om\r\natt något mer rejält, än vad som skett, snart skulle\r\ngöras. Men det dröjde som bekant. Den självkritik\r\nsom nog är klädsam för många av oss är inte\r\npartifärgad. Den gäller säkerligen för de allra flesta,\r\nbåde för föregående regeringen och för den som satt\r\ndessförinnan.</pre><pre>Anf.  28  MARGARETA ISRAELSSON  (s)\r\nreplik:\r\nHerr talman! Nu är det väl bara att vänta att Ola\r\nKarlsson begär ordet och drar upp vad Lennart Geijer\r\nsagt. Det var ju där vi började debatten, med ett\r\nharvande om att Socialdemokraterna en gång tyckt si\r\noch så. Men jag vill klart deklarera att\r\nSocialdemokraterna har en historia med en annan\r\ninställning i en del av dessa frågor. På den tiden såg\r\nockså barnpornografibrotten något annorlunda ut.\r\nMen vi socialdemokrater har ändrat oss. Vi har en helt\r\nannan inställning nu.\r\nFör några år sedan konstaterade vi att med den\r\nutveckling som råder på barnpornografiområdet måste\r\nvi som vuxna människor, som föräldrar och\r\nmorföräldrar, som politiker och kanske främst som\r\nlagstiftare i denna församling ta vårt ansvar för barnen\r\noch se till att få bort barnpornografin. Då måste vi\r\nkriminalisera innehavet.\r\nVisst är det så, att vi socialdemokrater har ändrat\r\noss och att vi har haft en annan inställning. Men nu\r\nser situationen annorlunda ut. Och vi väntar och\r\nhoppas på att också den del av kammarens ledamöter\r\nsom inte tycker att innehavet skall kriminaliseras skall\r\nkomma att ändra sig och komma till samma\r\ninställning som vi socialdemokrater har. Då kan vi\r\ntillsammans, för barnens rätt, fatta ett beslut om\r\nkriminalisering av innehav av barnpornografi. Trots\r\natt barnen får vänta till den 1 januari 1999 är det väl\r\nändå positivt om de kan känna att stödet från oss\r\nfinns. Det är ju, precis som Håkan Holmberg sade, vi\r\nsom är vuxna som måste ta ansvar för att\r\nbarnpornografin försvinner. Det kan ju inte barnen\r\ngöra.</pre><pre>Anf.  29  KARL-GÖRAN\r\nBIÖRSMARK (fp):\r\nHerr talman! Det råder väl inget tvivel om att alla\r\ni den här kammaren vill komma till rätta med de\r\nohyggligheter som händer inom området\r\nbarnpornografi. Men som vi har hört har frågan blivit\r\nfördröjd.\r\nJag lyssnade på Margareta Israelsson, och hon\r\nsade att det nu gäller att de i kammaren som inte är\r\növertygade om att vi skall kriminalisera innehav av\r\nbarnpornografi måste ändra sig.\r\nDet finns en majoritet i kammaren som är för en\r\nkriminalisering av innehav av barnpornografi. Jag har\r\ntagit fram det betänkande som vi tog ställning till i\r\nvåras, då en klar majoritet i riksdagen var för en\r\nkriminalisering. Det fanns en reservation från\r\nledamöter i konstitutionsutskottet som när ärendet\r\nkom till kammaren blockerade möjligheten för oss att\r\nta ställning till att göra en ändring från den 1 januari\r\n1995.\r\nNär vi tog ställning till den reservationen i\r\nkammaren röstade 223 ledamöter för en\r\nkriminalisering och 93 mot. 2 avstod från att rösta,\r\noch 31 ledamöter var frånvarande. Det finns alltså en\r\nmajoritet för en kriminalisering.\r\nDet är fråga om ren tortyr av barn. De som har\r\ntagit del av material på det här området är övertygade\r\nom detta. Jag har själv haft tillfälle att se materialet\r\nhos polisen i Norrköping. Det måste stoppas. I den\r\nfrågan är vi överens, men inte när det gäller processen\r\nför att komma dithän.\r\nI valet mellan att ha friheten att ta del av sådant\r\nhär material och att strypa den friheten har mitt\r\nställningstagande hela tiden varit klart: Det är barnens\r\nrätt som går före.\r\nVi säger ofta att friheten inte får gå så långt att\r\nden skadar en medmänniska - då har individens frihet\r\ngått för långt. Men det är precis vad som sker på det\r\nhär området. Friheten skadar barn.\r\nVi säger också att land skall med lag byggas. Det\r\när den här församlingen som stiftar lagarna, och här\r\nhar alltså under en lång period funnits en tveksamhet\r\ninför att ta detta steg. Vilket är viktigast i det här\r\nfallet, att skydda värnlösa barn eller att ha rätten att\r\nmed åberopande av tryckfriheten ges möjlighet att ta\r\ndel av barnpornografi på film och bild?\r\nDet finns, som jag har sagt, en majoritet för\r\nkriminalisering, och den kommer 1999.\r\nOlyckligtvis blockerades detta beslut i\r\nkonstitutionsutskottet. Om utredningen hade kommit\r\nfram något tidigare hade vi säkert haft möjlighet att\r\ngöra lagstiftningen klar inför nästa år. Nu får vi göra\r\ndet bästa av situationen. Man har i alla fall flyttat\r\nfram positionerna, genom att det nu blir möjligt att\r\nkonfiskera materialet. Polisen är tacksam att få den\r\nmöjligheten.\r\nJag har velat säga de här orden för att klargöra\r\nmin inställning i frågan. Jag beklagar att vi tappade\r\ntempo. Vi kunde ha haft lagen 1995, för barnens skull.</pre><pre>Anf.  30  EVA ZETTERBERG (v):\r\nHerr talman! När riksdagen nu behandlar\r\nbetänkandet om ytterligare åtgärder mot\r\nbarnpornografi kan det för den oinvigde lätt te sig\r\nsom om vi nu skall ta ställning till ytterligare åtgärder,\r\nefter att redan ha fattat viktiga beslut som på allvar\r\nskulle minska risken för förekomst av barnpornografi\r\ni vårt land. Så är beklagligtvis inte fallet. Vad det\r\nhandlar om är att det enda man kunde få ett beslut om\r\ni våras i riksdagen gällde konfiskation av\r\nbarnpornografiska alster och frågor som hör ihop med\r\ndetta.\r\nJag undrar om det är någon fråga som har\r\nengagerat svenska folket så som denna fråga om\r\nbarnpornografi. Den folkstorm som ägde rum i våras\r\nvar välgrundad, utifrån kampanjer från Rädda barnen,\r\nsakligt belagt material och de rättegångar som\r\nförekommit under senare år i vårt land.\r\nDet fanns alltså mycket god grund för att redan\r\nden 9 juni här i riksdagen fatta beslut om\r\nkriminalisering av innehav.\r\nNu vet vi att det beslut vi fattar i dag bara gäller\r\nkonfiskation och åtgärder som hör ihop med det och\r\natt det träder i kraft den 1 januari 1995. De övriga\r\nåtgärderna, dvs. kriminalisering av innehav, får vänta\r\ntill den 1 januari 1999. Jag vill instämma i vad\r\nCatarina Rönnung och Margareta Israelsson har sagt\r\ntidigare i det här fallet.\r\nJag kan bara konstatera att jag som ledamot av\r\nSveriges riksdag skäms inför er nya ledamöter och\r\ninför svenska folket för att vi i riksdagen i våras inte\r\nkunde fatta detta beslut.\r\nRiksdagen behandlade ärendet den 9 juni, och jag\r\nvill påpeka att det var en ytterst barnovänlig dag som\r\nhade valts för debatten. Det var nämligen\r\nskolavslutning i många av Sveriges skolor, vilket\r\ngjorde att många av oss inte kunde delta i debatten -\r\nvi som prioriterar barnen. Men det var tillräckligt\r\nmånga som deltog och som på ett kraftfullt sätt kunde\r\nmotivera sitt ställningstagande.\r\nJag vill rekommendera er nya ledamöter som inte\r\nhar tagit del av det att läsa protokollet. Det visar\r\nmycket tydligt hur de här frågorna har diskuterats i\r\nriksdagen på ett omsorgsfullt sätt och att det har\r\nfunnits ett mycket gott sakmaterial.\r\nHåkan Holmberg är en representant för dem som\r\nblockerade beslutet i våras, och han talade om att det\r\när förbjudet med barnpornografi och att vi som hävdar\r\natt så inte är fallet far med osanning. Faktum är att det\r\när förbjudet att producera och att sprida\r\nbarnpornografi. Men vi vet mycket väl att det inte är\r\nförbjudet att inneha barnpornografi. Det kan uppfattas\r\nså att de som inte ville fatta det snabba beslutet anser\r\natt det inte är farligt att bara inneha. Men vi vet ju att\r\ndet bakom varje producerad barnpornografisk film\r\nligger tortyr och ett otroligt lidande för varje enskilt\r\nbarn som tvingats delta. Varje gång filmen spelas upp,\r\nför en eller flera människor, förstärks den processen.\r\nVarje gång bekräftas kränkningen av ett barn.\r\nVi vet också att det inte är förbjudet att låna ut ett\r\nexemplar av en film eller för en enskild person att\r\ninneha denna. Det blir alltså mycket märkliga\r\nförhållanden.\r\nHåkan Holmberg talar om att idka självkritik. Ja,\r\ndet är nödvändigt. Men även om man kan rikta kritik\r\nmot tidigare socialdemokratiska regeringar -\r\nMargareta Israelsson tillstod också en senfärdighet\r\nhos tidigare socialdemokratiska regeringar när det\r\ngällde att ta itu med det här - var det framför allt\r\nunder den borgerliga tiden som vi blev\r\nuppmärksammade på allvaret i ökningen av antalet\r\nbarnpornografiska alster, ökningen av tortyr och\r\nupptrappningen av våld i dessa filmer.\r\nJag tror inte att detta stod fullt klart för de flesta av\r\noss, därför att det var få av oss i kammaren som hade\r\ntagit del av alstren innan vi blev uppmärksammade på\r\ndem av Rädda barnen och andra organisationer.\r\nHåkan Holmberg säger att ett så stort beslut som\r\nkriminalisering av innehav måste utredas ordentligt\r\noch att vi inte under en period kan fatta ett beslut som\r\nskall gälla från den 1 januari 1995. Vad är det då för\r\ntyp av beslut, som gör att vi tvingar barn att bli utsatta\r\nför sexuella övergrepp under ett flertal år? Vad\r\nmotiverar att riksdagen inte tar ställning, att riksdagen\r\ninte agerar, när vi skulle kunna göra det? Jag anser att\r\ndet är en oerhört stor fråga och att vi på detta sätt\r\nindirekt accepterar att barn utnyttjas.\r\nJag vill också understryka att detta inte var en ny\r\nfråga som dök upp under våren 1994. Flera av oss\r\nhade redan hösten 1992 möjlighet att genom Rädda\r\nbarnen ta del av det omfattande material som hade\r\nkommit fram vid olika rättegångar.\r\nFlera talare har refererat till dessa filmer. Jag vill\r\nbara understryka det som flera andra har sagt. För oss\r\nsom tog del av filmerna under fem minuter kändes det\r\nsom att det rörde sig om timmar. Bilderna levde och\r\nlever kvar på min näthinna under lång tid framöver,\r\nsannolikt under hela livet. De som har utrett frågan\r\nhar tvingats att se dessa filmer under hundratals\r\ntimmar.\r\nFlera av oss motionerade och tog upp frågan redan\r\ni januari 1993, men det var då bara fråga om enskilda\r\nmotioner. Vi hade stora förhoppningar på\r\npropositionen. Vi trodde att regeringen skulle ta tag i\r\ndetta, därför att det var ju det svar som flera av oss\r\nfick när vi tog upp frågan i riksdagen.\r\nDet var alltså en stor besvikelse att den borgerliga\r\nregeringen inte ville ta itu med frågan. Jag och många\r\nuppfattade det som att frågan inte var partiskiljande.\r\nDet handlar inte om ett socialistiskt eller ett borgerligt\r\nblock, utan det handlar om hur vi ser till våra barns\r\nrättigheter och rätten att vara barn. Det visade sig att\r\nså inte var fallet. Då kom den sista möjligheten under\r\nvåren 1994, nämligen att KU kunde agera. Det fanns\r\nen mycket god grund med partimotioner från flera\r\npartier och en tvärpolitisk motion från barngruppen\r\nhär i riksdagen. Men inte heller detta hjälpte. Jag\r\ntycker att detta är mycket pinsamt för riksdagen.\r\nVi fattar nu beslut i dag. Sedan kommer man att\r\ngå vidare med en utredning, som jag i och för sig\r\ntycker är angelägen, även om vi hade kunnat fatta\r\nbeslut om att kriminalisera  innehav från den 1 januari\r\n1995. Jag anser att en utredning om barnpornografi\r\nändå hade varit viktig. Varför det? Jo, därför att\r\nbeslutet om kriminalisering av innehav och\r\nkonfiskering och de andra beslut som vi är på väg att\r\nfatta långt ifrån är tillräckliga. De är bra och\r\nnödvändiga, men jag hade önskat att beslutet i dag\r\nhade gällt även kriminalisering av innehav.\r\nDet handlar också om en hel del andra frågor. Det\r\nhandlar om resurser för polisen för att man skall\r\nkunna utreda brotten. Det gäller resurser för\r\nbehandlingsinsatser i fråga om de barn som har utsatts\r\nför dessa sexuella övergrepp och för\r\nbehandlingsinsatser när det gäller förövarna. Det är\r\nväl ingen av oss som tror att någon som har gjort sig\r\nskyldig till det här brottet _ åstadkommit en\r\nbarnpornografisk film eller uppenbarligen ha njutit av\r\natt ha sett en sådan _  efter att ha suttit i fängelse ett\r\npar år släpps fri med full insikt om att detta är ett brott\r\nmot barn, ett brott mot människor, om man inte får\r\nnågon behandling. Utan någon insikt om vad man\r\nfaktiskt har gjort är man fullt kapabel att gå ut och\r\ngöra om samma sak.\r\nJag anser att det är en rad andra insatser än\r\nkriminalisering av innehav som krävs. Det var det\r\nsom jag hade önskat att utredningen framför allt\r\nskulle syssla med. Man borde se till att vi inte bara\r\nfattar beslut om lagar utan också se till att de kan\r\ntillämpas. Framför allt bör man stävja tillkomsten av\r\nbarnpornografisk film.\r\nHerr talman! Till sist vill jag bara säga att det inte\r\när rimligt att Sverige skall vara ett av de få länder i\r\nvärlden som är en frizon för barnpornografisk film.\r\nDet är mycket häpnadsväckande att så är fallet och att\r\nvi inte tidigare har kunnat förmå en enig riksdag att\r\nfatta dessa beslut.\r\nAvslutningsvis tillstyrker jag KU:s förslag till\r\nbeslut på den här punkten.</pre><pre>Anf.  31  HÅKAN HOLMBERG (fp) replik:\r\nHerr talman! Jag noterar med glädje att Eva\r\nZetterberg i slutet av sitt anförande sade att det också\r\nbehövs en rad andra insatser än kriminalisering för att\r\nkomma till rätta med det elände som barnpornografin\r\ninnebär. Det är vi överens om. Det var väldigt bra att\r\nEva Zetterberg sade detta. Just genom att hon sade\r\ndetta medger hon ju faktiskt att det är inte så att det\r\nhär problemet försvinner genom ett beslut om\r\nkriminalisering av innehav. Tidigare i hennes inlägg\r\noch i en del andra inlägg nu och tidigare har det\r\nintrycket skapats att det är precis det som det handlar\r\nom. Med denna enda åtgärd löser man hela detta\r\nenorma problem. Så enkelt är det ju inte. Detta är ju\r\nett elände och en härva av olika typer av kriminalitet\r\ninom och utom Sverige, som dessutom tar sig olika\r\nformer beroende på hur lagstiftningen ändras. Det\r\ngäller ju att inte fixera sig vid denna enda åtgärd och\r\ntro att det är inställningen till den som avgör huruvida\r\nman står på barnens sida eller inte, som det ibland\r\nheter. Jag reagerar väldigt starkt mot den typen av\r\nformuleringar.\r\nSom varenda människa säkerligen gör håller\r\nnaturligtvis också jag med om att barnens rätt går före\r\nosv. Allt detta är helt riktigt. Men det löser ju inte\r\nproblemet med att utforma en lag. Man kan inte\r\nskriva in i lagen att barnens rätt går före. En lag kan\r\ninte se ut så. En förändring av\r\ntryckfrihetsförordningen måste ju utformas på ett\r\nsådant sätt att man klarar av att göra distinktioner\r\nmellan det som vi inte under några omständigheter\r\nvill se och det som vi inte tycker att man skall reglera\r\npå ett sådant sätt att man skadar t.ex. möjligheten att\r\nuttrycka avvikande åsikter i samhället eller nya\r\nsynpunkter i kulturella frågor. Det finns\r\ndistinktionsproblem som på något sätt måste lösas. De\r\nsom håller med om att det är bra att det skall göras en\r\nutredning bekräftar egentligen att det inte är så lätt\r\nsom att bara lagstifta och sedan tro att problemet\r\ndärigenom är löst. En lagstiftning måste ju utformas\r\npå något sätt. Den måste innehålla någonting som går\r\natt använda när man konfronteras med det verkliga\r\nproblemet. Därför har jag uppfattat att mycket av den\r\ndiskussion som har förts under våren, och som vi nu\r\nkan höra en viss efterklang av, inte har handlat så\r\nmycket om sakproblemet utan det har varit en\r\ndiskussion mera om hur man skall föra en\r\ndemonstrationspolitik med beslut vars egentliga värde\r\nvi inte riktigt vet. Vi skall se till att vi får en\r\nlagstiftning som verkligen går att använda på det sätt\r\nsom vi är överens om.</pre><pre>Anf.  32  EVA ZETTERBERG (v) replik:\r\nHerr talman! Jag blir överraskad när Håkan\r\nHolmberg säger att vi som har talat för\r\nkriminalisering av innehav av barnpornografiska\r\nalster skulle tro att det vore enda metoden. Självfallet\r\nmenar vi att det krävs en rad andra åtgärder på\r\nområdet. Men vad vi har betonat är att det också krävs\r\natt man har en lag i grunden som förbjuder även\r\ninnehav. Jag tror att om Håkan Holmberg talar med\r\nde poliser som har skött utredningarna får han ett\r\nväldigt entydigt svar att detta är nödvändigt. Jag\r\nbehöver nog inte uppehålla mig så länge vid den\r\npunkten.\r\nMen om Håkan Holmberg tror att vi inte har andra\r\nförslag och att vi inte inser att det inte räcker med\r\nlagstiftning utan att det krävs fler åtgärder, går det ju\r\nbra att gå tillbaka till motionerna. Det finns en\r\ntvärpolitisk motion från januari 1994 och en från\r\nVästerpartiet med Gudrun Schyman som första namn,\r\ndär vi bl.a. tog upp detta med åldersgränser för\r\nbarnpornografibrott som är en annan viktig punkt.\r\nDet finns alltså ingen motsättning här. Men man\r\nbehöver ju bra lagstiftning i botten för att man skall\r\nkunna gå vidare med insatser som visar att vi tydligt\r\noch klart har tagit ställning när det gäller vad som är\r\ntillåtet och vad som inte är tillåtet i vårt land.</pre><pre>Anf.  33  HÅKAN HOLMBERG (fp) replik:\r\nHerr talman! Jag uppfattar situation så att vi ändå\r\när överens om att ytterligare lagstiftning, utöver den\r\nsom vi kommer att definitivt besluta om i dag, måste\r\nvara genomarbetad och klargöra vad som är förbjudet\r\noch inte är förbjudet. Den kan inte ha formen av\r\nallmänna uttalanden.\r\nDet som jag tidigare reagerade litet grand emot är\r\nden ton som har funnits i ett och ett annat inlägg.\r\nInställningen till precis detta förslag och till om man\r\nskall fatta beslut genast eller om man skall ge sig tid\r\natt analysera vad beslutet närmare bestämt bör\r\ninnehålla har varit det enda kriteriet på huruvida man\r\növer huvud taget anser eller inte anser att\r\nbarnpornografi är ett elände som vi måste försöka att\r\nfå bort från detta land. Den typen av inlägg reagerar\r\njag fortfarande skarpt emot.\r\nDet som Eva Zetterberg sade i slutet av sitt\r\nhuvudanförande tycker jag ändå var en klar\r\nförbättring i förhållande till en del av de orimligheter\r\nsom tidigare har förekommit. Det har i debatten bl.a.\r\nförekommit tillmälen mellan olika personer som har\r\nhaft olika synpunkter på just denna del.</pre><pre>Anf.  34  EVA ZETTERBERG (v) replik:\r\nHerr talman! Visst är det bra att vi är överens om att\r\nman skall skrida till handling. Men jag tycker ändå\r\ninte att detta kan bortförklara det faktum att man i den\r\nborgerliga regeringen och från vissa delar av de\r\nborgerliga partierna missade möjligheten att påskynda\r\närendet. Det är inte sant som Håkan Holmberg säger\r\natt det inte har funnits tid att utreda frågan, vilket\r\nJustitiedepartementet skulle göra, men man tog inte\r\nsin uppgift på allvar. Det är ju inte så att vi som har\r\ndrivit frågan om en kriminalisering av innehav har\r\ntalat i allmänna ordalag. Vi anser att det krävs\r\nlagstiftning som grund. Hur skall man annars kunna\r\nsätta in behandlingsåtgärder när det gäller en person\r\nsom inte uppfattar att han eller hon har begått ett\r\nbrott? Det blir ju inte tal om något fängelsestraff, och\r\ndet blir inte tal om behandlingsinsatser för någon som\r\ninte har begått ett brott, eller hur? Därför menar jag\r\natt självkritiken och  försumligheten faller väldigt hårt\r\npå den förra regeringen och på de borgerliga\r\nrepresentanter som under förra mandatperioden hade\r\nmöjlighet att genom KU agera och reparera den\r\nförsyndelse som regeringen gjorde sig skyldig till.\r\nDet handlade inte om att agera alltför snabbt,\r\nHåkan Holmberg. Det handlade om att man inte tog\r\nmöjligheten att göra verklighet av de förslag som\r\nfanns. Jag beklagar det. Nu börjar detta bli historia.\r\nNu är det bråttom att sätta till alla resurser, både för\r\natt få en kriminalisering av barnpornografin och för\r\natt få till stånd de andra åtgärder som jag talade om.</pre><pre>Anf.  35  EWA LARSSON (mp):\r\nHerr talman! Att komma sist så här i debatten, där\r\nså mycket klokt är sagt av mina kvinnliga systrar här i\r\nplenisalen, är inte så lätt.\r\nMen först vill jag ändå uttrycka en förvåning över\r\nHåkan Holmbergs attityd här i salen. Han sitter som\r\nnågon form av domare och kritiserar de olika\r\nkvinnliga inläggens attityder, kommatecken och\r\npunkt. Jag trodde att det var sakfrågan vi diskuterade.\r\nEftersom Miljöpartiet är nytt i riksdagen får jag\r\nväl ändå instämma i en del av vad som tidigare har\r\nsagts. Jag börjar med att instämma i det Ewa\r\nZetterberg sade om att Sverige har blivit\r\nbarnpornografins förlovade land.\r\nDet var den 3 maj 1994 som KU röstade - en dag\r\nmed sorgkant kring. Det var då man skulle besluta om\r\nkriminalisering av innehav av barnpornografi. Men\r\nnär utskottets folkpartist Håkan Holmberg och de fyra\r\nmoderaterna röstade emot, erhölls inte den majoritet\r\nsom krävs för att få igenom en grundlagsändring.\r\nSveket mot barnen var bekräftat.\r\nKravet på kriminalisering som en av åtgärderna\r\nför att få slut på denna lukrativa marknad är ju\r\ngammalt. Det är mer än ett decennium gammalt. Det\r\nhar debatterats tidigare här i kammaren, och allt fler\r\npolitiker har satt sig in i frågan och förstått hur grova\r\nkränkningarna är. Under den tid som diskussionerna\r\nhar pågått har marknaden förråats och övergreppen\r\nblivit allt grövre.\r\nSom också tidigare har nämnts har man nu gått så\r\nlångt i Sverige att vi har fått in porrfilmer med tortyr\r\nav minderåriga. Här har man använt en metod som\r\nkallas subliminal perception som populistiskt brukar\r\nkallas för cocacolaeffekten. Man gör snabba inklipp i\r\nen längre sekvens som tar mindre än en sekund - det\r\ntar ungefär två sekunder att kritiskt analysera en bild.\r\nDenna cocacolaeffekt har mer och mer börjat\r\nanvändas också i den här typen av porrfilmer.\r\nVid det beslag som man gjorde i Norrköping\r\nhittade man också i en flera timmar lång porrfilm den\r\nhär typen av inklipp på grov tortyr. Detta är bara vad\r\npolisen hittar. Hur hög den svarta siffran är, allt de\r\ninte hittar, kan vi bara misstänka.\r\nÄr gränsen nådd i Sverige nu? Det kan säkert bli\r\nvärre så länge vi politiker inte markerar att det är slut.\r\nPorrindustrin vill ju tjäna pengar. Det är så marknaden\r\nfungerar.\r\nJustitiekanslern, som är den som väcker åtal vid\r\nden här typen av brott, begärde självfallet smugglaren\r\ni Norrköping häktad. Men lagmannen ansåg inte att\r\ndet fanns någon grund för detta, så mannen försattes\r\npå fri fot. Ja, det är verkligheten i dag. Sveket mot\r\nbarnen är bekräftat igen.\r\nDet finns väl ingen fråga som har varit och är så\r\nförankrad hos svenska folket som kriminaliseringen\r\nav innehav av barnpornografi. Här behövs det ingen\r\nfolkomröstning kantad med ekonomiskt starka\r\nlobbyister. När Norrköpingsfallet togs upp i pressen\r\nvar hela svenska folket lobbyister. Men dåvarande\r\njustitieministern ansåg att yttrandefriheten hotades om\r\ninnehav av den här typen kriminaliserades, och\r\nyttrandefriheten ville hon försvara till varje pris.\r\nJag tror att det var 259 ledamöter i riksdagen som\r\nville ta ett ansvar för denna debatt, sätta stopp för\r\nfrågan och rösta för kriminalisering. Men nu dröjer\r\ntill 1999 innan denna extrema form av liberalism kan\r\nstoppas, på barnens bekostnad.\r\nVissa frågor mår bra av att dras i långbänk. Men\r\nnär det gäller den här frågan undrar jag om det inte\r\nborde vara kriminellt att inte kriminalisera innehav av\r\nbarnpornografi. Ibland går det väldigt lätt att ändra i\r\nsvensk grundlag med hänvisning till marknaden, men\r\nnär barn används som marknad verkar det som om det\r\nvore låst för vissa politiker.\r\nGenom vår lagstiftning visar vi ju på attityder i\r\nden här frågan. Den är ett medel att visa på attityder,\r\noch jag vill påstå att riksdagen hitintills grovt har\r\nmisslyckats.</pre><pre>Anf.  36  HÅKAN HOLMBERG (fp) replik:\r\nHerr talman! Jag skall inte upprepa de argument\r\nsom jag tidigare har fört fram. Jag vill bara upplysa\r\nEwa Larsson om att jag inte var ledamot av\r\nkonstitutionsutskottet i våras. Den person som hon\r\nrätteligen borde attackera är Ingela Mårtensson. Detta\r\nsäger jag just av det skälet att Ewa Larsson gång på\r\ngång upprepade att det skulle finnas någon form av\r\nskillnad mellan män och kvinnor i deras inställning i\r\nfrågan. Det är ett synsätt som jag reagerar\r\nutomordentligt skarpt mot.\r\nEwa Larsson må tycka att jag är en utomordentligt\r\nusel företrädare för det manliga släktet när jag lägger\r\nfram de synpunkter som jag tycker, tyvärr, är\r\nnödvändiga. Det har att göra med att lagar som vi\r\nbeslutar om bör hänga ihop och vara utformade så att\r\nde passar in i den normala tryckfrihetsrättsliga grund\r\nsom vi har. Det är alltså viktigt, vilket jag tidigare har\r\nsagt, att utforma lagar om kriminalisering så att de\r\ninte strider mot centrala tryckfrihetsrättsliga principer\r\npå andra områden. Här har tidigare talare i debatten,\r\nSivert Carlsson och K-G Biörsmark, en annan\r\nståndpunkt än jag. De tillhör också detta usla manliga\r\nsläkte.\r\nHädanefter skulle jag bara vilja slippa den här\r\nsortens inlägg med just den typen av argument.\r\nAnvänd gärna alla de andra argumenten, men påstå\r\ninte att detta är något skiljer män och kvinnor åt.</pre><pre>Anf.  37  EWA LARSSON (mp) replik:\r\nHerr talman! Den tolkningen får Håkan Holmberg\r\nsjälv stå för. Han kanske gör tolkningen beroende på\r\natt han just nu är den man som här försvarar KU:s\r\ninställning. Jag ber om ursäkt för att jag\r\npersonifierade ställningstagandet genom Håkan\r\nHolmberg.\r\nJag vill ändå säga till Håkan Holmberg att man\r\nibland får göra ideologiskt avkall. Så är det för oss\r\nalla. I den här frågan hade det varit högst rimligt om\r\nverkligheten hade legat till grund för beslut för\r\nModeraterna och Folkpartiet i KU.\r\nHär borde skyddet för barnen mot de övergrepp\r\nsom barnpornografi innebär ha vägt tyngre än\r\nideologiska skäl.</pre><pre>Anf.  38  DAN ERICSSON (kds):\r\nHerr talman! Jag vill bekräfta det som Håkan\r\nHolmberg nyss sade. Det finns flera män som är\r\nmotståndare till den uppfattning han har, och jag är en\r\nav dem.\r\nDen 9 juni i våras fördes en lång och omfattande\r\ndebatt i den här frågan. Flera kristdemokrater var då\r\nuppe i debatten och redogjorde för på vilket sätt vi har\r\ndrivit den här frågan från kds sida för att få till stånd\r\nen innehavskriminalisering.\r\nJag måste nu som flera andra här beklaga att vår\r\nriksdag inte lyckades samla sig till detta självklara\r\nbeslut att få till stånd en innehavskriminalisering av\r\nbarnpronografi från den 1 januari 1995. Ansvaret för\r\natt så är fallet ligger hos Moderaterna och Folkpartiet.\r\nDessa två partier har fördröjt\r\ninnehavskriminaliseringen med fyra år. Det är flera\r\ntalare före mig som har beskrivit effekterna av detta\r\nför dem som utsätts för dessa kränkningar.\r\nDessa två partier bär också ansvaret för att\r\nfyrklöverregeringen inte lade fram ett sådant förslag.\r\nHåkan Holmberg har här sagt att man inte skall kasta\r\nfram förslag. Man måste ge sig tid att analysera\r\nbeslut, osv. Som också har framgått av debatten här\r\nhar det funnits tid. Justitiedepartementet hade under\r\nförra året en lång tid på sig att ta fram ett förslag, men\r\nman gjorde inte det.\r\nNär kds inte fick med sig övriga partier i den\r\ndåvarande regeringen om att lägga fram ett sådant\r\nförslag ställde vi vår förhoppning till Sveriges\r\nriksdag. Det var i konstitutionsutskottet som vi\r\ntillsammans med Socialdemokraterna och flera tog\r\ninitiativ till att här i parlamentet söka få den\r\nnödvändiga majoriteten för att få till stånd en\r\ninnehavskriminalisering redan från årsskiftet\r\n1994/1995. Men dess värre misslyckades också detta.\r\nHåkan Holmberg sade att man inte kände till\r\nomfattningen och att det inte skulle vara ansvarsfullt\r\natt nu fatta dessa drastiska beslut, som han uttryckte\r\ndet. Han skulle ha röstat för en\r\ninnehavskriminalisering i EU-parlamentet, men här\r\nhemma i Sverige visste vi inte tillräckligt för att få\r\nfram denna lagstiftning. Man måste i en sådan här\r\nfråga kunna ställa ett krav på oss lagstiftare att vi\r\nklarar av att hantera en lagstiftning i detta ärende.\r\nHåkan Holmberg hävdade att lagstiftning är det\r\nenda som vi har pläderat för. Det har framgått här att\r\ndet är inte bara detta det handlar om. Men det är ett\r\nverksamt redskap för att komma åt denna hantering.\r\nDet är vad det handlar om.\r\nHåkan Holmberg sade att vi som vill få till stånd\r\nett sådant beslut, som vi hade hoppats skulle gälla nu\r\nfrån årsskiftet, skulle föra en demonstrationspolitik.\r\nVad innebär detta, Håkan Holmberg?\r\nJag tror att Folkpartiet och Moderaterna har gjort\r\ntryckfrihetslagstiftningen en björntjänst. Det är inte på\r\ndetta sätt som vi skapar tilltro till vår lagstiftning. Det\r\när inte på detta sätt som vi skapar tilltro till\r\nparlamentets möjligheter, kraft och styrka att agera i\r\nen för folket viktig fråga. Jag tror att man undergräver\r\ntilltron, och då är det allvarligt.\r\nI detta läge finns det nu ingenting annat att göra än\r\natt rösta igenom detta förslag. Vi får vänta fyra år på\r\nett verksamt medel att komma åt barnpornografin, och\r\ndet beklagar jag.</pre><pre>Anf.  39  HÅKAN HOLMBERG (fp) replik:\r\nHerr talman! Jag vill bara för klarhetens skull\r\npåminna Dan Ericsson om det jag sade för ett tag\r\nsedan om beslutet i EU-parlamentet. Jag skulle gärna\r\nha röstat för det. Jag hoppas att alla ledamöter här om\r\nde suttit i detta parlament hade gjort samma sak.\r\nMen detta löser inte problemet med hur en lag\r\nskall utformas i de enskilda medlemsländerna, och\r\ninte heller i Sverige. Vi har här i alla fall exakt samma\r\npraktiska problem att ta hänsyn till. Det måste man\r\ngöra när man fattar beslut.\r\nVilka lagar det än är fråga om, och i synnerhet\r\ngrundlagar och sådana ändringar av grundlagar som\r\nberör utomordentligt centrala och fundamentala\r\nprinciper, måste man ge sig tid och möjlighet att\r\növerblicka konsekvenserna.\r\nDet vi nu kommer att fatta beslut om -\r\nkonfiskering och förverkande av vinster på grund av\r\nbefattning med barnpornografi - är inte åtgärder som\r\nhar den här typen av svåröverblickbara konsekvenser.\r\nEn kriminalisering av innehav är tyvärr inte riktigt\r\nlika enkelt.\r\nDärför är jag mycket glad att det nu kommer att\r\nbli en ordentlig utredning så att vi får belyst vad en\r\nsådan lagstiftning, om den kommer till stånd,\r\nverkligen innebär och hur gränsdragningsproblem och\r\nannat kommer att lösas.</pre><pre>Anf.  40  DAN ERICSSON (kds) replik:\r\nHerr talman! Återigen säger Håkan Holmberg att\r\nlagstiftning inte löser problemet. Vem har sagt det?\r\nDet är ett viktigt redskap för att komma åt den här\r\nhanteringen, Håkan Holmberg. Det ni har gjort är att\r\nni motsatt er att vi får fram det redskapet nu vid\r\nårsskiftet. Ni har fördröjt detta ytterligare fyra år.\r\nMan kan inte överblicka konsekvenserna, säger\r\nHåkan Holmberg. Jag minns från debatten i våras att\r\nman talade om snabbspår när det gäller\r\ngrundlagsändringar och att man inte skall  använda\r\ndetta snabbspår, som man uttryckte det. Men det går\r\ntydligen ändå att göra det när det handlar om\r\nkonfiskering.\r\nVarför skulle man inte kunna fatta ett sådant\r\nbeslut om innehavskriminalisering? Vi vet att det\r\nfinns underlag för att fatta ett beslut. Det är lätt att ta\r\nfram en lagstiftning. Vi vet att andra länder har en\r\nsådan. Men här i Sverige mälde sig Moderaterna och\r\nFolkpartiet ut så att vi inte fick fram detta verksamma\r\nbeslut.</pre><pre>Anf.  41  HÅKAN HOLMBERG (fp) replik:\r\nHerr talman! Den enkla skillnaden är den att man\r\när tvungen att fundera över en förändring av en\r\ngrundlag. Sådant är något som man skall ta på ett\r\nmycket stort allvar. Det är inget man skriver ihop på\r\nen kafferast, och det tror jag inte någon på allvar\r\nmenar.\r\nOm man skall förändra grundlagar, och i\r\nsynnerhet sådana som berör så fundamentala principer\r\nför hela vårt statsskick som de principer som\r\naktualiseras i kriminaliseringsfrågan, är detta svårare\r\nän att fatta beslut om konfiskering. Där finns inte den\r\nhär typen av svåröverblickbara konsekvenser.\r\nDet har över huvud taget inte att göra med hur\r\nallvarligt man bedömer barnpornografi eller om man\r\nföreställer sig att lagstiftning av det ena eller andra\r\nslaget är det enda som hjälper. Jag tror inte att någon\r\nhär på allvar tror att det bara är det som hjälper.\r\nDet jag har reagerat över vid några tillfällen i\r\ndebatten är att det förekommit inlägg där det har låtit\r\nsom om detta var den enda åtgärd som över huvud\r\ntaget är relevant. Det tycker jag inte är ett rimligt sätt\r\natt beskriva en situation där det redan råder förbud\r\nmot produktion av barnpornografi.\r\nVi kommer dessutom i dag att fatta beslut om\r\nytterligare skräpningar av den lagstiftning som redan\r\nfinns som innebär att vi skapar möjlighet för\r\nkonfiskering och förverkande av vinster. Jag tycker att\r\ndetta är ett stort framsteg.</pre><pre>Anf.  42  DAN ERICSSON (kds) replik:\r\nHerr talman!  Man tar inte fram en lagstiftning på\r\nen kafferast, sade Håkan Holmberg. Nej, det är sant.\r\nMen det är inte heller någon som har begärt det.\r\nDåvarande ansvarige för Justitiedepartementet\r\nhade lång tid på sig. Det har pågått utredningsarbete.\r\nOckså konstitutionsutskottet hade viss tid på sig att\r\nklara av att hantera detta lagstiftningsarbete.\r\nDet finns exempel på andra utskott i detta\r\nparlament som tagit fram mycket omfattande\r\nlagstiftningar på eget initiativ. Men i den här frågan\r\nkunde inte konstitutionsutskottet samla sig och ta\r\nfram ett förslag. Jag begärde inte att man skulle göra\r\ndet på en kafferast. Jag vet att man hade så oerhört\r\nmycket längre tid på sig.\r\nSedan säger Håkan Holmberg att det låtit som om\r\nlagstiftning varit det enda sättet att komma åt den här\r\nhanteringen. Det må vara att det har låtit på det sättet,\r\nmen det är ingen som har sagt det. Det kan inte vara\r\nett bärande argument för att avvisa det här\r\nlagstiftningsförslaget.</pre><pre>Överläggningen var härmed avslutad.\r\n(Beslut fattades efter 14 §.)</pre><pre>12 §  Normgivningsfrågor på\r\ndataskyddsområdet m.m. (vilande\r\ngrundlagsbeslut)</pre><pre>Föredrogs\r\nkonstitutionsutskottets betänkande\r\n1994/95:KU7 Normgivningsfrågor på\r\ndataskyddsområdet m.m. (vilande\r\ngrundlagsbeslut).</pre><pre>Förste vice talmannen konstaterade att ingen talare\r\nvar anmäld.\r\n(Beslut fattades efter 14 §.)</pre><pre> 13 §  Vallagsfrågor m.m.</pre><pre>Föredrogs\r\nkonstitutionsutskottets betänkande\r\n1994/95:KU11 Vallagsfrågor m.m.</pre><pre>Förste vice talmannen konstaterade att ingen talare\r\nvar anmäld.\r\n(Beslut fattades efter 14 §.)</pre><pre> 14 §  Förvaltningsfrågor</pre><pre>Föredrogs\r\nkonstitutionsutskottets betänkande\r\n1994/95:KU12 Förvaltningsfrågor.</pre><pre>Anf.  43  OLA KARLSSON (m):\r\nHerr talman! Utskottets betänkande behandlar ett\r\nantal förvaltningsfrågor av större eller mindre\r\nbetydelse för vårt land. Jag tänkte helt kort beröra den\r\nreservation som finns i betänkandet.\r\nVi reservanter begär att regeringen skall få i\r\nuppdrag att göra en aktiv inventering av de områden\r\ndär myndighetsutövning utan problem kan överlämnas\r\ntill privata företag eller organisationer. Vi anser att\r\ndet behövs ett aktivt uppdrag till regeringen för att\r\ndetta skall bli gjort. Majoritetens passiva\r\nförhållningssätt kommer enligt vår mening att leda till\r\natt ingenting händer på det här området.\r\nHerr talman! Med detta vill jag yrka bifall till\r\nreservationen och i övrigt till hemställan i utskottets\r\nbetänkande.</pre><pre>Anf.  44  PÄR-AXEL SAHLBERG (s):\r\nHerr talman! Här är svängningarna stora från den\r\nstora, svåra och komplicerade frågan om\r\nbarnpornografi till dessa förvaltningsfrågor som tycks\r\nvara av mer begränsad administrativ art.\r\nSocialdemokraterna, Centern, Vänstern och\r\nMiljöpartiet har i konstitutionsutskottet avstyrkt Ylva\r\nAnnerstedts motion. Hon motionerar om\r\nmyndighetsutövning. Motionen är litet mer\r\nvittsyftande än vad vi nyss hörde. Den avser nämligen\r\natt mer organiserat föra över myndighetsutövningen\r\ntill privata företag eller organisationer.\r\nDen 18 september i år gick det svenska folket till\r\nvalurnorna. Det valde i en överväldigande majoritet\r\nav kommuner och landsting en socialdemokratisk\r\npolitik. Även i riksdagsvalet röstade en majoritet för\r\nförändring. Allra tydligast var dessa väljartendenser i\r\nde kommuner som längst, snabbast och kanske\r\nslarvigast rusat fram längs privatiseringsspåret.\r\nDärför är det inte förvånande att denna motion i\r\nden gamla andan fortfarande ligger på riksdagens\r\nbord. Mer bekymmersamt är det att moderater och\r\nfolkpartister ingenting lärt. Myndighetsutövning är\r\nden del av den offentliga verksamheten som tydligast\r\noch mest märkbart för individen visar på den starka\r\nrelation som finns mellan kollektivet stat eller\r\nkommun respektive den enskilde. Därför är det den\r\ngemensamma verksamhet som måste utföras med\r\nstörst hänsynstagande och med stora inslag av\r\nomsorg.\r\nAtt planmässigt privatisera denna del av\r\nverksamheten förefaller därför inte omdömesgillt. Att\r\nsedan föregående talare kallar motsatsen till denna\r\nplanmässiga privatisering för passivitet är möjligen ett\r\nminne av de gamla och misslyckade tongångarna.\r\nAtt det sedan finns vissa områden inom\r\nmyndighetsutövandet som i begränsad omfattning kan\r\nlämpa sig för såväl privatisering som konkurrens\r\nmotsäger inte det jag sagt.\r\nVi socialdemokrater har därför initierat beslutet att\r\navvisa motionen och i stället formulerat majoritetens\r\nställningstagande. Där talar vi om att överlämnande\r\nav myndighetsutövning skall ske med stöd av lag.\r\nBeslutet bör föregås av noggranna överväganden och\r\naktualiseras först när behov uppstår. Det är alltså ett\r\nhelt annat angreppssätt på problemet.\r\nJag tillstyrker därför konstitutionsutskottets\r\nförslag i det avseendet och i dess helhet i betänkande\r\nnr 12 och avvisar Folkpartiets och Moderaternas\r\nförslag om att begära förslag från regeringen på\r\nområden där myndighetsutövning utan problem kan\r\növerlämnas till privata företag eller organisationer.</pre><pre>Överläggningen var härmed avslutad.</pre><pre>Beslut\r\nKU1 Valperiodens längd m.m. (vilande\r\ngrundlagsbeslut)\r\nKammaren biföll utskottets hemställan.</pre><pre>KU2 Reformera riksdagsarbetet (vilande\r\ngrundlagsbeslut m.m.)\r\nKammaren biföll utskottets hemställan.</pre><pre>KU3 En ombildning av arbetsgivarorganisationen\r\nför det statliga området (vilande grundlagsbeslut med\r\nföljdlagstiftning)\r\nMom. 1 (ändring i regeringsformen)\r\n1. utskottet\r\n2. res. 1 (v)\r\nVotering:\r\n275 för utskottet\r\n20 för res. 1\r\n54 frånvarande\r\nKammaren biföll utskottets hemställan.\r\nPartivis fördelning av rösterna:\r\nFör utskottet:  136 s, 67 m, 23 c, 22 fp, 16 mp, 11\r\nkds\r\nFör res.:       1 s, 19 v\r\nFrånvarande:    24 s, 13 m, 4 c, 4 fp, 3 v, 2 mp, 4\r\nkds</pre><pre>Mom. 2 (ändring i sekretesslagen)\r\nKammaren biföll utskottets hemställan.</pre><pre>KU4 Förvaring av allmänna handlingar hos andra\r\norgan än myndigheter (vilande grundlagsbeslut och\r\nföljdlagstiftning)\r\nKammaren biföll utskottets hemställan.</pre><pre>KU5 Inkorporering av Europakonventionen och\r\nandra fri- och rättighetsfrågor (vilande\r\ngrundlagsbeslut)\r\nKammaren biföll utskottets hemställan.</pre><pre>KU6 Ytterligare åtgärder mot barnpornografi\r\nm.m. (vilande grundlagsbeslut)\r\nKammaren biföll utskottets hemställan.</pre><pre>KU7 Normgivningsfrågor på dataskyddsområdet\r\nm.m. (vilande grundlagsbeslut)\r\nKammaren biföll utskottets hemställan.</pre><pre>KU11 Vallagsfrågor m.m.\r\nKammaren biföll utskottets hemställan.</pre><pre>KU12 Förvaltningsfrågor\r\nMom. 2 (myndighetsutövning)\r\n1. utskottet\r\n2. res. (m, fp)\r\nKammaren biföll utskottets hemställan med\r\nacklamation.</pre><pre>Övriga moment\r\nKammaren biföll utskottets hemställan.</pre><pre> Beslut om samlad votering\r\nPå förslag av förste vice talmannen medgav\r\nkammaren att de på föredragningslistan återstående\r\närenden fick avgöras i ett sammanhang efter avslutad\r\ndebatt.</pre><pre>15 §  Haparanda skärgårds nationalpark</pre><pre>Föredrogs\r\njordbruksutskottets betänkande\r\n1994/95:JoU3 Haparanda skärgårds nationalpark\r\n(prop. 1993/94:254).</pre><pre>Förste vice talmannen konstaterade att ingen talare\r\nvar anmäld.\r\n(Beslut fattades efter 29 §.)</pre><pre> 16 §  Miljöklasser för bensin m.m.</pre><pre>Föredrogs\r\njordbruksutskottets betänkande\r\n1994/95:JoU5 Miljöklasser för bensin m.m. (prop.\r\n1994/95:4).</pre><pre>Anf.  45  GUDRUN LINDVALL (mp):\r\nHerr talman! Vi står i begrepp att fatta ett beslut\r\nangående miljöklassning av bensin. Enligt förslaget\r\nfår vi en klass 2 och en klass 3, och den bensin som\r\ninnehåller minst bly får en lägre skatteklass. Det är i\r\noch för sig ett mycket bra förslag. Miljöpartiet tycker\r\natt vi skall använda ekonomiska styrmedel för att få\r\ndet som är minst miljöfarligt att gynnas på\r\nmarknaden.\r\nMen det har visat sig att i och med det här\r\nförslaget missgynnas den petroleumprodukt som är\r\nminst miljöskadlig, nämligen någonting som kallas\r\nför akrylatbensin.\r\nAkrylatbensin är en petroleumprodukt, precis som\r\nvanlig bensin, men den tas fram på litet annat sätt, och\r\nden är betydligt miljövänligare än alla andra\r\npetroleumprodukter som finns. Den har betydligt\r\nlägre svavelhalt. Den har betydligt lägre blyhalt. Den\r\ninnehåller mycket litet bensen, som är ett av de ämnen\r\nsom man skall undvika i petroleumprodukter och som\r\när mycket giftigt. Den innehåller betydligt färre\r\naromater.\r\nVid bifall till det betänkande som vi skall ta\r\nställning till i dag kommer akrylatbensinen att\r\nmissgynnas därför att den har en annan\r\nsammansättning som gör att den är flyktigare -\r\nångtrycket är annorlunda. Med det förslag som finns i\r\ndag kommer den bensinen inte att kunna klassas som\r\nblyfri. Den kommer att hamna i en skatteklass som\r\ninnebär att den beskattas som blyade produkter. Den\r\nkommer alltså att klart missgynnas på marknaden.\r\nVi har fått reda på i jordbruksutskottet att det här\r\negentligen är ett förbiseende från Naturvårdsverket\r\nsom man djupt beklagar. Från Miljöpartiets sida\r\nmåste jag bara instämma i det beklagandet.\r\nNaturligtvis skall det vara så att när vi fattar beslut om\r\nskatteklasser skall den bensin som är bäst också ha\r\njust de fördelar som man velat åstadkomma med\r\nekonomiska styrmedel.\r\nHur skall vi då kunna komma till rätta med det\r\nhär? Såvitt jag förstår, har man i Norge gjort det lätt\r\nför sig. Man har sagt att i och med att akrylatbensin är\r\nden petrolumprodukt som är miljöbäst beskattas den\r\ninte alls!\r\nAkrylatbensin används i första hand till skotrar,\r\ntill gräsklippare, till tvåtaktsmotorer och till sågar.\r\nDet är mycket viktiga användningsområden, därför att\r\nmånga av dessa redskap hanteras på ett sådant sätt att\r\nmänniskor står nära avgaserna. I och med att man kan\r\nanvända akrylatbensin utsätts man för betydligt\r\nmindre hälsoproblem än man gör när man använder\r\nbensin med låg blyhalt.\r\nJag har förstått att vi i utskottet egentligen är litet\r\nbekymrade över att akrylatbensinen kommer att\r\nmissgynnas så kraftigt. Jag har också förstått att\r\nregeringen håller på att se över frågan och har tänkt\r\nsig att komma med ett tillägg som gör att\r\nakrylatbensinen så snabbt som möjligt hamnar i rätt\r\nskatteklass. Den skatteklassen borde vara bättre än det\r\nvi i dag kallar miljöklass 2.\r\nVi diskuterade i jordbruksutskottet i går om vi\r\nskulle återremittera ärendet just för att inte missgynna\r\nakrylatbensinen under den tid det tar för regeringen\r\natt få fram ett förslag som gör att bensinen hamnar\r\nrätt. Jag har förstått att Miljöpartiets synpunkt, dvs. att\r\närendet egentligen borde återremitteras, av skilda skäl\r\ninte kommer att vinna bifall. Man menar att det är lika\r\nbra att köra nu, och sedan får man klara av de\r\nolycksfall som har skett i efterhand. Under den tiden\r\nkommer akrylatbensinens konkurrenskraft att\r\nsnedvridas kraftigt. De som köper denna bensin,\r\nframför allt till motorsågar, kommer alltså att få köpa\r\nen produkt som är betydligt dyrare än den bensin som\r\nklassas som miljöklass 2. Det finns en stor risk för att\r\nmånga av dessa människor kommer att använda den\r\nbensin som är billigast av ekonomiska skäl och utsätta\r\nsig för en betydligt större hälsorisk och miljörisk än\r\nvad som är nödvändigt. Det är mycket olyckligt.\r\nFörbiseendet från Naturvårdsverket och från de\r\npartier som har jobbat med propositionen - både förra\r\nregeringen och denna regering - är litet märkligt. Det\r\när väl känt att denna produkt finns på marknaden. Om\r\nman menar allvar med att indela i skatteklasser så att\r\ndet som är miljöbäst också gynnas är det konstigt att\r\ninte akrylatbensinen har varit en av de bensinsorter\r\nsom man verkligen har sett över i sammanhanget.\r\nVi har förstått att regeringen avser att skyndsamt\r\nlägga fram förslag om en förändring så att\r\nakrylatbensinen i fortsättningen inte kommer att\r\nmissgynnas. Jag anser dock att vi inte skall släppa\r\nfram betänkandet innan akrylatbensinen är med i\r\nbetänkandet. Därför yrkar jag på återremiss för\r\närendet.</pre><pre>Anf.  46  LENNART BRUNANDER (c):\r\nHerr talman! Det är egentligen ett ganska viktigt\r\nbeslut om miljöklassning av bensin vi har att fatta. Vi\r\nhar arbetat med frågan ganska länge. Vi har försökt\r\natt få fram ett bra förslag, och det har vi lyckats med\r\ntill slut.\r\nMen ingenting är fullkomligt - ej heller detta. De\r\nbekymmer som Gudrun Lindvall har redovisat är i allt\r\nväsentligt riktiga. De ansträngningar som har gjorts\r\nför att få fram bättre bensin, både ur hälsosynpunkt\r\noch ur miljösynpunkt, tillgodoses inte i förslaget.\r\nNaturvårdsverket har som sagt gjort ett förbiseende\r\nnär man har klassat bensinen.\r\nMan skall naturligtvis inte överdriva alltför\r\nmycket, eftersom det i pengar räknat inte gäller så\r\nförfärligt mycket. Akrylatbensinen kostar 4-5 kr mer\r\nper liter än den vanliga bensinen just därför att den är\r\ndyrare att framställa. Detta beslut innebär att den\r\ndirekt kommer att kosta ytterligare 6 öre mer per liter.\r\nI slutskedet kommer det naturligtvis att bli litet mer\r\neftersom priset förmeras på vägen fram till\r\nkonsumenten. Det har naturligtvis ingen ekonomiskt\r\navgörande betydelse, men det är fel signal.\r\nDet är rätt att vi därför, som Gudrun Lindvall\r\nsade, har diskuterat att lägga fram ett förslag om\r\nåterremiss för att göra något åt det. Men vi gör inte\r\ndet. Det finns en del saker som gör att det är viktigt\r\natt hela förslaget går igenom.\r\nDet är tänkt att skatteklassningen skall råda redan\r\nfrån den 1 december, och det är kopplat till\r\nskatteutskottets förslag i nästa ärende om\r\nskattefrågorna. Det är också kopplat till\r\növerenskommelser med petroleumbranschen. Om vi\r\nhar rätt uppgifter har dessutom regeringen\r\nuppmärksammat frågan. De statssekreterare som\r\njobbar med dessa frågot samlas enligt de uppgifter vi\r\nhar fått i dag för att diskutera en förändring och ett\r\nnytt förslag som kan korrigera misstaget. Det tycker\r\njag att vi orkar med att vänta på.\r\nDärför yrkar jag bifall till hemställan i\r\nbetänkandet. Vi får ha uppmärksamheten riktad på att\r\nändringarna kommer till.\r\nSjälv har jag engagerat mig mycket för att försöka\r\nfå bort skatten på denna typ av bensin i kammaren\r\nunder många år, men det har inte lyckats. Den\r\nmajoriteten har jag inte lyckats skapa. Det hör\r\negentligen inte till detta ärende, utan det tas upp litet\r\nlängre fram.\r\nEftersom Gudrun Lindvall nämnde Norge kan jag\r\nsom kuriosa säga att de motioner vi har väckt i den\r\nsvenska riksdagen och resultatet av den behandling\r\nfrågan har fått här skickades över till de företag i\r\nNorge som gör denna bensin. Där antog man helt\r\nenkelt förslaget. Ansträngningarna i den svenska\r\nriksdagen gav bättre resultat i Norge. Det är kanske\r\natt beklaga för oss som har jobbat med frågan.\r\nDet faktum att akrylatbensinen inte skall tillhöra\r\nmiljöklass 2 är inte bra. Det är fel signal. Det är ingen\r\nkatastrof eftersom det inte rör så förfärligt mycket i\r\npengar räknat, och vi förväntar oss att man snabbt får\r\nfram en förändring. Därför yrkar jag bifall till\r\nhemställan i betänkandet just nu.</pre><pre>Anf.  47  GUDRUN LINDVALL (mp)\r\nreplik:\r\nHerr talman! Lennart Brunander tar upp en del\r\nsaker som jag har misstänkt när det gäller förslaget,\r\nnämligen att det finns olika intressen.\r\nPetroleumindustrin har legat bakom många av de\r\nparametrar som har fastställts för miljöklass 2. Jag\r\ntycker att det är märkligt att parametrarna har satts\r\nprecis på ett sådant sätt att akrylatbensin inte kan\r\ninnefattas i miljöklass 2.\r\nDe stora producenterna som tillverkar bensin i\r\nmiljöklass 2 gynnas nu naturligtvis framför de små\r\nprodeucenterna som producerar akrylatbensin. Det är\r\ninte de stora oljebolagen som producerar\r\nakrylatbensin i Sverige i dag, utan det är de små. Det\r\ninnebär också att de små bolag som verkligen vågar\r\nsatsa på en miljöriktig produkt får totalt fel signaler\r\nfrån Sveriges riksdag. Det anser jag är ytterst\r\nallvarligt. Vill vi ha i gång en miljöindustri i Sverige,\r\noch vill vi ha bolag som vågar satsa rätt, måste vi\r\nockså vara mycket nogranna när vi tar fram förslagen\r\nså att vi inte hamnar så fel som vi gör nu.\r\nDet är förvånande att höra Lennart Brunander säga\r\natt Centern har engagerat sig mycket i denna fråga.\r\nDet borde har märkts på det betänkande som har tagits\r\nfram, som ju egentligen kommer från den borgerliga\r\nregeringen. Man är kanske inte helt överens inom\r\nCentern om att akrylatbensinen skall gynnas framför\r\nen del andra petroleumprodukter. Jag bara undrar.</pre><pre>Anf.  48  LENNART BRUNANDER (c)\r\nreplik:\r\nHerr talman! Man kan gärna få undra över hur\r\nolika saker kommer till, Gudrun Lindvall. Det gör\r\nman ibland.\r\nCenterpartiet har varit ganska ensamt om att slåss\r\nför att ta bort skatten på akrylatbensinen. Men det har\r\ninte med detta ärende att göra. Det vi talar om är\r\nmiljöklassning av bensin.\r\nGudrun Lindvall och jag är helt överens om vad\r\nsom är fel och hur det skall rättas till. Jag tror inte att\r\nvi skall måla upp spöken och säga att någon har varit\r\nmed och petat för att det skulle bli fel. Jag tror att det\r\när blott och bart ett förbiseende. Man har inte varit\r\nuppmärksam på denna fråga på Naturvårdsverket.\r\nDet har som Gudrun Lindvall också sade att göra\r\nmed ångtrycket. En av fördelarna med denna typ av\r\nbensin är att den har ett lågt ångtryck. Nu ligger det\r\nlägre än reglerna säger, och då faller bensinen utanför\r\nmiljöklassen. Det är inte bra. Vi har haft samma\r\nbekymmer med blandningarna mellan paraffin och\r\nrapsolja. Det var exakt samma sak. Vi har haft svårt\r\natt få det att rättas till också.\r\nMan har sagt att det skall kunna ske förändringar\r\nganska snabbt. Det är vår uppgift att se till att det blir\r\nså.</pre><pre>Anf.  49  GUDRUN LINDVALL (mp)\r\nreplik:\r\nHerr talman! Det märkliga är just att vi har fått\r\nkrav på ett ångtryck som ligger precis så högt att\r\nakrylatbensin inte kommer med. Man borde ha varit\r\nobservant på detta i ett tidigare skede, när frågan\r\nbehandlades i jordbruksutskottet. Även vi i\r\nMiljöpartiet borde naturligtvis ha varit observanta,\r\nvilket vi tyvärr inte var. Eftersom Lennart Brunander\r\nkände till förhållandena är jag förvånad över att\r\nfrågan inte togs upp i den diskussion vi hade runt\r\nbetänkandet i jordbruksutskottet. Jag aktualiserade\r\nfrågan i jordbruksutskottet i går efter att ha blivit\r\nuppvaktad av industrin.\r\nJag hoppas att Miljöpartiet, förhoppningsvis\r\ntillsammans med i alla fall delar av Centern, kan se\r\ntill att akrylatbensinen blir befriad från skatt och att vi\r\ntillsammans kanske kan vara mer framgångsrika än\r\nvad Centern uppenbarligen har varit hittills.</pre><pre>Anf.  50  LENNART BRUNANDER (c)\r\nreplik:\r\nHerr talman! Jag förutsätter också att vi kan\r\nhjälpas åt. Jag tror att det behövs fler som hjälper till\r\nför att vi skall få igenom förändringen. Jag utgår\r\nockså från att den nuvarande regeringen kommer att\r\nhjälpa till.</pre><pre>Anf.  51  INGA-BRITT JOHANSSON (s):\r\nHerr talman! Vi är alla överens om att det är en\r\nmiss som är gjord, och vi beklagar det. Däremot är vi\r\ninte överens om att det skulle vara till någon fördel att\r\nåterremittera detta ärende och därmed förhindra den\r\nmiljövinst som vi gör genom att de nya skattesatserna\r\nkan träda i kraft den 1 december. Jag yrkar bifall till\r\nutskottets hemställan och avslag på\r\nåterremissyrkandet.\r\nDet är beklagligt att sådana här missar sker och att\r\nde hänger med rakt igenom. Jag vill poängtera det\r\nfaktum att det inte fanns någon motion från\r\nmiljöpartiet som försökte rätta till det hela när vi\r\nbehandlade ärendet i utskottet. Att frågan kom upp\r\növer huvud taget berodde på att den berörda industrin\r\nkontaktade oss ledamöter från olika håll nu under\r\nhelgen.\r\nNu har jag talat med departementet. Där säger\r\nman att Naturvårdsverket har gjort ett underlag som\r\nkommer till departementet inom en vecka och att man\r\nutgår från att det skall gå att lägga fram en proposition\r\nsom behandlar akrylatbensinen före jul. Sedan beror\r\ndet naturligtvis på oss i riksdagen hur snabbt vi\r\nbehandlar det. Med den korta tid som det handlar om\r\nkan jag inte alls tro att det kommer att slå ut den\r\nindustri som tillverkar akrylatbensinen, utan vi kan få\r\nen tillfredsställande behandling.</pre><pre>Anf.  52  GUDRUN LINDVALL (mp)\r\nreplik:\r\nHerr talman! Det är riktigt att det inte fanns någon\r\nmotion från Miljöpartiet om detta. Det beror på att\r\nindustrin inte hade kontaktat oss utan\r\nSocialdemokraterna. Det gjordes i mitten av oktober,\r\nalltså innan vi behandlade ärendet i\r\njordbruksutskottet. Det gör det så mycket underligare\r\natt det inte fanns synpunkter från Socialdemokraterna\r\npå detta när vi behandlade ärendet i\r\njordbruksutskottet.\r\nJag skall ta kontakt med den berörda industrin och\r\ntala om vilka vägar man bör gå i fortsättningen för att\r\nde synpunkter man framför verkligen skall komma\r\nfram till utskottet. Det är uppenbart att det brev som\r\nskickades den 18 oktober till Socialdemokraterna, till\r\nmiljöministern, inte har föranlett någon fortsatt\r\ndiskussion inom den socialdemokratiska gruppen. Det\r\nkan jag bara beklaga. Hade det gjort det, hade vi\r\nkunnat rätta till detta vid behandlingen i\r\njordbruksutskottet.\r\nJag fick kännedom om detta i fredags och har\r\nagerat så fort jag har kunnat, vilket var på\r\njordbruksutskottets sammanträde i går. Hade jag fått\r\nvetskap om felaktigheten på ett tidigare stadium, hade\r\njag naturligtvis försökt rätta till den när ärendet\r\nbehandlades i jordbruksutskottet.\r\nJag hoppas att jag i fortsättningen kan se till att jag\r\när bättre informerad i tid. Det beror kanske också på\r\natt det är så kort tid efter valet. Vad jag hoppas på är\r\natt socialdemokraterna menar allvar med att man\r\nskyndsamt skall utreda frågan och komma fram med\r\nett förslag som helst gör att vi får, som i Norge, en\r\nskattebefrielse för akrylatbensinen. Det är vad som\r\nbehövs för att denna produkt skall öka på marknaden.\r\nI dag används akrylatbensin i första hand som ett\r\ntvåtaktsbränsle. Men den kan mycket väl användas i\r\nfyrtaktsmotorer. Den håller på att bli billigare.\r\nProduktionsförhållandena gör att priset på produkten\r\nsjunker. Den kommer snart, om vi får en riktig\r\nskatteklassning, att vara mycket konkurrenskraftig på\r\nmarknaden. Men då krävs det att vi politiker verkligen\r\nmenar allvar när vi säger att vi skall gynna de\r\nmiljöriktiga produkterna och se till att vi får en\r\nskatteklassning som gynnar denna produkt. Det är\r\nbråttom, Socialdemokraterna!</pre><pre>Anf.  53  INGA-BRITT JOHANSSON (s)\r\nreplik:\r\nHerr talman! Liksom Gudrun Lindvall fick jag\r\noch, såvitt jag förstår, de flesta andra information om\r\ndetta i fredags och lördags. Vi har alltså agerat lika\r\nfort allihop.\r\nHuruvida det kommande förslaget från regeringen\r\nkommer att innehålla någon skattebefrielse eller inte\r\nhar jag faktiskt ingen uppfattning om. Det enda jag\r\nhar en uppfattning om är att det kommer ett förslag\r\noch att det förslaget kommer tämligen snabbt.</pre><pre>Anf.  54  GUDRUN LINDVALL (mp)\r\nreplik:\r\nHerr talman! Det brev som jag har fått mig till\r\nhanda är skrivet till miljöminister Anna Lindh, och\r\nhon har fått det den 18 oktober.</pre><pre>Överläggningen var härmed avslutad.\r\n(Beslut fattades efter 29 §.)</pre><pre>17 §  Differentierad skatt på blyfri bensin</pre><pre>Föredrogs\r\nskatteutskottets betänkande\r\n1994/95:SkU1 Differentierad skatt på blyfri bensin\r\n(prop. 1994/95:11).</pre><pre>Anf.  55  LARS BÄCKSTRÖM (v):\r\nHerr talman! Detta ärende hänger till stor del\r\nsamman med det förra ärendet. Jag erinrar mig att\r\nmin mormor brukade säga åt mig att fort och väl inte\r\nföljs åt. Man skulle kunna tro att detta ärende har\r\nberetts oerhört skyndsamt, och därför har det blivit en\r\ndel lapsusar. Så är det inte. Detta ärende har gått\r\nganska långsamt. Ibland kan tyvärr sakta och\r\nbristfälligt också följas åt.\r\nFrån Vänsterpartiets sida motionerade vi om dessa\r\nfrågor i januari i år. Vi konstaterade att detta var ett\r\nuppdrag som Naturvårdsverket fick 1992 och att det\r\nsedan länge har funnits ett färdigt utredningsförslag\r\nsom har remissbehandlats och godkänts. Vi\r\nmotionerade därför i januari om att man skulle få\r\ndenna miljödifferentiering inom klass 2 skyndsamt.\r\nDet hände ingenting från regeringssidan, den\r\ndåvarande borgerliga regeringen. Detta var en av de\r\nsista propositioner som regeringen, och Bo Lundgren\r\nsom dåvarande skatteminister, lämnade. Man får väl\r\nsäga att det var tur att han hann med detta innan\r\nregeringen fick avgå. Annars hade det sett mycket illa\r\nut.\r\nVi tycker att det är bra att det äntligen har kommit\r\nett förslag om en differentiering. Men vi tycker att en\r\ndifferentiering på 6 öre är för svag. Vi har sagt i vår\r\nmotion att vi vill ha en kraftigare differentiering på\r\n10-15 öre. Det skulle ge en större styrka för att få\r\növer konsumtionen till en bättre miljöprofil. Vi har\r\ninte fått stöd för det i utskottet än så länge. Vi tror att\r\nvi kommer att få det så småningom.\r\nVi har nu två moment att behandla. Det första är\r\natt godkänna den differentiering som föreslås. Det\r\nstöder vi naturligtvis. När det gäller mom. 2 i\r\nutskottets hemställan yrkar vi bifall till\r\nVänsterpartiets förslag, att riksdagen skall ge\r\nregeringen till känna att det behövs en kraftigare\r\nrabatt inom intervallet 10-15 öre.\r\nHerr talman! Vi yrkar bifall till Vänsterpartiets\r\nyrkande beträffande mom. 2.\r\nDet har förekommit en debatt tidigare om\r\nakrylatdrivmedel - det är väl produktnamnet Aspen\r\nman tänker på framför allt. Jag delar de synpunkter\r\nsom Miljöpartiet har framfört, som också\r\nSocialdemokraterna, regeringssidan, och även\r\nCentern håller med om. Men vi vinner ingenting på\r\natt ännu en gång låta bli att ta ett steg i rätt riktning.\r\nVi kan mycket väl ta ett steg i rätt riktning nu och\r\nsedan tillsammans ta ännu fler steg, så att vi kan\r\nkomma till rätta med det fel som gjorts vad gäller\r\nAspen och akrylatbensinen.</pre><pre>Anf.  56  RONNY KORSBERG (mp):\r\nHerr talman! Oavsett vem som har föreslagit vad\r\noch hur långsamt eller snabbt ärendet har beretts när\r\ndet gäller miljöklassningen, tycker vi att det är bra att\r\ndet äntligen sker någonting på detta område. Det är en\r\nsak som Miljöpartiet har slagits för under en längre\r\ntid, att vi skall få en tydlig skillnad mellan olika\r\nprodukter, så att man, bl.a. med hjälp av lagen om\r\nkemiska produkter, kan peta bort det som inte är så\r\nbra.\r\nOm man tittar på förslaget till prisdifferentiering\r\ninser man ganska lätt att den föreslagna skillnaden\r\ninte kommer att räcka till för att ge den styreffekt och\r\nden förändring av konsumtionsmönstret vi\r\neftersträvar.\r\nVi förutsätter också att frågan om akrylatbensin\r\nkommer att behandlas snabbt, att vi får med den i\r\nmiljöklassningen och att den hamnar i den klass där\r\nden bör hamna.\r\nVi kan inte heller inse att den skillnad som\r\nVänsterpartiet föreslår, 10-15 öre, skulle räcka till.\r\nVerkligheten är den att skillnaden mellan vanliga\r\nbensinmärken är minst 50 öre. Folk kommer alltså\r\ninte att upptäcka skillnaden prismässigt på dessa olika\r\nprodukter. Det är ju den styrsignalen vi efterlyser. För\r\natt få den effekten är det nödvändigt med en skillnad\r\nsom är i storleksordningen 1 krona.\r\nDet är därför vi har föreslagit det här. Vi kan inte\r\nacceptera synsättet att det är\r\nproduktionskostnadsskillnaden som skall vara\r\navgörande för vilken skatteskillnad det skall vara.\r\nSyftet med lagstiftningen är självfallet att få till stånd\r\nen förändring av konsumtionsmönstret. Då måste man\r\nanvända sådana styrsignaler som uppfattas av\r\nmarknaden - av konsumenterna. De ser prislappen på\r\nbensinmackens skyltar. Därför föreslår vi, som sagt,\r\ndenna skillnad på 1 krona.\r\nMot bakgrund av det anförda vill jag yrka bifall\r\ntill reservation 2.</pre><pre>Anf.  57  LISBETH STAAF-\r\nIGELSTRÖM (s):\r\nHerr talman! Skatteutskottets betänkande nr 1 tar\r\nupp frågan om differentierad skatt på blyfri bensin.\r\nDet föreslås att de nya miljöklasserna för oblyad\r\nbensin läggs till grund för en differentiering av\r\nbensinskatten. Det är enligt vad som anförts i\r\nproposition nr 11 lämpligt att rabatten för miljöklass 2\r\nbestäms så att den motsvarar skillnaden i\r\nproduktionskostnad mellan miljöklass 2 och\r\nmiljöklass 3. Rabatten för miljöklass 2 föreslås mot\r\ndenna bakgrund uppgå till 6 öre per liter, vilket\r\nuppnås genom en höjning av skatten för övrig bensin.\r\nBensinskatt skall således utgå med 3 kr och 14 öre\r\nper liter i miljöklass 2, 3 kr och 20 öre per liter i\r\nmiljöklass 3 och 3 kr och 71 öre per liter för blyad\r\nbensin fr.o.m. den 1 december 1994.\r\nI motionerna Sk1 av Vänsterpartiet och Sk2 av\r\nMiljöpartiet framförs bl.a. att man vill se en starkare\r\nstimulans för miljöklass 2 och en större rabatt.\r\nUtskottsmajoriteten tillstyrker förslaget om en\r\ndifferentierad skatt på blyfri bensin enligt\r\npropositionens förslag, dvs. att rabatten skall motsvara\r\nskillnaden i produktionskostnaden mellan miljöklass 2\r\noch miljöklass 3. Enligt de överväganden som\r\nNaturvårdsverket har redovisat i sin rapport kan en\r\nalltför stor rabatt dels ge upphov till oönskade\r\nförskjutningar i konkurrensavseende, dels medföra en\r\nalltför kraftig styrning av goda bensinkvaliteter till\r\nden svenska marknaden med påföljd att kvaliteten på\r\nandra marknader försämras.\r\nNär det gäller motionsyrkandena om större\r\nframtida rabatter utgår utskottet ifrån att regeringen\r\nföljer utvecklingen på området och vid behov vidtar\r\nnödvändiga åtgärder.\r\nHerr talman! Jag yrkar bifall till utskottets\r\nhemställan och avslag på reservationerna.\r\nHerr talman! Om det blir en återremiss av det\r\nföregående ärendet måste även det här ärendet\r\nåterremitteras, eftersom de hör samman.</pre><pre>Anf.  58  RONNY KORSBERG (mp) replik:\r\nHerr talman! Resonemanget om att\r\nproduktionskostnadsskillnaden på 6 öre skulle vara\r\navgörande därför att man vill vidmakthålla ett slags\r\nkonkurrensneutralitet håller inte. Av förarbetena till\r\ndet här förslaget framgår att industrin säger att om\r\nman får en större rabatt och en större skillnad kommer\r\nproduktionsomställningen att gå mycket mycket\r\nsnabbare. Fler bolag kommer att kunna investera i den\r\nförändring som är nödvändig i\r\nproduktionsanläggningar för att göra det möjligt att\r\növergå till produktion av bättre bensin.\r\nEffekten av en sådan här liten skillnad blir faktiskt\r\natt man bromsar industrins möjligheter att genomföra\r\nomställningar, trots att den kanske vill. Det är\r\nsjälvklart att man uppfattar signalerna från marknaden\r\nom att bensinen måste bli bättre för miljön. Om man\r\ninte får de ekonomiska incitamenten för att göra den\r\ninvesteringen, tror jag att man avvaktar. Det är trist att\r\nett förslag som bromsar goda initiativ läggs fram,\r\neftersom man inte ordentligt har satt sig in i hur\r\nstyrmekanismerna fungerar. Man har inte heller\r\nlyssnat på signalerna från industrin, där det framgår\r\natt industrin vill ha en ordentlig skillnad för att snabbt\r\nkunna göra omställningar.</pre><pre>Anf.  59  LISBETH STAAF-IGELSTRÖM (s)\r\nreplik:\r\nHerr talman! Som jag sade i mitt huvudanförande\r\nhar Naturvårdsverket i sin rapport framfört att det är\r\nbra med just denna skillnad. Utskottsmajoriteten har\r\nfunnit att det är en lämplig nivå och att det kommer\r\natt få genomslag ganska snabbt.</pre><pre>Anf.  60  RONNY KORSBERG (mp) replik:\r\nHerr talman! Jag är ganska övertygad om att det\r\ninte kommer att få ett genomslag. Skillnaden är så\r\nliten att den inte märks på marknaden. När man säger\r\natt det här är en lagom nivå grundar man sig på att\r\nman inte vill rubba konkurrensförhållandet. Då skall\r\nman hålla i minnet att marknaden själv rubbar\r\nbalansen på ett ganska drastiskt sätt då och då genom\r\nolika omkastningar. Det är en verklighet som man\r\nlever med i företagen och är van att hantera.\r\nIndustrin säger själv, enligt förarbetena, att den är\r\ntacksam - om man skall tolka det så - för starkare\r\nstyrsignaler. Då skulle det gå snabbare att ställa om.\r\nIndustrin behöver lönsamhet i investeringarna.</pre><pre>Anf.  61  LISBETH STAAF-IGELSTRÖM (s)\r\nreplik:\r\nHerr talman! Utskottsmajoriteten vidhåller att det\r\nhär är en lämplig nivå när det gäller skillnaden mellan\r\nde olika klasserna.</pre><pre>Överläggningen var härmed avslutad.\r\n(Beslut fattades efter 29 §.)</pre><pre>18 §  Verksamheten inom Europarådet</pre><pre>Föredrogs\r\nutrikesutskottets betänkande\r\n1994/95:UU2 Verksamheten inom Europarådet\r\n(redog. 1993/94:ER1 och skr. 1993/94:248).</pre><pre>Förste vice talmannen konstaterade att ingen talare\r\nvar anmäld.\r\n(Beslut fattades efter 29 §.)</pre><pre> 19 §  Tillämpning i fråga om Haiti av lagen om\r\nvissa internationella sanktioner</pre><pre>Föredrogs\r\nutrikesutskottets betänkande\r\n1994/95:UU4 Tillämpning i fråga om Haiti av lagen\r\n(1971:176) om vissa internationella sanktioner\r\n(prop. 1994/95:24).</pre><pre>Anf.  62  KARL-GÖRAN\r\nBIÖRSMARK (fp):\r\nHerr talman! När den demokratiskt valde\r\npresident Jean-Bertrand Aristide den 15 oktober i år\r\nåtervände till Haiti för att fortsätta det svåra och\r\nmödosamma arbetet för demokrati i Haiti var det en\r\nviktig milstolpe i Haitis historia.\r\nBetänkande nr 4 från utrikesutskottet, Tillämpning\r\ni fråga om Haiti av lagen om vissa internationella\r\nsanktioner, är ett märkligt betänkande. Historien har\r\nnämligen hunnit i kapp och gått förbi Sveriges\r\nriksdag.\r\nHaitis historia präglas av ett mödosamt arbete för\r\ndemokrati med många avbrott och långa perioder av\r\ndiktatur. Haiti uppnådde självständighet redan 1804\r\noch blev den första självständiga staten bland\r\nkolonierna i Latinamerika. Den mest berömda\r\nperioden var nog Duvalierregimen 1957-1986 med\r\nPapa Doc och Baby Doc.\r\nÅr 1990 höll man val. I januari 1991 valdes\r\nAristide till president med 67 % majoritet. År 1991\r\ngenomfördes kuppen med Raoul Cedras. Aristide blev\r\ntvungen att tillsammans med många parlamentariker\r\ngå i landsflykt. De vistades i USA och Kanada.\r\nFör att bryta det politiska dödläget antog FN den 6\r\nmaj 1994 en resolution om utökade sanktioner mot\r\nHaiti innebärande ett totalt handelsembargo. Den 29\r\nseptember antog FN en ny resolution om hävandet av\r\nsanktionerna dagen efter den dag då president Aristide\r\nåtervänder till Haiti. Det ägde rum den 15 oktober i\r\når. Historien har alltså i detta fall hunnit i kapp och\r\ngått förbi Sveriges riksdag.\r\nVi kommer i dag att ta ställning till sanktioner\r\nsom redan har upphört. Jag förstår dock att det är\r\nnödvändigt med den här proceduren så att man i\r\nefterhand kan reagera och åberopa lagen.\r\nTre dagar efter det att Aristide återkom till Haiti\r\nhade jag tillfälle att besöka det haitiska parlamentet\r\noch tala i det såsom förste utländske parlamentariker\r\nfrån ett demokratiskt land. Jag var där tillsammans\r\nmed andra parlamentariker från bl.a. Kanada för att\r\nge stöd åt den demokratiska processen. Syftet var\r\nockså att hjälpa parlamentarikerna i organisationen\r\nPGA - Parliamentarians for Global Action. Flera av\r\nledamöterna i denna riksdag är med i den\r\norganisationen. Den stöder parlamentariker som har\r\ndet besvärligt under olika perioder av diktatur. Nu är\r\ndessa parlamentariker tillbaka i Haiti igen. Det\r\ndemokratiska arbetet fortgår. Tanken är att Haiti skall\r\nha val i januari. Det är nu viktigt att ge Haiti stöd i\r\ndetta känsliga politiska läge.</pre><pre>Det finns väldigt små resurser att arbeta med. De\r\nparlamentariker som har levt i exil och har kommit\r\ntillbaka till Haiti finner renskrapade bord och tomma\r\nkassakistor. Det finns inte de allra enklaste\r\nfaciliteterna för att genomdriva och genomföra\r\nparlamentariska fria, demokratiska val. Det finns inte\r\nsådant som telefoner, telefax, dupliceringsapparater -\r\ninte ens bensin - så att man kan möjliggöra ett\r\nrealistiskt och bra arbete.\r\nVi arbetar därför från olika länder i världen på att\r\nförsöka få närvara under valen i januari 1995, detta\r\nför att ge stabilitet åt processen och se till att det blir\r\nfria och rättvisa val. Det planeras även ett\r\ndemokratiseminarium efter valet. Jag tror att det är\r\nväldigt viktigt att man stöder Haiti under det närmaste\r\nhalvåret, så att den demokratiska processen kan\r\nsäkras. Även Sverige kan dra sitt strå till stacken\r\ngenom att man anslår mycket blygsamma medel för\r\natt hjälpa till i denna demokratiprocess.\r\nDet är alltså glädjande att sanktionerna har\r\nupphört och att man är på gång med den demokratiska\r\nprocessen i Haiti. Egentligen borde detta betänkande\r\ninte behövas. Vi önskar lycka till i det viktiga val som\r\nnu sker i januari.</pre><pre>Överläggningen var härmed avslutad.\r\n(Beslut fattades efter 29 §.)</pre><pre>20 §  Socialförsäkring - handläggning m.m.</pre><pre>Föredrogs\r\nsocialförsäkringsutskottets betänkande\r\n1994/95:SfU1 Socialförsäkring - handläggning m.m.</pre><pre>Talmannen konstaterade att ingen talare var\r\nanmäld.\r\n(Beslut fattades efter 29 §.)</pre><pre> 21 §  Vissa utlännings- och\r\nmedborgarskapsfrågor</pre><pre>Föredrogs\r\nsocialförsäkringsutskottets betänkande\r\n1994/95:SfU2 Vissa utlännings- och\r\nmedborgarskapsfrågor.</pre><pre>Anf.  63  SIGGE GODIN (fp):\r\nFru talman! I betänkande SfU 2 återkommer den\r\ngamla frågan om förvar av asylsökande barn. Vi\r\nminns att det i en proposition från den förra\r\nregeringen föreslogs att förvar av asylsökande barn i\r\nprincip skulle vara förbjudet. Skälet var att\r\nförvarstagandet av barn hade ökat i motsats till den\r\nminskning som såväl regeringen som riksdagen\r\nförväntade sig. Riksdagens beslut blev tyvärr att\r\npropositionen inte godkändes. En majoritet, där\r\nsocialdemokraterna ingick, ansåg att förvarstagande\r\nav asylsökande barn skulle fortsätta.\r\nUnder året har vi konstaterat att förvarstagandet\r\nhar minskat men att barn fortfarande i alldeles för hög\r\ngrad tas i förvar. Om man läser statistiken kan man\r\nsamtidigt konstatera att det i januari 1994 var lika\r\nmånga i förvar som i januari 1993. I april 1994 var det\r\ntre gånger så många som i april 1993. I maj 1994 var\r\ndet i stort sett lika många som i maj 1993.\r\nDetta är en situation som inte kan accepteras.\r\nCharlotte Branting säger i sin motion, som\r\nutskottet har behandlat, att färre barn tas i förvar och\r\natt fler barn hålls under uppsikt. Det är en positiv\r\nutveckling. Samtidigt har den genomsnittliga\r\nförvarstiden ökat. Det bekymrar oss. Varför kan inte\r\nännu fler barn hållas under uppsikt i stället för att tas i\r\nförvar?\r\nFru talman! Sverige har med kraft engagerat sig\r\nför FN:s barnkonvention och därmed för barnens rätt.\r\nDärför är det förvånande att majoriteten inte vill leva\r\nupp till barnkonventionen utan vill fortsätta att ta barn\r\ni förvar. Det har i dag förts en engagerad debatt om\r\nbarnens situation i andra sammanhang. Med tanke på\r\ndet borde vi konstatera att alla barn skall behandlas på\r\nsamma sätt.\r\nI reservation 2 säger vi reservanter att Invandrar-\r\noch flyktingkommittén bör få i uppdrag att se över\r\nbestämmelserna om förvar av barn och komma med\r\nförslag. Vi kräver ett tillkännagivande till regeringen\r\nom detta.\r\nFru talman! Det blir intressant att se om den nya\r\nregeringen kommer att leva upp till barnkonventionen\r\noch en human flyktingpolitik. Det är ju alltid de\r\nkonkreta handlingarna som gäller och inte enbart de\r\nmånga välformulerade orden.\r\nEftersom antalet barn i förvar fortfarande är för\r\nstort och förvarstiderna är för långa vidhåller vi vårt\r\nkrav på att ett förbud att ta barn i förvar skall\r\nverkställas. Därför yrkar jag bifall till reservation 2 i\r\ndetta betänkande.\r\nFru talman! Avslutningsvis vill jag ställa en fråga\r\nsom är väl känd till Maud Björnemalm: Vad är\r\negentligen skälet till att majoriteten inte tillmötesgår\r\nvår begäran? Vi är eniga om att förvar av barn måste\r\nvara en sista utväg. Därför skall man behandla den här\r\nfrågan med all den respekt och grundlighet som den\r\nkräver.</pre><pre>Anf.  64  ULLA HOFFMANN (v):\r\nFru talman! Vänsterpartiet har länge varit ett av de\r\nfå partier som aktivt har arbetat för en flyktingpolitik\r\nsom bygger på humanitet och rättssäkerhet. Vi har\r\nmed förtvivlan sett de försämringar som skedde under\r\nden borgerliga mandatperioden. Vi såg fram emot en\r\nförändring med en ny majoritet. I stället aviseras en\r\nskärpning av flyktingpolitiken. De myndigheter som\r\nhar att verkställa det som riksdagen beslutar utvecklar\r\nen praxis som strider mot sunt förnuft och det\r\nallmänna rättsmedvetandet.\r\nVi har reserverat oss mot att generella\r\nviseringskrav används som metod för att hindra\r\nflyktingar från att söka asyl i Sverige. Vi har också\r\nreserverat oss mot straff för människor som av ideella\r\nskäl hjälper asylsökande in i landet. Viseringskrav,\r\ntransportöransvar och andra sanktioner i kombination\r\nskär nämligen av de nödställdas livlinor. Jag står\r\nsjälvfallet bakom båda dessa reservationer men\r\nkommer inte att yrka bifall till dem, eftersom dessa\r\nvåra krav genom folkomröstningsresultatet i\r\nframtiden kommer att regleras av bl.a.\r\nDublinkonventionen och den yttre\r\ngränskontrollkonventionen. Det blir därför väldigt\r\nviktigt vilka direktiv riksdagen kommer att ge våra\r\nförhandlare så att man förhindrar att Sverige, som har\r\nen lång tradition som ett solidariskt land, är med och\r\nbygger Festung Europa.\r\nVi reserverar oss också mot att vuxna människor\r\nsom inte har begått något annat brott än att söka skydd\r\nmot förföljelse och undan krig behandlas som\r\nkriminella och placeras i häkten och polisarrester. Vi\r\nanser att det är nödvändigt att omgående i lag\r\nförbjuda det.\r\nVi reserverar oss mot att barn kan tas i förvar i\r\nmer än 72 timmar och att åldersgränsen för vem som\r\nbetraktas som barn inte höjs från 16 år till 18 år, i\r\nenlighet med barnkonventionen. Genom att man inte\r\nhöjer åldersgränsen kan barn som i Sverige betraktas\r\nsom barn behandlas som vuxna, tas i förvar,\r\nbehandlas som kriminiella och placeras i häkten och\r\npolisarrester. Men i går fick vi bekräftat av\r\nUtlänningsnämndens ordförande att svenska\r\nmyndigheter inte behöver följa barnkonventionen. Vi\r\nhar som enda parti motionerat om att\r\nbarnkonventionen skall inkorporeras med svensk lag.\r\nPå detta sätt skulle svenska myndigheter bli skyldiga\r\natt tillämpa barnkonventionen. De skulle därmed inte\r\nkunna hänvisa till att konventioner inte utgör svensk\r\nlag och i och med det nonchalera dem.\r\nUtskottet säger i sitt betänkande att man bör\r\ninvänta yttrandet från den sittande parlamentariska\r\nkommittén, Invandrar- och flyktingkommittén. Denna\r\nkommitté har arbetat sedan våren 1993, och så vitt jag\r\nförstår kommer den nu att förändras och få nya\r\ndirektiv. Under tiden behandlar vi asylsökande som\r\nkriminella. Vi tar barn i förvar och betraktar barn som\r\nvuxna. Jag yrkar bifall till reservationerna 2 och 3 till\r\nmomenten 4 och 6.\r\nVi anser att Invandrarverket i sin nuvarande form\r\nbör avvecklas och att ansvaret för flyktingslussar,\r\nutslussning av de asylsökande till kommunerna m.m.\r\nskall föras över till en mindre myndighet som\r\nupprättas. Vi anser också att medborgarskapsärenden\r\nbör handläggas av Justitiedepartementet och att olika\r\ninvandrarpolitiska sakfrågor bör överföras till\r\nrespektive departement eller myndighet. Den senaste\r\ntidens turbulens kring Invandrarverket visar att vi har\r\nrätt i att något måste göras. Men även i detta fall anser\r\nutskottet att man bör avvakta resultatet av Invandrar-\r\noch flyktingkommitténs arbete. Jag yrkar bifall till\r\nreservation 5 till moment 11.</pre><pre>Anf.  65  RAGNHILD POHANKA (mp):\r\nFru talman!  Riksdagsledamöter! SfU2 är det\r\nförsta betänkande som tas upp under riksdagsåret\r\n1994/95 som berör flyktingfrågan. Här har flera\r\nviktiga principiella frågor tagits upp.\r\nI utredningen om översyn av vissa delar av\r\nutlänningslagstiftningen, som i april -94 lade fram sitt\r\nbetänkande, ansåg man att kravet på visering tagits\r\nmed på grund av \"önskvärdheten och  nödvändigheten\r\nav att kontrollera och begränsa invandringen från\r\nvissa länder och av säkerhetspolitiska skäl.\" Det\r\nmedges också att möjligheterna för personer utan\r\nvisering att ta sig hit samtidigt försvåras. Detta är ett\r\nhinder för människor att kunna söka asyl på ett rättvist\r\nsätt. Asylrätten naggas i kanten på det viset.\r\nEtt annat effektivt sätt att försvåra för flyende att\r\nkunna utnyttja sin rätt att söka asyl är\r\ntransportbolagens skyldighet att avvisa redan vid\r\nfärjeställen och flygterminaler. Fullgörs inte denna\r\nskyldighet blir bolagen betalningsskyldiga för\r\nflyktingar utan tillräckliga asylskäl. Detta är\r\ndetsamma som att man låter personal utan utbildning\r\nsortera asylsökande redan på nämnda platser.\r\nMiljöpartiet de gröna anser att ett beslut fattat\r\nredan 1983/84, om att viseringen måste bli\r\ngenerösare, åter skall dammas av. Det har inte heller\r\nfattats något annat, motstridigt, beslut senare.\r\nVarje år tas också frågan om förvar av barn upp.\r\nMiljöpartiet de gröna anser att allt förvar av barn\r\nskulle upphöra för att ändras till att de ställs under\r\nuppsikt. Vi i Miljöpartiet ämnar återkomma med en\r\nmotion i ämnet under den allmänna motionstiden.\r\nI detta betänkande har Miljöpartiet reserverat sig\r\nenligt reservation 2 och anser att invandrar- och\r\nflyktingkommittén skall se över problemet med förvar\r\nav barn för att komma med ett förslag om att i princip\r\nförbjuda detta.\r\nMiljöpartiet de gröna anser att ideell hjälp när det\r\ngäller att hjälpa flyktingar att fly ej bör vara\r\nstraffbelagd. Vi i Miljöpartiet vänder oss emot en\r\nskärpning av straffbestämmelserna för den som\r\nhjälper en person att komma in i Sverige. Detta är\r\nytterligare ett grundskott mot asylrätten.\r\nI ett särskilt yttrande när det gäller att få\r\nmedborgarskap utan giltiga identitetshandlingar anser\r\nMiljöpartiet de gröna att det är förödande att en\r\nperson efter lång vistelse i Sverige, självklart med\r\nklanderfri vandel, inte skulle kunna bli svensk\r\nmedborgare. Just flyktingar med starkt flyktbehov kan\r\nsakna papper och vara förhindrade att skaffa sig dessa\r\npapper. Och just dessa personer kan ha ett särskilt\r\nstort skyddsbehov.\r\nMiljöpartiet de gröna yrkar bifall till reservation 1\r\nsom gäller motion Sf622, yrkande 15, och motion\r\nSf627, yrkande 4. Miljöpartiet de gröna yrkar också\r\nbifall till reservation 2, mom. 4, som gäller motion\r\nSf608, yrkande 13, och motion Sf615 samt motion\r\nSf622 yrkande 21 - de är ganska lika. Miljöpartiet de\r\ngröna yrkar också bifall till reservation 4, mom. 7\r\nsom gäller motion Sf622, yrkande 30, angående\r\nmänniskosmuggling. Det särskilda yttrandet står för\r\nsig. Tack för ordet.</pre><pre>Anf.  66  MAUD BJÖRNEMALM (s):\r\nFru talman!  Betänkande SfU2 föregås inte av\r\nnågon proposition, utan det betänkande som vi nu\r\nskall behandla gäller ett antal motioner från\r\nföregående riksmöte, inte invandrar- och\r\nflyktingpolitiken i sin helhet. Det gäller\r\nviseringsfrågor, människosmuggling, förvarstagande\r\nav barn, förvarslokaler och säsongsarbetstillstånd. Det\r\ninnehåller fem reservationer och två särskilda\r\nyttranden.\r\nFlera av de frågor som berörs i betänkandet har\r\nbehandlats tidigare och är också hänvisade till den\r\nparlamentariska utredningen om invandrar- och\r\nflyktingpolitik.\r\nDet är en något underlig situation att kommentera\r\nmotioner som egentligen är riktade mot den politik\r\nsom den borgerliga regeringen förde. Men den\r\nreservation som jag särskilt vill kommentera rör\r\nförvar av barn. Det är en fyrpartireservation av\r\nFolkpartiet, Vänsterpartiet, Miljöpartiet de gröna och\r\nkds. Frågan som reservanterna tar upp är inte heller\r\nny.\r\nReservationen går ut på att det skall vara helt\r\nförbjudet att ta barn i förvar. Det är naturligtvis en\r\nmycket känslig fråga, en fråga som varit föremål för\r\nmånga och långa diskussioner och behandlingar både i\r\nutskott och här i kammaren. Frågan behandlades bl.a.\r\ni samband med att den nya utlänningslagen antogs.\r\nUtskottet skrev då i betänkandet att barn får tas i\r\nförvar endast om det är oundgängligen nödvändigt\r\noch sedan det noga övervägts om det inte går lika bra\r\natt ställa barnet under uppsikt. Det är förbjudet att\r\nsätta barn under 16 år i häkte, fängelse eller på\r\nkriminalvårdsanstalt. Barn får inte heller skiljas från\r\nsin vårdnadshavare.\r\nUndersökningar visade tyvärr att polisen inte\r\nföljde riksdagens beslut att ställa barnen under uppsikt\r\nutan tog dem i förvar. Någon ordentlig förklaring till\r\nvarför så skedde gick inte att få från\r\npolismyndigheterna.\r\nUnder förra mandatperioden lade dåvarande\r\ninvandrarminister Birgit Friggebo fram en proposition\r\ni vilket det föreslogs att barn under 16 år inte skall tas\r\ni förvar i andra fall än när det gäller avvisning med\r\nomedelbar verkställighet. Det förbud som föreslogs i\r\npropositionen skulle alltså gälla dem som vistas här i\r\nlandet och som fått nej till uppehållstillstånd och\r\ndärför skulle avvisas ur landet.\r\nPropositionens förslag innebar att det inte skulle\r\ngå att avvisa en barnfamilj som vill stanna i Sverige,\r\noch som vägrar att rätta sig efter fattade beslut. Det är\r\nklart att det är en personlig tragedi för den som begär\r\nasyl i Sverige, och som inte har tillräckliga skäl för att\r\nfå stanna.\r\nDen propositionen lämnade så många frågor\r\nobesvarade om vad som skulle ske med barn som\r\nvistas illegalt i landet att ett enigt utskott skickade\r\npropositionen på remiss till berörda myndigheter och\r\nett antal frivilligorganisationer, något som regeringen\r\ninte hade gjort.\r\nEfter att ha tagit del av remissinstansernas\r\nsynpunkter stod det klart för de flesta ledamöterna i\r\nutskottet att något måste göras åt förslaget i\r\npropositionen. Man måste göra något med den\r\nmålsättningen att så långt som möjligt begränsa\r\nmöjligheterna att ta barn i förvar, men också med den\r\nprincipiella inställningen att det måste finnas en\r\nyttersta möjlighet att avlägsna den som inte har rätt att\r\nstanna i landet och som vägrar att rätta sig efter\r\nfattade beslut. De lagar som vi har måste efterlevas\r\nom de skall få någon tilltro.\r\nUtskottsmajoriteten ändrade propositionens\r\nförslag så, att om det fanns skäl att tro att familjen i\r\nfråga inte skulle rätta sig efter avvisningsbeslutet,\r\nutan gå under jorden, skulle man ställa barnet under\r\nuppsikt, en uppsikt som visserligen är förknippad med\r\nvissa villkor, men som inte är ett frihetsberövande.\r\nBarnet kan leva som tidigare och röra sig fritt,\r\nantingen barnet vistas på förläggning eller någon\r\nannanstans.\r\nMen om tillvägagångssättet att ställa barn under\r\nuppsikt prövats och om barnet, eller familjen som det\r\negentligen handlar om, vägrar att resa frivilligt eller\r\nhållit sig undan när avresan skulle ägt rum, får även\r\nbarnet tas i förvar när familjen påträffas. Barnet får\r\ndock endast tas i förvar tillsammans med\r\nvårdnadshavare.\r\nAnsvaret, ansåg vi, vilar nu på familjen eller på\r\nbarnets vårdnadshavare att själv avgöra vad som är\r\nbäst för barnet - att familjen under värdiga former\r\nlämnar landet frivilligt eller att familjen går under\r\njorden, tas i förvar när familjen påträffas och därefter\r\navvisas.\r\nFru talman!  Det finns också en särskild utredare\r\nsom fått i uppdrag att utreda frågorna om\r\nverkställighet av beslut om avvisning och utvisning.\r\nResultatet av den utredningen kommer också att få\r\nbetydelse för förvarsreglerna.\r\nInvandrar- och flyktingkommittén har också att\r\nbehandla förvarsreglerna. Därför anser vi\r\nsocialdemokrater att det inte behövs något\r\ntillkännagivande.\r\nDenna fråga är naturligtvis svår, och den skall\r\nbehandlas med stor hänsyn och med omtanke om\r\nbarnens situation.\r\nFru talman!  Med det vill jag yrka bifall till\r\nutskottets hemställan och avslag på samtliga\r\nreservationer.</pre><pre>Anf.  67  SIGGE GODIN (fp) replik:\r\nFru talman! Jag kan dela Maud Björnemalms\r\nuppfattning att det är en viktig och grannlaga uppgift\r\natt se över frågorna. Maud Björnemalm talar om\r\nmotioner, och de måste tas på allvar. I den proposition\r\nsom Birgit Friggebo lagt fram föreslås det inte att det\r\nskulle vara fråga om ett förbud. Principen skall vara\r\nett förbud med vissa undantag.\r\nMaud Björnemalm säger att målsättningen skall\r\nvara att barn inte skall tas i förvar. Förutom den fråga\r\njag ställde i mitt inledningsanförande, undrar jag om\r\nMaud Björnemalm tycker att vi har levt upp till\r\nmålsättningen att barn inte skall tas i förvar? Är det\r\nbra som det är? Borde vi göra något ytterligare? Vi\r\nreservanter kräver ett tillkännagivande i frågan. Vi är\r\ninte nöjda, och vi tycker inte att myndigheterna har\r\nlevt upp till den målsättning som vi kan vara överens\r\nom här.\r\nFrågan kvarstår: Är det inte rimligt att\r\nFlyktingkommittén - där Maud Björnemalm\r\nförmodligen kommer att sitta tillsammans med andra\r\nledamöter från denna kammare även i fortsättningen -\r\nändå skall ta denna fråga under allvarligt\r\növervägande? Det går att hålla barn under uppsikt. Låt\r\noss pröva den modellen en tid. Sedan får vi se om det\r\nfinns några uppenbara nackdelar.\r\nOm man i Flyktingkommittén arbetar igenom\r\nfrågan kanske man där kan hitta exakt den avvägning\r\nsom vi kan komma överens om. På så sätt löses\r\nproblemet. Låt oss göra detta i stället för att år efter år\r\nkonstatera att det är barnen som kommer i kläm. Jag\r\ntycker inte att det är rätt att de år efter år skall kunna\r\nsättas i förvar när det inte är nödvändigt.</pre><pre>Anf.  68  MAUD BJÖRNEMALM (s) replik:\r\nFru talman! Det är klart att ingen av oss tycker om\r\natt barn tas i förvar. Det är därför som vi har försökt\r\natt hitta lösningen att ställa barnen under uppsikt.\r\nMen vad skall man göra, Sigge Godin? Det är\r\nändå föräldrarna som har ansvar för vad som händer\r\nbarnen. Föräldrarna vägrar att rätta sig efter fattade\r\nbeslut och går under jorden. Jag tror ändå inte att\r\nSigge Godin vill att människor skall vistas illegalt i\r\nSverige och att barnen lever i något slags gråzon. De\r\nfinns här, men finns ändå inte. De kan inte gå i skola\r\neller skaffa sig utbildning. Jag vet inte vad de skall\r\nleva av. Jag tycker därför att det är inhumant att inte\r\nha några som helst regler.\r\nJag hoppas naturligtvis att vi i Invandrar- och\r\nflyktingkommittén skall kunna komma med förslag\r\nsom även Folkpartiet och Sigge Godin kan ställa upp\r\npå.</pre><pre>Anf.  69  SIGGE GODIN (fp) replik:\r\nFru talman! Jag frågade Maud Björnemalm om\r\nhon tyckte att myndigheterna hade levt upp till\r\nmålsättningen. Jag har inte fått något svar på den\r\nfrågan. Vi lagstiftare, Maud Björnemalm, kan inte\r\nsäga att det allenarådande ansvaret för att deras barn\r\nkommer i kläm är föräldrarnas. Vi kan inte frånta oss\r\nansvaret som lagstiftare att inte lösa detta problem på\r\nallra bästa sätt. Vi skall leva upp till målsättningen att\r\nbarn inte skall tas i förvar. Det går att göra det\r\nomvända, dvs. ta dem under uppsikt. Jag tycker att det\r\när den bästa modellen.\r\nVarför kan vi inte göra ett tillkännagivande till\r\nregeringen om att Flyktingkommittén även får denna\r\nuppgift? Då kan ni se det hela i ett sammanhang även\r\nnär ni behandlar de andra frågorna. Är det inte rimligt\r\nefter alla dessa år av harvande i denna fråga och där\r\nnågon lösning inte har hittats? Kan vi inte göra så?</pre><pre>Anf.  70  MAUD BJÖRNEMALM (s) replik:\r\nFru talman! Sigge Godin skall påverka\r\npolismyndigheterna, inte mig. Det är polisen som\r\nverkställer avvisningen. Det är polisen som avgör om\r\nbarnet skall ställas under uppsikt.\r\nFrågan om förvarstagande av barn och Invandrar-\r\noch flyktingkommittén är en tvist om påvens skägg.\r\nSigge Godin vet mycket väl att tre av ledamöterna i\r\nsocialförsäkringsutskottet ingår i Invandrar- och\r\nflyktingkommittén. Vi har alla tre sagt att dessa frågor\r\nskall tas upp till diskussion i kommittén. Därför anser\r\nvi att det inte behövs något tillkännagivande till\r\nregeringen i frågan.</pre><pre>Anf.  71  GUSTAF VON ESSEN (m):\r\nFru talman! Det är intressant att höra att påven\r\nförekommer även i denna diskussion.\r\nJag skulle vilja kommentera betänkandet utifrån\r\nmera allmänna synpunkter. Maud Björnemalm, som\r\nrepresenterar majoriteten, har sagt det mesta. Vi har\r\ninga andra åsikter än vad hon har framfört i fråga om\r\ndetta betänkande.\r\nI fråga om viseringsreglerna är det klart att\r\nvärlden är en ofullgången konstruktion. Den kommer\r\natt förbli så länge. Därför måste det finnas\r\nviseringsregler. EU-medlemskapet förutsätter\r\ndeltagande i processen att åstadkomma enhetliga\r\nviseringsregler. Jag har noterat att Ulla Hoffman har\r\ninsett detta. EU-medlemskapet kommer att innebära\r\natt vi samordnar oss i den processen med övriga\r\nländer i Europa.\r\nSvenska ståndpunkter som skall framföras av\r\nregeringen bör förankras på ett bra sätt i riksdagen\r\noch gärna i vårt utskott. Då kan vi lägga fram\r\nsynpunkter på vilka ståndpunkter regeringen skall inta\r\ni förhandlingarna.\r\nDet finns en gammal motion som väcktes av\r\nnydemokraterna, men även från annat håll, om\r\nviseringar av medborgare från Bosnien-Hercegovina.\r\nFlyktingproblemen är svåra där. Jag anser att Sverige\r\nhar tagit sin del av ansvaret med råge när det gäller att\r\nengagera sig för flyktingar från Bosnien-Hercegovina.\r\nMen med det stora inflödet av flyktingar och de stora\r\ninsatser som detta förde med sig, tror jag att det var en\r\nriktig åtgärd från regeringens sida att införa\r\nvisumtvånget för medborgare från Bosnien-\r\nHercegovina.\r\nInsatser i närområdet är den flyktingpolitik som nu\r\nkan leda längst för flyktingarna. Ett särskilt problem\r\när bosnien-kroaterna, dvs. bosnier med kroatiska pass.\r\nDetta har föranlett en motion där man föreslår att\r\nvisumtvång för kroater skall införas. Vi har avvisat\r\ndet förslaget i olika sammanhang. Men många bosnier\r\nmed kroatiska pass avvisas från Sverige. Det är tydligt\r\natt många avvisas sedan vidare in i Bosnien.\r\nDet här är ett problem som vi är medvetna om,\r\noch jag hoppas att regeringen noggrant följer detta,\r\ninte minst med tanke på den utveckling som vi just i\r\ndag kan se i de delar av Bosnien som gränsar mot\r\nKroatien och Bihacområdet.\r\nJag vill också ta upp förvarstagandet. Personer\r\nsom har fått avslag eller slutligt besked om att de inte\r\nkan få stanna här i Sverige måste kunna avvisas\r\neffektivt och i humana former. De beslut som svenska\r\nmyndigheter fattar måste kunna effektueras - det är\r\ninget som helst tvivel om den saken. Då kommer man\r\nin på frågan om i vilken form detta skall ske och hur\r\ndet skall gå till. Jag menar att förvarstagande av barn\r\nmåste kunna göras i de fall då föräldrarna eller\r\nvårdnadshavarna inte bedöms vilja samarbeta och\r\nefterleva det beslut som svenska myndigheter har\r\nfattat. Däremot kan vi diskutera kvaliteten i\r\nförvarstagandet.\r\nDet är inte någon idealisk lösning från humanitär\r\nsynpunkt att barn cyniskt används som medel för att\r\nfamiljen skall hålla sig kvar i landet. Förvarstagande\r\nställs i det här fallet mot alternativet, som ofta är att\r\nfamiljen göms och hamnar i den gråzon som Maud\r\nBjörnemalm beskrev. Sett i ett helhetsperspektiv är\r\ndetta inte en bättre lösning för barnen. Jag tror att det i\r\nmånga fall kan vara en mer inhuman lösning än ett\r\nförvarstagande.\r\nMan får närmare gå igenom detta i den utredning\r\nsom Rune Backlund kommer att arbeta med, liksom i\r\nIFK, dvs. Invandrar- och flyktingkommittén.\r\nVi måste ge mycket klara och entydiga signaler\r\nom att människosmuggling hit inte går för sig.\r\nFlyktingproblemen måste lösas på ett annat sätt. De\r\nflyktingar som smugglas till Sverige finns i allmänhet\r\ni Baltikum, och det är iranier, irakier, kurder eller\r\nandra folkgrupper. Vi vet att de finns i Baltikum i\r\nrisiga flyktingläger och lever under svåra\r\nomständigheter. Det viktigaste vi kan göra är att\r\nförsöka lösa problemen för dessa flyktingar\r\ntillsammans med de baltiska länderna och även de\r\növriga nordiska länderna. I egenskap av ordförande i\r\nkommittén för kurdernas mänskliga rättigheter har jag\r\nskrivit till både utrikesministern och\r\ninvandrarministern om detta.\r\nNär det gäller Invandrarverket och\r\nhandläggningsordningen vill jag säga att jag\r\npersonligen är mycket intresserad av den diskussion\r\nsom Ulla Hoffman för med anledning av de\r\nvänstermotioner som tidigare har väckts. Jag tror att\r\ndet finns anledning att göra bedömningar i den\r\nriktning som Ulla Hoffman avser. Jag sträcker här ut\r\nett litet finger till Vänsterpartiet, men det skall inte bli\r\nen vana.\r\nMedborgarskapsfrågan är besvärlig. Det tycks ha\r\nskett en skärpning i fråga om vad som gäller för att\r\nman skall få svenskt medborgarskap. Det är viktigt att\r\nde människor som inte har klara identitetshandlingar\r\noch inte kan dokumentera sin identitet inte ges\r\npermanenta uppehållstillstånd, utan får tillfälliga\r\nsådana, i avvaktan på att identiteten kan fastställas.\r\nNär det har gjorts kan normalt också resten klaras ut.\r\nKvalifikationen för att bli svensk medborgare får\r\ninte urholkas, utan måste snarare skärpas.\r\nKvalifikationstiden bör förlängas, och vandel och\r\nidentitet måste vara något så när hyggligt\r\ndokumenterade.\r\nDet tycks vara så, under övergångsperioden när\r\nreglerna skärps, att vissa familjer kommer i kläm. Det\r\när naturligtvis olyckligt, men det beror snarare på\r\nmyndigheternas sätt att handlägga frågan.\r\nSlutligen vill jag säga några ord om ceremonin. Vi\r\nmoderater och konservativa är mycket intresserade av\r\nceremonier, och jag skulle gärna vilja se att det\r\nanordnades en bra, rejäl och värdig ceremoni för dem\r\nsom får sitt medborgarskap. Det får inte vara ett litet,\r\nkommunalt jippo, utan det skall vara en tung, bra och\r\nfin ceremoni, som staten eller länsstyrelsen i varje län\r\nkan anordna eller på annat sätt medverka till. De\r\ninvandrare som blir svenska medborgare skall märka\r\natt vi verkligen uppmärksammar dem och att detta är\r\nnågonting fint - det tycker jag att det är.</pre><pre>Överläggningen var härmed avslutad.\r\n(Beslut fattades efter 29 §.)</pre><pre>22 §  Allmänna arvsfonden</pre><pre>Föredrogs\r\nsocialutskottets betänkande\r\n1994/95:SoU1 Allmänna arvsfonden (skr.\r\n1993/94:241).</pre><pre>Talmannen konstaterade att ingen talare var anmäld.\r\n(Beslut fattades efter 29 §.)</pre><pre> 23 §  Vissa hälso- och sjukvårdsfrågor</pre><pre>Föredrogs\r\nsocialutskottets betänkande\r\n1994/95:SoU2 Vissa hälso- och sjukvårdsfrågor.</pre><pre>Talmannen konstaterade att ingen talare var anmäld.\r\n(Beslut fattades efter 29 §.)</pre><pre> 24 §  Äldreomsorg m.m.</pre><pre>Föredrogs\r\nsocialutskottets betänkande\r\n1994/95:SoU3 Äldreomsorg m.m.</pre><pre>Anf.  72  MY PERSSON (m):\r\nFru talman! Det är alls inte ovanligt att den som är\r\ngammal och sjuk efter behandling på akutsjukhuset\r\ninte får den nödvändiga eftervård som en god\r\nrehabilitering innebär. Det är heller inte ovanligt att\r\nen gammal, förvirrad sjukhemsboende inte får sin\r\nsjälvklara rätt till utredning av en misstänkt\r\ndemenssjukdom och därmed kanske inte heller rätt\r\nvård. Det är tyvärr inte ovanligt att en gammal och\r\nsjuk eller döende människa inte ges den värdiga vård i\r\nlivets slutskede som vi väl alla hoppas på.\r\nDetta är fakta som Socialstyrelsen i sin nyligen\r\npresenterade tredje utvärdering av ÄDEL-reformen\r\nockså pekar på.\r\nAllt detta beror inte på illvilja från vare sig\r\nvårdpersonal, planerare eller politiker, utan snarare på\r\natt det i vårt ungdoms- och resultatfixerade samhälle\r\ninte finns så stor medkänsla med den som är mycket\r\ngammal och mycket sjuk. Därav följer att dessa äldres\r\ntalan inte förs av alltför många och inte heller med det\r\nengagemang som vore önskvärt.\r\nTill detta skall läggas att dessa våra\r\nmedmänniskor ofta, bokstavligt talat, inte kan föra sin\r\negen talan och att deras närstående - om de har några\r\nsådana - även de är gamla och mycket lågmälda.\r\nUnder den föregående mandatperioden fick\r\nSverige två nya statliga ombudsmän,\r\nBarnombudsmannen och Handikappombudsmannen.\r\nInom den statliga förvaltningen hade vi fram till dess\r\nhaft fyra statliga ombudsmän, vilka omfattade oss\r\nalla. De nya ombudsmannafunktionerna kom att skilja\r\nsig från de övriga, i det att de fick mandat att föra en\r\nspeciell grupps talan.\r\nNu står ytterligare grupper och intressen på kö för\r\natt också de få sina ombudsmän - med risk för att\r\nmina tidigare framförda farhågor, om att den statliga\r\nombudsmannafunktionen alltmer kommer att\r\nurholkas, blir besannade.\r\nMen när vi nu tydligen ändå har valt att i rask takt\r\nutöka den statliga ombudsmannaskaran borde tiden nu\r\nvara inne för den stora, tysta, alltmer växande skaran\r\nav mycket gamla och mycket sjuka att få sin\r\ntalesman.\r\nDärför har jag, som framgår av socialutskottets\r\nbetänkande 3, återigen motionerat om en\r\näldreombudsman, någon som med kunskap och med\r\nkraft och utifrån vidsträckta befogenheter kan föra\r\nvåra äldres talan. Jag talar då om den generation äldre\r\nsom efter ett långt och strävsamt liv, präglat av hårt\r\narbete, ekonomiska svårigheter och mycket stora\r\nuppoffringar, drabbas av sjukdom och kanske social\r\nisolering, ja, t.o.m. social misär. Deras behov av en\r\ntalesman är stort. De har ingen lag om full\r\nbehovstäckning inom äldreomsorgen i ryggen. De har\r\nheller ingen FN-konvention att luta sig mot. De har\r\nframför allt inte den stora, kämpande skara\r\nmedmänniskor som så många andra grupper i vårt\r\nland har att lita till.\r\nFru talman! Man brukar säga att ett samhälles och\r\ndess människors kvalitet kan bedömas efter hur de\r\nbehandlar sina gamla. Skulle vårt land bedömas\r\nutifrån sådana bedömningar är jag rädd för att vi alla\r\nhar anledning att vara skamsna. Det är nämligen inte\r\nnog att tillskjuta statliga pengar till\r\nkvalitetsförbättringar inom äldreomsorgen eller att\r\ntillsätta utredningar om bättre samarbete över de\r\nhuvudmannaskapsgränser som man kanske har börjat\r\ninse att de inte var så lyckliga.\r\nVad som behövs är en attitydförändring hos oss\r\nalla till de äldre byggd på kunskap och respekt för\r\nåldrandet. Att komma därhän vore ett första steg för\r\natt hjälpa dessa våra gamla att göra sig hörda. Om vi\r\nnu inte var och en själva kan föra deras talan kan vi\r\nom inte annat hjälpa dem till en egen talesman som\r\nsuveränt ser till deras bästa och slår larm när så\r\nbehövs.\r\nUppenbarligen har inte socialutskottets majoritet\r\nnu ansett tiden vara mogen för en äldreombudsman.\r\nJag tänker inte här framställa något yrkande utifrån\r\nmin motion. Men eftersom jag är en förtröstansfull\r\nperson och också mycket envis tror jag att droppen\r\nurholkar stenen. Fram till dess vill jag hoppas att vi är\r\nmånga i denna kammare som tillsammans med\r\nenvishet, med kraft och kanske när så behövs med ett\r\nvisst mått av ilska kommer att föra de mycket gamlas\r\noch mycket sjukas talan.</pre><pre>Anf.  73  HANS KARLSSON (s):\r\nFru talman! Utskottet har behandlat de frågor som\r\nMy Persson här tog upp. Där konstaterar vi att det\r\nsker en fortlöpande uppföljning från Socialstyrelsens\r\nsida. Socialstyrelsen rapporterar till regeringen.\r\nRegeringen har sedan i uppgift att följa upp dessa\r\nrapporter och vidta nödvändiga åtgärder.\r\nI den rapport som ganska nyligen presenterades\r\nfinns det en hel del synpunkter på hur det står till när\r\ndet gäller äldreomsorgen. Men utskottet har inte\r\nfunnit anledning att föregripa regeringens uppgift att\r\npröva vad som behöver göras. Med dessa motiv har vi\r\navstyrkt My Perssons motioner. I det stycket yrkar jag\r\nbifall till utskottets hemställan.\r\nSedan över till frågan om ombudsman för de\r\näldre. Äldre är inte någon homogen grupp. Man kan\r\ninte säga att alla är i lika stort behov av en talesman.\r\nDet är inte alldeles enkelt att dra en skiljelinje och\r\nklara ut för vilken grupp av de äldre som det skulle\r\nvara motiverat att tillsätta en särskild ombudsman.\r\nDetta är ett av skälen till att vi inte har tillstyrkt\r\nmotionerna i det sammanhanget.\r\nDet finns en handikappombudsman. I gruppen\r\näldre finns det ganska många som är handikappade\r\noch som självfallet har nytta av\r\nhandikappombudsmannen.\r\nFru talman! Med det anförda vill jag yrka bifall till\r\nutskottets hemställan i dess helhet.</pre><pre>Överläggningen var härmed avslutad.\r\n(Beslut fattades efter 29 §.)</pre><pre>25 §  Ekonomisk reglering för år 1995 mellan\r\nlandsting och kommun med anledning av ökat\r\nkommunalt ansvar för psykiskt störda</pre><pre>Föredrogs\r\nsocialutskottets betänkande\r\n1994/95:SoU4 Ekonomisk reglering för år 1995\r\nmellan landsting och kommun med anledning av\r\nökat kommunalt ansvar för psykiskt störda (prop.\r\n1993/94:253).</pre><pre>Talmannen konstaterade att ingen talare var\r\nanmäld.\r\n(Beslut fattades efter 29 §.)</pre><pre> 26 §  Riksdagens revisorers förslag angående\r\nsärskilda boendeformer för äldre</pre><pre>Föredrogs\r\nsocialutskottets betänkande\r\n1994/95:SoU5 Riksdagens revisorers förslag\r\nangående särskilda boendeformer för äldre (försl.\r\n1993/94:RR10).</pre><pre>Talmannen konstaterade att ingen talare var\r\nanmäld.\r\n(Beslut fattades efter 29 §.)</pre><pre> 27 §  Museifrågor</pre><pre>Föredrogs\r\nkulturutskottets betänkande\r\n1994/95:KrU1 museifrågor.</pre><pre>Anf.  74  BJÖRN KAALING (s):\r\nFru talman! I kulturutskottets betänkande nr 1\r\nbehandlas motioner om museifrågor.\r\nI stort kan motionerna delas in i två kategorier:\r\ndels motioner med yrkanden om att staten skall inrätta\r\nnya museer, dels motioner med förslag om att staten\r\nskall ge några redan befintliga museer nationell status.\r\nEn motion behandlar frågan om ökat statligt stöd till\r\nett redan existerande museum.\r\nKulturutskottet är i betänkandet enigt i sin syn på\r\nbehandlingen av motionerna. Rent principiellt menar\r\nutskottet att det är av stor vikt att regionala och lokala\r\ninitiativ tas för att Museisverige skall utvecklas.\r\nRent generellt anser jag att vi med fog kan påstå\r\natt vi har en god bredd och ett rikt varierat utbud\r\nbland de svenska museerna. Vi är t.ex. inte som en del\r\nandra länder tyngda av en viss tidsepok i vår historia\r\neller av något speciellt ämnesområde. Vi har bredden\r\ni museiutbudet. Vad vi behöver göra är att öka\r\ntillgängligheten och se till att hela landet och att fler\r\ngrupper av människor får del av det som museerna\r\nkan erbjuda. Detta är också någonting som den under\r\n1993 och 1994 arbetande statliga Museiutredningen\r\nhar pekat på. Man säger att de statliga museernas\r\nverksamhet inte berör hela landet i tillräcklig\r\nomfattning. Därför är naturligtvis viktigt att det finns\r\nlokala och regionala museer som fungerar.\r\nEtt museum ger oss viktig information om vårt\r\nförflutna och fungerar som vårt gemensamma minne.\r\nEnligt min mening är museets viktigaste uppgift att\r\nanvända detta kollektiva minne för att ge oss kunskap\r\noch bildning. Det gör oss medborgare bättre rustade\r\natt möta dagens och morgondagens problem och\r\nmöjligheter. Förutsättningen är naturligtvis att minnet\r\nanvänds, att kunskapen kommer oss människor till\r\ndel. Därför är det också viktigt att människor i hela\r\nlandet kan nås av en mångskiftande museiverksamhet.\r\nFrågan om vilka museer som skall betraktas som\r\nriksintressanta har mot bakgrund av motioner vid flera\r\ntillfällen behandlats av kulturutskottet. Det\r\ngenomgående synsättet har varit och är också i detta\r\nbetänkande att det inte ankommer på riksdagen att ta\r\nställning i dessa enskilda frågor. Vi menar alltså att\r\ndet i allmänhet inte är riksdagens sak att bedöma\r\nkvalitet eller att klassindela de många museer som\r\nråkar komma upp till behandling via motioner till\r\nriksdagen.\r\nEn bedömning av statens engagemang i\r\nMuseisverige görs bäst av den som har den totala\r\növerblicken - för närvarande är detta Kulturrådet.\r\nSedan får behandlingen av Museiutredningen, som\r\navlämnades i april, visa om det finns andra sätt att\r\nfördela det statliga ansvaret för museifrågorna och om\r\nmuseiområdet kan organiseras annorlunda än i dag.\r\nJag har ägnat detta korta anförande åt att i sak\r\nkommentera de olika motionerna som behandlas i\r\nbetänkandet, utan jag har valt att resonera mera\r\nprincipiellt i ärendet.\r\nJag vill yrka bifall till hemställan i kulturutskottets\r\nbetänkande nr 1.</pre><pre>Anf.  75  JAN BACKMAN (m):\r\nFru talman! Jag ber inledningsvis också att få yrka\r\nbifall till utskottets hemställan i betänkande KrU1.\r\nDet kan tyckas överflödigt att ytterligare\r\nkommentera ett enhälligt betänkande som bara\r\ninnebär att utskottet avstyrker ett antal motioner om\r\nolika museer. Men några påpekanden kan kanske ändå\r\nvara motiverade.\r\nDen svenska museikartan har förändrats ganska\r\navsevärt under det senaste årtiondet. Ett antal lokala\r\ninitiativ har medfört att nya museer har skapats eller\r\natt slumrande museer har väckts till nytt liv.\r\nLänsmuseerna som har tillförts ökade resurser\r\nbåde genom statsbidrag och från sina huvudmän har\r\nvisat sig besitta ett stort mått av kreativitet och\r\nförmåga till nytänkande och idéutveckling. Nya\r\nsamarbetsformer har etablerats och nya intressenter\r\nhar inneburit ytterligare vitalisering av\r\nmuseiverksamheten. Även mer speciella\r\nmuseiintressen har kunnat tillgodoses, ibland med\r\nstora personliga insatser av eldsjälar och entusiaster\r\nvid sidan av det offentliga museiväsendet.\r\nDet var i detta klimat som Museiutredningen i\r\nvåras lämnade sitt betänkande med titeln Minne och\r\nbildning. Det är i ljuset av detta som utredningens\r\nförslag skall ses.\r\nTanken att med statsbidrag kunna stödja\r\nutställningar och vård av sådana föremål som ingår i\r\nvårt kollektiva nationella minne utan att de finns på\r\nett centralt statligt museum, vid sidan av de anslag\r\nsom är tänkta för länsmuseernas mer löpande drift, är\r\nett viktigt inslag i utredningens förslag. Detta kan få\r\nbetydelse för t.ex. Kulturen i Lund, glasmuseet i\r\nVäxjö eller för regalskeppet Kronan för att nämna\r\nnågra motionsämnen som är aktuella i det just nu\r\ndiskuterade betänkandet.\r\nUtredningens förslag om en vidgad\r\nmuseidefinition som mer motsvarar den\r\ninternationella definitionen har väckt remissorganens\r\nintresse både positivt och negativt. Det är viktigt för\r\nmuseiverksamhetens fortsatta utveckling att vi inte\r\ngenom en alltför snäv definition utestänger lokala\r\ninitiativ och nya verksamhetsformer. Det handlar\r\nkanske inte bara i första hand om pengar utan mer om\r\nt.ex. besöksstatistik, samordning och\r\nerfarenhetsutbyte.\r\nSpeciellt avgränsningen mot begreppen\r\nindustriminne och bevaringsvärda kulturmiljöer kan\r\nfå betydelse för den verksamhet som bedrivs av\r\nEkomuseum Bergslagen som också finns med som\r\nmotionsämne i det aktuella betänkandet.\r\nSlutligen, fru talman, vill jag uttrycka\r\nförhoppningen att den sittande Kulturutredningen med\r\nMuseiutredningens betänkande och de 166\r\nremissvaren som underlag kommer att presentera\r\nförslag som kan bidra till utvecklingen av hela den\r\nsvenska museivärlden. Därigenom kan det av\r\nMuseiutredningen uppmärksammade behovet av en\r\nkraftfull nationell räddningsaktion för vård och\r\nkonservering av museernas föremålssamlingar få en\r\nsnabbare lösning.Anf.  76  INGER\r\nLUNDBERG (s):\r\nFru talman! Björn Kaaling markerade tydligt den\r\nstatliga museiutredningens intentioner och tankar, att\r\nde statliga museerna i alltför hög grad har\r\nkoncentrerats till huvudstadsregionen. Den är viktig,\r\nmen det är också viktigt att museiverksamheten når ut\r\ntill hela landets alla delar. Detta är viktigt om hela\r\nlandet skall leva. Men det är också viktigt om vi skall\r\nvara sanna mot vår historia. Museerna betyder\r\nmycket. De betyder mycket för att vi skall söka våra\r\nrötter och som kunskapskällor men också som\r\ninspirationer för framtiden.\r\nJag är glad att man nu börjar diskutera ett\r\nNobelprismuseum i vårt land, för Nobel har betytt så\r\nmycket. Han är en så viktig del av den moderna\r\nhistorien. Nobelpriset har betytt så mycket, inte bara\r\nför vårt land utan också för forskning, kultur och fred\r\ni hela världen.\r\nDet var Tingsrätten i Karlskoga som fattade den\r\nhistoriska domen om att Nobel hörde hemma i\r\nSverige. I det land och i den stad där han hade sina\r\nhästar, där hade han också sitt hem.\r\nMen det är inte bara hästarna, fru talman!\r\nKarlskoga och Nobel hör oupplösligt samman.\r\nIndustrimannen Nobel har en strategisk\r\nsammankoppling till industriorten Karlskoga. Här\r\nfinns hemmet i Björkborn. Där står skrivbordet som\r\nser ut precis som det gjorde när Nobel lämnade det.\r\nDär finns labbet, där han utvecklade långt ifrån bara\r\ndynamit som han är känd för utan också kreativitet\r\nrunt konstsilke, aluminium och allt möjligt - sådant\r\nsom visar att de riktiga genierna är breda och vågar\r\ndet riktigt nya.\r\nKommunstyrelsen i Karlskoga känner starkt för\r\nNobelarvet. Man har med entusiasm tagit sig an\r\nfrågan om att söka etablera ett Nobelprismuseum i\r\nKarlskoga. Man har förutsättningarna, inte bara arvet\r\nutan en extremt spännande lösning i form av ett\r\nbergrum från kriget som står där precis som om det\r\nvar gjort för ett Nobelprismuseum.\r\nJag hoppas, fru talman, att ni skall få chansen att\r\nvandra igenom där. Det är så spännande, så där finns\r\nverkliga förutsättningar för att skapa ett gott museum.\r\nGenom Karlskoga går vägen mellan Stockholm\r\noch Oslo - Nobelvägen.\r\nJag vädjar till både Kulturrådet och\r\nNobelstiftelsen att ni, när ni etablerar\r\nNobelprismuseet, inte väljer den enklaste vägen.\r\nPröva den mest spännande!\r\nJag vet att det inte är riksdagen som skall besluta\r\nom detta ärende i dag. Men vi har också  uppgiften i\r\nriksdagen att inspirera.\r\nAlfred Nobel var inte konventionell. Han sökte\r\ninte de enklaste lösningarna. Han vågade tänka i nya\r\nbanor. Jag hoppas att såväl Nobelstiftelsen och\r\nKulturrådet som Kulturdepartementet vågar tänka i\r\nspännande banor, för det får inte vara så att turisterna\r\nbara stannar i Stockholm. Vi behöver ett starkt\r\nmuseiväsende i Stockholm, men vi behöver inte bara\r\nsälja vår huvudstad. Vi behöver sälja hela vårt land.\r\nFå orter är så tydligt sammankopplade med Alfred\r\nNobel som just Karlskoga. Där finns de praktiska\r\nförutsättningarna att ta emot ett museum som skulle\r\nkunna betyda oerhört mycket för vårt land.</pre><pre>Överläggningen var härmed avslutad.\r\n(Beslut fattades efter § 29.)</pre><pre>28 §  Grafisk museiverksamhet, m.m.</pre><pre>Föredrogs\r\nkulturutskottets betänkande\r\n1994/95:KrU2 Grafisk museiverksamhet, m.m.</pre><pre>Talmannen konstaterade att ingen talare var\r\nanmäld.\r\n(Beslut fattades efter § 29.)</pre><pre> 29 §  ILO:s konvention om förebyggande av\r\nstorolyckor inom industrin (prop. 1993/94:174)</pre><pre>Föredrogs\r\narbetsmarknadsutskottets betänkande\r\n1994/95:AU3 ILO:s konvention om förebyggande av\r\nstorolyckor inom industrin (prop. 1993/94:174).</pre><pre>Talmannen konstaterade att ingen talare var\r\nanmäld.</pre><pre>JoU3 Haparanda skärgårds nationalpark\r\nKammaren biföll utskottets hemställan.</pre><pre>JoU5 Miljöklasser för bensin m.m.\r\nÅterförvisningsyrkande (mp)\r\nFör bifall räckte att en tredjedel av de röstande anslöt\r\nsig till detta.\r\nTalmannen konstaterade att mindre än en tredjedel av\r\nde röstande hade bifallit återförvisningsyrkandet.\r\nKammaren hade således avslagit\r\nåterförvisningsyrkandet.</pre><pre>Kammaren biföll härefter utskottets hemställan.</pre><pre>SkU1 Differentierad skatt på blyfri bensin\r\nMom. 1 (differentierad skatt på blyfri bensin m.m.)\r\nKammaren biföll utskottets hemställan.</pre><pre>Mom. 2 (framtida förändringar av skatterabatten för\r\nmiljöklass 2)\r\n1. utskottet\r\n2. res. 1 (v)\r\n3. res. 2 (mp)\r\nFörberedande votering:\r\nRes. 2 ställdes mot res. 1 som biträddes med\r\nacklamation.\r\nHuvudvotering:\r\n260 för utskottet\r\n33 för res. 1\r\n1 avstod\r\n55 frånvarande\r\nKammaren biföll utskottets hemställan.\r\nPartivis fördelning av rösterna:\r\nFör utskottet:  138 s, 65 m, 24 c, 20 fp, 1 mp, 12\r\nkds\r\nFör res. 1:     19 v, 14 mp\r\nAvstod:         1 mp\r\nFrånvarande:    23 s, 15 m, 3 c, 6 fp, 3 v, 2 mp, 3\r\nkds\r\nKia Andreasson anmälde att hon avsett att nej men\r\nmarkerats ha röstat ja.</pre><pre>UU2 Verksamheten inom Europarådet\r\nKammaren biföll utskottets hemställan.</pre><pre>UU4 Tillämpning i fråga om Haiti av lagen\r\n(1971:176) om vissa internationella sanktioner\r\nKammaren biföll utskottets hemställan.</pre><pre>SfU1 Socialförsäkring - handläggning m.m.\r\nKammaren biföll utskottets hemställan.</pre><pre>SoU2 Vissa utlännings- och\r\nmedborgarskapsfrågor\r\nMom 1. (generellt viseringskrav)\r\n1. utskottet\r\n2. res. 1 (v, mp)\r\nVotering:\r\n259 för utskottet\r\n35 för res. 1\r\n55 frånvarande\r\nKammaren biföll utskottets hemställan.\r\nPartivis fördelning av rösterna:\r\nFör utskottet:  139 s, 65 m, 24 c, 19 fp, 12 kds\r\nFör res. 1      1 fp, 18 v, 16 mp\r\nFrånvarande:    22 s, 15 m, 3 c, 6 fp, 4 v, 2 mp, 3\r\nkds</pre><pre>Mom.2 (förvar av barn)\r\n1. utskottet\r\n2. res. 2 (fp, v, mp, kds)\r\nVotering:\r\n228 för utskottet\r\n65 för res. 2\r\n2 avstod\r\n54 frånvarnade\r\nKammaren biföll utskottets hemställan.\r\nPartivis fördelning av rösterna:\r\nFör utskottet:  137 s, 65 m, 24 c, 2 fp\r\nFör res. 1      18 fp, 19 v, 16 mp, 12 kds\r\nAvstod:         2 s\r\nFrånvarande:    22 s, 15 m, 3 c, 6 fp, 3 v, 2 mp, 3\r\nkds</pre><pre>Mom. 6 (förvarslokaler)\r\n1. utskottet\r\n2. res. 3 (v)\r\nVotering:\r\n275 för utskottet\r\n19 för res. 3\r\n1 avstod\r\n54 frånvarande\r\nKammaren biföll utskottets hemställan.\r\nPartivis fördelning av rösterna:\r\nFör utskottet:  139 s, 65 m, 24 c, 20 fp, 15 mp, 12\r\nkds\r\nFör res. 3      19 v\r\nAvstod:         1 mp\r\nFrånvarande:    22 s, 15 m, 3 c, 6 fp, 3 v, 2 mp, 3\r\nkds</pre><pre>Mom. 7 (människosmuggling)\r\n1. utskottet\r\n2. res. 4 (v, mp)\r\nVotering:\r\n258 för utskottet\r\n35 för res. 4\r\n2 avstod\r\n54 frånvarande\r\nKammaren biföll utskottets hemställan.\r\nPartivis fördelning av rösterna:\r\nFör utskottet:  139 s, 65 m, 24 c, 18 fp, 12 kds\r\nFör res. 4      19 v, 16 mp\r\nAvstod:         2 fp\r\nFrånvarande:    22 s, 15 m, 3 c, 6 fp, 3 v, 2 mp, 3\r\nkds</pre><pre>Mom. 11 (ändrad handläggningsordning för\r\nmedborgarskapsärenden)\r\n1. utskottet\r\n2. res. 5 (v)\r\nVotering:\r\n276 för utskottet\r\n18 för res. 5\r\n55 frånvarande\r\nKammaren biföll utskottets hemställan.\r\nPartivis fördelning av rösterna:\r\nFör utskottet:  139 s, 65 m, 24 c, 20 fp, 16 mp, 12\r\nkds\r\nFör res. 5      18 v\r\nFrånvarande:    22 s, 15 m, 3 c, 6 fp, 4 v, 2 mp, 3\r\nkds</pre><pre>Övriga moment\r\nKammaren biföll utskottets hemställan.\r\nSfU1 Allmänna arvsfonden\r\nKammaren biföll utskottets hemställan.</pre><pre>SfU2 Vissa hälso- och sjukvårdsfrågor\r\nKammaren biföll utskottets hemställan.</pre><pre>SoU3 Äldreomsorg m.m.\r\nKammaren biföll utskottets hemställan.</pre><pre>SoU4 Ekonomisk reglering för år 1995 mellan\r\nlandsting och kommuner med anledning av ökat\r\nkommunalt ansvar för psykiskt störda\r\nKammaren biföll utskottets hemställan.</pre><pre>SoU5 Riksdagens revisorers förslag angående\r\nsärskilda boendeformer för äldre\r\nKammaren biföll utskottets hemställan.</pre><pre>KrU1 Museifrågor\r\nKammaren biföll utskottets hemställan.</pre><pre>KrU2 Grafisk museiverksamhet, m.m\r\nKammaren biföll utskottets hemställan.</pre><pre>AU3 ILO:s konvention om förebyggande av\r\nstorolyckor inom industrin\r\nKammaren biföll utskottets hemställan.</pre><pre></pre><pre>30 §  Bordläggning\r\nAnmäldes och bordlades\r\nMotioner\r\nmed anledning av prop. 1994/95:41 Förändringar i\r\nfinansieringen av det allmänna pensionssystemet,\r\nm.m.\r\n1994/95:Sf4 av Sigge Godin (fp)\r\n1994/95:Sf5 av Ulla Hoffmann m.fl. (v)\r\n1994/95:Sf6 av Karin Falkmer (m)</pre><pre> 31 §  Anmälan om frågor\r\nAnmäldes att följande frågor framställts</pre><pre>den 16 november</pre><pre>1994/95:132  av Nils T Svensson (s) till\r\njustitieministern om information om\r\nföretagsledningars anställningsförmåner\r\n1994/95:133  av Lennart Beijer (v) till statsrådet\r\nJörgen Andersson om kraft- och värmelinjen</pre><pre>Frågorna redovisas i bilaga som fogas till\r\nriksdagens snabbprotokoll den 22 november.</pre><pre> 32 §  Kammaren åtskildes kl. 13.22.</pre><pre>\r\nFörhandlingarna leddes\r\nav talmannen från sammanträdets början t.o.m. 11 §\r\nanf. 19 (delvis),\r\nav förste vice talmannen därefter t.o.m. 19 § anf. 62\r\n(delvis) och\r\nav talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}