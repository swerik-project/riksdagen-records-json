{"dokumentstatus":{"dokument":{"hangar_id":"2387703","dok_id":"GF0956","rm":"1991/92","beteckning":"56","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"56","slutnummer":"0","datum":"1992-01-23 00:00:00","systemdatum":"2005-10-27 13:54:35","publicerad":"1992-01-23 00:00:00","titel":"Riksdagens snabbprotokoll 1991/92:56 Torsdagen den 23 januari","subtitel":null,"status":null,"htmlformat":null,"relaterat_id":null,"source":"webbnav","sourceid":"{5F8992B4-FFB6-49DB-AE0C-2AA9391F208E}","dokument_url_text":"http://data.riksdagen.se/dokument/GF0956/text","dokument_url_html":"http://data.riksdagen.se/dokument/GF0956","dokumentstatus_url_xml":"http://data.riksdagen.se/dokumentstatus/GF0956","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:56</div>\r\n<div class=\"sidhuvud_datum\">Torsdagen den 23 januari</div>\r\n<div class=\"sidhuvud_klockslag\">Kl. 12.00</div>\r\n<hr class=\"sidhuvud_linje\">\r\n<pre>1 § Kompletteringsval av ordförande i\r\nvalprövningsnämnden</pre><pre>Från valberedningen hade inkommit\r\nprotokollsutdrag avseende kompletteringsval av\r\nordförande i valprövningsnämnden.</pre><pre>Kammaren valde i enlighet med valberedningens\r\nförslag -- för tiden från valet till dess nytt val av\r\nprövningsnämnd ägt rum till</pre><pre>ordförande i valprövningsnämnden</pre><pre>regeringsrådet Lars Tottie</pre><pre>2 § Val av ersättare för ordföranden i\r\nvalprövningsnämnden</pre><pre>Från valberedningen hade inkommit\r\nprotokollsutdrag avseende kompletteringsval av\r\nersättare för ordföranden i valprövningsnämnden.</pre><pre>Kammaren valde i enlighet med valberedningens\r\nförslag -- för tiden från valet till dess nytt val av\r\nprövningsnämnd ägt rum till</pre><pre>ersättare för ordföranden i valprövningsnämnden</pre><pre>Justitierådet Staffan Magnusson</pre><pre>3 § Utökning av antalet suppleanter i\r\nskatteutskottet och socialförsäkringsutskottet</pre><pre>Valberedningen hade enligt till kammaren inkomna\r\nprotokollsutdrag</pre><pre>dels på begäran av moderata samlingspartiet\r\ntillstyrkt att antalet suppleanteri i skatteutskottet\r\nutökades från 17 till 18,</pre><pre>dels på begäran av socialdemokratiska\r\nriksdagsgruppen tillstyrkt att antalet suppleanter i\r\nsocialförsäkringsutskottet utökades från 20 till 21.</pre><pre>Kammaren biföll dessa framställningar.</pre><pre>4 § Val av suppleanter i skatteutskottet och\r\nsocialförsäkringsutskottet</pre><pre>Företogs val av ny suppleant i skatteutskottet och\r\nsocialförsäkringsutskottet.</pre><pre>Kammaren valde i enlighet med valberedningens\r\nförslag till</pre><pre>suppleant i skatteutskottet</pre><pre>Lars Biörck (m)</pre><pre>suppleant i socialförsäkringsutskottet</pre><pre>Margareta Israelsson (s)</pre><pre>5 §  Svar på interpellation 1991/92:66 om\r\nregionalpolitiken</pre><pre>Anf. 1  Arbetsmarknadsminister BÖRJE\r\nHÖRNLUND (c):</pre><pre>Fru talman! Thage G Peterson har ställt tre frågor\r\ntill mig angående regionalpolitiken.</pre><pre>Han vill för det första veta om jag delar NUTEK:s\r\nuppfattning om glesbygden och regionalpolitiken.\r\nBakgrunden är ett uttalande i en tidskriftsartikel av\r\növerdirektören i närings- och\r\nteknikutvecklingsverket.</pre><pre>Vidare vill han veta hur jag avser att förena min och\r\ncenterpartiets positiva inställning till statligt\r\nregionalpolitiskt stöd med moderaternas\r\navståndstaganden samt om jag avser att ta några\r\nregionalpolitiska initiativ.</pre><pre>Svaret på den första frågan är att jag uppfattar den\r\nrefererade tidskriftsartikeln som ett personligt\r\ndebattinlägg och inte som ett uttryck för verkets\r\nofficiella mening. Vid överläggningar som jag har\r\nhaft med generaldirektören för NUTEK har vi bl.a.\r\ndiskuterat hur verket på bästa sätt kan medverka i\r\ngenomförandet av regeringens regionalpolitik.</pre><pre>När det gäller de två övriga frågorna vill jag\r\nframhålla följande:</pre><pre>Grunden för regeringens regionalpolitik har\r\nredovisats i regeringsförklaringen. Där slås fast att\r\nhela Sverige skall leva och att det förutsätter en\r\naktiv regionalpolitik. En sådan politik innefattar\r\nbåde stöd till företag, främst de små företagen, och\r\nsatsningar på förbättrad infrastruktur.</pre><pre>Regeringens förslag till närmare inriktning av\r\nregionalpolitiken för nästa budgetår har nyligen\r\nredovisats i budgetpropositionen.</pre><pre>Som framgår av budgetspropositionen föreslår\r\nregeringen att nedsättningen av socialavgifter som\r\nregionalpolitisk stödform utvidgas både geografiskt\r\noch branschmässigt. Utvidgningen ges en\r\ntyngdpunkt på glesbygdsnäringarna, turismen och\r\ntjänstesektorn.</pre><pre>Vidare öppnas igen möjligheter att använda\r\nlokaliseringslån för att öka tillgången på riskvilligt\r\nkapital i stödområdena. Länsanslaget höjs till 1\r\nmiljard kronor och nivåerna för glesbygdsstöd höjs.\r\nRedan nu har regeringen lämnat stöd till ett antal\r\nföretag, främst inom tjänstesektorn, som kommer\r\natt betyda mycket för utvecklingen i flera mindre\r\norter.</pre><pre>För att nå de regionalpolitiska målen krävs\r\nemellertid att den regionala utvecklingen noga\r\nbeaktas när åtgärder föreslås även inom andra\r\nsamhällssektorer än företagssektorn. Detta är\r\nsärskilt viktigt när det gäller åtgärder som avser\r\ninfrastrukturen, dvs. vägar, järnvägar, tele/data,\r\nutbildning m.m. Här hoppas jag att Thage G\r\nPeterson delar min uppfattning att det inte är ett\r\nacceptabelt synsätt som t.ex.\r\nproduktivitetsdelegationen redovisar när de tonar\r\nner behovet av infrastrukturinvesteringar i stora\r\ndelar av vårt land.</pre><pre>För att betona statliga utredningars ansvar att\r\nbelysa regionalpolitiska konsekvenser av sina\r\nförslag, kommer jag senare att föreslå regeringen\r\natt ett särskilt direktiv införs som föreskriver att\r\nsådana analyser skall göras.</pre><pre>Viljeinriktningen när det gäller regionalpolitiken är\r\nsåledes tydlig. I en budget som präglas av stramhet\r\noch omprioriteringar, sker rejäla satsningar för att\r\nfå till stånd ekonomiskt, socialt, kulturellt och\r\nekologiskt fungerande regioner. Regeringens\r\nbudgetsförslag innebär ett klart ställningstagande\r\nför utveckling, valfrihet och mångfald i hela landet.</pre><pre>Anf. 2  THAGE G PETERSON (s):</pre><pre>Fru talman! Jag vill tacka arbetsmarknadsministern\r\nför svaret på min interpellation. Börje Hörnlund\r\noch jag har mötts många gånger här i riksdagen i\r\nregionalpolitiska debatter, ibland heta sådana. Jag\r\nuppskattade mycket Börje Hörnlunds ambitioner\r\nför regional rättvisa och jag studerade alltid hans\r\nregionalpolitiska motioner och har nu också gått\r\nigenom hans proposition.</pre><pre>Börje Hörnlund talar ofta regionalpolitik. Jag\r\nbrukar läsa hans tal, de som jag får tillgång till. Det\r\nhan säger i talen är svårt att kritisera, mycket av det\r\nhan säger vill jag gärna instämma i.</pre><pre>Hans ord förefaller dock bli så tomma när han skall\r\nkomma till handling. Det blir inte så mycket av\r\nhans stolta deklarationer. Det beror inte på Börje\r\nHörnlunds ambitioner eller hans vilja att\r\nåstadkomma resultat, utan det beror på att han\r\nsitter i en regering där moderaterna bestämmer och\r\nregional rättvisa inte står särskilt högt i kurs.</pre><pre>Carl Bildt och moderaterna ger helt enkelt inte\r\nBörje Hörnlund någon chans att driva en\r\nregionalpolitik, anpassad till dagens verklighet och\r\nkrav. Detta förhållande, antar jag, är orsaken till\r\natt arbetsmarknadsministern inte har svarat på min\r\nandra fråga som löd: Anser\r\narbetsmarknadsministern att det går att förena sin\r\noch centerns positiva inställning till statligt\r\nregionalpolitiskt stöd med moderaternas\r\navståndstaganden? Arbetsmarknadsministerns\r\ntystnad på den punkten är detsamma som ett nej på\r\nden frågan, nämligen att det inte går att förena.</pre><pre>Ser verkligen inte Börje Hörnlund några problem\r\nmed att samarbeta med moderaterna beträffande\r\nregionalpolitiken? Moderaternas linje är ju att\r\nmarknadskrafternas fria principer skall gälla när\r\ndet gäller ekonomin. Statliga företag och\r\nnaturtillgångar skall ju privatiseras och utförsäljas,\r\nbranschstödet skall avvecklas och näringspolitiken\r\nskall ges en mer generell prägel. Inskränkningar\r\nskall dessutom göras till det selektiva\r\nföretagsstödet, som har betytt många nya jobb ute\r\ni skogslänen.</pre><pre>Är verkligen moderaternas nedbrytningspolitik\r\ngrunden för Börje Hörnlunds regionalpolitik? Vad\r\nhar den här moderatledda politiken lett till? Jag har\r\nstuderat en av Stockholms morgontidningar nu på\r\nmorgonen, Svenska Dagbladet, som ger bara några\r\nnotiser om vad det är fråga om i dag på svensk\r\narbetsmarknad: 2 500 jobb hotas i televerket, 123\r\nlokförare förlorar sina jobb, 146 jobb varslas i\r\nVingåker, SSAB säger upp 90 personer i Borlänge,\r\nFarmek ''slaktar'' jobb, Myresjö drar ned\r\nproduktionen, 1 500 jobb försvinner i Uppsala. En\r\nenda sida, ur en morgontidning i dag, i Stockholm,\r\ninnehåller detta.</pre><pre>Vi börjar nu att vänja oss vid sådana här nyheter.\r\nFör tusentals människor runt om i landet väntar\r\nbara lidande, oro och arbetslöshet inför framtiden.\r\nJag vill gärna att arbetsmarknadsministern\r\nerkänner att situationen på arbetsmarknaden nu\r\nhelt har gått regeringen ur händerna. Det dystra\r\nbeskedet är att regeringen inte längre har kontroll\r\növer vad som händer. Ökningen av arbetslösheten\r\noch neddragningarna bara rullar på, och regeringen\r\nverkar sitta helt skrämd. Den vet inte vad den skall\r\ngöra eller vad den har ställt till med på t.ex.\r\nbyggområdet, som är ekonomins motor. Jag menar\r\natt det är oerhört okänsligt av landets regering att\r\nbara fortsätta sin neddragningspolitik, som skapar\r\narbetslöshet och oro bland människorna över hela\r\nlandet. Ansvaret för detta har ingen annan än\r\nregeringen, och arbetsmarknadsministern är\r\nansvarig för arbetsmarknadspolitik och\r\nregionalpolitik.</pre><pre>Nu har jag sett att arbetsmarknadsministerns linje\r\när att skylla på den gamla regeringen. Men så\r\nenkelt är det inte. Faktum är att regeringens\r\nneddragningspolitik på område efter område leder\r\ntill avskedanden och ökad arbetslöshet.\r\nRegeringens slag mot bostadsmarknaden har lett\r\ntill en kris på byggsidan med mycket hög\r\narbetslöshet som följd.</pre><pre>Det är naturligtvis bra med en aktiv\r\narbetsmarknadspolitik och med regionalpolitiska\r\nåtgärder, men allt detta väger ju lätt när regeringen\r\ngår hårt åt jobben på den ordinarie\r\narbetsmarknaden. Där river ni ned tusentals\r\narbetsplatser, som det blir svårt att ersätta.</pre><pre>Jag har förstått av vad arbetsmarknadsministern\r\nsagt att det någonstans i regeringskansliet finns en\r\nhemlig lista som man går efter när det gäller att göra\r\nneddragningar på politiska områden. Jag är nyfiken\r\npå att få höra litet mer om den där hemliga listan.</pre><pre>Småföretagen, Börje Hörnlund, har ingen glädje\r\nav er politik om ingen eller ytterst få, till följd av\r\nregeringens åtstramningspolitik, har råd att köpa\r\nsmåföretagens produkter. Finansministern har\r\nsjälv räknat ut att en normal tvåbarnsfamilj\r\nkommer att förlora 700 kr. i månaden i köpkraft på\r\nregeringens politik.</pre><pre>Min hårdaste kritik mot regeringens regionalpolitik\r\när att det inte längre finns någon samordning i\r\nregeringen som skall leda fram till regional rättvisa.\r\nDen högra handen vet inte vad den vänstra gör.\r\nRegeringens byggpolitik, indragningarna från\r\nkommunerna och privatiseringen av statliga företag\r\noch verk motverkar Börje Hörnlunds\r\nregionalpolitiska satsningar. Allt vad vi ser i dag är\r\nfaktiskt bara ökad arbetslöshet, varsel och\r\nneddragningar, vilket har lett till oro och\r\nbekymmer för människorna över hela landet.</pre><pre>Anf. 3  BO HOLMBERG (s):</pre><pre>Fru talman! I helgen hade byggnadsarbetarna\r\ndemonstrationer i mitt hemlän. Det var\r\ndemonstrationer i Kramfors, Sundsvall och\r\nÖrnsköldsvik. Jag gick personligen med i\r\nKramfors, och jag fäste mig vid att väldigt många\r\nmänniskor gick ut. Jag fäste mig särskilt vid att det\r\ni demonstrationståget fanns många unga, både män\r\noch kvinnor. Jag såg framför mig deras oro över att\r\ninte längre ha ett jobb. Från den demonstrationen\r\nvar ropen: Vi vill arbeta!</pre><pre>Nu signalerar regeringen en dyster bild.\r\nArbetslöshetskurvan skall upp ordentligt under\r\n1993. Som norrlänning vet Börje Hörnlund att vi i\r\nskogslänen ligger ytterligare en bit upp på den\r\nkurvan, kanske 2 % över rikskurvan, med\r\nförvärrade problem som följd. Därför är de\r\nåtgärder som signaleras i budgetpropositionen vad\r\ngäller AMS-insatser inte tillräckliga för att klara av\r\nden här situationen. Dessutom skrämmer det mig\r\nen aning när man presenterar sin politik som den\r\nenda vägen. Det är kaxighet att som politiker påstå\r\natt man sitter inne med den enda sanningen, den\r\nenda vägen.</pre><pre>Mina två frågor till Börje Hörnlund är därför om\r\ndet finns en öppenhet från regeringens och Börje\r\nHörnlunds sida för att lyssna på dem som talar om\r\nde problem som vi har i vårt hemlän. Den andra\r\nfrågan är om det finns ett utrymme i regeringen för\r\natt ta initiativ och göra insatser för vårt län.</pre><pre>Jag skall säga till Börje Hörnlund ungefär hur vi\r\nresonerar. Vi möter länsarbetsdirektören som säger\r\nså här: När nu arbetslösheten går upp i\r\nstorstadsregionerna, får jag relativt sett mindre\r\npengar. Kan det vara rimligt, säger hon. Vad skulle\r\nBörje Hörnlund svara? Jag måste säga att det inte\r\när rimligt.</pre><pre>Vi resonerar också så här: Är det inte bättre att de\r\nunga människor som jag såg i demonstrationståget\r\nfår gå i arbetsmarknadsutbilding i stället för att gå\r\narbetslösa? Är det inte bättre att vi tillfälligt ställer\r\ngammal beprövad politik på fötter, tidigarelägger\r\nangelägna projekt, som vi ändå skall utföra, för att\r\nfå människor i arbete?</pre><pre>Den tidigare regeringen prioriterade också\r\nVästernorrland i satsningar på utlokalisering av\r\ntjänsteföretag. Jag vill fråga Börje Hörnlund om vi\r\nkan räkna med att den nuvarande regeringen också\r\nkommer att ta speciella hänsyn och t.ex. prioritera\r\nVästernorrland.</pre><pre>Sedan har jag en fråga om det nya\r\nfolkhälsoinstitutet. I socialutskottet hade vi den\r\nfrågan uppe. Det förekom en väldig mängd\r\nmotioner i riksdagen. Vi sade att regeringen borde\r\nhantera denna fråga, inte riksdagen. Men, Börje\r\nHörnlund, vi sade också mycket bestämt från\r\nutskottet och riksdagen att regeringen verkligen\r\nskulle göra en regionalpolitisk pröving av den\r\nfrågan, dvs. att detta institut skulle kunna\r\nutlokaliseras utanför Stockholm. Jag begär inte att\r\nBörje Hörnlund i dag skall säga att det skall\r\nförläggas till Norrland, men jag undrar om Börje\r\nHörnlund kommer att sätta tummen i ögat på sina\r\nregeringskamrater och verkligen se till att det blir\r\nen regionalpolitisk prövning. Om någon av\r\ndepartementstjänstemännen säger att institutet\r\nmåste ligga där forskningen ligger är det fel. Detta\r\ninstitut skall inte forska, det skall bedriva\r\nfolkhälsopolitik.</pre><pre>Avslutningsvis: Har Börje Hörnlund en öppenhet\r\nför att lyssna? Finns det möjligheter för initiativ till\r\nsärskilda åtgärder i Västernorrland?</pre><pre>Anf. 4  ULLA PETTERSSON (s):</pre><pre>Fru talman! För bara ett par dagar sedan stod\r\narbetsmarknadsministern och jag också här och\r\ndebatterade. Arbetsmarknadsministern valde då\r\natt inte ge mig något svar på den fråga som jag hade\r\nställt, utan han lade ihop det svaret med svaret på\r\nnio andra frågor och svarade på ett mycket oprecist\r\nsätt. Därför tar jag chansen att komma igen i\r\nfrågan.</pre><pre>Vi på Gotland trodde nästan fram till jul att vi hade\r\nnågot slags överblick över situationen och att vi\r\nmed hjälp av arbetsmarknadspolitiska åtgärder\r\nskulle klara oss någorlunda. Sedan dess, och de\r\ntankarna kom alltså strax före jul, har den öppna\r\narbetlösheten på Gotland stigit med 50 %. Varje\r\ndag när man öppnar arbetsförmedlingskontoren på\r\nön ramlar det in nya arbetssökande. Man är orolig\r\nför att antalet totalt sett, om man ser på dem som\r\növer huvud taget är i kontakt med\r\narbetsförmedlingarna för att få arbete, börjar\r\nnärma sig 20 % av den arbetskraft som vi har.</pre><pre>I Börje Hörnlunds svar till Thage G Peterson talas\r\ndet mycket om nedsättning av socialavgifter,\r\nriskvilligt kapital i stödområden osv. Men vi som\r\ninte tillhör något stödområde, har\r\narbetsmarknadsministern någon tröst att ge oss?\r\nKan vi räkna med att fortsättningsvis få de medel vi\r\nbehöver för vår arbetsmarknadspolitik? Kan vi\r\nräkna med regionalpolitiska satsningar även i det\r\nhär sammanhanget? Kan vi räkna med att vi\r\nkommer att föras till stödområde när vi har dessa\r\neländiga siffror, eller, ve och fasa, är vi också med\r\npå den här svarta listan?</pre><pre>Anf. 5  GEORG ANDERSSON (s):</pre><pre>Fru talman! I svaret från arbetsmarknadsministern\r\nnämns produktivitetsdelegationen. Den har rönt\r\nväldigt stark kritik, kanske framför allt från\r\nNorrlandslänen, för sin syn på fördelning av\r\ninfrastruktursatsningar.</pre><pre>Jag har tidigare haft tillfälle att så att säga på\r\nhemmaplan diskutera frågan med Börje Hörnlund.\r\nHan åberopade då den proposition som regeringen\r\navlämnade i oktober. Man säger där att som grund\r\nför investeringsbesluten bör i första hand ligga en\r\nanalys som den statliga produktivitetsdelegationen\r\nnyligen har presenterat. Alltså ställer sig\r\nregeringen bakom produktivitetsdelegationens syn\r\npå fördelning av resurser.</pre><pre>Vid den diskussionen sade Börje Hörnlund att det\r\ndär inte var färdigdiskuterat i regeringen. Därför\r\nhar jag med stort intresse tagit del av regeringens\r\nbudgetproposition, avgiven den 10 januari i år. Där\r\nåberopas samma sak -- man ställer sig alltså än en\r\ngång bakom produktivitetsdelegationens syn. Man\r\nkonstaterar sedan mera preciserat att när det gäller\r\ninriktningen och planeringen av\r\ninfrastruktursatsningar är ett rikstäckande vägnät\r\nav riksvägar av särskilt stor betydelse och skall\r\nbyggas ut i ett sammanhängande robust nät med\r\nhög och jämn standard. Det innebär, säger man,\r\nmotorvägskvalitet mellan Stockholm, Göteborg,\r\nMalmö och Sundsvall. Vidare skall järnvägsnätet\r\nbyggas ut för höghastighetståg mellan storstäderna\r\noch till Arlanda.</pre><pre>Vad gäller riksvägar och länsvägar som inte ingår i\r\ndet här nätet skall inriktningen vara att\r\nvidmakthålla och förbättra nuvarande standard,\r\nalltså ingen nybyggnation i det avseendet. Inte\r\nheller när det gäller järnvägsnätet talas det om\r\nnågon satsning utöver detta robusta nät mellan\r\nstorstäderna.</pre><pre>Min fråga är mot denna bakgrund: Talar\r\narbetsmarknadsministern för hela regeringen när\r\nhan säger i sitt svar att det inte är ett acceptabelt\r\nsynsätt som produktivitetsdelegationen redovisar.</pre><pre>Den andra frågan som jag vill ställa, mot bakgrund\r\nav att arbetsmarknadsministern betonar att man\r\nnoga skall beakta åtgärder som föreslås även inom\r\nandra samhällssektorer utifrån regionalpolitiska\r\nfaktorer, blir: Hur är det med kontakterna med\r\nutbildningsdepartementet? Därifrån har vi fått en\r\nrad förslag som slår väldigt hårt mot de\r\nglesbefolkade delarna av landet. Jag tänker på\r\nneddragningen av anslagen till komvux, till\r\nfolkbildningen och folkhögskolorna. Förekommer\r\ndet något samråd mellan arbetsmarknadsministern\r\noch utbildningsministern med utgångspunkt i att\r\nanvända också utbildningspolitiken som ett\r\nregionalpolitiskt instrument?</pre><pre>Anf. 6  HÅKAN STRÖMBERG (s):</pre><pre>Fru talman! I tisdags hade vi en frågedebatt här i\r\nkammaren som var betingad av\r\nbyggnadsarbetarnas manifestation i lördags, där de\r\nuttryckte sitt missnöje med regeringspolitiken på\r\nbyggsektorn. Jag har full förståelse för att\r\narbetsmarknadsministern inte kunde ge svar till tio\r\nregioner, men enligt protokollet sade\r\narbetsmarknadsministern att arbetslösheten bland\r\nbyggarbetarna till 99 % berodde på den förra\r\nregeringens politik. Därför vill jag ställa några\r\nfrågor.</pre><pre>Situationen på byggnadssektorn är nationellt\r\nbetingad och har ingenting med den internationella\r\nlågkonjunkturen att göra. Den sektorn behövs\r\nfortfarande. Region för region har vi redovisat\r\nobjekt som borde kunna sättas i gång. Jag vill\r\nverkligen understryka vad Georg Andersson sade\r\nom utbyggnad av vägnätet. I mitt eget län har vi\r\notaliga vägar, därför att vägar och järnvägar korsar\r\ni Örebro län. Flera projekt finns där färdiga att\r\nsättas i gång, men det görs ingenting.\r\nArbetsmarknadsministern är passiv i det här fallet.\r\nJag delar Thage G Petersons uppfattning att\r\narbetsmarknadsministern var mycket aktiv\r\ntidigare, men nu finns en passivitet när det gäller att\r\nsätta i gång olika projekt. Arbetslösheten i Örebro\r\nlän är den tredje största i landet, men regeringen är\r\nfortfarande passiv. Jag tycker att man äntligen\r\nborde sätta i gång med vägprojekt och framför allt\r\nmed projekt inom byggsektorn.</pre><pre>Regeringen avskaffade den socialdemokratiska\r\nregeringens bostadsfinansieringssystem och sade\r\natt den skulle komma med ett nytt. Men ingen\r\nvågar i dag anmäla intresse för en ny bostad därför\r\natt man inte vet hur finansieringssystemet blir.\r\nDetsamma gäller nya projekt i kommunerna.\r\nÅtskilliga miljarder skall dras in i kommunerna.\r\nVem vågar sätta i gång med nya projekt? Ni måste\r\nfrån regeringens sida ta itu med dessa frågor och\r\ngöra någonting för att få fart på byggsektorn. I dag\r\nstår det praktiskt taget still.</pre><pre>Anf. 7  AXEL ANDERSSON (s):</pre><pre>Fru talman! Liksom flera av de tidigare talarna\r\nhade jag i tisdags möjlighet att debattera\r\nbyggarbetslöshet med arbetsmarknadsministern.\r\nJag sade i den debatten att i en lågkonjunktur som\r\nden vi nu upplever är det synnerligen lämpligt ur\r\nolika synpunkter att starta och satsa på\r\nbetydelsefulla infrastrukturprojekt ute i Sveriges\r\nland, alldeles särskilt i de delar av landet som ståtar\r\nmed den största arbetslösheten, som både är\r\nbetingad av lågkonjunkturen och av mycket\r\nkraftiga strukturförändringar i näringslivet.</pre><pre>Jag anförde då att man på det sättet kan få i gång\r\nhjulen snabbare. Det tjänar alltså flera syften. Man\r\nförkortar lågkonjunkturen och ökar\r\nförutsättningarna för en bättre framtid i de län där\r\ndet finns synnerligen stort behov av upprustning på\r\nmånga av de viktiga områden som handlar om\r\ninfrastruktur. Under de dagar som har gått sedan\r\ndess har jag fått stöd i min uppfattning av Göte\r\nBernhardsson och kanske litet överraskande av\r\nCurt Nicolin.</pre><pre>Jag kommer från ett län, arbetsmarknadsministern,\r\nsom lever i en dyster verklighet. Vi har i\r\nGävleborgs län landets högsta arbetslöshet alla\r\nkategorier. Men vi har möjligheter att göra\r\nnågonting åt det, förutsatt att regeringen\r\nbestämmer sig och snart säger ja till några viktiga\r\nprojekt. Sådana har vi på\r\nkommunikationsområdet. Ett projekt som det är\r\nväl så viktigt att satsa på är högskolan i\r\nGävle/Sandviken. Det projektet känner\r\narbetsmarknadsministern väl till.</pre><pre>Min fråga till arbetsmarknadsministern är: När\r\nkommer det besked till Gävleborgs län om satsning\r\npå något, helst några, av dessa viktiga områden?\r\nHär har regeringen möjlighet att visa sin\r\nhandlingskraft när det gäller regionalpolitiska\r\nåtgärder och sätta kraft bakom regeringens ord i\r\nregeringsdeklarationen, som ju Börje Hörnlund\r\nhar citerat här i dag.</pre><pre>Anf. 8  Arbetsmarknadsminister BÖRJE\r\nHÖRNLUND (c):</pre><pre>Fru talman! Jag måste inledningsvis notera att jag\r\nhar en minut per meddebattör.\r\nHuvudfrågeställaren bör väl få litet extra.</pre><pre>Jag vill understryka att det av regeringsförklaringen\r\nframgår mycket klart att hela landet skall ha bra\r\njärnvägar och vägar. I regeringsförklaringen finns\r\ndet också en utomordentligt positiv syn på\r\nsmåföretagen, och det är småföretagens utveckling\r\nsom kommer att bli grunden i levande regioner,\r\nlevande kommunala områden, över hela riket.</pre><pre>Jag är litet förvånad när Thage G Peterson tar upp\r\nteleverket. Där har ju före detta statssekreteraren,\r\nnumera generaldirektören i televerket, framhållit\r\natt 500--7 000 arbeten vid televerket skulle\r\nförsvinna på grund av att socialdemokraterna och\r\nNy Demokrati i riksdagen förenar sig. Televerket\r\nfår alltså inte det ekonomiska underlag som behövs\r\nför att offensivt kunna gå framåt.</pre><pre>Sedan till byggområdet. Det är klart att det blir\r\nvissa problem, när nästan alla kommuner har\r\ntomma lägenheter, och många tomma lägenheter.\r\nDet har byggts kontor, inte minst i Thage G\r\nPetersons egen region, som räcker i åratal.\r\nDessutom har vi tomma industrilokaler. På grund\r\nhärav får vi en övergångsperiod som blir mycket\r\nbesvärande. När socialdemokraterna pekar ett\r\nfinger mot regeringen, pekar egentligen två\r\ntummar och resten av fingrarna mot regeringen.\r\nDet är på det sättet, Håkan Strömberg. Det här har\r\nlagats till under den socialdemokratiska tiden. Vi\r\nhar fått bekymren, men vi skall givetvis försöka\r\nlindra så mycket som möjligt.</pre><pre>När nu socialdemokraterna inte är beredda att ge\r\nsvenskt kapital och svenska företag någorlunda lika\r\nbeskattningsregler som dem inom EG-området och\r\nnär vi har en avreglerad krona, händer det som\r\nhände under andra hälften av 80-talet efter\r\navreglerandet av kronan: gick det ut 100 miljarder\r\nkronor i investeringar från landet kom det in 10\r\nmiljarder kronor i investeringar. Om den här\r\nregeringen kan erbjuda ungefär samma villkor som\r\ndem som råder runt om i vår närhet, kommer vi att\r\nfå utländskt investeringskapital i Sverige. Och\r\nsvenskt kapital stannar här. Hade\r\nsocialdemokraterna tänkt på detta under andra\r\nhälften av 80-talet, hade vi inte alls haft den här\r\nbesvärliga situationen. Vänstern börjar begripa att\r\ndet är dumt att beskatta arbetande kapital, men\r\nsocialdemokraterna förstår det inte. Det leder till\r\nmycket stor framtida arbetslöshet, om vi skulle\r\nagera som socialdemokratena vill. Ja, jag är\r\növertygad om att socialdemokraterna förstår\r\nsaken, men de vill inte förstå den.</pre><pre>Jag har respekt för socialdemokraterna, för jag är\r\növertygad om att de vill hålla nere arbetslösheten,\r\nosv., men metoderna har inte varit de riktiga och\r\ndärför har vi kommit i det här läget.</pre><pre>Något om den hemliga listan. Det finns en\r\nregeringsförklaring och underlag för denna i form\r\nav ett antal arbetsgruppers material. Detta är\r\nabsolut ingenting märkvärdigt. När det gäller mitt\r\neget departement finns det t.ex. ett stort antal\r\nutredningar skisserade. Sådant material finns nog\r\nsom underlag även i en enpartiregering.</pre><pre>När det gäller att gasa: Ja, köpkraften ökar både\r\n1992 och 1993. Vi fördelar ju egentligen\r\nindustriproduktionen som vårt välstånd bygger på.\r\nDet är mycket fint det som sker inom den offentliga\r\nsektorn, osv., men vi måste ha en viss volym på vår\r\nindustri. När den vänder nedåt är det inte så illa om\r\nköpkraften ökar. Då har man inte helt tagit foten\r\nfrån gasen. Det är nog fråga om en avvägning som\r\när rätt lagom. Vid ett budgetunderskott på 70\r\nmiljarder kronor, egentligen 90 miljarder, riskerar\r\nman att få en kraftig höjning av räntorna, om man\r\ngasar på mera. Detta är det värsta som man kan\r\ngöra med tanke på sysselsättningen,\r\nregionalpolitiken och över huvud taget vårt land.</pre><pre>Till Bo Holmberg skulle jag vilja säga att det finns\r\nen mycket stor öppenhet för diskussion. Jag kan\r\nVästernorrland, och jag tror också att jag kan de\r\nflesta andra länen. För min del vill jag ha en\r\nutveckling i hela riket, och jag vill resonera om\r\nsakfrågor.</pre><pre>Anf. 9  THAGE G PETERSON (s):</pre><pre>Fru talman! Jag har ju personligen litet erfarenhet\r\nav arbetet med de regionalpolitiska frågorna,\r\neftersom jag har arbetat med dem i sex år.</pre><pre>När jag 1982 tog över ansvaret för industri- och\r\nregionalpolitiken från centern gjorde jag det i en\r\nsituation då 155 000 industriarbeten förlorats på\r\nnågra år. Befolkningen i alla skogslän hade minskat\r\ndramatiskt. Flyttlassen gick från skogslänen till\r\nstorstadslänen, och pessimism och oro härskade\r\nmed tanke på framtiden.</pre><pre>Så kom regeringsskiftet 1982, och efter hand\r\nskapades nya industriabeten. Skogslänen noterade\r\npå nytt en ökning, och optimismen och\r\nframtidstron återkom.</pre><pre>Nu är ni faktiskt på väg, Börje Hörnlund, att\r\nupprepa det som hände under åren 1976--1982.\r\nDetta är det dystra beskedet. Devalveringen 1982\r\nvar naturligtvis mycket viktig för att vi skulle kunna\r\nrätta till mycket av det som hade gått fel\r\nbeträffande köpkraften för svensk industri och\r\nsysselsättning. Betydelsefulla var de stora statliga\r\nutvecklingsprogrammen och punktinsatserna för\r\nvissa utsatta regioner och branscher. Detta var\r\nviktigt av flera skäl. Investerings- och\r\nutvecklingsprogrammen var viktiga positiva\r\nsignaler om att landets regering trodde på\r\nmänniskornas region och hembygd. Men i dag ger\r\nregeringen bara negativa signaler. De riktar sig mot\r\nglesbygden, löntagarna, bildningsorganisationerna\r\noch mycket annat.</pre><pre>Det är oerhört farligt om människorna ute i\r\nregionerna, ute i glesbygderna, upplever att de blir\r\nlämnade ensamna. Om inte landets regering tror på\r\nmänniskorna gör ju inte heller företag och\r\ninvesterare det. Jag vill gärna säga till\r\narbetsmarknadsministern att det är farligt när\r\ndysterheten och oron nu sprider sig som en löpeld\r\nrunt om i Sverige.</pre><pre>År 1982 kom vi med ett utvecklingsprogram för\r\ngruvindustrin, uppgående till 300 milj.kr. Detta\r\nbetyder mycket för utvecklingen och framtidtron i\r\ngruvregionerna. Men i dag innebär ju den\r\nborgerliga regeringens signal neddragning,\r\navveckling och privatisering av gruvindustrin. Vad\r\nhar arbetsmarknadsministern själv gjort för att\r\nhindra näringsministern från att riva ned\r\nprospekteringsverksamheten inom gruvnäringen?\r\nJag menar att regionalpolitiken inte får och inte kan\r\nbegränsas till några öronmärkta anslag. Det går\r\naldrig att med regionalpolitik reparera kraftiga\r\nneddragningar på område efter område i\r\nekonomin. Det kommer Börje Hörnlund att få\r\nerfara. Här ligger min starkaste kritik mot Börje\r\nHörnlunds och regeringens politik. På område efter\r\nområde river man ju ned de regionalpolitiska\r\nsatsningarna. Har inte Börje Hörnlund upptäckt\r\nregeringsförslagen på utbildningspolitikens\r\nområde, de drastiska nedskärningarna av anslagen\r\ntill folkhögskolan, bildningsorganisationerna och\r\nkomvux? De är olyckliga från regionalpolitisk\r\nsynpunkt.</pre><pre>Anf. 10  HÅKAN STRÖMBERG (s):</pre><pre>Fru talman! Jag skall tala om min egen kommun.</pre><pre>Vi har i dag 170 personer som söker bostad. Av\r\nerfarenhet vet jag att en tredjedel är verkligt\r\nintresserade av att få bostad. Behovet gäller alltså\r\n60 lägenheter. Det skulle kunna ge åtskilliga\r\nbyggnadsarbetare jobb.</pre><pre>Jag vet också att vi har behov av att bygga ut\r\nskollokalerna. Men bidragen för detta har dragits\r\nin. Kommunen behöver också bygga en hel del\r\nserviceinrättningar, men man vet att regeringens\r\nintentioner för framtiden är att dra in åtskilliga\r\nmiljarder.</pre><pre>Jag talade med ett kommunalråd häromdagen, och\r\nhan sade att det för Hallsbergs del gäller kanske 10\r\nmilj.kr. Ingen vågar i dag sätta i gång några projekt\r\ndärför att man inte vet vilka kostnader som man\r\nkommer att drabbas av i framtiden.</pre><pre>Börje Hörnlund var mycket kritisk mot den\r\nsocialdemokratiska arbetsmarknadspolitiken när\r\narbetslösheten var 1,8--2 %. I dag är genomsnittet\r\nför riket 3,8 %, och för Örebro län över 4 %. Det\r\nskulle vara intressant att höra vilka intentioner\r\nBörje Hörnlund har när det gäller de förslag som\r\nhan gav till den socialdemokratiska regeringen när\r\narbetslösheten var 2 %. Sätt i gång de projekt i dag\r\nsom då föreslogs! Det skulle underlätta betydligt.\r\nMen i dag sitter Börje Hörnlund som\r\narbetsmarknadsminister tomhänt.</pre><pre>Anf. 11  AXEL ANDERSSON (s):</pre><pre>Fru talman! Arbetsmarknadsministerns inlägg\r\nslutade med en intressant mening. Och det var\r\nförmodligen det som var svaret till Georg\r\nAndersson, Bo Holmberg och mig. Jag har försökt\r\natt analysera vad det kan betyda. Betyder det,\r\narbetsmarknadsministern, att vi som bor i\r\nGävleborgs län, det län som är hårdast drabbat av\r\narbetslöshet, mycket snart får besked och\r\nklartecken om igångsättning av de projekt som\r\nredan är klara, som har överlämnats till regeringen\r\noch som är väl kända för regeringen. Projekten\r\ngäller både högskolan, som vi har nämnt, och också\r\nostkustbanan, snabbtågsförbindelsen Stockholm--\r\nSundsvall, E 4:an, som är en av de få kvarvarande\r\nflaskhalsarna i Hälsingland mellan Söderhamn och\r\nHudiksvall, samt stambanan.</pre><pre>Kan arbetsmarknadsministern ge något besked i\r\ndag, en positiv signal om detta, eller skall man tolka\r\narbetsmarknadsministerns sammanfattning som ett\r\npositivt besked?</pre><pre>Anf. 12  GEORG ANDERSSON (s):</pre><pre>Fru talman! Arbetsmarknadsministern klagade\r\növer att televerket inte så snabbt som man önskade\r\nfick höja sina taxor. Han påstår att det leder till att\r\n5 000--7 000 personer friställs. Det kan inte vara\r\nallvarligt menat. Jag sade i går i kammaren till\r\nkommunikationsministern att jag tycker att det är\r\nnästan oförskämt att regeringsledamöter försöker\r\nge intryck av att ett halvt års fördröjning av\r\nteleverkets taxejusteringar leder till sådana\r\ndramatiska förändringar. Stora förändringar inom\r\nteleverket var på gång av helt andra skäl långt\r\ndessförinnan. Jag tycker att det är viktigt att man\r\nändå håller sig till sans och måtta och framför allt\r\ntill sanning i sådana allvarliga debatter.</pre><pre>Bra vägar och järnvägar skall finnas och byggas i\r\nhela landet, säger arbetsmarknadsministern. Men\r\ndet går ju inte att prata fram dem, utan de måste\r\nbyggas och betalas. Och ett antal projekt har det\r\nfattats beslut om. Arbetsmarknadsministern måste\r\nnu hjälpa till att sätta fart på dessa projekt. De är\r\nfördelade över hela landet.</pre><pre>När det gäller inriktningen talar regeringens\r\nledamöter emellertid med kluven tunga. Jag\r\nupprepar min fråga: Gäller\r\nproduktivitetsdelegationens syn på fördelning av\r\nresurser till infrastrukturen eller ej? I\r\npropositionen står det att det är den som gäller, och\r\ndet betyder storsatsningar på motorvägar mellan de\r\nstörsta städerna. Men arbetsmarknadsministern\r\ntalar om en helt annan inriktning. Det går inte att i\r\nlängden föra en sådan tvetalan i fråga om planering.</pre><pre>Arbetsmarknadsministern klagade över att han\r\nhade bara en minut till sitt förfogande för varje\r\nfrågeställare. Men mina frågor ägnade han inte en\r\nsekund. Jag hoppas att Börje Hörnlund tar chansen\r\ni nästa omgång.</pre><pre>Jag vill fylla på med en konkret fråga. Samordning\r\nmed andra verk och departement, ja, men hur är\r\nsamordningen mellan\r\narbetsmarknadsdepartementet och\r\nnäringsdepartementet när det gäller\r\ngruvprospekteringen och 90 anställda i Malå\r\nkommun, som nu hotas, vilket\r\narbetsmarknadsministern känner väl till? Flertalet\r\nav dem är varslade därför att regeringen helt\r\nundandrar sig sitt ansvar från insatser från statens\r\nsida när det gäller den viktiga basnäringen\r\ngruvindustrin. Är arbetsmarknadsministern beredd\r\natt göra någon extra insats nu i så att säga grevens\r\ntid för att rädda denna verksamhet och därmed\r\nrädda sysselsättningen både på kort och på lång sikt\r\ninom gruvområdena?</pre><pre>Anf. 13  BO HOLMBERG (s):</pre><pre>Fru talman! Jag sade i mitt förra inlägg till\r\narbetsmarknadsministern att jag tycker att det är\r\nmycket kaxigt av den sittande regeringen att påstå\r\natt den samlade politiken utgör den enda vägen.\r\nTill den enda vägen kommer också den enda\r\nrepliken, nämligen att de flesta problemen när det\r\ngäller sysselsättningen i Sverige i dag kan skyllas på\r\nden tidigare socialdemokratiska regeringen. Det är\r\nlitet grand att legitimera att arbetslöshetskurvan\r\ngår upp och att man inte kan göra något åt den. Jag\r\nkan försäkra Börje Hörnlund att om man\r\nlegitimerar en passivitet på sysselsättningens\r\nområde kommer det att få till effekt att det hela\r\nrullar på.</pre><pre>Jag märker litet oroande tecken ute i våra\r\nkommuner, som tidigare har varit mycket lyhörda\r\nför att ställa upp med tidigareläggningar och\r\ninsatser när lågkonjunktur och arbetslöshet far illa\r\nmed Sveriges folk och land. Men nu börjar också de\r\natt bli osäkra när det skall håvas in 7,5 miljarder på\r\nhelårsbasis 1993. Och de insatser som man vill göra\r\nför skolorna och som skulle kunna ge sysselsättning\r\ndras undan.</pre><pre>Nu konstaterar jag att Börje Hörnlund gav ett\r\npositivt svar på min första fråga, att han var öppen\r\nför att lyssna till mitt läns sysselsättningsproblem,\r\noch det tackar jag för.</pre><pre>Min andra fråga till Börje Hörnlund var om denna\r\nöppenhet också skulle kunna förknippas med\r\ninitiativ.</pre><pre>På hemmaplan gör vi ett arbete som innebär\r\ninventering av nyttiga investeringar i infrastruktur\r\noch annat. Och vår ambition är att det skall bli\r\ntidigareläggningar av dessa, så att läget inte skall\r\nförvärras ytterligare. Jag hoppas på öppenhet,\r\ninitiativ och resultat.</pre><pre>Börje Hörnlund, hur blir det med den\r\nregionalpolitiska prövningen av det nya\r\nfolkhälsoinstitutet? Kommer Börje Hörnlund att ta\r\nsina regeringsledamöter i örat om de inte följer\r\nriksdagens beslut och gör en regionalpolitisk\r\nprövning av den nya myndigheten?</pre><pre>Anf. 14  Arbetsmarknadsminister BÖRJE\r\nHÖRNLUND (c):</pre><pre>Fru talman! Jag har två alternativ, antingen att fru\r\ntalman ger mig 30 minuter eller att jag talar mycket\r\nsnabbt.</pre><pre>Thage G Peterson, att inte kunna skilja på hög- och\r\nlågkonjunktur bråkade vi mycket om förr. Därför\r\nskall jag inte ta upp den frågan igen.</pre><pre>Jag vill peka på att om produktivitetsdelegationen\r\noch andra utredningar under den\r\nsocialdemokratiska tiden fått de direktiv som jag\r\nkommer att se till föreläggs utredningarna\r\nframöver, att de måste redovisa konsekvenserna av\r\nsitt arbete regionalpolitiskt, då skulle vi ha haft ett\r\nbättre regionalpolitiskt läge.</pre><pre>Bo Holmberg, man kan alltid resonera. Man kan\r\ngöra som mina ärade socialdemokratiska\r\ndebattörer här gör, nämligen säga att den nya\r\nregeringen efter tre månader i regeringsställning\r\nrår för allt, även den internationella\r\nlågkonjunkturen som är jättedjup. Man kan ju ha\r\nnågra små ögonblick av självprövning, då man\r\ntänker på att det är en enorm lågkonjunktur\r\ninternationellt och att vi har haft hemmalagade\r\nproblem. Jag tycker att socialdemokraterna är bra\r\nmycket värre än jag på att beskriva samband.</pre><pre>Bo Holmberg har pratat med LAM-direktören i sitt\r\nlän. Men säg sanningen! Säg alltså: Hade vi fått\r\nigenom våra förslag i riksdagen, skulle AMS ha haft\r\n500 milj.kr. mindre att dela ut. I december fick man\r\n1,3 miljarder ytterligare från regeringen. Men\r\nsocialdemokraterna stannade vid drygt 700\r\nmiljoner. Det finns alltså svar på allt, om man bara\r\nvill ge sådana.</pre><pre>Sedan till Ulla Pettersson. Jag är medveten om\r\ndetta med Gotland. Jag blir faktiskt bjuden ner till\r\nGotland någon gång per år och blir då väl\r\ninformerad av länsarbetsnämnden och andra\r\naktörer där. Gotland är en ö och har ett omfattande\r\njordbruk som måste omställas. Därför har man\r\nvissa regionala problem.</pre><pre>Det verkar som om Georg Andersson och jag är\r\nlika kritiska till Temaplans arbete i\r\nproduktivitetsdelegationen. Vad jag har att säga är:\r\nBeträffande det svar som jag har gett här i dag finns\r\ndet en samordning mellan de fyra partierna.\r\nDessutom har vi regeringsförklaringen, där det\r\ntalas om bra vägar och bra järnvägar. Mats Odell\r\ngav i går ett positivt svar om möjligheterna när det\r\ngäller Bothniabanan. Jag har minnen från tidigare\r\nkommunikationsministrar som inte har gett ett så\r\npositivt svar beträffande Bothniabanan.</pre><pre>Naturligtvis måste vårt riksvägnät vara bra. Men\r\nman får inte glömma bort grusvägnätet,\r\nsmåvägsnätet. Vi har efter regionalpolitiskt samråd\r\nkunnat komma fram till att den billigare\r\nupphandlingen, och det rör sig om stora projekt och\r\nom procenttal i storleksordningen 20--30 %, torde\r\ninnebära att ungefär 1 miljard kan avsättas för\r\nvägar i glest befolkade områden. Detta kommer\r\nockså att ske -- det finns ingen anldening att skaka\r\npå huvudet, Georg Andersson -- och det tycker jag\r\när bra.</pre><pre>Så några ord om högskoleplatserna. Beträffande\r\nvad som presenterades för riksdagen i november\r\nvill jag säga att jag tror att 1 400 av 2 000 platser\r\ngick till de små högskolorna. En sådan fördelning\r\nnär det gäller nya högskoleplatser är det länge\r\nsedan vi såg i vårt land.</pre><pre>Sedan något om televerket. Det var trevligt att höra\r\npå Georg Andersson. Beträffande detta med\r\noppositionen före jul, riktad mot vissa som ringer i\r\nden här staden, var det alltså bara fråga om något\r\nsom skulle gälla i sex månader. Var det då någon\r\nmening med att ställa till det så och tala om att\r\ngeneraldirektören för televerket ''förlorar tron''\r\noch att han anser att han måste kalla sin styrelse för\r\natt televerket skall hårdrationaliseras? Ja, om det\r\nnu var så. Det anser inte jag att det var.</pre><pre>Mitt svar på frågan om gruvnäringen är att denna\r\nskall utvecklas i Västerbotten, i Norrbotten och på\r\nandra ställen där fyndigheter påträffas.</pre><pre>När det gäller de stora vägobjekten, som ju är\r\nviktiga, kommer man 1992, i en lågkonjunktur,\r\nbara att arbeta upp en femtedel. Av de förslag som\r\nden här regeringen lämnat, det rör sig om dryga\r\nmiljarden i pengar, kommer allt att upphandlas\r\nunder 1992. Den socialdemokratiska regeringen\r\nlade i panik ut en mängd projekt före valet, och\r\nmycket av det arbetet kommer att bli aktuellt i en\r\nhögkonjunktur. Det är inte bra. Hade man haft en\r\nannan fördelning då, skulle mycket mera ha varit i\r\ngång i dag.</pre><pre>Är önskemålet att vi river upp de\r\nsocialdemokratiska besluten och gör en sådan\r\nfördelning att det byggs upp under 1992?</pre><pre>Håkan Strömberg, det är klart billigare att göra\r\nupphandling i dag än det var för ett år sedan. Det är\r\nalltså billigare i dag att bygga bostäder. Det hänger\r\nsåledes inte på priset nu och då, utan det hänger\r\nmera på det faktum att det finns småkommuner\r\nmed 240 lediga lägenheter. Jag vet att det i\r\nSkellefteå finns 400 förseglade lägenheter.\r\nDessutom: Nya bostäder byggs för fullt. Det är\r\nklart att det då blir besvärligt.</pre><pre>Till samtliga meddebattörer vill jag säga: Ni verkar\r\nvara helt obekymrade över budgetunderskottet.\r\nDet är inte jag.</pre><pre>Talmannen anmälde att Georg Andersson och Axel\r\nAndersson anhållit att till protokollet få antecknat\r\natt de inte ägde rätt till ytterligare inlägg.</pre><pre>Anf. 15  THAGE G PETERSON (s):</pre><pre>Fru talman! Jag har samma kommentar beträffande\r\nteleverket som Georg Andersson.\r\nGeneraldirektörens argument för de\r\nneddragningar som Börje Hörnlund åberopar kan\r\ninte vara vare sig allvarligt menade eller seriösa.</pre><pre>Börje Hörnlund gjorde mig ännu mera nyfiken på\r\nden hemliga lista som här är aktuell. Han sade både\r\natt den fanns och att den inte fanns. Vad är det för\r\nen hemlig lista som arbetsmarknadsministern går\r\nomkring med? Är det möjligen en kontrolltabell,\r\nav vilken Börje Hörnlund kan utläsa om hans\r\nförslag och idéer överensstämmer med\r\nmoderaternas krav på regeringspolitiken? Jag tror\r\natt kammaren är oerhört intresserad av att få veta\r\nvad detta hemlighetsmakeri beror på.</pre><pre>Fru talman! Jag vill så ange några viktiga krav på\r\nregionalpolitiken. För det första vill jag peka på\r\nföljande. Som jag ser det hela är det bristen på en\r\nhelhetssyn som i dag är regionalpolitikens största\r\nproblem. Socialdemokraterna håller fast vid\r\nprincipen att alla människor, oavsett var i landet de\r\nbor, skall ha tillgång till arbete, service och en god\r\nmiljö.</pre><pre>I dag satsar arbetsmarknadsdepartementet stora\r\npengar på regionalpolitiskt stöd, samtidigt som\r\nandra departement avvecklar, drar in service och\r\navskedar folk -- och därmed urholkar\r\nregionalpolitiken.</pre><pre>Den absolut viktigaste grunden för en bra\r\nregionalpolitik är detta med att helheten lyfts fram.\r\nArbetsmarknadsministern måste själv -- eller också\r\nfår han se till att hans medarbetare gör detta -- följa\r\nupp vad andra departement gör.</pre><pre>Jag frågade Börje Hörnlund om han inte hade\r\nupptäckt att regeringsförslagen beträffande\r\nutbildningspolitiken och privatiseringen av statlig\r\nverksamhet får mycket negativa konsekvenser för\r\nglesbygdens folk. Om Börje Hörnlund inte har\r\nupptäckt det och om han inte har börjat fundera\r\növer den saken, är det hög tid att han gör det.\r\nRegeringens drastiska nedskärningar av anslagen\r\ntill bildningsförbunden, folkhögskolorna och\r\nkomvux är mycket olyckliga från regionalpolitisk\r\nsynpunkt. Fråga bildningsfolket hemma i\r\nVästerbotten vad man tycker!</pre><pre>Prospekteringsverksamheten skall utvecklas i\r\nNorrbotten och Västerbotten, säger Börje\r\nHörnlund. Det får mig att undra: Lever Börje\r\nHörnlund i en annan regeringsvärld än\r\nmoderaterna? Vad Börje Hörnlund säger\r\növerensstämmer ju inte med det som\r\nnäringsministern håller på med. Den senare drar ju\r\nned på prospekteringsverksamheten.</pre><pre>För det andra vill jag när det gäller\r\nregionalpolitiken peka på att denna skall syfta till\r\ntillväxt och utveckling. Det är småföretagen som\r\ndet då gäller.</pre><pre>För det tredje skall regionalpolitiken ses som en\r\ndemokratirörelse. Med hjälp av statliga\r\nutvecklingsprogram kan vi stimulera utvecklingen.\r\nJag tror att vi ofta missar att människorna ute i\r\nregionerna kan betyda oerhört mycket för den\r\nregionala utvecklingen. Jag har många gånger\r\nvarnat och sagt att t.ex. byalagens betydelse för den\r\nregionala utvecklingen ute i en glesbyd inte skall\r\nunderskattas.</pre><pre>Anf. 16  ULLA PETTERSSON (s):</pre><pre>Fru talman! Jag vill börja med att tacka för att\r\narbetsmarknadsministern i alla fall har gett svar på\r\nen del av mina frågor.</pre><pre>Arbetsmarknadsministern må förlåta mig om jag\r\nsäger att jag ju inte behöver åka till riksdagen för\r\natt få reda på att Gotland är en ö och att vi på\r\nGotland har en stor lantbrukssektor. Statsrådet\r\nförsätter mig i en ganska svår situation. När jag\r\nkommer hem och möter mina partivänner och även\r\nandra gotlänningar och de frågar mig vad\r\narbetsmarknadsministern sagt, kan jag ju inte svara\r\natt han sagt att Gotland är en ö.</pre><pre>Jag vet inte riktigt vet vad jag skall säga till mina\r\npartivänner och andra. Däremot vet jag att antalet\r\nöppet arbetslösa på Gotland -- i dag är det fråga om\r\n1 076 personer -- kommer att vara 2 000 innan jag\r\nkommer till riksdagen nästa gång om det inte blir\r\nen annan utveckling.</pre><pre>Jag vädjar till arbetsmarknadsministern och ber om\r\nett annat besked som jag kan ta med mig hem.</pre><pre>När jag försöker ta fasta på vad som sagts som svar\r\ntill de andra som deltar i den här debatten fäster jag\r\nmig vid arbetsmarknadsministerns uttalande om att\r\nman inte kan bygga när det finns tomma lokaler.</pre><pre>Jag vill därför återigen peka på det faktum att det\r\nfinns andra förslag och idéer -- t.ex. den s.k.\r\nGotlandsmodellen, som vi resonerade om litet\r\ngrand i tisdags. Det är tråkigt att\r\narbetsmarknadsministern vid sina besök på\r\nGotland inte har låtit informera sig om denna. Det\r\nskulle förvåna mig om han har träffat\r\nlänsarbetsnämndens folk och dessa inte har tagit\r\nupp den här frågan.</pre><pre>Arbetsmarknadsministern är mycket hjärtligt\r\nvälkommen till Gotland igen, men jag hoppas att\r\nhan då åtminstone har ett klart och positivt svar på\r\nvår förfrågan om just de speciella möjligheter vi har\r\ntagit upp, vilka ju inte bara berör förhållandena på\r\nGotland. Jag kan hälsa från\r\narbetsmarknadsministerns partivänner på Gotland\r\noch berätta att de hyser litet stort hopp om att få\r\nhjälp med denna fråga.</pre><pre></pre><pre>Anf. 17 BO HOLMBERG (s):</pre><pre>Fru talman! Börje Hörnlund efterlyser självkritik.\r\nDet socialdemokratiska partiet är ju ett under och\r\nett föredöme vad gäller självkritik i förhållande till\r\nregeringens kaxighet på temat den enda och rätta\r\nvägen. Denna inställning har präglat regeringen på\r\nså sätt att man är övertygad om både att man gör\r\nden enda och rätta analysen och att man för den\r\nenda och rätta ekonomiska politiken.</pre><pre>Nu har den här kaxigheten fått sig en berättigad\r\nknäck i och med att Bengt Westerberg och Olof\r\nJohansson har läst en del litteratur och därmed\r\nkommit till insikt om att det inte finns bärighet i att\r\ngå på dessa ekonomers enda recept.</pre><pre>Jag var på läkarstämman i december. Där var det\r\nen chefsläkare som höll föredrag. Han hade fått\r\nhöra att antalet ekonomer i Sverige och\r\ninternationellt har ökat så oerhört att man snart kan\r\nlägga dem i en ring runt jorden. Om den uppgiften\r\nskulle vara sann, sade chefsläkaren, hoppas jag att\r\nen stor del av dessa ekonomer förblir liggande i\r\ndenna ring kring jorden. Några av dem som håller\r\npå och uttalar sig om produktivitetsutredningen\r\nskulle ligga i den ringen runt jorden. Börje\r\nHörnlund, ta bort den typen av ekonomer som\r\nunderlag för analyser!</pre><pre>Jag satt på flyget från Midlanda och hörde anställda\r\ninom skogsindustrin, SCA bl.a., tala om delar av\r\nproduktivitetsutredningen. De skulle tydligen få\r\nlov att åka ned till Vättern eller någonstans där i\r\ntrakten, medan skogen och fabrikerna ligger uppe i\r\nnorr. Jag tror att regeringen måste nyansera sig på\r\nden punkten för att bli trovärdiga.</pre><pre>Vad som skiljer oss i fråga om självkritik, Börje\r\nHörnlund, är att vi förstår lågkonjunktur men ändå\r\nhar fastare politik när det gäller att trycka ned\r\narbetslösheten och sätta folk i arbete. Det kommer\r\nBörje Hörnlund att se när vi presenterar vårt\r\nbudgetalternativ på fredag. I det alternativet, Börje\r\nHörnlund, finns resurser till kommunerna på ett\r\nsätt som inte förekommer i regeringens budget, och\r\ndär finns resurser till infrastruktursatsningar, som\r\nsaknas i er budget. Detta gör att man med vårt\r\nförslag kan få ned arbetslösheten på ett sätt som\r\ninte är möjligt med regeringens budget.</pre><pre>Jag hoppas att Börje Hörnlund för Västernorrlands\r\ndel inte bara skall lyssna, utan att han också skall\r\nvara öppen för att ta initiativ för sysselsättningen.</pre><pre>Allra sist: jag fick inget svar på min fråga om\r\nfolkhälsoinstitutet. Skulle jag ha varit som Anders\r\nBjörck, skulle jag i det här sammanhanget börja\r\ntala om KU. Det gör jag inte, men jag utgår från att\r\nBörje Hörnlund ser till att han i regeringen får till\r\nstånd en regionalpolitisk prövning av det nya\r\nfolkhälsoinstitutet.</pre><pre>\r\nAnf. 18 Arbetsmarknadsminister BÖRJE\r\nHÖRNLUND (c):</pre><pre>Fru talman! Thage G Peterson talade om\r\nnödvändigheten av en helhetssyn i\r\nregionalpolitiken, och han lät då som en stabil\r\ntalman. Jag delar helt och hållet hans uppfattning i\r\ndenna fråga.</pre><pre>När det gäller gruvföretagen vill jag säga som\r\nHedlund ofta sade: Vänta och se! När det förslag\r\nsom skall läggas fram slutligen har presenterats får\r\nvi bedöma hur gruvföretagen kommenterar sin\r\nframtid.</pre><pre>Några talare har tagit upp ungdomsarbetslösheten.\r\nMin inriktning är att någon arbetslöshet inte skall\r\nförekomma bland personer i åldrarna upp till 24 år.\r\nJag arbetar nu med ett sådant förslag. Jag tror att\r\ndetta är väldigt viktigt. Men jag vill inte ha några\r\nförslag som går ut på att ungdomar skall arbeta\r\nhalvtid och att alla skall in i offentlig sektor, utan\r\njag vill se mitt förslag som en möjlighet för unga att\r\nfå sin praktik inom de företag och områden där de\r\nframöver vill jobba och utbilda sig. Det är en\r\nlångtgående målsättning, men den bör gå att\r\nresonera kring, och jag hoppas i det sammanhanget\r\npå en positiv opposition i riksdagen.</pre><pre>Jag har blivit informerad om den s.k.\r\nGotlandsmodellen, och jag skall erkänna att jag\r\nblev rätt positivt inställd. Det är en av de modeller\r\nsom får diskuteras. Det pågår ett arbete inom\r\nregeringen, i fyrpartibyggruppen, som skall tala\r\nmed parterna. Jag och Anne Wibble arbetar\r\ntillsammans för att vi skall ha den beredskap som\r\nbehövs i ett läge där konjunkturen i och för sig mot\r\nslutet av 1992 och under 1993 kan stiga något men\r\ndär produktiviteten utvecklas på ett sätt som gör att\r\nvi får befara en hög arbetslöshet även när tiderna\r\nblir bättre. Ulla Pettersson kan därför vid\r\nhemkomsten till Gotland säga att\r\narbetsmarknadsministern är mycket mer positiv än\r\nen del andra här i kammaren.</pre><pre>Vad Bo Holmberg säger är bra, men det blir ett fel\r\ni den socialdemokratiska politiken genom att ni vill\r\nta bort den framtidstro som håller på att skapas i\r\nsmåföretagen i och med deras förhoppningar om att\r\nde skall få jobba på samma villkor som företag runt\r\nom oss. Vi måste ta den långsiktiga vägen, men ni\r\när inte beredda att finansiera den, och det är synd.</pre><pre>Överläggningen var härmed avslutad.</pre><pre>6 § Svar på interpellation 1991/92:63 om\r\nläkemedelskostnaderna</pre><pre>Anf. 19 Statsrådet BO KÖNBERG (fp):</pre><pre>Fru talman! Kent Carlsson har i en interpellation\r\ntill socialminister Bengt Westerberg ställt en rad\r\nfrågor som berör läkemedelskostnaderna. Arbetet\r\ninom regeringen är så fördelat att det är jag som\r\nskall svara på interpellationen. Eftersom Kent\r\nCarlssons frågor till stora delar blir besvarade\r\ngenom regeringens förslag på läkemedelsområdet i\r\nårets budgetproposition, vill jag inledningsvis\r\nredogöra för dessa förslag.</pre><pre>Läkemedelsförmånerna omfattar prisnedsatta och\r\nvissa kostnadsfria läkemedel, kostnadsfria\r\nförbrukningsartiklar vid vissa sjukdomar samt\r\nprisnedsatta livsmedel vid vissa sjukdomar för barn\r\nunder 16 år. Vid köp av prisnedsatta läkemedel och\r\nlivsmedel betalar i dag patienten den faktiska\r\nkostnaden, dock högst 90 kr., vid varje\r\ninköpstillfälle. Kostnaderna utöver detta belopp\r\nbetalas genom sjukförsäkringen. Utgifter för\r\nläkemedel beaktas dessutom inom ramen för\r\nhögkostnadsskyddet.</pre><pre>Även under år 1991 har sjukförsäkringens utgifter\r\nför läkemedelsförmånerna fortsatt att öka i ungefär\r\nsamma takt som tidigare, trots bl.a. höjda\r\negenavgifter under senare år. Liksom tidigare\r\nbedöms ökningen till övervägande delen vara en\r\nföljd av prisnivån på framför allt nytillkommande\r\nprodukter.</pre><pre>Inom läkemedelsområdet pågår en\r\nförändringsprocess med en rad olika inriktningar.</pre><pre>I föregående års budgetproposition redovisade\r\ndåvarande socialministern att frågan om\r\nförutsättningar för ett överförande av\r\nkostnadsansvaret för läkemedel inom öppen hälso-\r\noch sjukvård till sjukvårdshuvudmännen snarast\r\nskulle utredas. Detta utredningsarbete har\r\nslutförts, och den förra regeringen har i prop.\r\n1991/92:19 om vissa ersättningar till\r\nsjukvårdshuvudmännen uttalat sig för att påbörja\r\növerläggningar med sjukvårdshuvudmännen om att\r\nträffa en särskild överenskommelse om ett sådant\r\növerförande med ett beräknat genomförande den 1\r\njanuari nästa år. Riksdagen har dock nyligen bifallit\r\nvad socialförsäkringsutskottet hemställt om i sitt\r\nbetänkande nr 3. Utskottet har ansett att frågan\r\ninte bör avgöras separat utan behandlas skyndsamt\r\ni samband med den aviserade större översynen av\r\nhälso- och sjukvårdens organisation och\r\nfinansiering m.m.</pre><pre>För närvarande pågår en genomgripande översyn\r\nav gällande läkemedelslagstiftning. Avsikten är att\r\ndetta arbete skall utmynna i en proposition med\r\nförslag till ny läkemedelslag, som föreläggs\r\nriksdagen under våren 1992. En viktig\r\nutgångspunkt för utformningen av förslaget är att\r\nEG:s rättsregler på läkemedelsområdet skall\r\nbeaktas. Detta innebär bl.a. att någon priskontroll\r\ninte längre kan ske i samband med just registrering\r\nav läkemedel.</pre><pre>Den s.k. merkostnadskommittén (S 1990:4) har i\r\nuppdrag att göra en översyn av bl.a. systemet med\r\nläkemedelsförmåner för att skapa bättre rättvisa\r\nmellan olika grupper som har betydande kostnader\r\ntill följd av sjukdom och handikapp. Utredningen\r\nberäknas vara slutförd under första halvåret 1992.\r\nEfter sedvanligt remissförfarande i fråga om\r\nutredningens betänkande kan en proposition\r\nföreläggas riksdagen tidigast i början av år 1993.</pre><pre>Utformningen av det nuvarande förmånssystemet\r\nför läkemedel leder till effektivitetsförluster i\r\nanvändningen av läkemedel. Ersättningssystemet\r\ninnebär att läkemedelsbehandling i den öppna\r\nvården är en praktiskt taget kostnadsfri\r\nbehandlingsform för sjukvårdshuvudmännen och\r\nprivatläkarna. Det finns inga ekonomiska\r\nincitament för läkaren att styra eller begränsa\r\nläkemedelsförskrivningarna så att\r\nförsäkringsutgifterna hålls tillbaka.</pre><pre>Förmånssystemet innebär bl.a. att konsumenten\r\nbetalar en fast avgift vid varje inköpstillfälle,\r\noavsett hur många och hur dyra läkemedel som\r\nförskrivs.</pre><pre>Detta leder till att inte heller konsumenten blir\r\nsärskilt kostnadsmedveten. Båda dessa svagheter i\r\nnuvarande förmånsregler leder till ett större och för\r\nsamhället kostsammare läkemedelsuttag än vad\r\nsom är nödvändigt.</pre><pre>Mot bakgrund härav anser regeringen att\r\nförändringar i förmånsreglerna för prisnedsatta\r\nläkemedel är motiverade. Enligt regeringens\r\nbudgetproposition bör reglerna för prisnedsättning\r\nändras på så sätt att en avgift tas ut för varje\r\nförskrivet läkemedel vid ett inköpstillfälle fr.o.m.\r\nden 1 juli 1992. För det första läkemedlet bör\r\nnedsättning göras med hela det belopp som\r\növerstiger 90 kr. och för varje ytterligare förskrivet\r\nläkemedel som samtidigt inköps bör\r\nprisnedsättning göras med hela det belopp som\r\növerstiger 30 kr. Denna åtgärd beräknas minska\r\nförsäkringens utgifter med sammanlagt ca 400\r\nmilj.kr. per år.</pre><pre>För att ytterligare begränsa försäkringens utgifter\r\nför läkemedelsförmåner förordar regeringen\r\ndessutom införande av ett system med\r\nreferenspriser för läkemedel med generiska\r\nmotsvarigheter fr.o.m. år 1993. Ett sådant system\r\ninnebär att försäkringen efter avdrag för\r\negenavgiften ersätter läkemedelskostnaden upp till\r\nett s.k. referenspris, vilket motsvarar priset på det\r\nbilligaste preparatet. Eventuellt kan detta\r\nreferenspris sättas något högre än priset på det\r\nbilligaste preparatet. Om konsumenten väljer ett\r\ndyrare preparat får denne -- utöver egenavgiften --\r\nsjälv betala hela den del av kostnaden som\r\növerstiger referenspriset. Ett genomförande av ett\r\nreferensprissystem beräknas minska\r\nförsäkringsutgifterna med ca 400 milj.kr. per år.\r\nRegeringen avser att återkomma till riksdagen med\r\nförslag till utformning av ett sådant system i en\r\nproposition till riksdagen under våren 1992.</pre><pre>Det finns även andra svagheter i nuvarande system\r\nför läkemedelsförmåner, t.ex. vad gäller inköp av\r\nreceptfria läkemedel. En viktig konsekvens av att\r\nvissa läkemedel gjorts receptfria är att\r\nkonsumenten kan köpa dessa direkt på ett apotek\r\nutan att behöva besöka en läkare och att\r\nkonsumenten skall svara för hela utgiften. Det finns\r\ndock i nuvarande system inget som hindrar att de\r\nreceptfria läkemedlen förskrivs av läkare, vilket\r\nleder till att medlen blir omfattade av\r\nprisnedsättningen på läkemedel. Det är enligt\r\nregeringens bedömning nödvändigt att betona\r\nhuvudprincipen att receptfria läkemedel inte skall\r\nomfattas av förmånssystemet för läkemedel.\r\nRegeringen är dock medveten om att det krävs\r\nvissa avsteg från denna princip, främst av\r\nmedicinska skäl. Fr.o.m. den 1 juli 1992 kommer\r\nvissa receptfria läkemedel att undantas från\r\nbestämmelserna om prisnedsättning på läkemedel.\r\nDenna åtgärd beräknas minska\r\nförsäkringsutgifterna med ca 60 milj.kr. per år.</pre><pre>Sammanfattningsvis innebär de föreslagna\r\nändringarna i förmånssystemet för läkemedel en\r\ntotal årlig minskning av försäkringens utgifter med\r\nca 860 milj.kr.</pre><pre>Den 1 juli 1993 förväntas genom EES-avtalet att\r\nEG:s regler rörande priskontroll på läkemedel\r\nträder i kraft för Sveriges vidkommande. De\r\nreglerna innebär att den nuvarande modellen för\r\npriskontroll på läkemedel måste slopas. Den nu\r\ngällande modellen är att ett läkemedel för att bli\r\nregistrerat av läkemedelsverket och därmed få\r\nsäljas måste uppfylla kravet i\r\nläkemedelsförordningen (1962:701) på att priset\r\nskall vara skäligt. Priset åsätts efter förhandlingar\r\nmellan fabrikanten och Apoteksbolaget. Enligt\r\nEG:s regler får dock priset inte vara ett villkor för\r\nregistrering av läkemedel.</pre><pre>Med anledning härav bör följande ordning gälla\r\nfr.o.m. år 1993. Regeringen bör inhämta ett\r\nbemyndigande av riksdagen att besluta om vilka\r\nläkemedel som skall kunna omfattas av\r\nförmånssystemet. Om t.ex. en fabrikant önskar att\r\nett läkemedel skall omfattas av sjukförsäkringen\r\nmåste medlet åsättas ett pris som försäkringen\r\ntäcker. Detta innebär att en förhandling krävs om\r\ndet pris som försäkringen skall ersätta. Regeringen\r\navser att närmare behandla denna fråga i anslutning\r\ntill propositionen om ny läkemedelslag.</pre><pre>Vidare har regeringen i budgetpropositionen\r\naviserat en översyn av avtalet mellan\r\nApoteksbolaget och staten, som löper med en\r\nautomatisk förlängning i femårsperioder om det\r\ninte sägs upp, mot bakgrund av de förändringar\r\nsom sker internationellt och med anledning av\r\nSveriges anslutning till den gemensamma\r\nmarknaden. Regeringen har för avsikt att inom\r\nkort tillsätta en utredning som skall belysa och ge\r\nförslag till eventuella ändringar i bolagets uppgifter.</pre><pre>Jag övergår nu till Kent Carlssons direkta frågor.</pre><pre>1.  Kent Carlsson frågar om regeringen avser att\r\nlägga fram förslag till förändring av\r\nläkemedelsförsäkringen som skapar verklig\r\npriskonkurrens för icke-patenterade läkemedel, så\r\natt staten och medborgarna kan tillgodogöra sig\r\nden möjliga besparingen inom läkemedelsområdet.</pre><pre>Svaret är ja. I regeringens budgetproposition läggs\r\nfram förslag med denna innebörd. För de\r\nläkemedel där patenttiden gått ut kommer fri\r\nkonkurrens att råda.</pre><pre>2.  Kent Carlsson frågar om regeringen avser att i\r\nså fall tillåta fri prissättning för läkemedel där\r\ngenerisk konkurrens är möjlig.</pre><pre>Svaret är ja. För de läkemedel där det finns\r\ngeneriska motsvarigheter kommer försäkringen i\r\nprincip enbart att täcka kostnaden för det billigaste\r\npreparatet.</pre><pre>3.  Kent Carlsson frågar om regeringen avser att\r\nföra över ansvaret från Apoteksbolaget till\r\nläkemedelsverket för att förhandla fram låga men\r\nskäliga priser för den forskande industrin vad gäller\r\npatenterade läkemedel.</pre><pre>Som jag tidigare nämnt är det inte möjligt att i ett\r\nEG-perspektiv bibehålla dagens regler om att ett\r\nskäligt pris skall vara ett villkor för att ett\r\nläkemedel skall registreras av läkemedelsverket. I\r\ndet förslag till ny läkemedelslag som regeringen\r\nskall förelägga riksdagen senare i vår kommer\r\ndenna bestämmelse inte att finnas med. I de fall en\r\nläkemedelsfabrikant önskar att ett preparat skall\r\nomfattas av statens läkemedelssubvention, skall ett\r\npris bestämmas efter förhandlingar. Denna\r\nprisförhandling som försäkringen täcker blir alltså\r\nhelt frivillig. Om det blir Apoteksbolaget som rent\r\npraktiskt kommer att svara för förhandlingarna\r\nmed läkemedelsindustrin eller om detta skall\r\nfullgöras av läkemedelsverket eller\r\nriksförsäkringsverket återstår ännu att ta ställning\r\ntill.</pre><pre>4.  Kent Carlsson frågar om regeringen avser att\r\nfullfölja avtalet med Landstingsförbundet om en\r\növerföring av pengarna för läkemedelsförsäkringen\r\ntill landstingen.</pre><pre>Som jag tidigare framhållit har riksdagen beslutat\r\natt frågan skall behandlas i samband med den\r\naviserade större översynen av hälso- och\r\nsjukvårdens organisation och finansiering.</pre><pre>5.  Kent Carlsson frågar om regeringen avser att\r\nutforma en ny läkemedelsförsäkring som baserar\r\nsig på de länsvisa läkemedelskommittéerna.</pre><pre>Av det jag hittills redogjort för framgår att\r\nregeringen inte har funnit anledning att föra fram\r\nett sådant förslag. Jag vill ändå framhålla att jag\r\nanser att läkemedelskommittéernas arbete har varit\r\noch är av mycket stort värde. Det är angeläget att\r\nfinna former för att stödja och utveckla deras\r\nverksamhet.</pre><pre>6.  Kent Carlsson frågar om regeringen avser att\r\nlägga fram förslag som gör det möjligt för\r\nlandstingen att på egen hand köpa in läkemedel.</pre><pre>Svaret är att regeringen inte nu avser att lägga fram\r\nett sådant förslag. Det kan däremot inte uteslutas\r\natt den av regeringen föreslagna utredningen om\r\nApoteksbolagets roll efter år 1995 kan komma fram\r\ntill att en sådan lösning är lämplig. Regeringen\r\nåterkommer i så fall till denna fråga.</pre><pre>7.  Kent Carlsson frågar om regeringen avser att i\r\nförhandlingar med EG biträda förslag om\r\nmöjligheter att förlänga patenttiden för nya\r\nläkemedelssubstanser med extra långa\r\nutvecklingstider och de substanser som är avsedda\r\nför svåra och ovanliga sjukdomstillstånd.</pre><pre>Svaret är ja. Dessutom kan jag nämna att den\r\nEuropeiska patentorganisationen, EPO, i\r\ndecember beslutade om en ändring i den\r\neuropeiska patentkonventionen, som tar sikte på\r\nen förlängning av patenttider bl.a. för läkemedel.\r\nInom regeringskansliet bereds nu frågan om\r\nratificering av denna och konsekvenser för\r\nlagstiftningen.</pre><pre>8.  Kent Carlsson frågar om regeringen avser att\r\nlåta göra en fristående översyn av Apoteksbolaget\r\nmed avseende på verksamhetens effektivitet och\r\nmöjligheter att på affärsmässiga grunder kunna\r\növerleva vid inträdet på en mindre reglerad EG-\r\nmarknad.</pre><pre>Som jag inledningsvis nämnde har regeringen i\r\nbudgetpropositionen aviserat att den avser att inom\r\nkort tillsätta en utredning med uppgift att belysa\r\nApoteksbolagets roll efter år 1995 när avtalet\r\nmellan staten och bolaget löper ut. Denna översyn\r\nskall göras bl.a. mot bakgrund av Sveriges inträde i\r\nden gemensamma marknaden.</pre><pre>Med detta, fru talman, hoppas jag att jag besvarat\r\nKent Carlssons åtta frågor.</pre><pre>Anf. 20 TALMANNEN:</pre><pre>Jag vill påpeka att tiden för avgivande av\r\ninterpellationssvar är begränsad till tio minuter.</pre><pre>Anf. 21 KENT CARLSSON (s):</pre><pre>Fru talman! Även om svaret var något långt vill jag\r\nfaktiskt uppriktigt tacka för svaret eftersom det på\r\nmånga punkter var tydligt och klart till skillnad från\r\nmånga andra fråge- och interpellationssvar som\r\nman får i denna kammare.</pre><pre>År 1989 började jag driva frågan om kostnaden för\r\nvåra läkemedel. Jag förvånades då över att vi\r\nbetalade för de dyraste läkemedlen trots att det\r\nfanns mycket billigare, helt identiska läkemedel.</pre><pre>Då fick jag inget stöd, vare sig från industrin eller\r\npolitiskt. De enda som stöttade mig när jag sade att\r\nman skulle kunna minska våra gemensamma\r\nkostnader för läkemedel var statens pris- och\r\nkonkurrensverk, som då i en rapport redovisade att\r\nman skulle kunna spara uppemot 1 miljard kronor\r\nper år genom en övergång till den billigare identiska\r\ngenerikan -- kopieläkemedlet -- när det fanns flera\r\nsom var identiska.</pre><pre>Mot denna bakgrund är det givetvis glädjande att\r\nregeringen i sin budgetproposition har lagt fram\r\nförslag om hur man skall kunna ta till vara den\r\nbesparing som ändå är möjlig att göra på\r\nläkemedelsområdet.</pre><pre>Genom ett referensprissystem vill man spara\r\nungefär 400 milj.kr.</pre><pre>Låt mig först diskutera beloppet. 400 milj.kr. är en\r\nförsiktig bedömning, tror jag. Jag tror att man i takt\r\nmed förändringen av subventionssystemet kan få\r\ntill fler registreringar av s.k. kopieläkemedel. I dag\r\när det relativt få sådana registrerade i Sverige i\r\nförhållande till omvärlden. Med det kan vi i\r\nframtiden få en större besparing när det gäller\r\ngamla basläkemedel.</pre><pre>Från socialdemokratisk sida är vi inte emot att\r\nspara och vara effektiva med statens pengar. Vad vi\r\ndäremot ställer oss tveksamma till är systemet,\r\nmetoden, som regeringen aviserar, alltså\r\nreferenspriset. Systemet har införts och funnits i\r\nTyskland i ett par år. Erfarenheterna är relativt\r\nnegativa på ett antal punkter. Systemet utgår ifrån\r\natt man centralt sätter en prisnivå. Den baserar sig\r\npå de läkemedel som finns på marknaden. Risken\r\när uppenbar att man får en mycket centraliserad\r\noch byråkratisk modell.</pre><pre>Genom att man också fastställer en prisnivå som\r\nutgör grunden för hur mycket subvention som skall\r\ngå ut blir det en snabb effekt för staten. Man spar\r\npengar. Men det blir en engångseffekt. Man\r\nförlorar på att inte få någon priskonkurrens på litet\r\nsikt. Detta har hänt i Tyskland.</pre><pre>En annan negativ effekt: Eftersom alla tillverkare\r\nlägger sig på samma pris blir det bara de stora\r\ntillverkarna, som har stora\r\nmarknadsföringsresurser, som klarar sig kvar på\r\nmarknaden. De små och medelstora försvinner.\r\nMan får på sikt ingen konkurrens alls.</pre><pre>Jag har i stället velat skapa ett system -- som jag\r\nockså skrivit om i min interpellation -- där man ser\r\nläkemedel som vilken insatsvara som helst i\r\nsjukvården, t.ex. på samma sätt som man har\r\nlaserkanoner och annat i sjukvården. Man behöver\r\nflytta ned pengarna så lokalt som det någonsin är\r\nmöjligt. Man bör också se till att man när det gäller\r\ngamla läkemedel, där patentskyddet gått ut, kan\r\nhålla i gång konkurrensen för att på det sättet få\r\nlägsta möjliga kostnad.</pre><pre>Det är därför jag har skissat på ett system som\r\ninnebär att man fullföljer avtalet med\r\nLandstingsförbundet, flyttar över pengar till\r\nsjukvårdshuvudmännen, anlitar läkare,\r\nfarmakologer och andra som kan sitta i\r\nläkemedelskommittén och göra en\r\nrekommendationslista för vilka läkemedel som\r\nman skall subventionera. Jag tror att det är ett\r\nbättre system som gör att vi kan få en fortsatt\r\npriskonkurrens. Vi kan då ta till vara också lokal\r\nterapitradition. Det skiljer sig litet i olika delar av\r\nlandet.</pre><pre>Jag tror att ett framtida system bör innehålla att\r\nman för de patentskyddade läkemedlen i princip\r\nskall jobba på samma sätt som i dag med en fast\r\navgift. Det skall vara möjligt för läkare att skriva ut\r\ndessa läkemedel.</pre><pre>När det gäller de läkemedel där patentskyddet har\r\ngått ut skall man ge möjlighet till de lokala\r\nläkemedelskommittéerna att styra hur\r\nsubventionen skall ges.</pre><pre>Då tror jag också man kan ge större möjligheter för\r\nsmå och stora medelstora tillverkare i framtiden att\r\nkomma in på marknaden.</pre><pre>Industrin har kritiserat förslaget, senast i dag i\r\nSvenska Dagbladet. Den säger, indirekt, att\r\nforskningen kommer att hotas. Jag skulle kort vilja\r\nkommentera de synpunkter industrin har givit.</pre><pre>I och med att man förändrar patenttiden kommer\r\nindustrin att få ett bättre skydd för sina nya\r\nprodukter. Det framgår också av ministerns svar.\r\nDet har varit punkt ett på deras program.</pre><pre>Det andra är att man med EG:s regler framöver\r\nkommer att få en mycket förenklad, billigare och\r\nsnabbare registrering av nya läkemedel. Dessutom\r\nfår industrin i princip fri prissättning.</pre><pre>Med det har industrin fått nästan jackpot.</pre><pre>Det är möjligt att man inom industrin blir litet sur\r\növer att man inte längre kan ta ut samma priser på\r\ngamla basläkemedel som tidigare. Men man\r\nbehöver definitivt inte vara rädd för att få brist på\r\nresurser för att forska.</pre><pre>Slutligen några kommentarer. Det gäller\r\npatientavgiftshöjningen -- att man skall lägga till 30\r\nkr. för tillkommande läkemedel på ett recept. Jag\r\ntycker förslaget är dumt. Det drabbar framför allt\r\näldre som får många piller utskrivna vid ett och\r\nsamma tillfälle. Det hade varit bättre med ett\r\nförslag att generellt höja från 90 till 100 kr. Då\r\ndrabbas också normalkonsumenten som får vara\r\nmed och betala en del av denna medelsindragning.</pre><pre>Det sista jag skulle vilja kommentera gäller\r\nreferensprissystemet. Har regeringen låst sig för\r\ndet systemet, eller finns det fortfarande möjligheter\r\natt resonera om ett bättre system, som tar till vara\r\nmöjligheterna till konkurrens och framtida\r\nbesparingar? Finns det en möjlighet, eller finns det\r\nen ideologisk låsning mot att åtminstone resonera\r\nom att flytta över pengarna för\r\nläkemedelsförsäkringen till\r\nsjukvårdshuvudmännen?</pre><pre>Anf. 22 BO HOLMBERG (s):</pre><pre>Fru talman! Jag vill först säga att Kent Carlsson har\r\ntagit flera viktiga initiativ på läkemedelsområdet.\r\nJag lyssnade på en hearing som anordnades här i\r\nriksdagshuset -- för övrigt en mycket välbesökt\r\nhearing -- och som leddes av Herbert Söderström.\r\nDet är viktigt att ha kunniga utfrågare för att\r\nkomma igenom ytligheter och mummel i texterna.\r\nDet gjorde att man på kort tid fick ett\r\ndjupperspektiv på de här frågorna.</pre><pre>Vi har från socialutskottets sida förstått att vi\r\nkommer att möta läkemedelsfrågorna under denna\r\nperiod. Vi har över huvud taget försökt driva en\r\nlinje, som fru talmannen skrev om i Dagens\r\nNyheter, som innebär att propositioner och\r\nmotioner skall läggas fram snabbare, så att man kan\r\nfördjupa sig i viktiga frågor och kan anordna\r\nhearingar och uppföljningar. Det finns ett mycket\r\nstort intresse i utskottet av att jobba på det sättet.\r\nVi har läkemedelsfrågorna på dagordningen för att\r\nkunna ägna mer tid åt dem.</pre><pre>Jag blev överraskad över att det kom så mycket\r\nkritik mot detta förslag från alla håll och kanter.\r\nIndustrin kritiserade det, läkarna och\r\nhandikapporganisationerna tyckte inte om det. Jag\r\nundrar då om man skall lägga fram ett förslag av\r\nden här karaktären.</pre><pre>Det socialdemokratiska alternativet är att hålla fast\r\nvid linjen att det skall göras besparingar i systemet,\r\nmen vi önskar att det gjordes en prövning av om det\r\nvar möjligt att lägga fram andra och bättre förslag\r\nför att nå samma resultat.</pre><pre>Nu ger Bo Könberg signaler till industrin på ett\r\nviktigt område, men jag tycker att man skulle ha\r\nförhandlat sig fram till förändringar och inte bara\r\nsläppa i väg ett antal bollar. Det är möjligt att man\r\nkan få in -- det kom fram tydligt vid hearingen --\r\nsamma summa pengar utan att införa ett\r\nreferenssystem, som i varje fall läkarkåren\r\nfortfarande är oroad över. Anders Milton, som är\r\nordförande i Läkarförbundet, hörde av sig till mig\r\noch undrade om sista ordet var sagt.</pre><pre>Min fråga till Bo Könberg är: Är det värt att köra\r\nigenom de två förslagen trots ett sådant här\r\nmotstånd? Eller finns det utrymme i regeringen för\r\ninitiativ till att inte nu skynda fram förslaget om 90-\r\n30-30? Jag hörde under hearingen att regeringen\r\ninte kan redovisa varifrån man har fått summan 400\r\nmilj.kr. Den är antagligen tillyxad. Jag skulle bli\r\nglad om Bo Könberg kunde tala om vem som har\r\nräknat fram den summan.</pre><pre>Detta handlar också om patenttider, att skärpa\r\nkonkurrensen i systemet, utveckla oberoende\r\ninformation och återuppta förhandlingar mellan\r\nLandstingsförbundet och staten. Bo Könberg vet\r\nlika väl som jag att man tycker att det är bra att ha\r\nett system där distriktsläkaren sitter och skriver ut\r\npiller och man skickar räkningen till staten. Det har\r\nfått helt andra effekter på sjukhussidan när\r\nlandstingen också får öppna plånboken när\r\nräkningen skrivs ut. Varför har man släppt detta,\r\nliksom att man skulle kunna ta ut mer effekter av\r\nläkemedelskommittéerna och det nya\r\nchefsläkaransvaret?</pre><pre>Är Bo Könberg öppen för dessa tankegångar?\r\nSkulle han kunna tänka sig att man inte nu fattar\r\nbeslut enligt budgetpropositionen i den ena delen,\r\nutan att man går in i en djupförhandling om att ha\r\nkvar samma målsättning när det gäller ekonomin\r\noch att spara pengar? Sedan kan man komma med\r\nandra förslag, som är i bättre harmoni med både\r\nindustrins, läkarnas och\r\nhandikapporganisationernas önskemål.</pre><pre>Anf. 23 Statsrådet BO KÖNBERG (fp):</pre><pre>Fru talman! Jag ber om ursäkt för att jag drog över\r\ntiden i mitt interpellationssvar. Min enda och svaga\r\nursäkt är att svaret var avsevärt kortare än den\r\ninterpellation som framställts.</pre><pre>Det är riktigt, som Kent Carlsson säger, att han har\r\ndrivit den här frågan i ett par års tid. Han har gjort\r\ndet på ett i stor utsträckning förtjänstfullt sätt\r\ninnehållsmässigt, och han har gjort det helt och\r\nhållet förtjänstfullt vad gäller den energi som han\r\nhar lagt ner i akt och mening att se till att svenska\r\nfolket skall få bra mediciner, gärna till ett lägre pris\r\nför statsverket. Det är en målsättning som Bo\r\nHolmberg också ansluter sig till, såvitt jag förstår.\r\nDet som är beklagligt är att Kent Carlsson, som i\r\nnågra års tid har försökt väcka intresse hos den\r\ngamla regeringen i den här frågan, har misslyckats\r\nmed sina egna partivänner.</pre><pre>Den nya, borgerliga regeringen, som har suttit i\r\ndrygt tre månader, har redan tagit tag i frågan och\r\nlagt fram ett förslag, som skulle kunna åstadkomma\r\nprecis lika bra läkemedel men med en besparing för\r\nskattebetalarna på 400 milj.kr. Hur reagerar då\r\nKent Carlsson, förutom att han tackar för mitt\r\ninterpellationssvar? Jo, han reagerar genom att\r\nsäga att det kanske var bra men att det kunde ha\r\nsett ut på ett helt annat sätt.</pre><pre>Detta visar, fru talman, de problem som\r\nsocialdemokraterna nu har i oppositionsställning,\r\nproblem som de på intet sätt har övervunnit,\r\nproblem som framskymtar mycket klart denna\r\nvecka när de lägger fram det som de kallar sitt\r\nbudgetalternativ. De har nämligen inte funnit sig i\r\nrollen som opposition, som lägger fram konkreta\r\nförslag.</pre><pre>När jag då på regeringens vägnar presenterar de här\r\nförslagen säger Kent Carlsson: Kan vi inte göra\r\nnågot annat i stället? Det finns ju folk som är emot\r\ndet här, som läkemedelsindustrin och andra. Ja, det\r\nkanske finns andra förslag, och vi har tittat på\r\nsådana både före jul och efter jul och under\r\nhearingen. Såvitt jag kan förstå finns det inget\r\nriktigt bra förslag för att klara denna besparing. Jag\r\ntvingas alltså tyvärr konstatera att Kent Carlssons\r\nintresse av att åstadkomma besparingen tydligen\r\ninte var så starkt, utan att det är viktigare att\r\nopponera mot regeringen.</pre><pre>Bo Holmberg har inte drivit dessa frågor, så jag\r\nbehöver inte ge uttryck för någon besvikelse på den\r\npunkten.</pre><pre>Om det kommer bättre förslag, fru talman, skall jag\r\nsjälvfallet titta på dem, men jag tillåter mig tills\r\nvidare tvivla på att det kommer några sådana\r\nförslag. Detta är oppositionspolitik av sämsta\r\nmärke, och jag är ledsen över att behöva möta den\r\nfrån två personer som jag respekterar så pass\r\nmycket som Bo Holmberg och Kent Carlsson.</pre><pre>Anf. 24 BO HOLMBERG (s):</pre><pre>Fru talman! Jag vet inte om jag skall tolka Bo\r\nKönberg så att det även på det här området är den\r\nenda vägen, den rätta vägen, som gäller och allt\r\nannat är fel. Jag kan försäkra Bo Könberg att jag\r\ninte går upp här bara för att presentera ett antal\r\nåsikter, i en iver att driva illvillig opposition. Jag\r\ngick upp för att be om insikter.</pre><pre>Om Bo Könberg hade lyssnat ordentligt på\r\nhearingen hade han hört dels att kritiken var rätt\r\nstark vad gäller att kunna presentera ett ordentligt\r\nunderlag för förslagen, dels att det fanns uppslag\r\nom att göra samma sak men på ett bättre sätt. Jag\r\nhar varit på många hearingar, Bo Könberg, som har\r\nvarit mycket luddiga och runda, men här fann jag\r\nfaktiskt litet substans.</pre><pre>Det måste vara litet besvärande att höra att\r\nindustrin, läkare och andra tycker att det är ett\r\ndåligt förslag. Det måste också vara besvärande att\r\ninte kunna redovisa underlaget för besparingen\r\nmed 90--30--30-konstruktionen. Bo Könberg kunde\r\ninte göra det nu heller. Kommer ni verkligen att få\r\nin de här pengarna?</pre><pre>Jag vill bara med det här inlägget ha sagt att vi i\r\nsocialutskottet får överväga hur vi skall hantera\r\nläkemedelsfrågorna. Vi skall fördjupa diskussionen\r\noch gå vidare. Jag beklagar om jag skall uppfatta\r\nBo Könbergs inlägg så att han betraktar det som\r\nkan komma fram vid utskottets beredning av\r\nregeringens förslag som ansvarslös\r\noppositionspolitik och inte som sakpolitik som\r\nskulle kunna förbättra detta förslag på\r\nläkemedelsområdet.</pre><pre></pre><pre>Anf. 25 KENT CARLSSON (s):</pre><pre>Fru talman! Bo Könberg raljerar litet och säger att\r\njag och Bo Holmberg bedriver socialdemokratisk\r\noppositionspolitik. Vi har sagt att vi accepterar\r\nbesparingen men att vi vill hitta ett system som\r\nskyddar konsumenten, som möjliggör forskning\r\nframöver och som gör att vi får en effektiv och bra\r\nsjukvård.</pre><pre>Det regeringsförslag som vi här debatterar,\r\nreferensprissystemet, är betydligt sämre utvecklat i\r\nregeringens budgetproposition än det motförslag --\r\nom jag får kalla det så -- som jag har lagt fram i min\r\ninterpellation; Ministern antydde själv att det var\r\nmånga sidor.</pre><pre>Det förslag som jag har lagt fram är betydligt mer\r\ndetaljerat och är ett alternativ. Det bygger på att\r\nman flyttar ned pengarna till dem som håller i\r\nsjukvården här i landet, dvs. landstingen eller\r\nnågonting motsvarande, där man ser de pengar som\r\nvi använder för läkemedelskostnader på samma\r\nsätt som annat i sjukvården. På det sättet kan man\r\nockså lättare välja mellan läkemedelsterapi och\r\nannan sjukvårdande behandling.</pre><pre>Med tanke på det förslag som regeringen antyder\r\natt man vill ha, referensprissystemet, kan man fråga\r\nen liberal minister hur han kan tänka sig ett system\r\nsom i princip stoppar konkurrensen efter ett år. Det\r\nvore intressant att få den ideologiska aspekten\r\nbelyst av ministern.</pre><pre>I de få raderna i budgetpropositionen om hur\r\nreferensprissystemet skall vara utformat finns\r\nockså en mängd otydligheter.</pre><pre>Det finns alltså många grundläggande nackdelar\r\nmed referensprissystemet -- bristen på konkurrens\r\nefter ett tag, och det faktum att små och medelstora\r\ntillverkare i princip stängs ute från marknaden. Det\r\när vi socialdemokrater inte beredda att tillstyrka,\r\noch jag tror inte heller att regeringen riktigt tänkt\r\nigenom det förslaget i alla dess delar.</pre><pre>När det gäller principen 90--30--30 kan man\r\nkonstatera att normalkonsumenten av läkemedel\r\nfår ut ungefär 1,8 läkemedel per recept. Den\r\nabsolut vanligaste läkemedelskonsumenten tar ut\r\nungefär ett penicillinrecept per år.</pre><pre>Det system som regeringen nu har föreslagit\r\ninnebär att den typen av konsument inte behöver få\r\nnågon kostnadsökning, medan däremot\r\npensionären, som behöver ta ut fem läkemedel vid\r\nvarje tillfälle, kommer att få en betydande\r\nkostnadsökning. Ett alternativ till regeringens\r\nsystem är att generellt höja från 90 till 100 eller 110\r\nkr. På det sättet skulle även\r\n''normalkonsumenterna'' i framtiden få vara med\r\noch ta ett ansvar för att finansiera\r\nläkemedelsförsäkringen.</pre><pre>Jag vill återigen fråga ministern, om regeringen är\r\nhelt låst vid referensprissystemet eller om det går\r\natt resonera om den tekniska utformningen av hur\r\nman skall spara dessa 400 miljoner Jag tror\r\ndessutom att det på litet sikt går att spara mer --\r\nkanske uppemot 1 miljard.</pre><pre>Anf. 26 Statsrådet BO KÖNBERG (fp):</pre><pre>Fru talman! Jag tycker för min del inte att de två\r\nsenaste inläggen vederlade mitt försök till analys\r\noch beskrivning av vad talarna stod för. Men jag\r\nskall ta upp några av de punkter som nu har berörts\r\ni de senaste inläggen.</pre><pre>Det är så, Bo Holmberg, att det finns en hel del\r\nkritik mot förslaget, framför allt, skulle jag vilja\r\nsäga, från läkemedelsindustrin. Förslaget är inte så\r\nkomplicerat -- det är mycket enkelt i sin\r\ngrundtanke.</pre><pre>Det handlar om att vi gemensamt har bestämt att vi\r\ngemensamt skall betala en betydande del av\r\nläkemedelskostnaderna, och vi gör det av skäl som\r\nhar att göra med den generella välfärdspolitiken.\r\nOm då de som skriver ut läkemedlen inte har något\r\nsom helst ekonomiskt incitament att välja en\r\nlikvärdig men billigare vara fungerar inte\r\nmarknaden på normala villkor. Då säger vi oss, mot\r\nbakgrund av bl.a. erfarenheter från andra håll, att\r\nom det är fråga om identiska preparat skall den\r\nsamhälleliga försäkringen bara betala det billigaste\r\nläkemedlet. Att hitta på många argument mot ett\r\nsådant system kräver, tycker jag, en betydande\r\nkreativitet och uppfinningsrikedom.</pre><pre>Den praktiska utformningen av systemet kommer\r\nvi naturligtvis att berätta om senare när vi\r\nförelägger riksdagen förslaget. Nu har vi tillsatt en\r\ngenomförandegrupp med folk som kan de här\r\nfrågorna från läkemedelsverket och från\r\nApoteksbolaget och med representanter från den\r\nsvenska läkemedelsindustrin etc., för att ta fram de\r\npraktiska förslagen. Jag är övertygad om att de som\r\nsitter i den kommer att hjälpa till att få fram ett\r\nförslag som är bra. Men jag måste säga att det\r\nförvånar mig att Kent Carlsson och Bo Holmberg\r\nprotesterar mot den grundläggande tanken.</pre><pre>Till Kent Carlsson skulle jag, mot bakgrund av den\r\nreflexion jag nyss gjorde, vilja ställa frågan: Vad är\r\ndet för fel på den tanke som jag nyss beskrev?</pre><pre>Kent Carlsson har i sitt första inlägg nämnt två\r\ninvändningar mot den. Den ena är att det är en\r\nengångseffekt. Jag tror inte att han menar att det är\r\nen engångseffekt utan att han menar att det belopp\r\nman uppnår ligger kvar ett antal år framåt i tiden\r\nmen inte blir större och större. Det är i och för sig\r\ntråkigt om det inte blir större, men det är ju inte så\r\nilla, fru talman, om den nuvarande regeringen har\r\nlagt fram ett förslag som engångsmässigt sparar\r\nminst 400 milj.kr. om året under ett antal år framåt\r\ni tiden. Det orkade inte den förra regeringen med,\r\noch Kent Carlsson var ju kritisk mot att den förra\r\nregeringen och partivännerna misslyckades med\r\ndet.</pre><pre>Den andra invändningen är att alla de andra\r\nföretagen lägger sig på samma nivå och att det\r\ndärför blir svårt för mindre och medelstora företag\r\natt komma in på marknaden. Det kan möjligen bli\r\nså, men framför allt blir det på den punkten på intet\r\nsätt sämre än i nuläget -- tvärtom. Jag är övertygad\r\nom att Kent Carlsson håller med mig om det. Vad\r\nhan gör är att försöka ställa upp ett i stora delar\r\nokänt motalternativ, även om han ägnat många\r\nsidor åt det i sin interpellation, mot ett praktiskt\r\noch konkret förslag.</pre><pre>Både Bo Holmberg och Kent Carlsson har tagit upp\r\nfrågan om den andra besparing som ligger i\r\nregeringens förslag, nämligen att man i framtiden\r\nskulle få betala 90 kr. för det första läkemedlet och,\r\nom det är fler, 30 kr. för följande. De föreslår i\r\nstället att man höjer avgiften per recept från 90 kr.\r\ntill 100 kr. oavsett hur många preparat som finns\r\nmed på det.</pre><pre>Man kan göra så också. Skälet till att vi inte har valt\r\nden modellen är att vi tror att vi skall införa ett\r\nmindre incitament för att inte önska sig alltför\r\nmånga läkemedel på samma recept. Inom ramen\r\nför den generella välfärdspolitiken, inom ramen för\r\nhögskostnadsskyddet -- i år 1 500 kr. per år, som\r\ntäcker såväl besök hos läkare och annan\r\nsjukvårdspersonal som läkemedel -- inför vi en viss\r\nstimulans till att inte tycka att det är bra att lägga\r\npå ytterligare tre, fyra eller fem poster när man\r\nändå går till doktorn och får ett recept. Det är små\r\nstyrmedel, men de får ändå effekter i rätt riktning,\r\ntill skillnad från det alternativförslag som nu\r\nframförs.</pre><pre>I bägge inläggen har det frågats om vi inte kan\r\ntänka oss någon helt annan modell. Mitt svar är att\r\nvi har prövat de här modellerna och tycker att vi har\r\nlandat på den bästa. Men skulle någon framföra\r\növertygande argument om att det finns ett ännu\r\nmycket bättre system, får man väl titta på det, i\r\nutskottet och på andra sätt, när de här frågorna\r\ndiskuteras. Det är alldeles utmärkt, tycker jag, att\r\nordföranden i socialutskottet aviserat att man skall\r\nsätta sig in i de här frågorna och ha en hearing om\r\ndem. Jag är relativt säker på att många i utskottet\r\nkommer att komma fram till att ett system av den\r\nart som vi har skissat i budgetpropositionen är det\r\nbästa systemet för att uppnå de mål som vi, såvitt\r\njag kan förstå, ändå är överens om, trots att\r\nfrestelsen att säga nej och vara i opposition har tagit\r\növerhanden hos två så kloka personer som Kent\r\nCarlsson och Bo Holmberg.</pre><pre>Talmannen anmälde att Bo Holmberg anhållit att\r\ntill protokollet få antecknat att han inte ägde rätt till\r\nytterligare inlägg.</pre><pre>Anf. 27 KENT CARLSSON (s):</pre><pre>Fru talman! Tillbaka till frågan om\r\nreferensprissystem. Erfarenheterna från Tyskland\r\när att konkurrensen efter ett tag uteblir. Man får ett\r\nfåtal stora tillverkare av läkemedel, som helt\r\ndominerar. Visst är det så att man sparar den här\r\nsumman från år till år, men möjligheten att öka den\r\nbesparingen blir i princip noll.</pre><pre>Något som också är oroande är att det är bara de\r\nstora bjässarna som klarar sig kvar på en sådan\r\nmarknad. Det är precis vad som har hänt i\r\nTyskland. De mindre tillverkarna har inte någon\r\nsom helst chans -- de har mycket mindre\r\nmarknadsföringsresurser och kan i ett sådant\r\nsystem inte konkurrera med priset. För en liberal\r\nborde det vara konstigt att införa ett system där\r\npriset i princip inte betyder någonting utan där det\r\nbara blir fråga om att man har stora pengar för att\r\nmarknadsföra sig gentemot läkare och\r\nkonsumenter.</pre><pre>Med en del av våra alternativförslag skulle man\r\nkanske t.o.m. kunna spara mera pengar. Mitt\r\nförslag går ut på att man inte skall ha ett centralt\r\nsystem där man fastställer en prisnivå, utan man\r\nlåter priskonkurrensen vara fri och lägger över\r\ndetta på sjukvårdshuvudmännen eller länsvisa\r\nläkemedelskommittéer, där läkare och\r\nfarmakologer ingår. På detta sätt kan man uppnå\r\nprecis samma sak och kanske skapa ett ännu bättre\r\nsystem än referensprissystemet.</pre><pre>Grundtanken bör vara att flytta över alla pengar\r\nsom har med sjukvård att göra dit som sjukvården\r\nutförs -- till landstingen, vårdcentralerna och de\r\nläkare som skriver ut recept. Därigenom kan man\r\nfå en mycket flexiblare terapi. I dag är man fixerad\r\nvid läkemedel, eftersom dessa betalas med statliga\r\npengar och regleras i speciell ordning. Om man\r\nskulle välja ett sådant system tror jag att man får en\r\nbättre koppling till vården i övrigt, man kan spara\r\nmer pengar och det blir möjligt för små och\r\nmedelstora företag att ta sig in. Det blir lättare än\r\nmed det referensprissystem som regeringen har\r\nföreslagit.</pre><pre>Jag kan inte annat än tro att det finns ett slags\r\nideologisk blockering hos herr Könberg när det\r\ngäller att se på möjligheterna att lägga över ett\r\nkostnadsansvar på länsvisa läkemedelskommittéer i\r\nstället för att införa ett referensprissystem. Det\r\nvore intressant att få belyst om det är en ideologisk\r\nblockering eller om det är möjligt att här praktiskt\r\nresonera kring vilket system som är bäst för\r\nkonsumenten och staten när det gäller att minska\r\nkostnaderna. De förslag vi har fört fram här utgår\r\nfrån samma förutsättning som regeringen,\r\nnämligen att vi skall spara pengar. Detta gäller även\r\nom det finns ett motstånd från industri, läkare\r\nm.fl., men det gäller också att få de olika aktörerna\r\natt vilja medverka till denna besparing på ett bra\r\nsätt.</pre><pre>Anf. 28 Statsrådet BO KÖNBERG (fp):</pre><pre>Fru talman! Den huvudfråga som Kent Carlsson nu\r\ntar upp gäller att man skulle ha en helt annan\r\nordning, dvs. att man skall föra över alla kostnader\r\nför läkemedel till länsvisa kommittéer. Detta skissas\r\nockså i den interpellation som Kent Carlsson har\r\nlagt fram.</pre><pre>Först och främst -- vilket jag redovisade i mitt svar\r\nför cirka en kvart sedan -- behandlade riksdagen\r\ndenna fråga så sent som i december i fjol, för någon\r\nmånad sedan. Riksdagen beslutade att säga till\r\nregeringen att man vill ha denna fråga prövad i den\r\nutredning om den framtida finansieringen av\r\nsvensk sjukvård som skall tillsättas i vår. Vi har\r\nlyssnat på riksdagen. Alla i riksdagen tyckte inte så,\r\nmen riksdagens majoritet har gett oss den\r\nhänvisningen.</pre><pre>I debatten om hur man skall hantera\r\nläkemedelspengarna har de som förespråkar en\r\nlösning -- t.ex. den som Kent Carlsson\r\nförespråkar -- inte klarat ut på vilket sätt\r\nprivatläkarna skall inlemmas i systemet. Skall t.ex.\r\nsjukvårdshuvudmännen bestämma över de pengar\r\nsom finns ute hos privatläkarna?</pre><pre>I sitt inlägg åberopade Kent Carlsson liberala\r\nprinciper. Det är utmärkt att han gör det, och jag\r\nskall följa den utvecklingen hos honom. Jag har\r\ndock inte förstått hur han på den här punkten har\r\ntänkt sig ett system som innebär att man behandlar\r\nläkarna inom och utom den offentliga sektorn på\r\nungefär samma sätt. De synpunkterna kanske\r\ndyker upp i den fortsatta debatten. I så fall skall jag\r\nmed nöje ta del av dem.</pre><pre>Talmannen anmälde att Kent Carlsson anhållit att\r\ntill protokollet få antecknat att han inte ägde rätt till\r\nytterligare inlägg.</pre><pre>Överläggningen var härmed avslutad.</pre><pre>7 § Svar på inteperllation 1991/92:67 om ökat\r\nkostnadsansvar inom de areella näringarna</pre><pre>Anf. 29 Miljöminister OLOF JOHANSSON\r\n(c):</pre><pre>Fru talman! Göran Persson har frågat mig om jag\r\nkommer att slutföra arbetet med ett ökat\r\nkostnadsansvar inom de areella näringarna eller om\r\nde synpunkter som Lantbrukarnas riksförbund\r\n(LRF) har angivit kommer att vara vägledande för\r\ndet fortsatta arbetet.</pre><pre>I regeringsförklaringen anges att naturvården ges\r\nen central roll i miljöpolitiken och att den\r\nbiologiska mångfalden skall värnas. En självklar\r\nutgångspunkt i regeringens politik är att en hög\r\nambitionsnivå skall gälla i arbetet med att skydda\r\nvärdefull natur som våra urskogar, hagar och\r\nvåtmarker.</pre><pre>Riksdagen uppdrog genom 1991 års miljöpolitiska\r\nbeslut åt regeringen att utreda bl.a. hur en princip\r\nkan utformas där förvaltande av naturen och den\r\nbiologiska mångfalden blir ett normalt inslag i\r\nverksamheten och i princip inte förutsätter statliga\r\nbidrag.</pre><pre>Arbetsgruppen för naturvårdshänsyn har utrett\r\nbl.a. den frågan.</pre><pre>Jag har inhämtat att arbetsgruppen har avslutat sitt\r\narbete och att den avser att överlämna sitt\r\nbetänkande inom kort.</pre><pre>Arbetsgruppen kommer enligt vad jag har inhämtat\r\nbl.a. att redovisa överväganden om åtgärder för att\r\npå olika sätt precisera och konkretisera nuvarande\r\nregler om naturvårdshänsyn inom de areella\r\nnäringarna skogs- och jordbruk.</pre><pre>Enligt uppgift kommer arbetsgruppen att avstå från\r\natt göra slutliga ställningstaganden. Skälet till detta\r\när enligt gruppen att de grannlaga avvägningarna\r\nmellan allmänna och enskilda intressen lämpligast\r\nbör göras i kommittéer med inslag av\r\nparlamentariker. De kommittéer som arbetar med\r\nde aktuella frågorna är miljöskyddskommittén (dir.\r\n1989:32), skogspolitiska kommittén (dir. 1990:47)\r\noch den nyligen tillkallade äganderättskommittén\r\n(dir. 1991:119).</pre><pre>Mitt svar till Göran Persson är därför att jag\r\nkommer att föreslå regeringen att arbetet med\r\nfrågan om hur principen om ett ökat\r\nkostnadsansvar skulle kunna tillämpas inom de\r\nareella näringarna bör slutföras inom ramen för de\r\nnyss nämnda parlamentariskt sammansatta\r\nkommittéerna med arbetsgruppens modeller för\r\nökad naturvårdshänsyn som underlag.</pre><pre>Anf. 30 GÖRAN PERSSON (s):</pre><pre>Fru talman! Jag tackar miljöministern för svaret på\r\nmin interpellation.</pre><pre>Bakgrunden till frågan är att jordbruksutskottet tog\r\nett initiativ där man utgick ifrån den besvärliga\r\nsituation som råder inom naturvårdens område.\r\nDet finns stora akuta skyddsbehov. Samtidigt\r\nkonstaterar man att staten med budgetmedel skulle\r\nlösa skyddsbehoven. Den vägen är om inte\r\nförbrukad så näst intill förbrukad. Det går inte att\r\nkomma så mycket längre på den vägen. Årets\r\nbudgetproposition och finansplan understryker att\r\ndenna utveckling har fortsatt. Man måste hantera\r\ndet här på något sätt. Från utskottets sida säger\r\nman att man mot denna bakgrund tycker att det är\r\nrimligt att man tittar på hur de areella näringarna\r\nskall kunna ta ett ökat ansvar när det gäller\r\nnaturvårdshänsyn. Man enade sig om detta och gav\r\nregeringen i uppdrag att titta på detta.</pre><pre>Vad man egentligen har gjort är att man för de\r\nareella näringarna börjar tillämpa samma typ av\r\nresonemang som man har gjort för andra sektorer i\r\nsamhället. Polluter pays principle, dvs. att\r\nförorenaren skall betala, har vi diskuterat och\r\nstridit kring med en lång rad ägarintressen inom\r\nindustrin, energiproduktionen och trafiken.\r\nSuccessivt har vi fått dem att acceptera. På detta\r\nområde infinner sig alltmer av konsensus, inte bara\r\ni vårt land utan även internationellt. Det tycker jag\r\när bra. Här har vi en framgångsväg.</pre><pre>Mot denna bakgrund borde man pröva om vi inte\r\nskulle kunna flytta fram näringarnas ansvar för\r\nnaturvårdshänsyn. Man gav det uppdraget, det\r\nutskottsinitiativet.</pre><pre>Jag har i min hand fått en skrivelse som\r\nLantbrukarnas riksförbund har sänt ut till landets\r\nskogsägare. Man skriver följande:</pre><pre>''Viktigast för oss markägare är kanske avsikten att\r\nskriva in ett skydd för ägandet i grundlagen. Det\r\nhar LRF krävt länge eftersom det i den förra\r\nregeringen fanns krafter som ville att det allmännas\r\nrätt skulle gå före den enskildes. Man ville av t.ex.\r\nnaturvårdsskäl kunna begränsa rätten att bruka\r\nmarken utan ersättning till markägaren. Med ett\r\ngrundlagsskydd kan sådana tendenser stävjas.''</pre><pre>Detta citat visar på den intressemotsättning som\r\nfinns. Ägar- och producentintresserna ser det här\r\nsom en kostnad, medan naturvårdsintressena\r\ntycker att det är rimligt att man inte skall få\r\nfördärva de naturgivna förutsättningarna och att\r\nman inte nödvändigtvis skall betalas för att man\r\navstår från att fördärva. Denna konflikt finns. Det\r\nhär är intresseorganisationens uppfattning utifrån\r\nsitt eget perspektiv. Med tanke på de nära band\r\nsom finns mellan intresseorganisationen och\r\nmiljöministern tycker jag att det var intressant att\r\nfå belyst var arbetet sker just nu i den aktuella\r\nkommittén.</pre><pre>Nu har jag fått svaret. Även om jag har tackat för\r\ndet, så är det en besvikelse i den meningen att det\r\nfaktiskt rymmer en reträtt ifrån miljöministerns\r\nsida. Tidigare sades i direktiven till gruppen att man\r\nskulle göra avvägningar mellan intrångsersättning\r\noch naturvårdshänsyn. Nu säger miljöministern att\r\ndet här jobbet är så grannlaga att det skall slutföras\r\ni det pågående kommittéarbetet som rymmer\r\nparlamentariker. Därmed lyfter miljöministern ut\r\nfrågan från miljödepartementet till\r\nnäringsdepartementet i skogsbruksfrågorna, till\r\njordbruksdepartementet i jordbruksfrågorna och\r\ntroligen till justitiedepartementet i\r\ngrundlagsfrågorna. Den i regeringen högste\r\nansvarige för naturvårdsfrågorna som fick\r\nriksdagens mandat att se på hur man skall kunna\r\nhävda naturvårdens intresse gentemot\r\nproducentintresset låter nu dessa frågor gå vidare\r\ntill andra departement utan en principiell\r\nredovisning av miljödepartementets uppfattning.</pre><pre>Det kan vara en konsekvens av att Olof Johansson\r\nhar att ta en lång rad hänsyn i den regering där han\r\narbetar. Det förstår jag givetvis också. Men med\r\ntanke på att centern vill framställa sig som ett grönt\r\nparti där naturvårdsfrågorna har en central\r\nbetydelse, vore det intressant att höra\r\nmiljöministerns principiella syn på avgränsningen\r\noch avvägningen mellan intrångsersättningar och\r\nnaturvårdshänsyn, mellan näringarnas intressen\r\noch naturvårdens intressen. Var står miljöministern\r\ni dessa frågor? Kommer detta att från regeringens\r\nsida på något sätt delges de kommittéer som nu\r\narbetar eller skall man lyfta in detta utan den typen\r\nav principiell utgångspunkt i kommittéerna? De\r\nstarka intressena, producentintressena, är oerhört\r\nväl representerade där, och det vet Olof Johansson.\r\nDet här är en mycket viktig fråga för naturvårdens\r\ndel. Det vore bra om Olof Johansson här kunde\r\nutveckla sin principiella syn.</pre><pre></pre><pre>Anf. 31 Miljöminister OLOF JOHANSSON\r\n(c):</pre><pre>Fru talman! Det är bra att Göran Persson begär\r\nbesked. Jag skall ge honom ett besked som den\r\nsocialdemokratiske miljöministern gav inför\r\nriksdagen i en debatt som föregick tillsättandet av\r\nden interdepartementala arbetsgruppen. I\r\nriksdagens protokoll från den 3 juni 1991 sägs\r\nföljande:</pre><pre>''Hur viktiga delar av dessa målsättningar'' (på\r\nnaturvårdens område) ''skall förverkligas skall nu\r\ndiskuteras i den skogspolitiska utredningen, i\r\nmiljölagstiftningskommittén och även i den\r\nuppföljning som skall göras av den\r\nlivsmedelspolitiska omställningen. Andra frågor\r\nbehöver däremot diskuteras ytterligare, och\r\nregeringen kommer därför redan på torsdag att\r\ntillsätta en interdepartemental arbetsgrupp som\r\nskall utreda hur principen om ett ökat\r\nkostnadsansvar kan få större tillämpning inom de\r\nareella näringarna.''</pre><pre>Det var förutsatt av den regering som Göran\r\nPersson själv tillhörde att arbetet skulle kunna\r\nbedrivas på det här sättet. Det är precis vad vi gör.\r\nDäremot har vi varit vänliga nog att inte avskaffa\r\nden interdepartementala arbetsgruppen. Det skulle\r\nvi också ha kunnat göra om vi hade ansett något\r\nannat. Jag tycker dock att det är värdefullt att de\r\nolika konkretiseringar och modeller som nu läggs\r\nfram i den gruppens arbete kommer de olika\r\nutredningarna till del, inkl. äganderättsutredningen\r\nsom den kallas.</pre><pre>Låt mig i det sammanhanget säga att vi har, vilket\r\nGöran Persson väl vet, en bevakning av direktiv i\r\nolika avseenden. I direktiven till utredningen om\r\nutvidgat skydd för grundläggande fri- och\r\nrättigheter samt ökade möjligheter till\r\ndomstolsprövningar, normbeslut och\r\nförvaltningsbeslut, dvs. äganderättsutredningen,\r\nsägs följande:</pre><pre>''Det är ofrånkomligt att vissa inskränkningar i\r\näganderätten måste få göras. Även andra ingrepp\r\noch befogenhetsinskränkningar än expropriation,\r\nt.ex. med avseende på naturvård och fysisk\r\nplanering måste givetvis också i framtiden vara\r\ntillåtna.''</pre><pre>De här synpunkterna är i och för sig ganska\r\nsjälvklara, men eftersom debatten förs från litet\r\nandra utgångspunkter, har jag velat läsa in dem till\r\nkammarens protokoll. Det är väl inte första gången\r\ni historien en intresseorganisation som LRF\r\nuttrycker saker för att värva medlemmar.</pre><pre>Jag visste inte tidigare om det här brevet. Jag har\r\ninte så stark anknytning som Göran Persson att jag\r\nhade haft tillfälle att läsa det före honom. Men nu\r\nhar jag inskaffat brevet och ser att det är ett\r\nmedlemsvärvningsbrev, där man åberopar olika\r\nfördelar som är förenade med att vara medlem i\r\nLRF. Det må man väl också få göra. Man kammar\r\nockså hem -- som det brukar heta -- en del\r\nframgångar, och det brukar ju\r\nintresseorganisationer kunna göra. Det har hänt på\r\nandra håll, som Göran Persson vet, så det är inte\r\nunikt för den här organisationen.</pre><pre>Det här är ett stort område med mycket betydande\r\nkostnadskonsekvenser. I det korta perspektivet\r\nhandlar det om individer och företag. I det långa\r\nperspektivet gäller det i hög grad de värden som vår\r\ngemensamma natur och miljö representerar och\r\nsom vi tyvärr prissätter litet för dåligt i dagens\r\nsystem.</pre><pre>Det är viktigt att man mobiliserar så många\r\nmänniskor som möjligt i detta arbete. Då skall man\r\ninte bara förutsätta, Göran Persson, att man på den\r\nena sidan har producenter och skogsägare som\r\negentligen är emot allting som kallas bra naturvård.\r\nDet är inte så och skall inte vara så. De visar ofta\r\nbetydande hänsyn på det här området och en\r\nbetydande vilja att lära sig mer om hur man skyddar\r\nden biologiska mångfalden.</pre><pre>Jag råkar i min hand ha en uppgift om det\r\ndeltagande som kampanjen om rikare skog, som\r\nskogsvårdsstyrelsen har dragit i gång, har\r\nmobiliserat i det studieförbund som jag har\r\nnärmaste anknytning till, Studieförbundet\r\nVuxenskolan. Man har där 25 000\r\nstudiecirkeldeltagare som deltar i detta\r\nkunskapsinhämtande.</pre><pre>Jag tycker alltså att Göran Persson skall ha hoppet\r\nkvar inför framtiden. Jag är övertygad om att det är\r\nviktigt att man konfronterar de modeller som\r\narbetsgruppen nu lägger fram med det som Göran\r\nPersson litet nedlåtande kallar\r\nproducentintressena. De skall nämligen vara med,\r\noch vi är beroende av varandra.</pre><pre>Vad sedan beträffar frågan hur vi exakt kommer att\r\nutforma framtidens regelsystem på det här området\r\nframgår det redan av interpellationssvaret, som ju\r\nGöran Persson har läst i förväg, att det handlar om\r\nett ökat naturvårdsansvar.</pre><pre>Anf. 32  GÖRAN PERSSON (s):</pre><pre>Herr talman! Anknytningen till LRF kan vi\r\ndiskutera. Jag tror att Olof Johansson har svårt att\r\nvara trovärdig när han hävdar att min anknytning\r\ntill LRF är starkare än hans. Det får åhörarna\r\nbedöma. Däremot är det viktigt, tycker jag, att\r\ngöra klart att de intresseorganisationer som här\r\nuttalat sig och agerat har gjort det också med stöd\r\nav regeringskonstellationens starkaste parti, som i\r\nden debatt som föregick utskottsinitiativet oerhört\r\ntydligt markerade äganderättens klara försteg\r\nframför naturvårdshänsynen.</pre><pre>Nu är jag glad för att Olof Johansson faktiskt, som\r\njag tycker, gjorde en tydlig principiell markering,\r\ndär han tog avstånd från det enkla, ytliga\r\npartsintresset, som ibland på naturvårdens område\r\ntar sig en del förskräckande uttryck. Det finns\r\nnaturligtvis, som vi alla känner till -- och det är en\r\nsjälvklarhet -- oerhört seriösa både jordbrukare\r\noch skogsägare, som tar det här på djupaste allvar.\r\nDet finns också, som vi även känner till, en stor\r\ngrupp som inte gör det.</pre><pre>Naturvårdsverkets senaste redovisning av\r\nhänsynsreglerna för skötseln av skog visar att det i\r\ndet avseendet finns mycket kvar att önska. Det är\r\ndå viktigt hur miljödepartementet agerar när det\r\ngäller att hantera de ökade kraven på de areella\r\nnäringarna.</pre><pre>De direktiv som Olof Johansson nämnde i den\r\nriksdagsdebatt som han åberopar följdes sedan av\r\nett direktiv inom regeringskansliet till\r\narbetsgruppen vilket skulle resultera i att\r\nmiljödepartementet skulle få ett underlag för att\r\ngöra ett principiellt ställningstagande. Detta skulle\r\nsedan meddelas de sittande utredningarna, som\r\narbetar inom andra departement än det som Olof\r\nJohansson förestår.</pre><pre>Det är just det principiella ställningstagandet som\r\njag efterlyser och som Olof Johansson nu låter gå\r\nifrån sig i och med att han säger att arbetet får\r\nslutföras i de andra grupperna. Det framgår av\r\ndirektiven det var meningen, och även den\r\nsocialdemokratiska intentionen, att man först\r\nskulle knyta ihop den interdepartementala\r\narbetsgruppens resonemang i miljödepartementet,\r\nför att sedan skicka det hela vidare till de pågående\r\nutredningarna. Nu avstår man från det, och däri\r\nkan ligga en risk.</pre><pre>Jag tar dock Olof Johanssons uttalande till intäkt\r\nför att han delar min principiella uppfattning att vi\r\nkommer att få ställa hårdare krav på de areella\r\nnäringarna, om vi skall klara naturvårdshänsynen i\r\nett läge där vi samtidigt upplever att budgetmedlen\r\ninte växer till i den takt som är nödvändig.</pre><pre>Mot denna bakgrund skulle det, Olof Johansson,\r\nvara intressant att få veta när Olof Johansson tror\r\natt vi kan ha ett besked från de aktuella\r\nkommittéerna om hur de ser på de areella\r\nnäringarnas kostnadsansvar i detta sammanhang.\r\nDet är särskilt viktigt mot bakgrund av att Olof\r\nJohansson strax skall skriva under en internationell\r\nkonvention om biologisk mångfald, som faktiskt\r\nberör just detta arbetsområde.</pre><pre>Anf. 33  Miljöminister OLOF JOHANSSON\r\n(c):</pre><pre>Herr talman! Ett par tre noteringar med anledning\r\nav Göran Perssons senaste inlägg. Först och främst\r\när det självklart så att regeringen har en mycket hög\r\nambitionsnivå när det gäller att i det internationella\r\nsamarbetet verka för en konvention om biologisk\r\nmångfald. Sedan kräver den moraliska\r\nanständigheten att man lever upp till de\r\nambitionerna också på hemmaplan. Jag tror inte att\r\ndet är många som har undgått att genom åren höra\r\nmig säga att man skall sopa rent framför egen dörr,\r\nom man skall kräva saker av andra.</pre><pre>Vi har dock olika förutsättningar. Det finns en\r\nmängd fattiga länder i världen som inte klarar detta\r\nsjälva och som är utsatta för press och lockelser när\r\ndet gäller att utnyttja den stora biologiska\r\nmångfalden, bl.a. i regnskogarna. Det är klart att\r\nvi stöder dem i det kommande arbetet i Rio de\r\nJaneiro. Det är min kommentar på den punkten.</pre><pre>I frågan om att vi skulle överlåta det principiella\r\nställningstagandet till kommittéerna vill jag säga till\r\nGöran Persson att det redan är överlåtet till dem\r\ngenom de direktiv som de har fått. Det gäller även\r\nför de utredningar som var tillsatta innan den nya\r\nregeringen tillträdde. Även andra utredningar än\r\näganderättsutredningen har alltså att hantera dessa\r\nfrågor.</pre><pre>Jag antar att det är mot den bakgrunden som\r\narbetsgruppen har valt att lägga fram de olika\r\nexpertutformade modellerna för bedömning av\r\nparlamentariker och andra i de aktuella\r\nutredningarna. Det är ju riktigt, som sägs inte minst\r\nfrån naturvårdens sida, att mycket har hänt sedan\r\nskogsvårdslag och annat formulerades 1979. Det\r\nvore konstigt om den skogspolitiska utredningen\r\ninte skulle dra någon slutsats av det som har hänt\r\nunder hela denna period, som faktiskt omfattar tolv\r\når. Jag har utgått från att det är en självklarhet att\r\nde under alla förhållanden skulle behandla detta,\r\noavsett vilken slutsats arbetsgruppen hade kommit\r\nfram till.</pre><pre>Den slutsats som arbetsgruppen kommit fram till är\r\ndess egen, och jag har inte haft någon anledning att\r\nifrågasätta den. Även om jag inte haft möjlighet att\r\nläsa igenom hela dess material, vet jag att den i sina\r\növerväganden haft att efter bästa förmåga följa upp\r\ndebatten och besluten i riksdagen i juni förra året.</pre><pre>Arbetsgruppen har säkert haft problem därvidlag,\r\nför det är inte alldeles självklart hur man skall tolka\r\nriksdagens uttalande. Som en del kompromisser\r\nhar det flera ben att stå på, och det handlar om att\r\nkomma fram till avvägningar.</pre><pre>Ett av avvägningsproblemen har att göra med att\r\ndet står i riksdagsbeslutet att utgångspunkten är det\r\nbeslut som togs 1987. Det är klart att det beslutet\r\nvar till en del en kompromiss.</pre><pre>Sedan vet jag att arbetsgruppen har tagit upp i sina\r\növerväganden att skogsvårdslagen och skötsellagen\r\nskulle kunna förändras framöver, för att man helt\r\nenkelt skulle markera att behoven av ekologisk\r\nanpassning i skälig utsträckning skall vara\r\nbestämmande för vilken naturvårdshänsyn som\r\nmåste iakttas.</pre><pre>Man tar upp ett alternativ som innebär att ett större\r\nområde än den del av en fastighet som är aktuell för\r\nt.ex. en skogsbruksåtgärd kan behöva ligga till\r\ngrund för att bedöma behovet av\r\nnaturvårdshänsyn.</pre><pre>Man tar också upp ett övervägande om att\r\nmarkanvändning, i likhet med vad som gäller inom\r\nannan lagstiftning, kan svara för den kostnad som\r\nmotsvarar ett intrång upp till den s.k.\r\nkvalifikationsgränsen, oavsett om ersättning över\r\nkvalifikationsgränsen utgår eller inte.</pre><pre>Man har ett övervägande där man talar om att\r\ntydligare ange att sådana hänsynstaganden som är\r\nnaturliga inslag i skogsbruk och jordbruk skall\r\nundantas vid beräkning av kvalifikationsgränsen,\r\nt.ex. myrkanter och boträd.</pre><pre>Vidare överväger man att i naturvårdslagen ange\r\natt ersättning inte utgår om skadan är av mindre\r\nomfattning, dvs. att s.k. bagatellartade intrång inte\r\nskall läggas till grund för ersättning.</pre><pre>Arbetsgruppen konstaterar sedan helt riktigt att en\r\nhöjning av kvalifikationsgränsen förutsätter att\r\n1987 års beslut om berörd del omprövas. Det har då\r\nriksdagen inte omprövat. Riksdagen har inte gett\r\nnågra klara besked på den punkten utan säger i\r\nstället att utgångspunkten är 1987 års beslut.</pre><pre>Då är det ganska rimligt att i detta avseende och en\r\ndel andra avseenden, mot bakgrund av att de här\r\narbetsuppgifterna redan ligger i den skogspolitiska\r\nutredningen, lämna över synpunkter dit som har sin\r\ngrund i ett ökat naturvårdsansvar och krav på\r\npreciseringar. Alla vet sedan att det kan inte gå hur\r\nlångt som helst.</pre><pre>Anf. 34  GÖRAN PERSSON (s):</pre><pre>Herr talman! Det här blir en fråga som vi får\r\nåterkomma till, Olof Johansson. Jag tror att vi\r\nkommer att få leva med den här diskussionen under\r\nnågot år framöver, minst, därför att den är politiskt\r\ninfekterad och fylld av motsättningar,\r\nintressekonflikter.</pre><pre>Jag har ställt interpellationen mot bakgrund av att\r\nmycket starka intressen nu, som de säger, vädrar\r\nmorgonluft när de har fått den regering de vill ha.\r\nDå är det bra om regeringen i det här\r\nsammanhanget gör tydliga markeringar till förmån\r\nför naturvårdens intressen.</pre><pre>Det starkaste partiet i den nuvarande regeringen\r\nföreträddes i debatten, när utskottsinitiativet togs,\r\nav en person som uttryckte sig på följande sätt:\r\n''Det är väl känt att vi moderater slår vakt om\r\nenskilt ägande. Vi vill uppmuntra och stödja de\r\nmänniskor som vill ta ansvar, som vill äga och\r\nförvalta. Vi reagerar därför när majoriteten uttalar\r\natt markägaren och företagaren skall ta sin del av\r\ndet ekonomiska ansvaret för att säkra skyddsvärda\r\nområden. Det är ett ingrepp mot privat egendom\r\noch en kränkning av äganderätten.'' bDet är de\r\nkrafterna som Olof Johansson regerar ihop med\r\noch skall hantera. Därför är det värdefullt, om vi av\r\noch till kan få en precisering av miljöministern hur\r\nde här frågorna så att säga vägs av i regeringen. Det\r\nvar därför jag ställde interpellationen.</pre><pre>Nu tycker jag i dag att Olof Johansson har varit\r\ntydlig i den meningen att han faktiskt står för\r\nnaturvårdsintresset och inser att det kommer att\r\ninnebära att ägarintressena får släppa till en del\r\ninsatser för att leva upp till naturvårdens krav. Det\r\när bra. Där kan Olof Johansson räkna med en\r\nganska stabil riksdagsmajoritet, så där står han\r\nockså stark inom regeringen när förhandlingarna\r\nskall föras.</pre><pre>Det finns som bekant numera en hemlig lista. Vad\r\nsom står på den vet inte vi andra, men Olof\r\nJohansson vet det, och det är väl en lång rad\r\nförhandlingar som skall föras utifrån den listan. När\r\ndet kommer till naturvårdens områden, utgå då\r\nifrån att det finns en stark riksdagsmajoritet för\r\nskärpta krav!</pre><pre>Vad beträffar den biologiska mångfalden och\r\nkonventionen som skall tas på Riokonferensen är\r\ndet nödvändigt för Sveriges del, om vi skall vara\r\ntrovärdiga, att vi själva har flyttat fram våra\r\npositioner. Också i det sammanhanget finns det en\r\nstabil riksdagsmajoritet. Utnyttja den och ta\r\ninitiativ, lägg fram förslag! Det är viktigt. Olof\r\nJohansson skall veta -- även centerpartiet, skall jag\r\nsäga -- att många följer det här arbetet, inte minst\r\nnaturvårdens organisationer.</pre><pre>Olof Johansson började sin första replik med att\r\nsäga att han står fri från intresseorganisationerna\r\nsom utgår ifrån att nu skall skördetiden komma, i\r\nden meningen att man skall ha betalt för att inte\r\nfördärva. Den deklarationen skall vi komma\r\ntillbaka till och hänga upp vårt agerande på i\r\nfortsättningen. Jag tycker att det är en framgång,\r\nom vi kan hålla den linjen. Det skall vi försöka att\r\nsamverka omkring.</pre><pre>Anf. 35  Miljöminister OLOF JOHANSSON\r\n(c):</pre><pre>Herr talman! Nu var Göran Persson så vänlig här\r\npå slutet att jag nästan inte kände igen honom. Jag\r\nvill bara komplettera min tidigare framställning\r\nmed en tidsangivelse som jag glömde bort att ge i\r\nförra repliken.</pre><pre>Skogspolitiska kommittén har fått tilläggsdirektiv.\r\nDär finns också en viss framflyttning av uppdragets\r\nredovisning, men det är bara till den 1 september\r\n1992, så det faller väl inom ramen för det här året,\r\nsom Göran Persson talade om.</pre><pre>Jag tror att den här debatten kommer att leva\r\nvidare och föras i allt vidare kretsar. Så där är vi\r\növerens.</pre><pre>Partier har måhända litet olika attityder, lägger\r\ntyngdpunkter på litet olika sätt, och det är viktigt\r\natt avvägningarna kommer fram. Möjlighet att göra\r\navvägningar får man i och med att arbetsgruppens\r\nförslag och modeller lämnas över till de tre nämnda\r\nutredningarna.</pre><pre>Låt mig också säga, bara som en påminnelse om\r\nden riksdagsdebatt som ägde rum förra gången, att\r\ndåvarande ordföranden i jordbruksutskottet,\r\nnumera jordbruksminister, hade en replik i det\r\nsammanhanget.</pre><pre>Överläggningen var härmed avslutad.</pre><pre>Ajournering</pre><pre>Anf. 36  TREDJE VICE TALMANNEN:</pre><pre>Det återstår nu en interpellationsdebatt. Utöver\r\ninterpellanten är två talare anmälda. Den debatten\r\nkommer alltså att ta avsevärd tid.</pre><pre>Dessutom har vi bestämt att kl. 14.30 skall\r\nstatsrådet Alf Svensson lämna information från\r\nregeringen. Det är en tid som är fastlagd.</pre><pre>Jag föreslår för den skull att kammarens\r\nförhandlingar ajourneras till kl. 14.30 och att svaret\r\npå den sista interpellationen lämnas omedelbart\r\nefter det att statsrådet Alf Svensson har lämnat de\r\naviserade meddelandena.</pre><pre>Förhandlingarna ajournerades till kl. 14.30.</pre><pre>Återupptagna förhandlingar</pre><pre>Förhandlingarna återupptogs kl. 14.30.</pre><pre>f401 &gt; 8 §  Information från regeringen om besök i\r\nMexico i samband med undertecknande av\r\nfredsavtalet för El Salvador</pre><pre>Anf. 37  TREDJE VICE TALMANNEN:</pre><pre>Nu lämnar statsrådet Alf Svensson information\r\nfrån regeringen i två frågor. Det blir i anslutning\r\ntill båda frågorna möjligheter för riksdagens\r\nledamöter att ställa kompletterande spörsmål till\r\nstatsrådet. Vi gör numera så, att statsrådet\r\nomedelbart svarar på varje kompletterande fråga\r\nsom framställs. Vi använder oss således av den s.k.\r\nduellmetoden.</pre><pre>Statsrådet Alf Svensson lämnar först information\r\nom besök i Mexico i samband med\r\nundertecknande av fredsavtalet för El Salvador.</pre><pre>Anf. 38  Statsrådet ALF SVENSSON (kds):</pre><pre>Herr talman! På inbjudan av Mexicos regering\r\ndeltog jag som representant för den svenska\r\nregeringen vid undertecknandet av fredsavtalet\r\nför El Salvador den 16 januari 1992 i Mexico.\r\nEndast ett fåtal inbjudningar hade utfärdats till\r\nutomregionala regeringar. Förutom den svenska\r\nregeringens företrädare var också den franske\r\nministern för mänskliga rättigheter samt\r\nrepresentanter för bl.a. Norge närvarande. Den\r\nspanske regeringschefen, Felipe Gonzalez,\r\nföreträdde tillsammans med presidenterna i\r\nMexico, Colombia och Venezuela de fyra länder\r\nsom utgjorde den s.k. vängruppen till stöd för\r\nmedlingsinsatserna genom FN:s\r\ngeneralsekreterare. Dessutom deltog den nye\r\ngeneralsekreteraren i FN, Boutros Ghali, de\r\növriga fem presidenterna i Centralamerika samt\r\nden amerikanske utrikesministern James Baker.\r\nKyrkor och enskilda organisationer, som aktivt\r\nbidragit med humanitära insatser under det tolv\r\når långa inbördeskriget, var rikt representerade.</pre><pre>Vid ceremonin talade samtliga närvarande\r\nstatschefer. De underströk särskilt den ovanliga\r\noch aktiva roll som den avgående\r\ngeneralsekreteraren i FN, Pérez de Cuellar, har\r\nspelat för att medla i inbördeskriget. Grunden för\r\ndennes insats var det regionala fredsavtal som\r\nundertecknades i Esquipulas, Guatemala, i\r\naugusti 1987. Den nye generalsekreteraren\r\nmarkerade genom sitt tal och sin närvaro att han\r\nsjälv till fullo vill fullfölja FN:s roll i El Salvador\r\noch Centralamerika. Av personliga skäl kunde\r\ntyvärr Pérez de Cuellar inte själv närvara vid detta\r\nhistoriska tillfälle.</pre><pre>Anledningen till att Sverige inbjöds att delta i\r\nceremonin var vårt aktiva politiska och\r\nekonomiska stöd till fredsprocessen alltsedan den\r\ninleddes år 1984. Särskilt aktiva har vi varit i vårt\r\nstöd till generalsekreterarens medlingsinsatser.\r\nLåt mig här bl.a. nämna vårt finansiella stöd till en\r\nrad sonderande samtal om åtgärder och reformer\r\nmed anknytning till de mänskliga rättigheterna.\r\nDe konkreta förslag som därvid utarbetades utgör\r\nnu en del av fredsavtalet. Till bilden hör också de\r\nsvenska enskilda organisationernas mycket\r\nomfattande och aktiva humanitära hjälpinsatser\r\nunder inbördeskriget. Sammanlagt har svenska\r\nregeringen genom SIDA och multilaterala organ\r\nanslagit omkring 200 milj.kr. till sådana ändamål\r\noch för utvecklingsinsatser.</pre><pre>Efter samtal med företrädare för de olika parterna\r\när jag övertygad om deras beslutsamhet att\r\nfullfölja avtalet i alla dess delar. De närmaste nio\r\nmånaderna blir avgörande för om fredsavtalet\r\nskall bli framgångsrikt. Mellan den 1 februari och\r\nden 31 oktober förestår ett komplicerat arbete för\r\natt genomföra de punkter som avtalet omfattar,\r\nt.ex. överenskommelse om demobilisering av\r\ngerillan och halvering av krigsmakten, utrensning\r\nav officerare som ansvarat för övergrepp mot de\r\nmänskliga rättigheterna, utredning av ännu\r\nouppklarade massakrer och attentat mot civila\r\nsamt rättsliga åtgärder mot de ansvariga,\r\nupprättandet av en civil nationell poliskår,\r\nmodernisering av rättsväsendet, den f.d. FMLN-\r\ngerillans omvandling till politiskt parti, en\r\njordreform samt ett program för landets\r\nekonomiska och sociala återuppbyggnad.</pre><pre>Det vore ett grundskott mot fredsavtalet och den\r\nfortsatta fredsprocessen i Centralamerika om\r\nomvärldens intresse för utvecklingen i El Salvador\r\nnu skulle tonas ner. Fredsavtalet är inte liktydigt\r\nmed fred. Extrema kretsar, som känner sina snäva\r\nintressen hotade, kan på olika sätt försvåra dess\r\ngenomförande. Ett intensivt arbete återstår nu för\r\natt förverkliga fredsavtalet och för att med\r\nfredliga medel undanröja de sociala och\r\nekonomiska orättvisor som låg till grund för\r\ninbördeskriget.</pre><pre>Sverige kan inom kort förväntas ta ställning till\r\nolika framställningar om biståndsinsatser. Vid\r\nsamtal med företrädare för FN och de båda\r\nparterna har jag klargjort att Sverige är berett att\r\nstödja sådana insatser och att dessa skall utformas\r\nså att de aktivt bidrar till försoning, stärkande av\r\ndemokratin och de mänskliga rättigheterna.\r\nKonkreta insatser kan avse återvändandeprogram\r\nför flyktingar, stöd till demobiliserade,\r\növervakningsinsatser genom FN och program till\r\nstöd för social och ekonomisk återuppbyggnad av\r\nlandet. Enskilda organisationer förväntas även\r\nfortsättningsvis spela en framträdande roll.</pre><pre>Anf. 39  PIERRE SCHORI (s):</pre><pre>Herr talman! Jag vill ge en eloge till Alf Svensson\r\nför hans engagemang och närvaro i El Salvador,\r\nliksom för det uttalande han gjorde här.</pre><pre>Avtalet är löftesrikt, och det är frukten av en lång\r\noch uppoffrande demokratisk frihetskamp,\r\nunderstödd av en aktiv internationell opinion.\r\n75 000 människor har ju dött, och en miljon har\r\nblivit flyktingar i den tragiska kampen. Många av\r\nvåra vänner har stupat. Jag tänker särskilt på\r\nMNR:s ''utrikesminister'', Héctor Oquel  , som har\r\nbesökt Sverige flera gånger. Han kidnappades i\r\nGuatemala av extremhögern och mördades.</pre><pre>Vi som har tagit del i den internationella\r\nopinionsbildningen kring Centralamerika -- och\r\ndet är många i detta land; inom kyrkor,\r\nfackföreningar och det socialdemokratiska\r\npartiet -- har ofta fått utstå kritik för vår\r\nsolidaritet och vårt ställningstagande för\r\nfolkrätten och mot utländsk aggression. Den\r\nkritiken har kommit från\r\nReaganadministrationen men också från högern i\r\ndetta land. Vi minns spott och spe som vi har fått\r\nutstå för det engagemanget.</pre><pre>Folkrätt och mänskliga rättigheter måste ju gälla\r\növerallt och för alla folk, oavsett var de bor och\r\nvilken hudfärg de har. Därför är det viktigt att Alf\r\nSvensson har gjort det här uttalandet om att\r\nSverige solidariskt har arbetat i mer än ett\r\nårtionde för detta resultat som nu har uppnåtts.\r\nDet är ett erkännande av den internationella\r\nsolidaritetens betydelse.</pre><pre>Nu kommer jag till min fråga. Jag skulle gärna\r\nvilja veta om Alf Svensson kunde se till att hans\r\nmoderata regeringskolleger läste denna\r\ndeklaration, och helst också att de förstod den.</pre><pre>Anf. 40  Statsrådet ALF SVENSSON (kds):</pre><pre>Herr talman! Först vill jag tacka för vänligheten\r\noch generositeten från Pierre Schoris sida.</pre><pre>Jag vill också nämna att elsalvadorianer i\r\nsamspråk med mig uttryckligen sade att detta även\r\nvar en seger för Sverige. Jag vore, herr talman,\r\nmycket njugg och ogin om jag inte framhöll att i\r\nden tacksamheten och den segern har Pierre\r\nSchori en stor del.</pre><pre>När det gäller att få människor att läsa, så övergår\r\ndet måhända min förmåga. Men läskunnigheten\r\när det inget fel på, det kan jag garantera.</pre><pre>Anf. 41  NIC GRÖNVALL (m):</pre><pre>Herr talman!Detta inlägg blir så mycket viktigare\r\nsom Pierre Schori använde det här tillfället,\r\nliksom så många andra, till att kasta smuts på\r\nmoderata samlingspartiet och den s.k. högern i\r\nvårt land.</pre><pre>Jag vill gärna säga att jag faktiskt tillgodoräknar\r\nmig kvaliteten att länge ha fäst stor\r\nuppmärksamhet vid förhållandena i\r\nCentralamerika. Jag har aktivt varit i kontakt\r\nmed många frihetsrörelser i Latinamerika och\r\nCentralamerika. För den skull vill jag anmäla mig\r\nsom en läskunnig, påläst, insiktsfull högerman,\r\nsom stöder frihetssträvandena för de\r\ncentralamerikanska folken, oberoende av ras, tro\r\noch hudfärg.</pre><pre>Jag vill vända mig till Alf Svensson och delta i\r\nhyllningarna, som egentligen inte gäller Alf\r\nSvensson utan Pérez de Cuellar och den fantastiska\r\ninsats som detta oändligt långa och tålmodiga\r\nfredsarbete har inneburit. Den fråga jag vill ställa\r\när litet mer frågebetonad än Pierre Schoris till\r\nfråga maskerade påstående. Delar Alf Svensson\r\nmin uppfattning att den fria handeln i regionen\r\nnationerna emellan är det förnämsta medlet att\r\nåterställa självkänslan i de centralamerikanska\r\nrepublikerna? Vill Alf Svensson å regeringens\r\nvägnar vidta åtgärder för att biträda dessa\r\nnationer i arbetet att utveckla frihandelssystem\r\noch ekonomisk stabilitet, som möjliggör\r\nlångsiktigt handelsutbyte?</pre><pre>Anf. 42  TREDJE VICE TALMANNEN:</pre><pre>Jag vill rent allmänt understryka att syftet med att\r\nge tillfälle till frågor i anslutning till regeringens\r\ninformation är att det skall ställas frågor och inte\r\natt det skall bli en polemik mellan kammarens\r\nledamöter.</pre><pre>Anf. 43  Statsrådet ALF SVENSSON (kds):</pre><pre>Herr talman! Jag vill gärna skicka över en eloge\r\ntill Nic Grönvall för hans engagemang för\r\nMellanamerika. Jag har observerat det under\r\ngångna år. Det är mycket av rundgång i de här\r\nresonemangen. Jag har t.o.m. sett att marxisten\r\nJörn Svensson gärna hade sett Nic Grönvall som\r\nbiståndsminister. Man vet aldrig hur\r\nkommunikationerna går, jag höll på att säga över\r\nideologiska gränser. Jag hoppas att det också kan\r\nuppfattas som en komplimang. Man kan ju inte\r\nvara säker.</pre><pre>Att krig kan spridas, det vet vi. Men jag tror också\r\natt fred kan spridas. Jag hoppas att Guatemala är\r\nnästa nation som får underteckna ett fredsavtal.\r\nJag frågade doktor Arias när han trodde att det\r\nskulle bli. Han svarade: Soon. Jag sade att det var\r\nett diplomatiskt svar. Då svarade han: Very soon.</pre><pre>Jag tror att en förutsättning för att handel skall\r\nkunna komma till stånd är att vi får fred i hela\r\nregionen. Jag är den förste att understryka\r\nhandelns betydelse för välstånd och utveckling.\r\nMen man måste också komma ihåg att\r\nmarknadsekonomi och handel i små nationer av\r\ndenna typ kan bli isolerande. Handeln kan isoleras\r\ntill ett litet fåtal, medan den stora massan\r\nfortsätter att leva i fattigdom. Man måste se till att\r\nmarknadsekonomin och handeln kommer att\r\nomfatta hela befolkningen. Jag tror i detta\r\navseende att Nic Grönvall och jag inte har skilda\r\nuppfattningar.</pre><pre>Överläggningen var härmed avslutad.</pre><pre>9 §  Information från regeringen om nödhjälp\r\ntill Baltikum</pre><pre>Anf. 44  Statsrådet ALF SVENSSON (kds):</pre><pre>Herr talman! Förra sommmaren kunde vi hälsa\r\ntre grannländer, Estland, Lettland och Litauen\r\nvälkomna som självständiga stater. Nu genomlider\r\nvåra grannar en svår vinter. Sovjetväldets\r\nsammanbrott fick det system för produktion och\r\nförsörjning som fanns att helt kollapsa innan något\r\nnytt hade hunnit växa fram. Delegationer från\r\nSverige besökte Estland och Lettland veckan före\r\njul och Litauen i mitten av januari för att bedöma\r\nbehoven av direkt nödhjälp.</pre><pre>Situationen varierar en del mellan länderna, men\r\nkrisen som alla genomgår hotar på några områden\r\natt övergå i katastrof. Helgen före jul kunde jag gå\r\nut med ett löfte om katastrofhjälp till Estland och\r\nLettland. Upphandlingen sattes omedelbart i gång\r\nav SIDA. Regeringen fattade sitt beslut vid första\r\nregeringssammanträdet efter helgerna den 9\r\njanuari om 15 milj.kr. vardera till Estland och\r\nLettland i katastrofbistånd. I dag beslöt\r\nregeringen på mitt initiativ att ge ytterligare\r\nmotsvarande belopp till Litauen. Utöver detta har\r\n10 milj.kr. utfästs för att underlätta bränsleimport\r\ntill Estland.</pre><pre>Nu pågår upphandling av och leverans till Estland\r\nav mediciner för 10 milj.kr. och av korn för\r\nkraftfoder för 5 milj.kr. För Lettland såg behoven\r\nannorlunda ut, och överenskommelsen blev att\r\nmedicinsk utrustning för 1 milj.kr. skulle\r\nlevereras och att resterande 14 milj.kr. skulle\r\nanvändas för spannmålsprodukter. Av vete för\r\n5 milj.kr. har 4 000 ton redan anlänt till Riga och\r\n3 000 ton skeppas före den kommande helgen.\r\nÅterstoden, dvs. 9 milj.kr., används för\r\nkraftfoder för fjäderfä. SIDA, som deltog i\r\nbesöken i Baltikum, har även inlett upphandling\r\nför Litauen av medicin och sjukvårdsutrustning\r\nför 8 milj.kr. och kraftfoder för 7 milj.kr. Även\r\nandra länder har gjort utfästelser om gåvobistånd\r\nmed medicin och spannmål till Baltikum. Vad jag\r\nhär har redovisat innebär att Sverige kommit\r\nlängst med att faktiskt leverera hjälpen.</pre><pre>I Estland är, som också framgått i media,\r\nenergisituationen särskilt alarmerande. Detta stod\r\nklart redan före jul, och vi informerade den\r\nestniske tillförordnade industri- och\r\nenergiministern som då var på besök i Sverige att\r\n4 milj.kr. kunde göras tillgängliga för omedelbara\r\ninköp. Frågan gällde då om det var eldningsolja\r\neller diesel som var mest angeläget. Jag har\r\nförståelse för att Estland i rådande situation med\r\nstora behov på alla områden och i övergången från\r\nplanekonomi till marknadsekonomi kan ha svårt\r\natt snabbt få fram den här typen av beslut. De\r\nakuta problemen före helgerna löstes på estnisk\r\nsida i samverkan med bl.a. Lettland. Först i\r\nbörjan på förra veckan kom besked från Estland\r\nom att det var eldningsolja som det svenska stödet\r\nborde användas till. Sukab, som fått uppdraget att\r\nhandla upp olja, satte då genast i gång med\r\nupphandlingen. Ett avslut var nära i slutet av\r\nförra veckan, men då uppstod på nytt en\r\ndiskussion i Estland om vad de svenska medlen\r\nbäst borde användas till. Estland meddelade under\r\nlördagen, i förra veckan, att hela beloppet borde\r\nanvändas för eldningsolja av den kvalitet som\r\nnormalt används i värmeverken i Estland. Ett\r\nkontrakt är nu undertecknat, och olja skall börja\r\nlevereras inom de närmaste dagarna med\r\njärnvägsvagnar från raffinaderier i Ryssland.\r\nDetta blir billigast. Dessutom är det så att Estland\r\ninte har hamnanläggningar som är utrustade för\r\natt ta emot några större kvantiteter olja från\r\nhavet. Säkra uppgifter om hur stora dessa\r\nmöjligheter är har visat sig svåra att få fram.</pre><pre>Jag är glad att kontrakt nu tecknats och att snara\r\nleveranser kan inledas. För ett par dagar sedan\r\nkom oroande information om att situationen i\r\nEstland var än mer akut. Efter samråd mellan mig\r\noch SIDA beslutades om ytterligare 5 milj.kr. i\r\nkatastrofbistånd som den estniska regeringen själv\r\nkan köpa olja för. Dessa medel står nu till Estlands\r\nförfogande.</pre><pre>Så ett par ord om hur regeringen i enlighet med\r\nestniska förslag önskar bidra till att Estland litet\r\nmer långsiktigt kan lösa sina problem med\r\nutländsk valuta för att bl.a. kunna finansiera\r\nimport av bränsle. De 4 milj.kr. som avsatts för\r\nakuta inköp av olja ingår i ett paket för\r\nunderlättande av bränsleimport om 10 milj.kr.\r\ndär återstoden, alltså 6 milj.kr., är avsedd att\r\nanvändas för att Estland skall kunna importera\r\nmaskiner och andra nödvändiga insatsvaror för\r\natt öka sin export till marknader där betalning\r\nsker i konvertibel valuta. Det finns bl.a. ett\r\nintresse för export av massaved från Baltikum.\r\nRåvara finns, men det är svårt att få i gång\r\nexporten utan vissa investeringar i\r\navverkningsutrustning och transporter. Den\r\nsvenska gåvan kan användas av Estland för detta\r\nändamål och därmed ge upphov till inkomster som\r\ni sin tur kan användas för import av ytterligare\r\ninsatsvaror, men också av olja. Dessa\r\ntransaktioner kommer att skötas genom en\r\nrevolverande fond. Sukab har erfarenhet av\r\nsådana fonder från andra länder, som på grund av\r\nsina ekonomiska problem inte får normala\r\nbankkrediter.</pre><pre>De åtgärder som jag nu redovisat uppgår till ett\r\nvärde av 60 milj.kr. Till detta skall läggas beslut\r\nsom tagits av regeringen och BITS under de\r\nsenaste fem veckorna om ytterligare ca 40 milj.kr.\r\nför insatser i Baltikum.</pre><pre>Vi måste vara medvetna om att den fundamentala\r\nförändringsprocess som nu inletts i Ryssland och\r\nde baltiska länderna är mycket besvärlig men\r\nnödvändig. Under den närmaste tiden kommer\r\nproduktion och handel att fungera\r\notillfredsställande. Sverige vill stödja den\r\nekonomiska utvecklingen i området. Därför har\r\nregeringen lagt fram förslag om att 3 miljarder\r\nkronor under en treårsperiod anvisas för hjälp till\r\nländerna som tidigare legat under kommunistisk\r\ndiktatur. Huvuddelen av våra insatser måste syfta\r\ntill att bygga upp dessa länder.</pre><pre>Anf. 45  HÅKAN HOLMBERG (fp):</pre><pre>Herr talman! Biståndsministern beskrev olika\r\nproblem på den estniska sidan. Det har säkert\r\nfunnits sådana problem. I backspegeln framgick\r\nju samtidigt de olika, litet svårförståeliga, turer\r\nsom har föregått dagens redogörelse här i\r\nkammaren.</pre><pre>Från början fick man intrycket att det var en gåva\r\npå 15 milj.kr. till Estland. Senare visade det sig\r\nvara 10 milj.kr. men det är en detalj i\r\nsammanhanget. Efter några dagar var det fråga\r\nom motköpsaffärer i stället för en julgåva, som den\r\nursprungliga termen var. Biståndsministern\r\nberörde nu inte alls detta med motköp. Betyder det\r\natt hela den summa om 10 milj.kr. för\r\nbränsleimport till Estland, som nu tydligen är\r\naktuell, är en gåva, eller är det fortfarande så att\r\ndet bara är 4 milj.kr. som är en gåva? Jag tycker\r\nfortfarande att svaret på den frågan svävar något i\r\nluften. Det är dessutom bra om det kommer i gång\r\nleveranser snabbt nu, som biståndsministern\r\nbeskrev.</pre><pre>Kan biståndsministern lova här att detta också\r\ngäller leveranser eller åtgärder som täcker in hela\r\ndet här beloppet på 10 milj.kr.? Det är inte mycket\r\nidé med insatser för vintern som kommer fram\r\nförst när vintern är slut.</pre><pre>Till sist ännu en fråga som gäller de uppgifter som\r\nfinns i pressen i dag om hur upphandlingen har\r\ngått till och att man inte skulle ha kontaktat de\r\noljebolag som i alla fall för en utomstående\r\nbedömare förefaller vara de naturligaste, de som\r\nhar störst resurser för leverans och på annat sätt.\r\nÄr biståndsministern säker på att den leverantör\r\nsom valts är den bästa och billigaste?</pre><pre>Anf. 46  Statsrådet ALF SVENSSON (kds):</pre><pre>Herr talman! Det har ju naturligtvis arrangerats\r\nen hel del tillställningar i media för att förvirra det\r\nhär.Jag har försökt nå ut, men det är inte alltid\r\nman blir så rakt citerad som man önskar.</pre><pre>De 10 milj.kr. som vi talar om här, Håkan\r\nHolmberg, gäller alltså energin. Det är en gåva,\r\ningenting annat. Sex miljoner av dessa tio ville\r\nesterna inte använda till att genast förbruka\r\ngenom att bränna upp eller konsumera, utan man\r\nville få hjälp med att få i gång sin export. Det är\r\nklart att tio miljoner är mycket pengar, men i ett\r\nland där man förbrukar stora mängder olja på\r\ngrund av att man har usla energisystem, ligger det\r\ni deras eget intresse att man också får i gång en\r\nexport. Då får man själv valuta och kan\r\nfortsättningsvis köpa olja. Detta skedde alltså på\r\nesternas initiativ, som jag sade. De tio miljonerna\r\när en gåva.Sex av dem ville man använda på det\r\nhär sättet. Vi får komma ihåg att det kommer fler\r\nvintrar. Esterna måste komma ur planekonomin\r\noch komma in i marknadsekonomin. Hur skall\r\nman göra det om man inte får i gång sin export?</pre><pre>De sifferuppgifter som jag har fått på vad\r\noljenotan är per år för Estland jämfört med vad\r\nexportvärdet är, tyder ju mycket klart och\r\nentydigt på att kraftfulla åtgärder måste vidtas för\r\natt fasa in Estland i marknadsekonomin.</pre><pre>Den här affären och upphandlingen överlämnades\r\nalltså till Sukab. Jag fick beskedet att avtalet inte\r\nvar klart i söndags morse. Jag arbetade nästan\r\nmer än vad jag orkade under söndagen och\r\nmåndagen. I tisdags fick jag veta att\r\nundertecknandet eller godkännandet av avtalet\r\nskulle ske kl.15. Vid 17-tiden fick jag höra att så\r\ninte hade skett. Då tog jag omedelbart kontakt\r\nmed SIDA. Ur SIDA:s katastrofbistånd tog vi fram\r\nfem nya miljoner som nu finns i estnisk hand.\r\nDessa styr och ställer man själv med. Det är fakta.\r\nDet är vad jag kan redovisa.</pre><pre>Anf. 47  HÅKAN HOLMBERG (fp):</pre><pre>Herr talman! Vi blir säkert alla då och då\r\nirriterade över hur media hanterar saker vi säger,\r\nmen detta med motköp, som jag nämnde, var det\r\nväl ändå inte media som hittade på. Det var ett\r\ninslag som under ett par dagar gällde som en\r\nförklaring--i alla fall till en del--till de oklarheter\r\nsom har rått här. Där finns fortfarande\r\nfrågetecken kvar. Varifrån kom detta? Däremot är\r\njag glad att det tydligen inte har någon aktualitet i\r\ndag. Även de sex miljonerna, utöver de fyra, är\r\nalltså en gåva och inte krediter, motköpspengar\r\neller något annat i den stilen.</pre><pre>Sedan tycker jag nog att frågetecknet fortfarande\r\nkvarstår också när de gäller hur upphandlingen\r\nhar gått till. Om det är sant att man över huvud\r\ntaget inte har kontaktat de stora leverantörer, som\r\nvi som inte dagligen sysslar med den här typen av\r\naffärer i första hand tänker på när det gäller\r\noljeleveranser, tycker jag ändå att det är ett\r\nförhållande som kräver någon form av förklaring.</pre><pre>Anf. 48  Statsrådet ALF SVENSSON (kds):</pre><pre>Herr talman! Det är kanske inte så enkelt att lägga\r\ntill i hamnen med oljan, få fatt på den, och få fram\r\njust den kvaliteten, som man tror. Men vi måste\r\nväl ändå vara överens om att vi ville och skulle\r\nleverera den kvalitet som esterna ville ha. Det är\r\ninte heller svårt att förstå att man väntar därför\r\natt man vill använda dessa fyra miljoner på bästa\r\nsätt i den riktigt akuta situationen.</pre><pre>Som jag sade i mitt svar fick man under en viss\r\nperiod hjälp från Lettland. Man trodde man skulle\r\nfå hjälp från Ryssland, och så sköts det hela upp.\r\nJag kan försäkra att vi verkligen försökte få fram\r\nbesked.</pre><pre>Jag berättade ju också hur vi i början på den\r\ngångna veckan hade besked om en kvalitet, i\r\nlördags fick vi det slutgiltiga beskedet. Det verkar\r\nsom jag beskyller Estland, men det är inte det jag\r\nvill göra. Jag underströk ju med viss emfas att jag\r\nhar förståelse för deras bekymmer. Man har själv,\r\ni kontakt med vår ambassadör, beklagat att man\r\ninte gett besked tidigare. Man har bett oss ha\r\nförståelse för det. Jag uttalar den förståelsen.</pre><pre>Anf. 49  HÅKAN HOLMBERG (fp):</pre><pre>Herr talman! Som jag sade nyss är jag glad att det\r\ntydligen är fråga om en gåva på hela beloppet om\r\ntio miljoner. Jag hoppas att det också är så att den\r\nleverantör som har fått uppdraget är den bästa och\r\nden billigaste. Jag kommer att vara helt nöjd när\r\njag ser att leveranser också kommer i gång på det\r\nsätt som de av oss som såg detta via media strax\r\nföre jul fick intryck av skulle ha skett redan för en\r\nmånad sedan.</pre><pre>Anf. 50  Statsrådet ALF SVENSSON (kds):</pre><pre>Herr talman! Jag hoppas att Håkan Holmberg\r\nockså är tillfreds med att vi har tagit fram\r\nytterligare fem miljoner och satt i händerna på\r\nEstlands regering. Varifrån de köper olja för dessa\r\nfem miljoner eller när de köper den är helt och\r\nhållet deras sak.</pre><pre>Anf. 51  ANDERS G HÖGMARK (m):</pre><pre>Herr talman! Jag tror att vi alla är nöjda för varje\r\nmiljon, varje femtal eller tiotal miljoner, som på\r\nolika sätt förs över. Men jag är inte ensam i denna\r\nkammare och i det här landet om att tycka att\r\nhjälpens storlek, omfattning och tempot inte står i\r\nproportion till vad man kan förvänta sig av en\r\nregering och en biståndsminister med så gott\r\nuppsåt. Jag tänker inte ta upp frågan om det ena\r\neller andra kontraktet eller om den eller den\r\ndagen. Jag vill rikta uppmärksamheten framåt.</pre><pre>Jag inser ju fullt och fast att de stora\r\ninfrastruktursatsningarna måste ske på lång sikt.\r\nDet gäller i stort sett alla områden. Det kan vi vara\r\nhelt överens om. Men innan vi kommer dit måste\r\nmänniskorna få en ärlig chans att klara\r\nlivsmedelsförsörjningen och få värme över\r\nvintern.</pre><pre>Den första frågan till statsrådet är om han förutom\r\ndessa miljoner--om man summerar handlar det\r\nom i storleksordningen 100 miljoner--som redan\r\när på väg i någon form, kan tänka sig att låta\r\nytterligare 100 miljoner kronor omdisponeras\r\ninom katastrofbiståndet och annat så att man får\r\nen rejäl hjälp till Estland under vårvintern och\r\nvåren.</pre><pre></pre><pre>Det finns en genuin vilja att hjälpa i landet. Det tror\r\njag inte att jag behöver övertyga statsrådet om. Vi\r\nkan hjälpa. Vår närhet gör att vi också har en\r\nmoralisk skyldighet att hjälpa till.</pre><pre>Det brukar talas mycket om brödsatsningar. I\r\nVästeuropa finns ett kopiöst överskott av smör. En\r\nmiljon ton ligger i de västeuropeiska fryshusen. Det\r\nköps otroligt billigt av kreatursuppfödare som\r\nblandar upp det med sojamjöl för att slutföda\r\nkreatur de sista veckorna. Min fråga är: Är\r\nstatsrådet beredd att ta initiativ i Sverige, Norden\r\noch de västeuropeiska staterna i EG till att få ett\r\ngigantiskt avlyft av de stora smörbergen, så att de\r\nmänniskor som i liten skala har fått bröd från\r\nSverige också kan få smör på brödet?</pre><pre>Jag har en sista fråga. Alf Svensson tog upp\r\nproblemet att skapa exportintäkter för de baltiska\r\nstaterna. Jag delar uppfattningen att vi inte bara\r\nkan ge. Vi måste också skapa en möjlighet för de\r\nbaltiska staterna att exportera. Han tog upp\r\nmassavedsexporten. Jag vet redan i dag att typiskt\r\nnog en småländsk företagare har dragit i gång\r\nmassavedsexport från Lettland till södra Norrland.\r\nMen dessa småföretagare, de må vara småländska\r\neller ej, möter en kolossal byråkrati från de organ\r\nsom i Sverige skall hantera dessa kreativa\r\nmänniskors idéer. För dessa människor är inte\r\npapperen och byråkratin det viktiga, utan det är\r\nkreativiteten.</pre><pre>Mina frågor är: Delar Alf Svensson den bedömning\r\nsom jag har fått förmedlad, att det är för besvärligt\r\nför småföretagare som vill hjälpa de baltiska\r\nstaterna? Vilka konkreta åtgärder kommer i så fall\r\ndessa småföretagare att märka under de\r\nkommande veckorna, för att den hjälp som de vill\r\nge till de baltiska staterna skall påskyndas? På sikt\r\nkommer det att ske på kommersiell basis, med\r\nexportintäkter.</pre><pre>Anf. 52  Statsrådet ALF SVENSSON (kds):</pre><pre>Herr talman! Jag skulle i mitt första anförande på\r\ntal om pressuppgifter också ha sagt att man i dag\r\nkan läsa i Dagens Industri att Carl Bildt skall\r\ningripa med någon slags blixtutredning. Detta är\r\nrent nonsens. Det är helt fel. Jag har informerat\r\nregeringen. Det har inte uttalats någon kritik,\r\nnågon blixtutredning skall inte göras. Man har\r\nförståelse för att det tar tid, och att de nya\r\nnationerna, som skall över från planekonomi till\r\nmarknadsekonomi, har bekymmer.</pre><pre>Det enklaste hade naturligtvis varit att sätta alla\r\nmiljonerna i händerna på de här regeringarna\r\nsjälva. Då hade vi inte varit här nu. Men det har\r\ninte varit så lätt, jag säger det igen, för de här\r\nregeringarna att riktigt veta hur man agerar. Jag\r\ntycker att vi skall ha förståelse för det.</pre><pre>Vi sätter naturligtvis inte punkt med de här\r\ninsatserna. Men jag underströk alldeles nyss hur\r\nviktigt det är för Mellanamerika att få i gång\r\nhandeln. Det är naturligtvis gränslöst viktigt också\r\nför Baltikum. Det är det de inser. Glöm inte att\r\nregeringen har avsatt 3 miljarder, 1 miljard per år,\r\nför Östeuropa.</pre><pre>Jag kan inte stå här och säga att det är just smör vi\r\nskall leverera. Men jag säger, och jag hoppas att\r\nden värderade ledamoten är till freds med det, att\r\nvi skall göra vårt yttersta för att hjälpa Baltikum.\r\nVi har icke satt punkt för katastrofinsatserna. Jag\r\nrepeterar ytterligare en gång att Sverige faktiskt är\r\ndet land som var först där med hjälp.</pre><pre>Man kan ta upp en sådan sak som\r\nsjukvårdsutrustning och mediciner. Det är inte på\r\ndet sättet, som många tror, att bara för att det sägs\r\natt man vill ha mediciner, är det bara att frakta i väg\r\nmediciner. Vi måste få veta vilka mediciner, vilken\r\ndimension på sutur osv. Det är icke alltid så lätt för\r\nett land att säga vilka typer av mediciner man vill\r\nprioritera. Olika grupper vill ha det ena efter det\r\nandra, och så får man en begränsad resurs. Har\r\nman då inte tidigare varit van vid att förhandla fram\r\nett beslut om vilken typ av medicin eller kraftfoder\r\nsom bäst behövs tar det litet tid. Här har man\r\nförsökt att skamfila Sveriges och regeringens\r\nanseende. Jag påstår alltså igen, och jag vill gärna\r\nunderstryka det, att den svenska regeringen är först\r\nmed hjälp.</pre><pre>Handeln skall vi försöka intensifiera. Esterna vill\r\ndet själva. Katastrofbiståndet sätter vi inte punkt\r\nför. Byråkrati skall vi naturligtvis motverka så\r\nmycket vi kan, var den än uppträder. Det är litet\r\nsvårt att rent generellt säga att den byråkratiska\r\nkrumbukten eller det byråkratiska hindret har varit\r\ngällande i det ena eller andra sammanhanget. Men\r\nlåt oss, Anders Högmark, ta upp de konkreta fallen\r\noss emellan, så skall vi se vad vi kan göra. Det ligger\r\nnaturligtvis i mitt intresse att göra detta så smidigt\r\noch snabbt som möjligt.</pre><pre>Anf 53  ANDERS G HÖGMARK (m):</pre><pre>Herr talman! Jag tror inte att det finns någon som\r\nhar intresse av att misskreditera Alf Svensson,\r\nbiståndsministern, för hans insatser. Jag har det\r\navgjort inte. Jag är alldeles övertygad om att\r\nregeringen har ett gott uppsåt. Den har ett gediget\r\nopinionsmässigt underlag i landet. Det finns en\r\ngenuin vilja, tvärsöver alla partigränser, att göra en\r\nreell insats för Baltikum. Det måste vara en\r\nunderbar sits för en regering att ha denna\r\nbakgrund.</pre><pre>Vi sätter inte punkt för insatserna, säger Alf\r\nSvensson. Det hoppas jag verkligen. Det hade varit\r\nett fruktansvärt besked. Men jag ställde en fråga\r\nsom gällde om biståndsministern kan tänka sig att\r\nförslagsvis ett hundratal miljoner ytterligare under\r\ndetta år omfördelas till Baltikum, utan att\r\nändamålet specificeras. Det skall ske med hänsyn\r\ntill de behov som man gradvis kan identifiera och\r\nefter hand som man kan finna lämpliga arangemang\r\nför att föra över biståndet. Att jag tog smöret som\r\nexempel beror på att jag uppfattar det som så\r\nabsurt att man i dag sitter på den typen av\r\nlivsmedel -- det finns flera andra sorter, och de ger\r\nproblem, problem, problem -- och inte tekniskt kan\r\nklara att transportera detta ett antal hundra mil från\r\nVästeuropa, eller från Sverige, ett femtiotal mil.</pre><pre>Jag vill gärna återkomma om den byråkrati som\r\nupplevs som besvärande. Det är inte byråkratin i\r\nEstland. Jag har förståelse för att det, precis som\r\nbiståndsministern har sagt, tar tid att ställa om från\r\nplanekonomi till en mer marknadsinriktad\r\nekonomi. Men i det här landet, där vi borde hylla\r\nmarknadsekonomin, borde myndigheterna var\r\nmycket öppna för och ha stor generositet gentemot\r\nde många småföretagare som på ett sällsynt kreativt\r\noch obyråkratiskt sätt vill hjälpa människorna på\r\nandra sidan Östersjön.</pre><pre>Anf. 54  Statsrådet ALF SVENSSON (kds):</pre><pre>Herr talman! Marknadsekonomin hyllas nu, såvitt\r\njag vet, i hela Europa. Jag vet inte var man hyllar\r\nnågonting annat. Jag vill än en gång säga att Sverige\r\när först i Baltikum med reellt bistånd. Det tar sin\r\ntid och det finns svårigheter. Men vi skall göra allt\r\nvad vi kan för att det skall gå så snabbt som möjligt.</pre><pre>Jag håller med Anders Högmark om att man skulle\r\nvilja använda livsmedelsöverskottet. Det gäller\r\nmåhända smör, det gäller fisk och annat. Vi arbetar\r\nmed detta och ser vad vi kan göra. Den insikten och\r\nden viljan torde finnas hos många nationer. Det\r\nfinns exempel på att det inte bara är för svenskt\r\nvidkommande det förekommer vissa svårigheter att\r\nklara ut detta. Vi skall göra vad vi kan.</pre><pre>När det gäller antalet miljoner hoppas jag att\r\nAnders Högmark kan tro mig när jag säger att vi\r\nskall göra allt vi kan för att få fram mer pengar. Men\r\njag är inte så säker på att det vore korrekt av mig\r\nsom enskild minister att säga att det handlar om si\r\neller så många miljoner. Regeringens vilja är\r\nentydig. Vi skall göra vad vi kan med vad det vara\r\nmånde i katastrofhänseende.</pre><pre>Anf. 55  GEORG ANDERSSON (s):</pre><pre>Herr talman! Mycket har sagts nu, och\r\ninformationen har utvidgats till en allmän\r\ndiskussion om bistånd till Baltikum. Jag tänkte\r\nbegränsa mig till en reflektion i anknytning till den\r\ninformation som vi har fått om nödhjälpsinsatsen i\r\nBaltikum.</pre><pre>Får jag först säga att vi socialdemokrater\r\nnaturligtvis är mycket glada över att det görs\r\ninsatser. Att det görs snabba insatser är angeläget\r\noch att det görs omfattande insatser. Behoven är\r\nstora.</pre><pre>Jag hade som kommunikationsminister tillfälle att\r\nflera gånger besöka Baltikum, numera de baltiska\r\nstaterna, och kunde konstatera dels att det finns\r\nstora behov, dels att Sverige har ett gott anseende.\r\nSverige var först och tidigt ute när det gällde att\r\nkomma till hjälp.</pre><pre>Får jag med anknyting till den aktuella frågan säga\r\natt jag, liksom många andra, lyssnade på radion den\r\n22 december. Vi hörde då biståndsministern säga\r\nungefär att det vore otänkbart att fira jul i fest i\r\nSverige om vi inte snabbt kom till balternas\r\nundsättning, med hänsyn till den situation som\r\nrådde där. Jag skall säga att jag kände litet olust,\r\nsamtidigt som jag kände glädje. Uttalandet gav\r\nintryck av att vi skulle ha gott samvete i och med\r\nden allmosa som då annonserades. Men jag gladdes\r\növer att man ändå gjorde en insats och skulle göra\r\nden snabbt. Desto mer bestört blev jag och många\r\nandra när det efter en månad blev känt att julgåvan\r\ninte hade kommit fram. Min reflexion är att dagens\r\ninformation inte har gett tillräckligt belägg för att\r\ndetta dröjsmål var av nöden, i synnerhet när vi nu\r\nser att man på privat initiativ på några timmar har\r\nkunnat göra en insats. Jag tänker på de åtgärder\r\nsom Dagens Industri har vidtagit.</pre><pre>Min fråga är mer filosofisk: Inser inte\r\nbiståndsministern att det kan skada förtroendet för\r\nSveriges förmåga att göra snabba insatser, när\r\ninsatsen inte är utförd en månad efter det att den\r\nhögtidligen har proklamerats inför hela svenska\r\nfolket? Jag ser något av ett moraliskt dilemma när\r\norden inte står i proportion till den handling som\r\nutförs.</pre><pre>Anf. 56  Statsrådet ALF SVENSSON (kds):</pre><pre>Herr talman! Den allsidigt sammansatta delegation\r\nsom hade besökt Estland och Lettland kom hem\r\nprecis i julveckan. Det var tekniker, läkare,\r\nenergiexperter och folk från SIDA. Samma dag\r\nsom jag skulle lämna mitt tjänsterum, precis före\r\njuldagarna, kom delegationen hem. Man hade då\r\nmed sig de önskemål och idéer som man hade\r\nhämtat upp i Estland och Lettland.</pre><pre>Det var inte lätt att då få ett regeringsbeslut, för\r\nregeringen var spridd. Vi tog kontakt med de fyra\r\nregeringspartiernas ledningar för att få en\r\nförankring. Det var mycket av det jag ville ha sagt\r\nmed uttalandet. Jag kunde inte låta detta ligga och\r\nbero över helgerna. Vi får faktiskt komma ihåg att\r\ndet har varit en del helger häremellan. Det är inte\r\nvilken månad som helst från den 22 december till\r\nden 22 januari, jul, nyår och trettonhelg. Vad\r\nkunde jag i det läget mer göra, den 22 december, än\r\natt se till att det fanns ett beslut från regeringen?\r\nJag tror inte att någon i kammaren menar att jag\r\nsedan skulle ha börjat upphandla, att jag skulle ha\r\nskaffat fram avtal osv. SIDA, som skulle sköta\r\ndenna upphandling, måste följa\r\nupphandlingsreglementet. Men jag kan försäkra\r\nGeorg Andersson att de människor som arbetade\r\nmed dessa frågor var i tjänst både jul och nyår för\r\natt få detta att fungera.</pre><pre>Jag säger igen: Det är inte alltid så lätt att få besked\r\nom vad mottagaren faktiskt önskar. Det har tagit\r\ntid, och jag har förståelse för det. Om man tar ett\r\nprivat initiativ och åker i väg med i stort sett vad\r\nsom helst, höll jag på att säga, tackar mottagaren\r\nnaturligtvis för det. Men för regeringen är det väl\r\nändå en nödvändighet att vända sig till den estniska\r\nregeringen och få besked från den om vad den\r\nönskar använda de här pengarna till. Det har inte\r\nvarit så lätt för esterna att ens tala om huruvida det\r\nskall vara kraftfoder till kycklingar, till nöt eller till\r\nsvin. Jag förstår det. Det är klart att de som har\r\nsvinuppfödning vill ha kraftfoder liksom de som har\r\nkycklinguppfödning, och så rullar det vidare.</pre><pre>Jag var glad över -- jag begär ingen generositet i det\r\navseendet från någon ledamot -- att jag så pass\r\nkvickt kunde få till stånd ett godkännande från de\r\nfyra partierna att detta fick ske. Det var det jag\r\nuttalade.</pre><pre>Anf. 57  GEORG ANDERSSON (s):</pre><pre>Herr talman! Det här resonemanget är något\r\nförbryllande. Det var inte lätt att få till stånd ett\r\nbeslut, säger Alf Svensson, för det var helger. Min\r\nerfarenhet av regeringsarbete är att det är mycket\r\nlätt att få till stånd ett beslut rent tekniskt och\r\nformellt, när man verkligen har bestämt sig för\r\nnågot. Det krävs att fem statsråd samlas. Det finns\r\nfem statsråd, även om det är två dagar före\r\njulafton, i Stockholms närhet, så det går att fatta ett\r\nformellt beslut.</pre><pre>När man går ut och ger hela svenska folket\r\nintrycket att ett beslut är fattat, men sedan säger att\r\nman inte kunde fatta beslutet förrän den 9 januari,\r\ntycker jag att man skadar förtroendet för Sveriges\r\nhandlingskraft i en nödsituation. Nödhjälp kan inte\r\nta hänsyn till helg och söcken. Självfallet måste ett\r\nsådant arbete kunna bedrivas av statsråd,\r\ntjänstemän och verksmyndigheter i en\r\nnödhjälpssituation. Så framställdes faktiskt\r\nsituationen av biståndsministern den 22 december.</pre><pre>Anf. 58  Statsrådet ALF SVENSSON (kds):</pre><pre>Herr talman! Det här blir alltmer filosofiskt\r\ntillkrånglat. Regeringen var överens den 22\r\ndecember, och fem statsråd behövde inte samlas.\r\nFormellt fattades beslutet den 9 januari. Man kan\r\nuttrycka det så att regeringsbeslutet fanns redan\r\nden 22 december, men formellt den 9 januari.\r\nMöjligheterna att upphandla och att få allt att\r\nfungera fanns i alla fall från den 23 december. Men\r\nlikväl tog det tid.</pre><pre>Anf. 59  JOHAN BROHULT (nyd):</pre><pre>Herr talman! Herr biståndsminister! Jag skall be att\r\nförst som representant för det femte partiet få\r\ninstämma. Biståndsministern nämnde fyra partier\r\nsom ger sitt fulla stöd. Vårt parti ger också fullt stöd\r\nför insatserna, och vi är mycket glada. Jag skulle\r\nvilja höja insatsbeloppet högst avsevärt.</pre><pre>Vi är mycket nöjda med att höra att det är\r\nmarknadsekonomi som gäller. Tyvärr är det inte\r\nalltid så. Jag tror att ett av felen är att SIDA har haft\r\nhand om hanteringen. Från mitt konsultarbete på\r\nSIDA vet jag att det är mycket planekonomi som\r\ngäller där. Skall det bli någon effektivitet i det hela,\r\när det nog nödvändigt att gå ut med effektiva\r\nflödesscheman utanför SIDA.</pre><pre>Jag håller med Anders Högmark att betydligt större\r\nbelopp måste allokeras till Baltikum. I vårt parti\r\nhar det rått viss turbulens om u-landshjälpen över\r\nhuvud taget. Men när det gäller Baltikum råder\r\ninga som helst tvivel. Där är vi villiga att satsa\r\nmiljarder och inte miljoner. Vi har synpunkten att\r\ndet så småningom bör finnas tecken på att pengarna\r\nnår fram och är till någon hjälp.</pre><pre>Först måste vi få fram en organisation som tar hand\r\nom alla dessa krafter som vill ställa upp.\r\nSmörberget nämndes. Det finns många\r\ndistributörer, transportarbetare och firmor som\r\ngärna skulle vilja ställa upp, om det fanns en\r\nförmåga att engagera dessa människor i ett\r\nBaltikumarbete. Här har regeringen en stor\r\nuppgift. Detta kan aktivera till flera arbetstillfällen\r\noch generera mera pengar till hjälp.</pre><pre>Jag skulle vilja se att man använder sig av ett\r\ntrepunktsschema. Först en punkt med pengar som\r\nges oselektivt. Man hoppas alltså att det händer\r\nnågot med pengarna. Men det vet man inte alltid.\r\nSedan ges ett bistånd där det begärs en redovisning.\r\nMottagaren meddelar om det skall vara svin, olja\r\neller kycklingar och redovisar sedan att det\r\nverkligen händer något. På sikt kan ett samarbete\r\nmellan svensk och baltisk industri läggas upp. Det\r\nbör bli en feedback, så att vinsten kan användas för\r\natt allokera ytterligare hjälp till de baltiska\r\nstaterna -- inte för att stoppa in vinsten i den\r\nsvenska statskassan.</pre><pre>Anf. 60  Statsrådet ALF SVENSSON (kds):</pre><pre>Herr talman! Jag nämnde fyra partier, och det var\r\nbeträffande regeringsbeslutet. Jag är fullt på det\r\nklara med att alla partier i riksdagen vill hjälpa\r\nBaltikum. Inget parti behöver ta åt sig större ära i\r\ndet avseendet.</pre><pre>Det var inte SIDA som gjorde upphandlingen av\r\noljan. Det var SUKAB. Jag tror att ledamöterna\r\nkänner till att det är ett statligt företag och ett\r\nnäringslivsföretag i kombination. Det får inte\r\nkastas skuggor över dem som inte skall ha skuggor.\r\nJag menar inte att SUKAB skall ha det. Däremot\r\nhar SIDA gjort andra upphandlingar.</pre><pre>När vi talar om smörberg måste vi komma ihåg att\r\ndet finns de som vill lösa sina problem i sin egen\r\nproduktion genom att plantera över bekymren i\r\nnågot annat land.</pre><pre>Relationerna mellan svensk och baltisk industri\r\nligger inte riktigt på mitt bord. Jag hoppas att\r\nledamöterna känner till att vi har tillsatt Ove\r\nHeyman, tidigare ambassadör i Tokyo, för att\r\narbeta specifikt med den typen av relationer.\r\nNaturligtvis skall jag hjälpa till. Där finns BITS,\r\nSAREK och Swedcorp. Jag säger återigen att det\r\ninte är så enkelt och att det tar tid. Men ju mer\r\nbyråkrati vi kan tränga undan desto bättre.</pre><pre>Överläggningen var härmed avslutad.</pre><pre>10 §  Svar på interpellation 1991/92:74 om\r\nstranderosionen i Skåne</pre><pre>Anf. 61  Statsrådet GÖREL THURDIN (c):</pre><pre>Herr talman! Per Stenmarck har frågat\r\nmiljöminister Olof Johansson om regeringen är\r\nberedd att ta sådana initiativ att en ökad forskning\r\nbeträffande stranderosion blir möjlig och på vilket\r\nsätt staten i övrigt kan medverka till att rädda\r\nerosionsskadade stränder.</pre><pre>Arbetet inom regeringen är så fördelat att det är jag\r\nsom skall svara på interpellationen.</pre><pre>De förflyttningar av sand som sker vid Skånes\r\nkuster är en naturlig process som pågått under\r\nlånga tider och som vi även framdeles lär få leva\r\nmed. Generellt sett är sandstränderna en av de\r\nmest föränderliga naturtyperna. Att intensiteten i\r\ndessa förändringar kan variera från tid till annan\r\nkan också vara fullt naturligt. De komplicerade\r\norsakssambanden bakom denna process känner vi\r\ninte till tillräckligt för att kunna gradera olika\r\nprocessers betydelse. Hur den befarade\r\nväxthuseffekten och andra eventuella globala\r\nförändringar av väder och vind kan inverka på\r\nsandtransporterna vid skånska kusten tror jag\r\ndärför att det nu är för tidigt att ha någon säker\r\nuppfattning om.</pre><pre>I mars 1990 avslog den dåvarande regeringen en\r\ngemensam framställan från länsstyrelsen i\r\nMalmöhus län samt Vellinge, Trelleborgs, Skurups\r\noch Ystads kommuner om medel rörande\r\nstrandbevaradne åtgärder i Skåne. Vidare avslog\r\nden dåvarande regeringen i september 1991 en\r\nframställan från Ystads kommun om särskilda\r\nmedel för åtgärder mot stranderosion vid Löderups\r\nstrandbad. För egen del anser jag att en\r\nbegränsning av stranderosionens effekter främst\r\nförutsätter en framförhållning när det gäller\r\nlokalisering av anläggningar och byggnader.\r\nLandets kommuner har i enlighet med\r\nintentionerna i plan- och bygglagen samt\r\nnaturresurslagen ett särskilt ansvar i detta\r\navseende. Inom ramen för sitt verksamhetsområde\r\nhar statliga myndigheter ett motsvarande ansvar.\r\nEn grundläggande princip bör vara att erforderliga\r\nåtgärder mot stranderosionens effekter, likson\r\nforskning om dessa, bör utredas, vidtas och\r\nfinansieras inom resp. myndigheters\r\nansvarsområden och ramar.</pre><pre>I de fall staten undantagsvis kan anses ha skäl att\r\nsöka påverka processen bör huvudprincipen vara\r\natt det gäller fall då vitala nationella intressen är\r\nhotade. Det bör vara naturligt att berörda statliga\r\nsektorsmyndigheter uppmärksammar sådana\r\nbehov i anslutning till sin långsiktiga investerings-\r\noch underhållsplanering.</pre><pre>Beträffande forskning om erosionsproblem vill jag\r\nupplysningsvis nämna att statens naturvårdsverk\r\nunder de tre senaste åren lämnat bidrag om\r\ntillsammans drygt 200 000 kr. för studium av\r\nlångtidseffekter på anläggningar av\r\nsandtransporter i kustnära områden. Även\r\nbyggforskningsrådet har lämnat bidrag till detta\r\nprojekt. Under innevarande budgetår stöder\r\nSveriges geologiska undersökning (SGU)\r\nforskningsprojekt rörande sandvandring med\r\n150 000 kr. I detta sammanhang vill jag också\r\nnämna den maringeologiska kartering som SGU\r\nsvarar för. Enligt SGU:s preliminära planer är\r\nsydkusten det område som står närmast i tur att\r\nkartläggas sedan verksamheten i Kattegatt\r\nberäknas bli klar i år. Sandvandringen har varit ett\r\ntungt vägande skäl för SGU till denna prioritering.\r\nJag vill vidare framhålla att regeringen i årets\r\nbudgetproposition föreslagit en förstärkning av\r\nSGU:s resurser för den maringeologiska\r\nverksamheten med 5 milj.kr., vilket beräknas\r\nmedföra ungefär en fördubblad kapacitet i\r\nverksamheten. De summor som tillförs statskassan\r\ngenom avgifter knutna till sandsugning på vår\r\nkontinentalsockel är i förhållande till satsningen på\r\nmaringeologisk kartläggning jämförelsevis\r\nblygsamma.</pre><pre>I fråga om erforderliga och lämpliga åtgärder mot\r\nstranderosionens effekter och hur olika åtgärder\r\nskall finansieras finns förvisso olika uppfattningar.\r\nErfarenheter från andra länder visar att\r\nerosionsdämpande åtgärder i ett område oftast\r\nmedför förändringar i angränsande områden.\r\nDessutom är de ofta ganska kostsamma åtgärderna\r\nsällan av engångskaraktär.</pre><pre>Diskussionerna om stranderosionen har särskilt\r\nfokuserats på problemen vid Löderups strandbad.\r\nStatens naturvårdsverk har yttrat sig över förslag av\r\nYstads kommun till åtgärder mot stranderosion vid\r\nLöderup. Verket har som en långsiktig lösning\r\nförordat att eventuella allmänna medel inriktas på\r\nhjälp att flytta berörda hus till annan plats eller\r\nhjälp till förvärv av ersättningshus på annan plats.\r\nVerket har förklarat sig villigt att medverka till att\r\nfinna alternativa lokaliseringar av bebyggelsen\r\nnärmast stranden. Om det visar sig lämpligt är\r\nverket berett att ställa mark till förfogande för\r\nbebyggelse. Med hänsyn till den akuta situationen\r\nsom råder för många fastighetsägare i Löderup\r\naccepterar verket emellertid att erosionsskydd\r\nuppförs.</pre><pre>Av vad jag nu har redovisat framgår att regeringen\r\noch berörda myndigheter redan har vidtagit\r\nåtgärder för att öka kunskapen om sandvandringen\r\nvid Skånes kust och att finna lösningar på de\r\nproblem som stranderosionen kan leda till.</pre><pre>Anf. 62  PER STENMARCK (m):</pre><pre>Herr talman! Jag vill först uttrycka min tacksamhet\r\növer utförligheten i statsrådets svar.</pre><pre>Jag har i olika sammanhang under en följd av år\r\ntagit upp de problem som till stora delar drabbar\r\nSkåne, nämligen stranderosionen runt stora delar\r\nav kusterna.</pre><pre>Fenomenet är långt ifrån nytt. Om man jämför\r\nkartor från början av 1800-talet med hur\r\nverkligheten ser ut i dag, framgår det klart att\r\nstrandlinjen i vissa fall har dragit sig tillbaka långt\r\növer 100 meter.</pre><pre>Det är säkert riktigt, som statsrådet säger i sitt svar,\r\natt de förflyttningar av sand som vi ser vid Skånes\r\nkuster är någonting ''som vi även framdeles lär få\r\nleva med''. Men när statsrådet i nästa mening säger\r\natt ''intensiteten -- -- -- kan variera från tid till\r\nannan'' och att detta kan vara ''fullt naturligt'', är\r\ndet faktiskt värt att understryka allvaret i\r\nsituationen. Detta är i dag en accelererande\r\nprocess. Skadorna inom en viss tidsperiod är större\r\nnu än de var tidigare. Försämringstakten gick\r\nlångsammare förr. Förfallet går snabbare nu. Det\r\ngör att situationen hela tiden blir värre.</pre><pre>Det är kanske denna tendens som just nu är den\r\nallra allvarligaste.</pre><pre>Det finns förmodligen flera skäl till detta. Ibland\r\nsamverkar de och gör att försämringsprocessen\r\nfortsätter på ett okontrollerbart sätt. Ibland kan vi\r\nförmodligen inte heller göra särskilt mycket åt det.</pre><pre>Den pågående klimatförändringen med kraftiga\r\nstormar och ökad våghöjd som följd har sannolikt\r\nspelat in.</pre><pre>SGU, Sveriges geologiska undersökning, har i en\r\npromemoria påvisat att antalet dygn under vilka\r\nmedelvinden varit minst 21 meter per sekund under\r\nminst 10 minuter har ökat mycket dramatiskt.\r\nUppgifterna gäller visserligen för Kullen, men\r\nskillnaderna gentemot exempelvis Löderup utanför\r\nYstad, där stranderosionsskadorna är som allra\r\nstörst, är förmodligen inte särskilt stora.</pre><pre>Mycket tyder på att detta i dag är den främsta\r\nanledningen till skadorna. I delar av dessa områden\r\nförsvinner årligen ytterligare några meter av\r\nkusten. En kombination av hårda vindar och högt\r\nvatten, såsom var fallet i slutet av förra veckan, gör\r\natt förfallet går ännu snabbare. Det gör också att\r\nkravet på insatser blir allt större.</pre><pre>När statsrådet talar om kusterosioner som ett\r\nnaturligt fenomen, är det naturligtvis i sig riktigt.\r\nTidigare statsråd, som jag har debatterat samma\r\nfråga med, har sagt att ''naturen måste ha sin gång''.\r\nDet är kanske ett litet råare sätt att uttrycka samma\r\nsak på.</pre><pre>Det här får dock inte tas till intäkt för att vi inte\r\nmåste lära oss mer om dessa fenomen, i syfte att\r\nminimera de negativa konsekvenserna erosionen\r\nger upphov till. De ständigt återkommande\r\növersvämningarna i våra norrländska älvar eller\r\nrasen utmed Göta älv är också naturliga fenomen.\r\nDet hindrar inte att vi söker värja oss mot dem och\r\nsöker hitta lösningar på problemen.</pre><pre>För detta krävs också satsning på forskning. Av det\r\nskälet är det positivt att regeringen i årets\r\nbudgetproposition föreslagit en förstärkning av\r\nSGU:s resurser för den maringeologiska\r\nverksamheten med 5 milj.kr. Det beräknas\r\nmedföra nästan en fördubbling av kapaciteten i\r\nverksamheten.</pre><pre>Jag vill ställa en fråga om något som är väsentligt i\r\njust detta sammanhang: Är detta anslag för\r\nforskning eller löpande verksamhet? Hur stor del\r\nav detta anslag kan komma det problemområde till\r\ndel som jag här har tagit upp?</pre><pre>Herr talman! Det kan naturligtvis alltid diskuteras\r\nvem som skall stå för kostnader och vem som skall\r\nta ansvaret för de skador som uppkommer. Svaret\r\när förmodligen att många måste göra det. Berörda\r\nkommuner, främst Ystad, har gjort mycket stora\r\nsatsningar, men kommunen klarar inte detta\r\nensam. Att staten i detta sammanhang också har ett\r\nansvar tycker jag är alldeles uppenbart. Dels är det\r\nfaktiskt på det sättet att stora delar av de\r\nerosionsskadade områdena antingen är\r\nnaturreservat eller naturvårdsområden enligt\r\nnaturvårdslagen -- de har blivit det därför att\r\nlänsstyrelsen har klassificerat dem som sådana --,\r\ndels är dessa områden också allemansrättsligt\r\ntillgängliga. Det borde rimligtvis ligga också i\r\nstatens intresse att sådan mark inte bara försvinner,\r\ninte minst gäller detta inom ett landskap som redan\r\ni dag har brist på sådana områden.</pre><pre>Naturvårdsverkets förre generaldirektör Valfrid\r\nPaulsson, som besökte området, menade enligt ett\r\ntidningsreferat att Löderupsområdet skulle kunna\r\nklassificeras som katastrofområde och att det\r\nfaktum att området är ett naturvårdsområde skulle\r\nkunna ändra naturvårdsverkets tidigare inställning.</pre><pre>Jag kan intyga att problemen är betydligt större i\r\ndag än den gången.</pre><pre>Låt mig få avsluta med att ställa följande frågor:\r\nAnser statsrådet att de myndigheter som det\r\nhänvisas till i svaret har vidtagit de erforderliga\r\nåtgärder som statsrådet talar om för att komma till\r\nrätta med problemen? Delar statsrådet min\r\nuppfattning att också staten har ett ansvar i vår\r\nsträvan att komma till rätta med dessa problem?</pre><pre>Anf. 63  KAJ LARSSON (s):</pre><pre>Herr talman! Stranden är en ovärderlig tillgång för\r\navkoppling och rekreation. Till Ystads milsvida\r\nsandstränder kommer årligen tiotusentals\r\nmänniskor för att få avkoppling och frisk luft och\r\nför att njuta av havet. Detta verkar naturligtvis\r\npositivt. Men bilden är inte så positiv och ljus,\r\ndärför att stränderna i Ystads kommun i dag är både\r\nhotade och på sina håll helt bortspolade. Även\r\nbebyggelsen är hotad, och viss bebyggelse har\r\nförsvunnit ut i havet. Det är bebyggelse som på ett\r\ntidigare stadium låg på betryggande avstånd från\r\nhavet som nu har fått känna på naturens oanade\r\nkrafter. Det handlar alltså om stranderosion. Och\r\ndet är ett allvarligt och växande problem.</pre><pre>Statsrådets svar på interpellationen var nästan bara\r\nett jaså. Jag blev litet förvånad över att statsrådet\r\ninte tar mer allvarligt på ett sådant stort problem\r\nsom detta i verkligheten är. Statsrådet säger att man\r\ninte vet vilka verkningar växthuseffekten osv. har.\r\nMen de flesta forskare är i dag överens om att\r\nväxthuseffekten har en påverkan på detta.</pre><pre>Vidare säger statsrådet: ''Landets kommuner har i\r\nenlighet med intentionerna i plan- och bygglagen\r\nsamt naturresurslagen ett särskilt ansvar i detta\r\navseende.'' Ja visst, men man skall ha med i bilden\r\natt byggnaderna vid Löderups strandbad uppfördes\r\npå 40- och 50-talen, då det inte var kommunen som\r\nplanerade utan länsstyrelsen, alltså regeringens\r\nförlängda arm. Man kan inte i dag belasta Ystads\r\nkommun för detta genom att säga att det är den som\r\nhar planerat dåligt.</pre><pre>Vidare säger statsrådet i svaret att detta bör\r\nutredas. Det är ju ett enkelt sätt att komma ifrån\r\nproblemet. Jag har följt detta ganska länge, och\r\nmin erfarenhet är att denna fråga är mycket bra\r\nutredd av högskolan och universitetet i Lund.\r\nForskare har varit inkopplade under lång tid, och\r\nman har bilden ganska klar när det gäller vad som\r\nbör göras.</pre><pre>Per Stenmarck nämnde Valfrid Paulssons besök,\r\noch jag var också med vid detta besök. Valfrid\r\nPaulssons åsikt var att någonting måste göras. Det\r\nkan inte vara rimligt att en kommun av Ystads\r\nstorlek ensam skall bära detta ansvar, utan det är\r\nviktigt att staten också tar sitt ansvar.</pre><pre>Nu säger statsrådet att det är först när vitala\r\nnationella intressen är hotade som staten skall gå\r\nin. Vad är vitala nationella intressen? Är det då 300\r\nhus riskerar att försvinna ut i havet? Är det då\r\nhotelloch restaurangbyggnader hotas? Är det då\r\nriksväg 10 håller på att spolas bort? Är det då\r\nYstads kommuns stora avloppsledning ligger i\r\nfarozonen?</pre><pre>Ystads kommun vill att man gör Löderups\r\nstrandbad till ett pilotprojekt -- det är en sträcka på\r\n1 700 meter -- och att man ser det positiva i vad som\r\nhänder i dag och utnyttjar det med tanke på\r\nframtidens bekymmer.</pre><pre>I Ystads kommun är vi övertygade om att det om\r\n10--20 år kommer att vara stranderosion på andra\r\nsträckor i Skåne och på Hallands sandstränder. Då\r\nkan det vara bra med ett pilotprojekt som har gett\r\nerfarenheter. I andra länder, bl.a. i vårt grannland\r\nDanmark, har man vidtagit framgångsrika åtgärder\r\nmot stranderosion. Vi kan vända oss till Danmark\r\nför att hämta tekniska lösningar.</pre><pre>Forskarna i Lund har också presenterat lösningar.\r\nSträckan på 1 700 meter innebär en kostnad på 18\r\nmilj.kr., vilket är framräknat. Villaägarna är villiga\r\natt ta sin del, och kommunen är villig att ta sin del.\r\nMin fråga till statsrådet lyder: Är statsrådet beredd\r\natt gå i spetsen och verka för att staten tar sitt\r\nansvar i detta sammanhang och hjälper till att lösa\r\ndessa problem?</pre><pre>Jag skulle vilja inbjuda statsrådet till ett besök i\r\nYstads kommun. Det skulle vara intressant att få\r\nbekräftat om statsrådet vill fördjupa kunskaperna\r\npå ort och ställe och ta del av problemen, diskutera\r\noch få information från Ystads kommun och från\r\nforskarna i Lund. Då tror jag att statsrådet får en\r\nhelt annan syn på detta.</pre><pre>Jag vill, herr talman, avslutningsvis säga till\r\nstatsrådet att det här är en så viktig och stor uppgift\r\natt det är omöjligt för en ensam kommun att klara\r\nden. Därför tycker jag att staten bör gå in och ta sin\r\ndel av ansvaret.</pre><pre>För att statsrådet skall kunna fördjupa sina\r\nkunskaper vill jag överlämna ett videoband på 13\r\nminuter till henne. Den är gjord av Ystads kommun\r\noch handlar om Löderups strandbad. Den\r\nbeskriver problemen, och forskarna berättar hur\r\nman skall lösa problemen.</pre><pre>Anf. 64  Statsrådet GÖREL THURDIN (c):</pre><pre>Herr talman! Jag ber först och främst att få tacka\r\nKaj Larsson för videobandet. Vi skall omsorgsfullt\r\nregistrera den och även se till att vi tittar på den och\r\ntar del av kunskaperna.</pre><pre>Jag tycker att mitt svar visar att vi tar detta på\r\nfullaste allvar. Men det är inte departementet\r\ndirekt som skall gå in och säga att dessa problem nu\r\när så stora att staten måste gå in med pengar. Vad\r\njag menar när jag säger att det finns sektorsansvar\r\när att det är de olika myndigheterna som skall ta\r\ninitiativ. När det gäller t.ex. den väg som Kaj\r\nLarsson nämnde bör vägverket säga att den är\r\nhotad. Det är om den sammanlagda effekten blir\r\nsådan att situationen förvärras i området när det\r\ngäller vägar, byggnader, osv., dvs. om det inte\r\nhjälper att bara flytta några hus, som ansvaret läggs\r\nockså på staten att gå in med medel. Men det finns\r\nett sektorsansvar. Man skall då gå in och tala om för\r\nregeringen att den samlade effekten på olika sätt är\r\nsådan att det behövs.</pre><pre>När det gäller de pengar som har avsatts för\r\nforskning vet var och en att forskarna inom t.ex.\r\nSGU prioriterar sitt jobb. Och då gäller det\r\nnaturligtvis för dem att visa att det är detta som de\r\nmåste prioritera med mycket pengar. Det är klart\r\natt de använder delar av sitt anslag till att se även\r\npå detta, eftersom det är så pass diskuterat.</pre><pre>Jag tror att den maringeologiska karteringen kan ha\r\nen ganska stor betydelse beträffande hur det ser ut\r\ni området. Då kan man se hur dessa åtgärder skall\r\nvidtas. Jag tror nämligen inte att det är enkla\r\nåtgärder som krävs, utan man kanske måste gå in\r\noch skydda dessa kuster ganska påtagligt. Det har\r\njag inte riktigt begrepp om. Men man måste ändå\r\nveta att de åtgärder som vidtas är långsiktiga.</pre><pre>Beträffande de hus som är hotade tycker jag ändå\r\natt det ingår i kommunens planering att se om t.ex.\r\nhus måste flyttas. Man kanske också har diskuterat\r\nmöjligheterna att göra detta.</pre><pre>Naturvårdsverket har sagt att man ställer mark till\r\nförfogande, eftersom naturvårdsverket har mark i\r\nområdet. Och naturvårdsverket förordar i första\r\nhand flyttning av de hotade husen, om det handlar\r\nbara om husen. Jag skulle tro att man blir tvungen\r\natt flytta dem oavsett om åtgärder vidtas eller inte,\r\neftersom det tar tid att vidta sådana åtgärder med\r\ntanke på att det låter som om husen håller på att\r\nfalla ned i vattnet redan i dag.</pre><pre>Naturvårdsverket säger också att man inte\r\nmotsätter sig att erosionsskydd uppförs. Men vi\r\nmåste få en samlad bedömning som entydigt pekar\r\npå att staten måste gå in. Det låter mycket bra att\r\nhusägare, kommun, osv. är villiga att ta sin del.</pre><pre>Det är klart att denna debatt kommer att fortsätta\r\nnär jag kommer tillbaka till departementet. På\r\ndepartementet har vi redan diskuterat att jag skall\r\nbesöka Löderup. Detta finns alltså redan inlagt i\r\nmin resplan. Jag anser att man på ort och ställe skall\r\nskaffa sig kunskaper. Det har jag inte gjort tidigare,\r\neftersom jag inte har ägnat tid åt detta område när\r\njag satt i riksdagen. Men jag kan försäkra\r\ndeltagarna i denna debatt att jag noggrant kommer\r\natt se över detta, att se till att vi får rapporter från\r\nde olika sektorerna och att vi får en\r\nnulägesbeskrivning, så att vi kan se över dessa\r\nsamlade problem.</pre><pre>När det gäller sådana naturliga processer vet vi ju\r\ninte vad som kan ske i framtiden. Men jag tycker\r\nändå att staten måste iaktta en viss aktsamhet i\r\nfråga om att gå in i sådana sammanhang. I andra\r\nsammanhang brukar vi ju säga att man skall låta\r\nnaturen ha sin gång och att vi inte skall göra\r\nonaturliga spår eller motarbeta naturen. Därför\r\nskall man vara aktsam också i detta sammanhang\r\noch tänka på att om man gör ett ingrepp kan det\r\nfå verkningar någon annanstans så att man ändrar\r\nskeenden vid kusten.</pre><pre>Jag tror att den maringeologiska karteringen kan ge\r\nytterligare kunskaper. Jag skall emellertid fara ned\r\ntill Skåne för att på ort och ställe skaffa mig\r\nkunskaper, och jag skall samla ihop\r\nnulägesbeskrivningar från de berörda\r\nmyndigheterna så att vi ser om det i dagens läge\r\nfinns någon anledning att kalla detta för ett\r\nnationellt intresse och låta staten gå in och vara\r\nmedfinansiär när det gäller dessa åtgärder som ni\r\ntalar om.</pre><pre>Anf. 65  PER STENMARCK (m):</pre><pre>Herr talman! Jag ber att få tacka för det\r\nkompletterande svaret.</pre><pre>Först och främst vill jag säga att det i den här frågan\r\nförmodligen aldrig någonsin kommer att vara\r\nmöjligt att rädda alla stränder som redan drabbats\r\neller som längre fram i tiden kan bli drabbade. Det\r\nhär är nämligen en process som kommer att\r\nfortsätta. Naturen kommer helt enkelt att sätta\r\nstopp.</pre><pre>En inventering för att få fram vilka stränder som är\r\nhårdast drabbade och vilka som bör prioriteras i det\r\narbetet skulle förmodligen leda till positiva\r\nåtgärder.</pre><pre>Jag vill understryka, precis som det sagts här\r\ntidigare, att det är människor och växt- och\r\ndjurlivet som drabbas. Naturområden försvinner.\r\nDå kan vi knappast stillatigande acceptera det som\r\nsker.</pre><pre>Gör därför gärna, och detta nämnde Kaj Larsson\r\ntidigare här, Löderups strandbad till ett\r\npilotprojekt i det här sammanhanget. Jag är\r\növertygad om att de framstående forskare och\r\nexperter på det här området som vi faktiskt har i\r\nvårt land och som hittills inte har fått komma fram\r\nspeciellt mycket kan visa att det verkligen går att\r\ngöra något för att komma till rätta med dessa\r\nförhållanden.</pre><pre>Som jag ser saken finns det en avgörande och\r\nväsentlig skillnad mellan det svar som Görel\r\nThurdin har gett här i dag och det svar som jag har\r\nfått av tidigare på det här området ansvariga\r\nstatsråd. Det gäller då satsningen på forskningen,\r\nsom naturligtvis är oerhört väsentlig i detta\r\nsammanhang.</pre><pre>Låt mig ta upp forskningen på det här området,\r\nvilken jag aktualiserar i en av mina frågor. Jag vill\r\nberöra forskningen därför att kunnandet på det här\r\nområdet är begränsat. Forskningsbidragen har varit\r\nutomordentligt blygsamma. De kvalificerade\r\nmetoder som ändå finns har man kommit fram till\r\ngenom forskningsprojekt som till stor del fått stöd\r\nfrån USA och som innebär att framtida\r\nkustlinjeförändringar skulle kunna förutses.</pre><pre>Det rör sig om synnerligen blygsamma belopp som\r\nhittills har betalats ut i det här sammanhanget.\r\nNaturvårdsverkets satsning, som statsrådet\r\nhänvisar till i sitt svar, motsvarar en insats under två\r\nmånader per år under en treårsperiod. Det kan\r\nknappast anses vara särskilt mycket. Framför allt är\r\ndet inte tillräckligt -- därav min fråga till statsrådet\r\nom hur de 5 miljoner skall användas som i\r\nstatsbudgeten har avsatts extra till SGU. Jag tycker\r\ninte att jag har fått ett helt acceptabelt svar på den\r\nfrågan.</pre><pre>Görel Thurdin säger att regeringen inte direkt kan\r\ngå in. Men det gör att svaret på min fråga blir ännu\r\nviktigare.</pre><pre>Kan statsrådet alltså säga någonting ytterligare om\r\ni vilken utsträckning de medel som SGU nu\r\ndisponerar och som är resultatet av en ambitiös\r\nsatsning från regeringens sida skall användas också\r\ntill erosionsforskningen?</pre><pre>Anf. 66  KAJ LARSSON (s):</pre><pre>Herr talman! Naturen skall ha sin gång. Det håller\r\njag med om. Men det gäller då vissa områden.</pre><pre>Som Per Stenmarck sade är det riktigt att vi inte kan\r\nsikta in oss på att skydda hela södra kusten. Där det\r\ninte finns någon bebyggelse eller några vägar som\r\när hotade och där det inte finns annat av intresse\r\neller av ekonomisk betydelse som är hotat skall vi\r\ninte vidta några åtgärder. Men just när det gäller de\r\nhär aktuella områdena -- där det byggts tidigare och\r\nsom i dag verkligen är hotade och som även har\r\ndrabbats av katastrofer -- anser vi att åtgärder bör\r\nvidtas. I det sammanhanget kan resonemanget om\r\natt naturen får ha sin gång inte accepteras.</pre><pre>Naturvårdsverket har sagt att hus skall flyttas. Men\r\njag undrar just vad det skulle kosta att flytta 300\r\nhus. Jag tror att det är omöjligt att följa den linjen.</pre><pre>Ännu en gång vill jag säga till statsrådet: Ta till vara\r\ndet intresse som finns hos politikerna i Ystads\r\nkommun och bland forskarna vid både högskolan\r\noch universitetet i Lund! Utnyttja den situation\r\nsom vi i dag befinner oss i och gör ett pilotprojekt\r\nav den 1 700 meter långa sträcka som det här rör sig\r\nom! Det kostar staten några miljoner -- jag tror att\r\ndet handlar om 6 miljoner. Men det här är viktigt,\r\noch det blir väl använda pengar med tanke på\r\nframtiden. Jag tänker då på förhållandena tio eller\r\ntjugo år framåt i tiden, då erosionsskadorna kanske\r\när fler och större på andra sträckor. Jag tycker att\r\nvi nu har ett ypperligt tillfälle att göra något.</pre><pre>Jag har en känsla av att vi står och stampar i tjära.\r\nJag har deltagit en del i sådant här arbete under en\r\ntid. Vi som har jobbat med dessa saker kom väldigt\r\nlångt i diskussionerna med det tidigare\r\nmiljödepartementet. Vi hade tre sammanträden\r\nmed naturvårdsverket, Ystads kommun och\r\nmiljödepartementet. Tjänstemän från\r\nmiljödepartementet var där nere för att på platsen\r\ntitta på förhållandena. Det hela verkade faktiskt\r\nhoppfullt. Men så kom söndagen den 15\r\nseptember -- det var som att börja om från början.</pre><pre>Det är dock glädjande att statsrådet nu visar ett\r\nintresse för studier på ort och ställe. Jag hälsar\r\nstatsrådet välkommen till Österlen och till Ystads\r\nkommun.</pre><pre>Anf. 67  Statsrådet GÖREL THURDIN (c):</pre><pre>Herr talman! Jag tycker att det är väldigt bra att det\r\nfinns ett stort intresse hos lokalbefolkningen för\r\ndessa saker. Ett sådant intresse måste finnas för att\r\ndet skall kunna bli en riktig debatt om ett visst\r\nproblem. Egentligen är det ju lokalt som man är\r\nmest initierad, dvs. har kunskaper om rådande\r\nförhållanden. Jag förstår att också forskare i Lund\r\ntrycker på och menar att Löderup skall göras till ett\r\npilotprojekt och att projektet skall bli föremål för\r\nåtgärder av nämnda slag. Det finns därför\r\nanledning för mig att i samband med min resa dit\r\nner också ta kontakt med de här forskarna. Jag\r\nskall alltså inte bara åka ner till den aktuella\r\nplatsen, utan jag skall även diskutera de här\r\nfrågorna med berörda parter.</pre><pre>Kaj Larsson sade att man hade kommit väldigt\r\nlångt. Ja, inte vet jag hur långt ni kom i\r\ndiskussionerna med den förra regeringen. Det blev\r\nju nej varenda gång ni ställde frågor. Mot den\r\nbakgrunden tycker jag inte att Kaj Larssons\r\nuttalande på den punkten är helt övertygande.\r\nNaturligvis har jag, som jag tidigare har sagt, för\r\navsikt att studera förhållandena och att göra en\r\nsamlad bedömning.</pre><pre>Storleken på insatserna känner jag inte till. Men det\r\när väl ingen idé att diskutera den saken här. Det kan\r\nvi göra efter det att jag har varit där nere och sett\r\nhur det förhåller sig, alltså när jag på platsen har\r\nfått information.</pre><pre>SGU är egentligen inte en myndighet som lyder\r\nunder mig, utan SGU lyder under\r\nnäringsdepartementet. Därför har jag inte haft\r\nnågon beredskap för att närmare studera dess\r\nverksamhet. Å andra sidan håller man på med\r\nväldigt mycket som berör miljön. Därför är\r\nkontakterna med SGU självfallet absolut\r\nnödvändiga.</pre><pre>De extra medel som man har fått är till för att man\r\ni princip skall kunna fördubbla sin kapacitet.\r\nNaturligtvis sysslar SGU med många olika saker.\r\nBl.a. gäller det den maringeologiska karteringen,\r\nför vilken tillräckligt med pengar måste utgå i\r\nfortsättningen. Man har ju sagt att Skånekusten\r\nskall vara nästa kustområde som prioriteras. Jag\r\nutgår från att det kan ske ganska snabbt. Såvitt jag\r\nförstår är man klar med den kuststräcka som man\r\ntidigare haft att se över.</pre><pre>I och för sig är det inte särskilt stor skillnad mellan\r\nvåra synpunkter. I viss mån finns det i andra\r\nsammanhang liknande fenomen -- även om det\r\nkanske inte handlar om 300 hus. Det kan gälla t.ex.\r\nvägar. Jag tänker då på nipstränderna vid\r\nÅngermanälven och ras i det sammanhanget. Det\r\nkan också vara fråga om andra områden där det\r\nfinns risk för ras.</pre><pre>Därför tycker jag att det behövs oerhört mycket\r\nsunt förnuft när beslut fattas i sådana här frågor. Vi\r\nbinder ju därmed upp oss för framtiden. Om vi\r\nfattar ett beslut om Skånekusten, kommer det\r\nsjälvfallet krav. Även om det rör sig om naturliga\r\nprocesser finns åsikten att vi på något sätt skall gå\r\nin.</pre><pre>När det gäller detta med att göra Löderup till ett\r\npilotprojekt tänker jag inte ge något svar i dag. Inte\r\nheller tänker jag i dag ge ett svar på frågan om\r\nvilken andel jag avser att bidra med när det gäller\r\npengar till Skånekusten. Det enda jag kan utlova är\r\natt jag skall skaffa mig kunskaper på platsen, att jag\r\nskall träffa de forskare som har åsikter i frågan och\r\natt jag skall se till att man vid olika myndigheter och\r\ninom olika sektorsområden framför sina åsikter i\r\nfrågan, så att jag kan göra en samlad bedömning.\r\nLängre tänker jag inte gå i dag.</pre><pre>Anf. 68  PER STENMARCK (m):</pre><pre>Herr talman! Kaj Larsson och jag tillhör olika\r\npartier. Ändå har vi ett gemensamt intresse när det\r\ngäller arbetet med dessa saker.</pre><pre>På en punkt håller jag emellertid inte med Kaj\r\nLarsson. Det gäller då hans uttalande om att det\r\nkänns som att börja om från början i och med\r\nvalresultatet den 15 september. Jag tycker nog att\r\nvi i dag har kommit en bit på vägen. Vi har ju en\r\nregering som är beredd att medge forskningsanslag\r\nför inte minst det här aktuella området.\r\nBeklagligtvis har jag inte fått de kompletterande\r\nsvar som jag efterlyser. Jag hoppas dock att sådana\r\nså småningom kommer. Vidare kommer vi där nere\r\ni Skåne att få besök av ett statsråd. Jag är övertygad\r\nom att det innebär att vi kommer framåt i frågan.\r\nFler personer som för första gången varit på platsen\r\noch sett området har nämligen påverkats.</pre><pre>Både Kaj Larsson och jag har flera gånger försökt\r\natt övertyga Birgitta Dahl om nödvändigheten av\r\nett sådant besök. Men det har varit helt ointressant\r\nför henne.</pre><pre>Vidare har vi nu fått höra att det finns ett intresse\r\nfrån statsrådets sida för att lyssna på de fristående\r\nforskare på det här området som finns i Lund. Det\r\när utomordentligt glädjande och positivt. Något\r\nsådant har det heller inte varit fråga om tidigare. I\r\nstort sett har berörda statsråd tidigare bara varit\r\nintresserad av att lyssna på statens egna experter på\r\ndet här området. Mot den bakgrunden uppfattar\r\njag det som sagts här som ett fall framåt -- även om\r\ndetta är litet.</pre><pre>Statsrådet säger i svaret:</pre><pre>''Erfarenheter från andra länder visar att\r\nerosionsdämpande åtgärder i ett område oftast\r\nmedför förändringar i angränsande områden.''\r\nDetta upprepade statsrådet i sitt senaste inlägg.</pre><pre>Ja, det är riktigt att så varit fallet. Men det är just\r\ndärför som forskningen kring de här frågorna är\r\noerhört betydelsefull.</pre><pre>Det talas om en flyttning av hus i Löderup. Men det\r\när, som Kaj Larsson sade, fråga om väldigt mycket\r\ni det sammanhanget, om en mycket omfattande\r\nprocess. Dessutom är det förmodligen inte bara\r\nLöderup som det i framtiden kommer att handla\r\nom utan också en lång rad andra områden.</pre><pre>Enligt den SMHI-statistik som jag tidigare\r\nredovisade är det mycket som tyder på att antalet\r\nextrema högvattenssituationer -- under det senaste\r\nveckoslutet såg vi exempel på sådana -- blir allt\r\nvanligare i framtiden. Det innebär att det kan bli\r\nallt fler översvämningar och en allt svårare erosion,\r\nsom får mycket allvarliga konsekvenser för\r\ninfrastrukturen i kustnära områden.</pre><pre>Trots allt lär vi aldrig kunna flytta på Malmö,\r\nKristianstad eller andra områden som drabbas av\r\nsådant här nu eller i framtiden. I stället måste vi i\r\ngod tid lära oss hur vi skall hantera problemen med\r\nexisterande anläggningar och hur vi kan undvika att\r\nnya problem uppstår i framtiden. I det\r\nsammanhanget vill jag avslutningsvis ännu en gång\r\nunderstryka att behovet av forskning på detta\r\nområde är utomordentligt stort. Då vill jag också\r\nbetona att det är viktigt att de extra medel som nu\r\nhar tilldelats SGU också används för\r\nerosionsforskningen.</pre><pre>Anf. 69  KAJ LARSSON (s):</pre><pre>Herr talman! När det gäller Löderup är problemet\r\njust den stora förtvivlan som många stugägare\r\nkänner.</pre><pre>Jag sade att det känns som om man står och stampar\r\ni tjära. Men det skall snarare uppfattas som ett\r\nuttalande från de här människornas sida. De\r\nupplever bara hur kvarnarna maler och maler och\r\natt ingenting händer.</pre><pre>Det finns stugägare som har flyttat sina stugor tre\r\ngånger. Men fortfarande är stugorna hotade. Det\r\nfinns stugägare som lägger ner hundratusentals\r\nkronor på att tippa sten för att skydda stränderna,\r\nnågot som inte är bra för naturen. Det kommer inte\r\nheller i framtiden att vara en lösning. Därför är det\r\nnu viktigt att vi inte fastnar i långdragna\r\nutredningar, för då kan det bli så att det när man väl\r\när klar inte finns några hus i Löderup. Därför är det\r\nviktigt att vi agerar med kraft.</pre><pre>Jag skulle till statsrådet vilja ställa frågan: Är\r\nstatsrådet beredd att i dag uttala att hon med kraft\r\noch energi skall jobba för att det på ett eller annat\r\nsätt blir en lösning på problemet i Löderup? Det går\r\ninte längre att dra ut på tiden, utan vi måste komma\r\nfram till en lösning. Det måste komma ett besked\r\nom hur staten ställer sig till detta.</pre><pre>Det är viktigt för Ystads kommun att man får ett\r\nbesked, och det är också viktigt för villaägarna.\r\nMan har ju i ett niopunktsprogram gjort upp hur\r\nman skall gå till väga med detta, bit efter bit efter\r\nbit. Villaägarna ställer, som jag sade, upp med en\r\ntredjedel och kommunen med en tredjedel.\r\nFörhoppningen är då att också staten tar sin del.</pre><pre>Min fråga lyder alltså: Är statsrådet beredd att\r\nframöver agera med kraft och energi, så att vi snart\r\nkan få en lösning på dessa problem?</pre><pre></pre><pre>Anf. 70 Statsrådet GÖREL THURDIN (c):</pre><pre>Herr talman! Efter vad jag förstår har\r\nkommunerna i och för sig tidigare fått ganska\r\nmånga besked, bl.a. ett nej från den tidigare\r\nregeringen, och jag antar att de då har undersökt\r\nförutsättningarna för sina svar.</pre><pre>Jag har nu konstaterat att det utifrån det\r\nansvarsområde jag har ligger i mitt intresse att det i\r\nframtiden görs en planering som medför att den här\r\noron inte behöver finnas kvar. Det kan väl vara ett\r\nslags löfte, att jag åtminstone skall försöka komma\r\nfram till någon slutsats som gör att det framgent\r\nfinns handlingskraft på olika håll.</pre><pre>Denna framförhållning är naturligtvis oerhört\r\nviktig. Tanken med bl.a. översiktsplaner i den plan-\r\noch bygglag som finns i dag är ju att denna\r\nframförhållning skall finnas, men när dessa hus\r\nbyggdes fanns naturligtvis inte det synsättet och\r\ninte heller kunskapen om vad som kunde ske med\r\nstränderna i framtiden. Jag kan förstå att man inte\r\npå det sättet kan lägga något slags retroaktivt\r\nansvar på dem som hade hand om planeringen.</pre><pre>Jag har för övrigt aldrig sagt att kommunerna på\r\nnågot sätt har planerat detta dåligt. Vi har ju\r\negentligen på kommunerna lagt över allt ansvar för\r\nplaneringen i fråga om mark och vatten, och det\r\nfinns sedan lagar som säger att vi i vissa fall skall\r\ngå in och göra bedömningar av vilka effekter olika\r\nprojekt har.</pre><pre>Jag menar att vi nog ändå är ganska överens om att\r\njag måste få möjlighet att sätta mig in i situationen.\r\nJag är intresserad av att diskutera med dem som har\r\nkunskaper att bibringa i det här ärendet. Oavsett\r\nvad det handlar om är det viktigt att människors oro\r\nstillas på något sätt och att man ger klara besked\r\nsom också sträcker sig in i framtiden. Jag kommer\r\nnu genast se till att vi i departementet bokar upp en\r\ntid. Kanske gäller det också att avsätta litet tid så\r\natt vi kan diskutera detta och att se till att även\r\nkommunerna får möjlighet att framlägga sina\r\nsynpunkter. Det är ju så demokratin skall fungera.\r\nDen öppenheten har jag. Naturvårdsverket har ju\r\nändå i någon mån signalerat att man inte motsätter\r\nsig att t.ex. ett skydd anordnas men att man ändå\r\nförordar att husen flyttas. Vi får väl då se vilket som\r\nskall väga över.</pre><pre>Överläggningen var härmed avslutad.</pre><pre>11 § Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1991/92:Ub8-Ub13 till utbildningsutskottet</pre><pre>12 § Bordläggning</pre><pre>Anmäldes och bordlades</pre><pre>Motionerna</pre><pre>med anledning av prop. 1991/92:81 Kompensation\r\ntill ensamföräldrar med anledning av slopad\r\nskattereduktion 1991/92:So18 av Stina Eliasson (c)</pre><pre>med anledning av förs. 1991/92:15\r\nTalmanskonferensens förslag om inrättande av ett\r\nsärskilt utskott för behandling av den väntade\r\npropositionen om godkännande av EES-avtalet\r\nm.m.</pre><pre>1991/92:K13 av Thage G Peterson m.fl. (s)</pre><pre>13 § Anmälan om interpellationer</pre><pre>Anmäldes att följande interpellationer framställts</pre><pre>den 22 januari</pre><pre>1991/92:88 av Alf Wennerfors (m) till\r\njustitieministern om bemanningen i polisdistrikten\r\nm.m.</pre><pre>Norrtälje polisdistrikt förfogar över 70\r\npolismannatjänster. 9 av de 70 poliserna är\r\nemellertid borta från distriktet. En\r\npoliskommissarie tjänstgör på polishögskolan\r\nsedan 1971. Lekmannen invänder att när en\r\nNorrtäljepolis varit borta så länge måtte han väl\r\nersättas av vikarie. Så är det inte. Vikarier\r\nförekommer inte alls.</pre><pre>En annan polis är flyttad till personlig tjänst på\r\nrikspolisstyrelsen, en tjänstgör i\r\ngatulangningsgruppen i Stockholm, en fullgör en\r\nlängre trafikutbildning, en tillhör livvaktsgruppen i\r\nStockholm, en är sjukskriven sedan elva år tillbaka\r\noch tre poliser är barnlediga. Jag upprepar att inga\r\nav dessa är märkligt nog ersatta av vikarier. De\r\nfrånvarande polisernas arbetsuppgifter i Norrtälje\r\npolisdistrikt var tydligen inte så viktiga att de skulle\r\nfullgöras.</pre><pre>Det är inte underligt att anmälningar läggs på hög\r\nutan utredning. Det är inte underligt att det inte\r\nkan komma någon polis till lägenheten som blivit\r\nutsatt för inbrott. Det är inte underligt att bank-\r\noch butiksrånare kan utföra sina ''jobb'' i lugn och\r\nro. Det tar sin tid för polisen att komma, om det\r\nkommer någon alls. Men att transportera bråkiga\r\nmissbrukare från behandlingshemmet till ett annat\r\nbehandlingshem eller att hämta mentalsjuka som\r\ninte skött sin medicinering skall Norrtäljepolisens\r\nsmå resurser användas till.</pre><pre>Norrtälje polisdistrikt är geografiskt sett ett stort\r\ndistrikt med mycket stora avstånd och dess värre\r\nmed låg standard på vägar och vägsystem.\r\nPermanent bor det 48 000 människor inom\r\ndistriktet. Till detta kommer den stora\r\nbefolkningsökning om drygt 125 000 personer som\r\nsker varje år inte bara under semestermånaderna\r\nnumera utan under hela den ljusa och varmare\r\nårstiden från april t.o.m. september. Under\r\nsemesterperioden och i år förstärkt av att poliser\r\nkommenderas att tjänstgöra under fotbolls-EM\r\ndrabbas Norrtäljebefolkningen ytterligare av de\r\nanmärkningsvärt små polisresurserna.</pre><pre>Länspolisledningen i Stockholm är medveten om\r\nproblemet men kan inte göra mycket. Den\r\nsocialdemokratiska regeringsperioden 1982--1991\r\ninnebar försämrade polisresurser i hela landet och\r\nminskad rättstrygghet. Förra året erbjöd\r\nlänspolisledningen Norrtäljepolisen två extra\r\npoliser. Polisledningen i Norrtälje polisdistrikt\r\ntvingades tacka nej. Orsaken var att man skulle stå\r\nför dessa extra polisers rese- och\r\ntraktamentskostnader. I Norrtäljepolisens mycket\r\nansträngda budget fanns inte dessa pengar. Man\r\nhäpnar över hur polisorganisationen fungerar.\r\nSjälvfallet borde länspolisledningen i sin budget ha\r\npengar för dessa rese- och traktamentskostnader.</pre><pre>Med hänvisning till vad som ovan anförts vill jag\r\nställa följande frågor till justiteministern:</pre><pre>1.  På vilket sätt ämnar justitieministern lösa\r\nvikariefrågan inom polisdistrikten?</pre><pre>2.  På vilket sätt vill justitieministern lösa\r\nproblemet med rese- och traktamentskostnader i\r\nsamband med att ett polisdistrikt med stor\r\n''sommarbefolkning'' tillfälligt tillförs extra\r\npolisresurser?</pre><pre>1991/92:89 av Inga Berggren (m) till statsrådet\r\nBeatrice Ask om hemkunskapsämnet:</pre><pre>Nya direktiv till läroplanskommittén har lämnats.\r\nUppdraget skall omfatta läroplan, timplan och\r\nkursplaner för grundskolan samt läroplan för\r\ngymnasieskolan och den kommunala\r\nvuxenutbildningen.</pre><pre>Statsrådet anför att det är viktigt att läroplanen ger\r\nuttryck för en samlad syn på elevers kontinuerliga\r\nkunskapsutveckling. Den synen delar jag. Ävenså\r\ninstämmer jag i skolans och föräldrarnas delade\r\nansvar att förbereda barn och ungdomar för rollen\r\nsom samhällsmedborgare.</pre><pre>Skolans huvuduppgift är dock att ge eleverna goda\r\nkunskaper och färdigheter.</pre><pre>Statsrådet anför vidare:</pre><pre>Kunskaper om det svenska kulturarvet måste få en\r\nmer framträdande plats i undervisningen.</pre><pre>Kunskaper om miljön är ett centralt område som\r\ninte bara skall behandlas inom de\r\nnaturorienterande ämnena.</pre><pre>Eleverna skall också få sådana kunskaper att de\r\nkritiskt kan granska fakta och olika förhållanden så\r\natt de kan inse konsekvenserna av olika alternativa\r\nhandlingsvägar och beslut.</pre><pre>Den övergripande målsättningen skall vara att\r\nutveckla Europas bästa skola. Kvaliteten i\r\nutbildningen skall höjas genom att ämnenas\r\nställning förstärks.</pre><pre>Kommittén skall arbeta med konstruktionen\r\ngaranterad minsta tid för lärarledd undervisning i\r\nresp. ämne.</pre><pre>Enligt direktiven skall garanterad undervisningstid\r\nanges för ämnena: svenska, matematik, engelska,\r\ngeografi, historia, religionskunskap,\r\nsamhällskunskap, biologi, fysik, kemi, teknik, bild,\r\nidrott och musik.</pre><pre>Men vart har ämnena hemkunskap, slöjd och\r\nbarnkunskap tagit vägen?</pre><pre>Kanske anges de under följande formuleringar:</pre><pre>''Kommittén skall vidare belysa konsekvenserna av\r\nom vissa av de nuvarande obligatoriska ämnena\r\nförs över till de ämnen som kan erbjudas inom\r\nramen för elevernas personliga val eller inom\r\nramen för den profilering den enskilda skolan\r\nväljer.''</pre><pre>Vilka överväganden ligger bakom statsrådets\r\ndirektiv om att hemkunskap inte skall ges\r\ngaranterad undervisningstid?</pre><pre>14 § Anmälan om frågor</pre><pre>Anmäldes att följande frågor framställts</pre><pre>den 22 januari</pre><pre>1991/92:337 av Carl Fredrik Graf (m) till statsrådet\r\nBo Lundgren om arrendators reparationskostnader\r\nför bostad:</pre><pre>Skattereformen innebar att rätten till avdrag för\r\nbostadsfastigheter inom jordbruket försvann. I\r\ndetta sammanhang behandlades aldrig\r\narrendatorernas ställning. RSV har därför givit ut\r\nanvisningar i frågan. Dessa går ut på att\r\nkostnaderna för reparationer av privatbostäder ej\r\nskall vara avdragsgilla för arrendatorn, utan anses\r\nsom privata omkostnader.</pre><pre>Detta förefaller märkligt. I de flesta fall är en\r\narrendator i avtalet bunden till att utföra underhåll.\r\nDet synsätt som RSV har på frågan kan leda till\r\nsvårigheter för många arrendatorer att fullgöra sina\r\navtalsenliga skyldigheter. Värdet av den privata\r\nbostadsdelen är sällan uttryckt i avtalen.</pre><pre>Många arrendatorer är oroliga inför denna nya\r\nsituation, som dessutom har kommit mycket\r\noväntat.</pre><pre>Vad avser statsrådet göra för att bringa klarhet i\r\nfrågan och samtidigt undvika att landets\r\narrendatorer ställs i en svår situation?</pre><pre>1991/92:338 av Catarina Rönnung (s) till statsrådet\r\nBeatrice Ask om statsbidrag till gymnasieskolans\r\nårskurs 3:</pre><pre>Många kommuner och skolledningar planerar efter\r\nförutsättningen att staten kommer att bekosta\r\nårskurs 3 redan läsåret 1994/95 och startar därför\r\nredan i år de nya treåriga gymnasieprogrammen\r\nsom ersätter de nuvarande tvååriga teoretiska och\r\nyrkesinriktade linjerna.</pre><pre>Kommer statsbidrag att utgå för detta extra tredje\r\når eller skall budgetpropositionen tolkas så att\r\nkommunen ensam blir betalningsskyldig?</pre><pre>15 § Kammaren åtskildes kl. 16.04.</pre><pre>Förhandlingarna leddes</pre><pre>av talmannen från sammanträdets början t.o.m. 7 §\r\nanf. 31 (delvis) och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}