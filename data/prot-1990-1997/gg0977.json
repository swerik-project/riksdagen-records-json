{"dokumentstatus":{"dokument":{"hangar_id":"2387755","dok_id":"GG0977","rm":"1992/93","beteckning":"77","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"77","slutnummer":"0","datum":"1993-03-17 00:00:00","systemdatum":"2005-10-27 13:56:05","publicerad":"1993-03-17 00:00:00","titel":"Riksdagens snabbprotokoll 1992/93:77 Onsdagen den 17 mars","subtitel":null,"status":null,"htmlformat":null,"relaterat_id":null,"source":"webbnav","sourceid":"{8AA01081-90C3-40D6-8D39-C0F90B4AB278}","dokument_url_text":"http://data.riksdagen.se/dokument/GG0977/text","dokument_url_html":"http://data.riksdagen.se/dokument/GG0977","dokumentstatus_url_xml":"http://data.riksdagen.se/dokumentstatus/GG0977","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:77</div>\r\n<div class=\"sidhuvud_datum\">Onsdagen den 17 mars</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Anmälan om kompletteringsval till\r\nsocialutskottet</pre><pre>Talmannen meddelade att Ny demokratis\r\nriksdagsgrupp på grund av uppkommen vakans\r\nanmält Leif Bergdahl som ledamot i socialutskottet\r\nefter Johan Brohult.</pre><pre>Talmannen förklarade vald till</pre><pre>ledamot i socialutskottet</pre><pre>Leif Bergdahl (nyd)</pre><pre>2 §  Ledighet</pre><pre>Talmannen meddelade att Sonja Rembo (m)\r\nansökt om sjukledighet under tiden den 23 mars --\r\nden 25 april.</pre><pre>Kammaren biföll denna ansökan.</pre><pre>Talmannen anmälde att Göran Lindblad (m) skulle\r\ntjänstgöra som ersättare för Sonja Rembo.</pre><pre>3 §  Justering av protokoll</pre><pre>Justerades protokollet för den 11 mars.</pre><pre>4 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1992/93:191 till socialförsäkringsutskottet</pre><pre>1992/93:196 till skatteutskottet</pre><pre>1992/93:215 till justitieutskottet</pre><pre>Förslag</pre><pre>1992/93:RFK4 till konstitutionsutskottet</pre><pre>Motionerna</pre><pre>1992/93:Bo28--Bo34 till bostadsutskottet</pre><pre>1992/93:Sk25--Sk29 till skatteutskottet</pre><pre>1992/93:Ub91--Ub96 till utbildningsutskottet</pre><pre>5 §  Beslut rörande utskottsbetänkanden som\r\nslutdebatterats den 10 mars</pre><pre>Företogs till avgörande arbetsmarknadsutskottets\r\nbetänkanden 1992/93:AU7, AU9 och AU15\r\n(beträffande debatten i dessa ärenden, se prot. 72).</pre><pre>Arbetsmarknadsutskottets betänkande AU7</pre><pre>Mom. 4 (Arbetsmarknadsfonden)</pre><pre>Hemställan</pre><pre>Utskottets hemställan bifölls med 285 röster mot 22\r\nför hemställan i reservation 2 av Laila Strid-\r\nJansson.</pre><pre>Mom. 6 (ytterligare utvidgning av\r\narbetslivsutvecklingen m.m.)</pre><pre>Utskottets hemställan bifölls med 294 röster mot 22\r\nför reservation 3 av Laila Strid-Jansson.</pre><pre>Övriga moment</pre><pre>Utskottets hemställan bifölls.</pre><pre>Arbetsmarknadsutskottets betänkande AU09</pre><pre>Mom. 1 och2</pre><pre>Utskottets hemställan bifölls.</pre><pre>Mom. 3 (medelsanvisning till\r\nkvinnoorganisationerna)</pre><pre>Utskottets hemställan bifölls med 294 röster mot 23\r\nför reservationen av Arne Jansson.</pre><pre>Arbetsmarknadsutskottets betänkande AU15</pre><pre>Utskottets hemställan bifölls.</pre><pre>6 §  Den ekonomiska politiken och\r\nbudgetregleringen m.m.</pre><pre>Föredrogs</pre><pre>finansutskottets betänkande</pre><pre>1992/93:FiU20 Den ekonomiska politiken och\r\nbudgetregleringen m.m. (förnyad behandling)\r\n(prop. 1992/93:100 delvis).</pre><pre>Anf. 1  ALLAN LARSSON (s):</pre><pre>Fru talman! Förra veckan stod vi här i riksdagen\r\ninför ett viktigt vägval. Frågorna var följande. Skall\r\nSverige fortsätta med en ekonomisk politik som\r\npressar ner landet in i en allt djupare depression\r\nmed ökande arbetslöshet? Eller skall Sverige gå in\r\nför en mera aktiv ekonomisk politik för att\r\nbekämpa arbetslösheten och skapa tillväxt i\r\nekonomin?</pre><pre>Den borgerliga regeringen menar att man måste\r\nskära ner statens utgifter och att det måste ske\r\nomedelbart. Det får gå ut över de arbetslösa, de\r\narbetsskadade och de som har slitit hårt i\r\narbetslivet. Alltså: besparingar först. Sedan\r\nåterstår det att se om man behöver göra något åt\r\narbetslösheten -- och i så fall vad.</pre><pre>Vi socialdemokrater menar att den viktigaste\r\nbesparingen är att se till att människor arbetar och\r\natt vi på det sättet kan minska statens utgifter för\r\narbetslöshetsunderstöd, förtidspensionering m.m.\r\nDärför måste varje program för sunda statsfinanser\r\nvara baserad på arbetslinjen i stället för på\r\nkontantstödslinjen. Det är därför vi vill ha i gång\r\nreparationer och ombyggnader, tidigarelägga\r\nangelägna investeringar, satsa på yrkesutbildning\r\noch högskoleutbildning. Dvs. sådant som ger effekt\r\nmot arbetslösheten i dag och som ger goda\r\nförutsättningar för tillväxt i morgon. Det är god\r\nekonomisk politik i praktiken.</pre><pre>I förra veckan skulle riksdagen fatta beslut och\r\nvälja väg. Då visade det sig att det inte fanns någon\r\nmajoritet för regeringens politik.</pre><pre>Det femte hjulet under regeringskärran, Ny\r\ndemokrati, ville i detta läge att riksdagen skulle\r\ngöra en kupp. De ville att riksdagen skulle\r\nunderkänna regeringens politik, men inte sätta\r\nnågon annan politik i stället. Detta är en helt\r\norimlig inställning. Sverige kan inte stå utan\r\nekonomisk politik, när 600 000 människor står\r\nutanför ordinarie arbetsmarknad. Det är inte\r\nmindre politik som behövs utan en bättre politik.</pre><pre>Därför begärde vi socialdemokrater att frågan\r\nskulle sändas tillbaka till finansutskottet. Vi ville att\r\npartierna skulle få tillfälle att skapa klarhet inför\r\nbeslutet i kammaren. Men framför allt ville vi skapa\r\nen majoritet för en ny ekonomisk politik för arbete,\r\nrättvisa och sunda statsfinanser.</pre><pre>I stället blev det en vecka med borgerlig taktik och\r\nborgerligt käbbel och en fortsatt nej-sägar-\r\nkoalition mot en mer aktiv ekonomisk politik. Det\r\nhela har varit till stor skada för landet. Det har\r\nytterligare underminerat förtroendet i utlandet för\r\nSverige, för vår ekonomi och för den svenska\r\nkronan.</pre><pre>Det är arbetslösheten som är Sveriges största\r\nekonomiska problem. I dag står var sjunde person\r\nutanför den ordinarie arbetsmarknaden. Det är\r\nrisken för en ytterligare ökning av arbetslösheten\r\nsom gör situationen så alarmerande. Det beror inte\r\nbara på att dagens höga arbetslöshet är ett ytterst\r\nallvarligt ekonomiskt och socialt problem. Det\r\nberor också på riskerna för att vi fastnar i en hög\r\nlångtidsarbetslöshet med alla de samhälls- problem\r\nsom hänger samman med detta.</pre><pre>Varför stiger då arbetslösheten? Varför slås\r\nhundratusentals människor ut från arbetslivet?\r\nVarför tvingas människor som vill arbeta att i stället\r\nleva på bidrag?</pre><pre>Det beror inte på att det går dåligt för vår\r\nexportindustri. Exporten ökar rejält i år och\r\nhandeln med utlandet visar ett stort överskott.</pre><pre>Förklaringen till de dåliga\r\navsättningsmöjligheterna för företagen finns inom\r\nlandet. Att arbetslösheten växer beror på att den\r\ninhemska efterfrågan är för svag, dvs. att\r\nhushållens köpkraft och företagens\r\ninvesteringsvilja är för svaga. Det är den svaga och\r\nsjunkande efterfrågan som hindrar företagen att\r\nsälja det som de kan producera. Det är den svaga\r\nefterfrågan som är roten till det onda.</pre><pre>Den svaga efterfrågan beror i sin tur på den\r\nekonomiska politiken, på finans- och\r\npenningpolitiken, vars samlade effekt är starkt\r\nnegativ. Den pressar ner aktiviteten och därmed\r\nsysselsättningen.</pre><pre>Finansministern har ständigt avvisat våra krav på\r\nen ny politik. Hon har sagt att det är viktigare att\r\nbekämpa inflationen än att bekämpa\r\narbetslösheten. Men det har nu gått så långt att\r\nregeringen bekämpar inte inflationen utan\r\nproduktionen och fördjupar depressionen.</pre><pre>Tvärs emot regeringens uppfattning kommer nu\r\nbudskapet från ekonomerna. De visar att den\r\nprivata sektorn i år har ett finansiellt sparande på\r\ninte mindre än 170 miljarder kronor. De hävdar att\r\ndet är nödvändigt att omsätta en del av detta\r\nsparande till reala investeringar. Det är nödvändigt\r\natt få i gång investeringarna, framtidssatsningarna,\r\nför att undvika en ekonomisk katastrof av samma\r\nomfattning som den som nu är på väg i Finland.</pre><pre>Skall man få till stånd några investeringar måste det\r\nfinnas avsättning för varor och tjänster -- det måste\r\nfinnas en efterfrågan. Det är det som är\r\nhuvuduppgiften. På denna, den mest centrala\r\npunkten har Lindbeckkommissionen underkänt\r\nregeringens ekonomiska politik.</pre><pre>Regeringens ekonomiska politik är inte någon\r\nlösning på Sveriges ekonomiska problem, den\r\npolitiken är en viktig del av problemet.</pre><pre>Därför behövs det en ny ekonomisk politik för\r\narbete, tillväxt och sunda statsfinanser. Vad som\r\nbehövs är nya mål för politiken, en ny strategi och\r\nnya initiativ.</pre><pre>För det första: Det är nödvändigt att sätta kampen\r\nmot arbetslösheten i centrum för den ekonomiska\r\npolitiken. Vi måste ha ambitionen att få ned\r\narbetslösheten mot 3 %, och för det måste vi få upp\r\ntillväxten till över 3 %. Samtidigt måste vi hävda en\r\nprisstabilitet på god europeisk nivå. Det innebär en\r\naktiv ekonomisk politik, och för den behövs en\r\nbred uppslutning i hela samhället, från riksdagens\r\npartier och från arbetsmarknadens parter.</pre><pre>För det andra: Det behövs en ny strategi med en\r\nkraftfull stimulans för investeringar och produktion\r\nunder 1993 och 1994, när den allmänna efterfrågan\r\när svag, och det behövs ett uthålligt program för att\r\nanpassa de offentliga utgifterna till inkomsterna\r\nunder hela 1990-talet.</pre><pre>För det tredje: Det behövs omfattande åtgärder\r\növer ett brett fält för att omedelbart få ner\r\narbetslösheten.</pre><pre>Vi vill få i gång reparationer, ombyggnader och\r\nunderhåll av bostäder och offentliga lokaler. Det är\r\nnu dessa åtgärder måste genomföras, inte under\r\nsenare delen av 1990-talet när näringslivets\r\ninvesteringar skall ta fart igen.</pre><pre>Men det räcker inte. Det behövs ännu mer av\r\nkonkreta insatser. Vi vill tidigarelägga angelägna\r\noch redan inplanerade investeringar i vägar,\r\njärnvägar och broar. Det är nu dessa investeringar\r\nskall genomföras så att vi har ett konkurrenskraftigt\r\ntransportsystem för resten av 1990-talet.</pre><pre>Vi vill lyfta utbildningsnivån och kompetensen i\r\narbetslivet genom ett brett och långsiktigt program\r\nför yrkesutbildning och högre utbildning. Vi vill få\r\nfram 85 000 nya utbildningsplatser redan under det\r\nkommande läsåret. Det är nu denna utbildning\r\nskall genomföras så att vi står väl rustade inför den\r\ninternationella konkurrensen under 1990-talet.</pre><pre>Det är nu, i dag, besluten måste fattas och\r\nbeskeden måste ges om skolans folk skall ha rimliga\r\nförutsättningar att genomföra våra beslut och få\r\nkvalitet i utbildningen.</pre><pre>Vi vill åstadkomma en snabb teknisk förnyelse\r\ngenom ett kraftfullt program för att överföra ny\r\nteknologi till Sverige och en bred spridning av nya\r\nidéer, särskilt till de mindre och medelstora\r\nföretagen. Det är nu dessa idéer behövs, för att vi\r\nskall kunna stärka den industriella och\r\nkommersiella basen.</pre><pre>Vi vill få till stånd en mer aktiv\r\narbetsmarknadspolitik med mindre av kontantstöd\r\noch mer av produktivt arbete.</pre><pre>Den främsta metoden för att bekämpa\r\narbetslösheten är att betala medborgarna för att\r\narbeta i stället för att betala dem för att inte arbeta.</pre><pre>Det är detta som är arbetslinjen. Den är både\r\nrationell och rättvis. Därför måste den hävdas i\r\nvarje beslut och i varje åtgärd. Det är här och nu\r\nsom riksdagen måste slå vakt om arbetslinjen.</pre><pre>Därför avvisar vi också arbetsgivarnas och de\r\nborgerliga partiernas attacker mot arbetsrätten.\r\nHela denna kampanj som ni nu bedriver är en\r\nattack mot just de människor som representerar en\r\nlång erfarenhet och som lojalt ställt upp för sina\r\nföretag under många år.</pre><pre>Det är inte ännu mer otrygghet som svenska folket\r\nbegär. Det är inte mer utslagning och fler\r\nförtidspensioner som man vill ha. Det är mer\r\narbete. Arbetslinjen måste gälla också dem som har\r\nfyllt 50 år!</pre><pre>Därför är det nödvändigt att göra något åt\r\nefterfrågan i ekonomin. Det är bara staten som kan\r\ngöra det, och det är här i riksdagen som vi kan fatta\r\nde nödvändiga besluten.</pre><pre>Det var ett allvarligt misstag av Carl Bildt att inte\r\nlyssna på oss när vi varnade regeringen för risken\r\nav en depression. Nu fördjupas krisen för varje dag.\r\nNu är Sverige inne på den finska vägen. Nu är det\r\nbråttom att få till stånd en förändring.</pre><pre>Vi anser att det nuvarande läget för produktion och\r\nsysselsättning är så alarmerande att det måste\r\nvidtas snabba och resoluta åtgärder. Därför har vi\r\ntagit initiativ i skatteutskottet i syfte att minska på\r\nåtstramningen och ge företagen bättre\r\navsättningsmöjligheter för att få i gång produktion\r\noch sysselsättning.</pre><pre>Jag är beredd att slå vad om att ni kommer att\r\ntvingas att ompröva er ståndpunkt och er hållning.\r\nJu längre det dröjer, desto större skada gör ni. Lyd\r\ndärför ett gott råd. Lägg prestigen åt sidan och låt\r\nskatteutskottet fatta ett positivt beslut redan nästa\r\nvecka.</pre><pre>Vad är det riksdagen nu skall ta ställning till? De\r\nfyra regeringspartierna har lagt fram samma\r\nriktlinjer för den ekonomiska politiken som var på\r\nväg att underkännas i förra veckan. Det är samma\r\nriktlinjer som stod i regeringens finansplan i\r\njanuari. Kommer ni ihåg vad som då sades om\r\nregeringens finansplan?</pre><pre>Jag har här en utskrift av Tidningskrönikan från\r\nden 11 januari. Tidningarna skrev om Wibbles\r\n''ofullbordade'', om uppgivenhetens dokument,\r\nsom inger starka känslor av overklighet.\r\nGenomgående visade tidningarna att det inte fanns\r\nnågon politik för att få till stånd den tillväxt som\r\nregeringen utlovade. I Dagens Nyheter kunde man\r\nläsa att de konkreta beskeden lyser med sin\r\nfrånvaro och att det saknas en plan för hur de\r\noffentliga finanserna skall saneras. Ja, just så sade\r\nDagens Nyheter: Regeringen saknar en plan för\r\nhur de offentliga finanserna skall saneras. Men\r\nminst lika allvarligt var att det saknades en handfast\r\npolitik för att bekämpa arbetslösheten.</pre><pre>Det är denna finansplan, som blev så nedskriven\r\nredan i januari, som de borgerliga vill att riksdagen\r\nskall ta ställning till, trots att depressionen blir allt\r\ndjupare för varje vecka och månad som går.</pre><pre>Handen på hjärtat, bästa borgerliga\r\nriksdagsledamöter, hur känns det att behöva rösta\r\npå något sådant? Ni vet -- och jag vet -- att\r\narbetslösheten kommer att växa och att\r\ndepressionen kommer att bli allt djupare som en\r\nföljd av denna politik. Hur känns det att vara\r\nfjättrad vid denna politik? Hur känns det att\r\ntillhöra en nej-sägar-koalition mot åtgärder mot\r\narbetslösheten?</pre><pre>Jag ställde i förra veckan frågan om finansminister\r\nAnne Wibble är Spara eller om hon är Slösa. Det\r\när en berättigad fråga.</pre><pre>Finansministern talar ofta och gärna om att spara.\r\nMen den politik som regeringen bedriver innebär\r\ninte något sparande. Den innebär motsatsen. Den\r\ninnebär ett slöseri med nationens viktigaste\r\ntillgång, nämligen människors vilja och förmåga att\r\narbeta. Den tar sig också uttryck i en dramatisk\r\nförsämring av statsfinanserna.</pre><pre>Aldrig någonsin i Sveriges ekonomiska historia har\r\nstatsutgifterna ökat så kraftigt som de gör just detta\r\når. På ett enda år ökar utgifterna långt över 100\r\nmiljarder kronor. Det är mer än dubbelt så mycket\r\nsom under något år på 80-talet. Underskottet i\r\nstatsbudgeten är ett gigantiskt problem också från\r\nfördelningssynpunkt. Det lämnar en tung\r\nräntebörda åt alla framtida generationer.</pre><pre>Hur kan det komma sig att statsutgifterna skenar,\r\ntrots alla sparpaket? Hur kan det komma sig att\r\nfinansministern tvingas att gång på gång revidera\r\nsina prognoser?</pre><pre>Regeringen säger att det är underskottet som\r\nförklarar arbetslösheten. Därför tror de att en\r\nytterligare åtstramning är bästa receptet både mot\r\narbetslöshet och budgetunderskott.</pre><pre>Vi hävdar att det är arbetslösheten och den\r\nsjunkande produktionen som förorsakar det\r\nväxande underskottet. Arbetslösheten leder direkt\r\ntill lägre skatteinkomster och ökade utgifter. Den\r\nleder också till lägre inkomster och lägre\r\nkonsumtion för hushållen och därmed till ökade\r\nkreditförluster för bankerna. Nya kreditförluster\r\nger ökad kreditåtstramning och ännu större utgifter\r\nför bankakuten. Åtstramning för att minska\r\nbudgetunderskottet är detsamma som att såga av\r\nden gren man själv sitter på.</pre><pre>Underskottet är ett symtom på att den ekonomiska\r\npolitiken har misslyckats med sin främsta uppgift,\r\natt skapa tillväxt och nya arbetstillfällen i\r\nnäringslivet. Vi hävdar bestämt att underskottet i\r\nstatens finanser bara kan lösas om fler får arbeta på\r\nden ordinarie arbetsmarknaden. Det är den största\r\noch bästa besparingen. Alla åtgärder för sunda\r\nstatsfinanser måste börja med detta.</pre><pre>Fru talman! Om en halvtimme kommer\r\nfinansutskottets ordförande, Per-Ola Eriksson, att\r\ntala. Enligt planerna kommer han då att spela upp\r\nden borgerliga favoritlåten, den som har refrängen:\r\n''Var finns Socialdemokraternas besparingar?''</pre><pre>Enligt planerna skall han upprepa den refrängen\r\nmånga gånger för att slippa tala om regeringens\r\npolitik och om den arbetslöshet som följer den\r\npolitiken. Jag skall därför förekomma Per Ola\r\nEriksson så att han i stället får svara för sitt eget\r\nfögderi.</pre><pre>Så här ligger det till. Vi socialdemokrater anser att\r\nden nuvarande regeringen är förbrukad. Förr eller\r\nsenare kommer vi att få ta över ansvaret för land\r\noch folk. När regeringen Bildt avgår, kommer den\r\ninte att ta med sig budgetunderskottet på 200\r\nmiljarder kronor. Det kommer att finnas kvar, och\r\ndet skall betalas räntor på det. Det blir vår uppgift\r\natt klara av detta, på samma sätt som det blev på\r\n80-talet efter den dåvarande borgerliga regeringen.</pre><pre>Det är en uppgift som vi tar på det allra största\r\nallvar. Vi vill inte slarva fram förslag på det sätt som\r\nden här regeringen har gjort. Den har föreslagit\r\nåtgärder som drabbar orättvist och som aldrig\r\nkommer att kunna få något brett folkligt stöd.\r\nDärför vill vi vara väl förberedda. Vi tänker sätta in\r\nbudgetförstärkningar som blir mycket mer\r\nomfattande än de 12 miljarder som denna regering\r\nhar presterat. Vi skall lägga in dem på ett sådant\r\nsätt att de inte blir en broms för produktion och\r\ntillväxt.</pre><pre>Vi kommer i god tid före maktskiftet att redovisa\r\nvåra planer. Vi kommer att på bredden engagera\r\nmedborgarna i denna stora och viktiga uppgift för\r\narbete, rättvisa och sunda statsfinanser.</pre><pre>Fru talman! Den här debatten är till för att\r\nmedborgarna skall få klart för sig vad partierna vill\r\ngöra för att bekämpa arbetslösheten. Jag vill därför\r\navsluta med att ställa tre frågor till företrädarna för\r\nde övriga partierna.</pre><pre>För det första: Delar ni uppfattningen att det är\r\narbetslösheten som är det största problemet och att\r\ndet är den svaga efterfrågan som gör att företagen\r\nfår allt svårare att sälja sina varor och tjänster på\r\nhemmamarknaden? Är ni beredda att stödja våra\r\ninitiativ för att få fart på produktionen?</pre><pre>För det andra: Delar ni uppfattningen att vi under\r\n1993 och 1994 behöver kraftigt stimulera\r\ninvesteringarna för att få i gång tillväxten och för att\r\nkunna pressa ned arbetslösheten? När tänker ni i så\r\nfall lägga om er politik?</pre><pre>Min tredje fråga gäller regeringen. Den enda\r\nvägens politik är slut. Vi närmar oss nu också slutet\r\nför den enda vägens regering. Oavsett hur det\r\nkommer att gå i dag i omröstningen, står det\r\nalldeles klart, både här hemma och utomlands, att\r\nregeringens auktoritet är förbrukad. Men den sitter\r\ndär den sitter så länge Ian och Bert behagar. Det är\r\ninte en regering som kan föra Sverige ut ur\r\ndepressionen.</pre><pre>Därför vill jag avslutningsvis ställa frågan: Delar ni\r\nvår uppfattningeatt Sverige behöver en stark\r\nregering med en majoritet i riksdagen för att kunna\r\ngenomföra en ny ekonomisk politik för att få i gång\r\nproduktionen och få ner underskotten?</pre><pre>(Applåder)</pre><pre>Anf. 2  BO G JENEVALL (nyd):</pre><pre>Fru talman! Ärade TV-tittare, radiolyssnare samt\r\nden väl samlade regeringen! Det här är en förnyad\r\nfinansdebatt beroende på att ärendet\r\nåterremitterades till finansutskottet i förra veckan.</pre><pre>Jag skulle vilja ge en bakgrund till vårt agerande.\r\nDet kan kanske vara av ett visst intresse. Jag håller\r\nmig då till vårt agerande i anledning av just\r\nfinansplanen.</pre><pre>Vi har ända sedan vi kom in i riksdagen talat om att\r\nvi måste ta kraftigare tag när det gäller vår\r\nekonomi. I och med att vi har lagt fram vår\r\nbudgetmotion har vi klart och tydligt deklarerat att\r\nvi har en hel del alternativ.</pre><pre>Vi menar att vi måste ta ett samlat grepp över\r\nlandets ekonomi. Det är illa ställt i Sverige. Det är\r\nen stor kris. Jag tror att alla är medvetna om den\r\nkrisen. Vi har faktiskt den värsta krisen i\r\nmannaminne. Jag hoppas att vi skall slippa att\r\nåterfå den någon annan gång.</pre><pre>Jag vill upprepa några siffror från debatten förra\r\nveckan, eftersom vi har en större publik nu. Staten\r\nlånar för närvarande i en takt av en halv miljon\r\nkronor i minuten dygnet runt, året runt. Nästa\r\nbudgetår har vi en budgeterad ränteutgift som\r\nomräknat på samma sätt kostar 180 745 kronor per\r\nminut, återigen dygnet runt och året runt.</pre><pre>I sin budget har regeringen lagt fram förslag om\r\nytterligare besparingar på 11,9 miljarder. Det är\r\nkanske vad vi orkar med nu, men det räcker inte\r\nsärskilt långt. Det räcker bara till ungefär halva\r\nräntan på ökningen av statsskulden. Det står nog\r\nganska klart för envar att så kan vi inte fortsätta.\r\nJag är övertygad om att det står klart för regeringen\r\nockså.</pre><pre>Vad menar då vi med de besparingsförslag vi har\r\nlagt? De ligger ju en 10-potens högre. Ja,\r\nnaturligtvis räknar vi inte med att man skall kunna\r\ngenomföra de besparingarna under det aktuella\r\nbudgetåret, men vi menar att det är nödvändigt att\r\nta en allvarlig diskussion nu, när det är kris och när\r\ndet finns ett krismedvetande.</pre><pre>Alla mina kolleger i den här salen vet att vi måste\r\nta tag i problemen. Kan vi någonsin få en bättre\r\nmöjlighet att göra det än nu? Jag menar att sätta sig\r\nned och i lugn och ro diskutera vad som kan vara\r\nvettigt i våra förslag och vad som kan vara vettigt i\r\nde andra partiernas förslag och försöka dra en\r\nkonsensus av det.</pre><pre>Jag tycker att vi har ett läge i Sverige nu som inte\r\ntillåter konfrontationspolitik. Det kan verka litet\r\nunderligt, om jag står här och säger det i dag, för en\r\ndel kanske uppfattar vår politik som en\r\nkonfrontationspolitik. Men det är det faktiskt inte.</pre><pre>Ny demokrati är ett litet parti. Vi har ett litet\r\nväljarunderlag, och man kan då tycka att vi gaskar\r\nupp oss ungefär som om vi skulle ha 51 % av\r\nväljarkåren. Nej, det är inte det som ligger bakom.\r\nVi är förtvivlade. Vi känner samma desperation\r\ninför läget som jag tror att alla andra gör. Det här\r\när vårt sätt att försöka ringa i klockorna, försöka att\r\nfå oss allihop att ta vårt förnuft.</pre><pre>Alla människor som sitter i den här salen -- i varje\r\nfall dem som jag har haft mera kontakt med -- har\r\njag upplevt som kloka människor som verkligen ser\r\nallvaret i situationen. Men så är det detta med\r\npartipolitiken och den politiska retoriken, som\r\nställer till så mycket elände.</pre><pre>Det är klart att det är lätt för mig att stå här och\r\nsäga det, eftersom vårt parti inte har någon politisk\r\nretorik. Skratta gärna ni, men vi har inte varit med\r\ni politiken så länge. Med det menar jag att vi heller\r\ninte har gått in i några låsningar. Vi kan ta ut\r\nsvängarna betydligt mer än vad regeringen och de\r\nandra partierna kan göra, därför att ni har varit\r\nmed länge och lovat mycket, och det är givet att ni\r\nvill hålla en linje och försöka att genomföra den på\r\nett förnuftigt sätt. Det har jag full respekt för.</pre><pre>Men å andra sidan råder nu ett krisläge, ett läge\r\nsom vi aldrig har haft förut. Det måste göras ett litet\r\navsteg från det sätt som man har agerat på tidigare.\r\nDet är vad vi vill. Vi vill sätta oss ned i lugn och ro,\r\noch jag är övertygad om att regeringen och innerst\r\ninne även Socialdemokraterna vill det.</pre><pre>Jag tycker att det är ett läge där vi skall släppa\r\npartipolitiken, där vi verkligen skall se oss i den här\r\nkammaren som personligen valda ombud för\r\nSveriges folk, för det är vi faktiskt. Vi har partival,\r\nmen enligt grundlagen är vi också personligt valda,\r\noch vi har sett exempel på vid avhopp och liknande\r\nhändelser att det är personliga mandat som gäller.</pre><pre>Varför går det då inte att genomföra det vi vill\r\nåstadkomma? Varför blir det sådana här\r\nsituationer? Jag tror att mycket beror på den\r\nordning som tillämpas i riksdagen, att den tradition\r\nsom finns för arbetet i riksdagen har en viss skuld.\r\nDet finns inte någon möjlighet att i riksdagen ta ett\r\nsamlat grepp över ekonomin. Det är i varje fall vad\r\nsom sägs och vad man hänvisar till. Jag har som\r\nbekant hävdat motsatsen, att vi i viss utsträckning\r\nfaktiskt har möjlighet att ta ett grepp över hela\r\npolitiken och framför allt den ekonomiska\r\npolitiken.</pre><pre>Men det finns massor av traditioner i riksdagen, och\r\nhär finns alla 16 utskotten som vart och ett\r\nnaturligtvis slår vakt om sitt ämnesområde och har\r\nett stort kunnande inom sitt ämnesområde. Men vi\r\nfår ju den nuvarande förödande situationen på\r\ngrund av att man inte kan ta ett samlat grepp. Nu\r\nhar vi en utmärkt chans att göra det. Alla partier\r\när representerade i finansutskottet, många av dem\r\nt.o.m. av sina gruppledare, vilket kanske markerar\r\nen viss betydelse hos utskottet.</pre><pre>Om regeringen ger ett litet större mandat till sina\r\nledamöter i den här situationen och om andra\r\npartier gör samma sak, är jag övertygad om att vi\r\nkan få just det samlade greppet och på så vis\r\nkomma överens. Jag hävdar fortfarande att det kan\r\nvi göra inom ramen för gällande regler, men för det\r\nkrävs en välvillig inställning från partiledningarna i\r\nresp. parti.</pre><pre>Jag vill ta tillfället i akt att upprepa, trots allt, vad\r\nvi sade i valrörelsen. Vi ansåg att det behövdes ett\r\nmera kraftfullt grepp vad gäller besparingar. Alla\r\nkommer ihåg de 196 miljarderna, som vi fick lida\r\nmycken smälek för. Vi blev mer eller mindre\r\nidiotförklarade. Jag måste upprepa det nu, för i\r\nbelysning av vad som har hänt sedan dess kanske\r\ndet vi sade inte var så idiotiskt. Det kanske var\r\nnågonting som man borde ha lyssnat på mer än att\r\nfokusera på att vi en och annan gång faktiskt kan\r\nskratta och även emellanåt ta oss ett glas.</pre><pre>Det vi sade då var inte utarbetat av oss, det vet alla.\r\nDet var andra människor som förnuftigt hade satt\r\nihop det. Men vi tyckte att det var rätt. Att man\r\nborde ha lyssnat mera då framgår av att i höstas tog\r\nregeringen och Socialdemokraterna ett mycket\r\nstort ansvar och gjorde krisuppgörelserna. Det var\r\nbra. Det stödde vi. Man gjorde besparingar på\r\nungefär den dubbla årstakten av det vi egentligen\r\nhade föreslagit. Jag tar det som ett exempel på att\r\ndet kan vara av intresse att lyssna litet grand på oss\r\nockså.</pre><pre>Ny demokrati är, som jag sade förut, ett litet parti,\r\noch vi har ingen erfarenhet av riksdagsarbetet. Det\r\nkan hända att vi agerar på ett sätt som kan verka\r\nväldigt annorlunda, t.o.m. stötande i vissa\r\nsammanhang, men det är inte därför vi gör det. Vi\r\nkommer från näringslivet. Vi har kanske ett annat\r\nsätt att arbeta, och vi tycker inte att det är så\r\nförfärligt besvärligt och svårt att lösa problem, om\r\ndet bara finns en vilja till det. Jag är övertygad om\r\natt den viljan finns, att den finns hos regeringen och\r\nhos oppositionen.</pre><pre>Jag tycker att Allan Larsson av någon underlig\r\nanledning vädrade litet för mycket morgonluft, när\r\nhan stod här i talarstolen. Det finns sannerligen\r\ningen anledning till det. Vi kan ha en annan syn än\r\nregeringen på enskildheter i politiken, och det har\r\nvi ibland visat, men på de allra flesta punkter råder\r\nsamsyn. Det har gjorts mycket som är bra på sikt,\r\nmen det gäller också att ta itu med problemen på\r\nkort sikt.</pre><pre>Medias roll kan jag inte låta bli att kommentera\r\nlitet grand i det här sammanhanget. Media har\r\nfaktiskt, vill jag säga, en stor skuld till att man\r\nhaussar upp sådana här lägen till den milda grad.\r\nMed sitt sätt att intervjua -- för att inte säga jaga\r\nfolk -- skapar media situationer som kanske\r\negentligen inte finns. Jag tycker att det vore bra om\r\nmedia litet oftare förmedlade vad som sägs från\r\nriksdagens talarstol. Det kommer faktiskt en del\r\nförnuftiga saker från de flesta ledamöter som borde\r\nförmedlas till svenska folket på ett annat sätt än vad\r\nsom sker.</pre><pre>Räntan skall jag inte gå in närmare på. Men alla är\r\nhelt överens om att räntan är den kanske viktigaste\r\nfaktorn i alltihop. Jag förstår svårigheterna att\r\nsänka räntan och har respekt för det, men jag tror\r\nändå att man i det här läget borde prova att gå litet\r\nsnabbare fram. Vi har en annan syn på detta. Vi\r\nsäger inte att den är rätt, men allt fler går in i\r\ndebatten och har samma åsikt som vi.</pre><pre>Arbetslösheten skall jag inte gå in något längre på.\r\nMen även där borde det tas litet annorlunda grepp.\r\nVi har t.ex. föreslagit att man skulle kunna göra\r\ntillfälliga avsteg från LAS för att få arbetslösa i\r\narbete. Jag är säker på att en sådan åtgärd skulle\r\nkunna ge tiotusentals människor arbete. Det är en\r\nkontroversiell fråga, men man kan införa en\r\ndispens och man kan upplösa den lika fort, om det\r\nskulle visa sig att man har räknat fel. Det viktigaste\r\när att man gör någonting.</pre><pre>Det allvarligaste problemet för folk är kanske i\r\nförsta hand inte ekonomin, utan det stora trauma\r\ndet innebär att inte vara efterfrågad. Det är värre\r\nän någonting annat.</pre><pre>Vi borde egentligen ha principen att man inte skall\r\nfå någon ersättning utan att man gör någon\r\nmotprestation. Det finns väldigt mycket som kan\r\nuträttas. Jag brukar ta ett företag som exempel. Om\r\nman har personal som man inte kan sysselsätta i den\r\nallmänna produktionen låter man inte de anställda\r\nsitta vid kaffebordet eller ännu mindre gå hem.\r\nMan ser till att de utför underhållsarbeten och\r\nliknande under den period de inte är fullt\r\nsysselsatta. Jag tycker att man skulle göra på\r\nsamma sätt i Sverige.</pre><pre>Vi har mycket sällan remissdebatter i denna\r\nkammare. Jag visste tidigare inte ens att den\r\nmöjligheten fanns. Finansutskottet var på en resa\r\ntill Finland, och av någon anledning fick jag där\r\nreda på att vi har samma regler här i Sverige som\r\nman har i den finska riksdagen.</pre><pre>Det är alltså ingenting som hindrar att man begär\r\nen remissdebatt inför bordläggning av en\r\nproposition här i riksdagen. Jag tycker att vi skall\r\nanvända denna möjlighet i större utsträckning för\r\natt på ett tidigare stadium få i gång debatten både\r\ni kammaren och i och med det kanske också ute i\r\nsamhället.</pre><pre>Man borde alltid, särskilt när det gäller viktigare\r\närenden, ha en remissdebatt. Ansvarigt statsråd\r\nborde presentera propositionen i kammaren, och\r\nman borde redan där dra i gång debatten. Man\r\nskulle kunna undvika mycket bekymmer senare,\r\noch man skulle kunna få fram många kloka idéer\r\noch förslag.</pre><pre>Nu behandlas ärendena av dem som sitter i resp.\r\nutskott, men jag tror att en remissdebatt skulle ge\r\nstörre möjligheter för fler att ge sina synpunkter.</pre><pre>Jag vill också säga ett par ord om det faktum att det\r\nblev turbulens kring löntagarfondspengarna. Jag\r\nfattar inte hur en sådan debatt över huvud taget kan\r\nta fart. Ingen kan väl tvivla på att vi nydemokrater\r\nom någon en gång för alla vill ta död på\r\nlöntagarfondspengarna, i så måtto att man inte kan\r\nåteruppliva löntagarfonderna.</pre><pre>Vi vill också ge de 10 miljarder kronorna till\r\nutbildning och forskning, men det må vara oss\r\nförlåtet att ha en något annorlunda syn på hur man\r\nskall använda dem. Jag tror säkert att vi kan\r\nkomma överens på den punkten också.</pre><pre>Fru talman! Jag ser att jag har överskridit min\r\ntaletid. Jag vill avsluta med att yrka bifall till våra\r\nreservationer nr 5 i mom. 2, nr 6 i mom. 7, nr 7 i\r\nmom. 9 och nr 10 i mom. 16.</pre><pre>(Applåder)</pre><pre>Anf. 3  JOHAN LÖNNROTH (v):</pre><pre>Fru talman! Vänsterpartiet kommer att rösta mot\r\nregeringens förslag till ekonomisk politik, och\r\ndärmed för att regeringen avgår. Vi har hela tiden\r\nvarit eniga om detta inom partiet. Jag tror att jag\r\nvågar påstå att vi är det parti som mest helhjärtat\r\nkänner för en ny regering som kan se till att landet\r\ninte sjunker ned i ett varaktigt tillstånd av\r\nmassarbetslöshet och stora inkomstskillnader.</pre><pre>Jag försökte på ett torgmöte i Göteborg i lördags\r\nförklara för åhörarna hur dagens debatt skulle gå\r\ntill. Jag förklarade att det finns fyra olika förslag --\r\nregeringens, socialdemokraternas,\r\nnydemokraternas och vårt -- och att de mindre\r\npartiernas förslag slås ut först och att regeringens\r\nförslag ställs mot Socialdemokraternas i\r\nslutomröstningen. Jag berättade för åhörarna att vi\r\nvänsterpartister, liksom nydemokraterna, har\r\nutslagsrösterna i denna votering. Om man i Ny\r\ndemokrati skulle rösta på Socialdemokraternas\r\nförslag och vi vänsterpartister skulle lägga ned våra\r\nröster -- ett rent hypotetiskt resonemang -- skulle\r\nregeringen kunna sitta kvar.</pre><pre>En journalist uppfattade det jag sade som ett hot\r\nom att jag skulle kunna tänka mig att förorda att vi\r\nskulle rädda kvar regeringen. Eftersom många\r\noroliga har hört av sig vill jag passa på att ännu en\r\ngång tala om att jag och alla i mitt parti hela tiden\r\nhar varit helt överens om att vi brinner av lust att få\r\ndenna regering avsatt.</pre><pre>Jag får, eftersom jag måste ha varit otydlig, be alla\r\nde oroliga som har hört av sig om ursäkt -- inte\r\nminst mina egna partikamrater.</pre><pre>Med de orden lämnar jag frågan om regeringens\r\navgång. Gudrun Schyman kommer att ta upp\r\nämnet senare i denna debatt.</pre><pre>Jag besökte Stigas fabriker i Tranås i förrgår -- alltså\r\ni måndags. Där monterar man numera\r\nmotorgräsklippare. Ni minns kanske de\r\nbordtennisracketar som det stod Stiga på. Numera\r\ngör man alltså motorgräsklippare. Jag gick runt på\r\nfabriken och frågade några anställda vilka frågor de\r\ntyckte att jag skulle ta upp i debatten i dag. Jag fick\r\nmed mig tre frågor.</pre><pre>Den första handlade om arbetslösheten. Företaget\r\nhar varslat ganska många av sina anställda, och\r\nmånga har redan fått gå. Nästan ingen av dem som\r\nfått gå har fått nya jobb.</pre><pre>Stiga har exporterat en del maskiner -- i första hand\r\ninom Norden. Det är Finland som har varit den\r\nstörsta utlandsmarknaden. Av förståeliga skäl är\r\nden marknaden i dag mycket svag. På andra\r\nmarknader har konkurrenskraften nu, tack vare\r\nkronans fall, blivit bra för Stiga. Det finns vissa\r\nmöjligheter att på sikt expandera utomlands.</pre><pre>Det stora problemet på kort sikt, som gör det svårt\r\natt undvika arbetslöshet, är hemmamarknaden.\r\nDet är bara de som har höga inkomster och stora\r\ngräsmattor som har råd att köpa en\r\nmotorgräsklippare i dag. Alla åtgärder som kan\r\nstimulera den inhemska efterfrågan snabbt är\r\ndärför bra för Stigas möjligheter att behålla\r\narbetskraften.</pre><pre>Den andra frågan man ville att jag skulle ta upp\r\ngäller arbetsrätten. Stiga tillhör, liksom Monark i\r\nVarberg, Aritmoskoncernen. Också på Stiga har\r\narbetsgivaren krävt att få frångå\r\nturordningsreglerna enligt lagen om\r\nanställningsskydd. Segern för facket i Varberg var\r\ndärför viktig också för Stiga. Det fanns bland det\r\ntiotal anställda som jag pratade med i fikarummet\r\nen stor enighet om att man behöver en ny\r\narbetsorganisation på Stiga och att man måste\r\nkomma bort från de raka ackorden. Stiga är alltså\r\nett av de mycket få företag som har kvar ett rent\r\nackordssystem.</pre><pre>De anställda jag pratade med hävdade att det skulle\r\nbli mycket svårare om vi i riksdagen skulle driva\r\nigenom en försvagning av arbetsrätten och luckra\r\nupp lagen om anställningsskydd, vilken redan är\r\nmycket generös när det gäller förändringar av\r\narbetsorganisationen. Både de anställda och facket\r\nskulle ha svårare att ta ett ansvar för en modernare\r\noch effektivare arbetsorganisation, och därmed\r\nockså för ett långsiktigt tryggande av jobben.</pre><pre>Den tredje frågan vi diskuterade i fikarummet på\r\nStiga gällde skattepolitiken. Ingen klagade på\r\nskattetrycket i stort, men man var ganska\r\nförbannad på att männsikor med stor förmögenhet\r\noch höga inkomster -- inte minst de som har fått\r\nstora fallskärmsavtal -- betalar så litet i skatt.</pre><pre>Jag talade med en montör i 60-årsåldern. Han hade\r\n60 kr i timmen. Det ger mindre än 11 000 kr i\r\nmånaden. Han krävde inte sänkt skatt för sig själv.\r\nDäremot krävde han av oss politiker att vi ser till att\r\narbeta bort de stora underskotten genom att höja\r\nskatten för dem som har råd.</pre><pre>Jag försökte i fikarummet på Stigafabriken också\r\nredogöra för vårt långsiktiga alternativ. Jag\r\nberättade att vi redan i höstas hade formulerat ett\r\nalternativ till krisuppgörelsen, vilket till stora delar\r\nstämde överens med inriktningen i denna. Vi ville\r\nbl.a. sänka arbetslösheten. Men huvudskillnaden\r\nmellan våra förslag och de andra partiernas gällde\r\nfördelningspolitiken. Vi hade finansierat varje öre\r\ni våra förslag, och det handlade då i huvudsak om\r\natt vi lade bördorna på dem som ligger högst på\r\ninkomst- och förmögenhetsskalan.</pre><pre>Det är också så att en omfördelning från dem som\r\nhar mycket till dem som har litet är bra när det\r\ngäller arbetslösheten. Jag har många gånger\r\nredogjort för följande exempel i denna kammare,\r\noch jag skall göra det en gång till.</pre><pre>Statistiken säger att om man tar ett par tusenlappar\r\ni månaden från exempelvis oss riksdagsledamöter,\r\nmed de lönenivåer som vi har, minskar vi\r\ngenomsnittligt vårt sparande. Vi har i dag ett\r\nmycket stort överskottssparande i vårt land. Om\r\nman däremot ger inkomstförstärkningar till\r\nmänniskor med låga inkomster, t.ex. om man\r\nförstärker de arbetslösas och\r\nlåginkomstpensionärernas inkomster, använder\r\ndessa inkomsttillskottet till konsumtion. Det\r\ninnebär att en ren omfördelning som inte försvagar\r\nstatsfinansierna är en bra åtgärd mot\r\narbetslösheten.</pre><pre>Jag lyssnade med spänning när Allan Larsson för en\r\nstund sedan sade att han nu skulle tala om vilka\r\nlångsiktiga besparingsförslag som\r\nSocialdemokraterna har. Jag skall försöka låta bli\r\natt vara elak, men jag kunde inte underlåta att\r\ntänka på en rysk professor, som jag hörde hålla ett\r\nföredrag på den gamla sovjetiska tiden. Han fick\r\nfrågan vad som var målsättningen för den\r\nekonomiska politiken i Sovjetunionen. Han sade:\r\nVi maximerar produktionen och minimerar\r\nkostnaderna, och vi maximerar lönerna och\r\nmaximerar välfärden. Han såg sedan mycket nöjd\r\nut och kunde inte riktigt förstå varför vi såg\r\nskeptiska ut.</pre><pre>Allan Larsson talar om Wibbles ofullbordade, och\r\ndet tycker också jag att man kan göra. Det finns\r\nmånga svarta hål i regeringens förslag. Men på\r\ndenna punkt vill jag faktiskt instämma i den\r\nborgerliga kören och ställa följande fråga till Allan\r\nLarsson: Vilka långsiktiga finansieringar vill ni\r\nföreslå? Vi kommer ju att rösta på era förslag i\r\nslutvoteringen, och då kan det vara rimligt att vi får\r\nreda på det.</pre><pre>Framför allt skulle jag vilja höra hur det är med\r\nskattebördan på höginkomsttagarna. Vi har ju ett\r\nmycket välmotiverat förslag till höjning av\r\nmarginalskatten och slopande av grundavdraget för\r\nhöginkomsttagarna. Jag har inte riktigt förstått era\r\nförslag. Är det eller är det inte så att ni lägger fram\r\nett konkret förslag om att höja marginalskatten för\r\ndem som ligger över brytpunkten?</pre><pre>Förra onsdagen varnade jag för konsekvenserna av\r\natt skicka tillbaka hela paketet till finansutskottet,\r\nom vi inte kommer tillbaka till kammaren med ett\r\nkonkret och handfast förslag. Vi har både i och\r\nutanför utskotten försökt arbeta för samling kring\r\nett minimiprogram. Man skulle där lägga det\r\nlångsiktiga åt sidan och stimulera den inhemska\r\nefterfrågan på det sätt som Allan Larsson har\r\nredogjort för. Att sänka matmomsen är en\r\nmöjlighet. Att stärka de arbetsmarknadspolitiska\r\nåtgärderna, som Socialdemokraterna föreslår, är en\r\nannan möjlighet.</pre><pre>Vi har också förklarat oss villiga att finansiera våra\r\nförslag. Sänkt eller slopat grundavdrag för\r\nhöginkomsttagarna borde kunna vara ett\r\nacceptabelt förslag även för de partier som står\r\nbakom skattereformen, eftersom vi härigenom inte\r\nhöjer den högsta marginalskatten, vilket var den\r\nheliga princip som man enades om där.</pre><pre>Det är faktiskt så, ärade ledamöter, att det brinner\r\ni knutarna. Vi måste alla tillsammans diskutera den\r\nlångsiktiga politiken för att få bukt med\r\narbetslösheten. Men vi måste också, helst denna\r\nvecka -- det får inte dröja till fram i juni -- besluta\r\nom konkreta åtgärder som minskar den akuta och\r\nstarkt växande öppna arbetslösheten. Det är\r\nviktigare än varje partis prestige.</pre><pre>Jag vill till slut säga att jag kände mig nästan kränkt\r\nav Assar Lindbeck-kommissionens resonemang om\r\natt vi här i riksdagen skulle företräda särintressen.\r\nJag känner mig inte som representant för ett\r\nsärintresse, och jag tror inte heller att ni gör det.\r\nJag tror att vi allihopa vill företräda\r\nallmänintresset, och allmänintresset är i dag sänkt\r\narbetslöshet. Jag tror också att en långsiktigt\r\njämnare inkomstfördelning är bra för dem som\r\nligger ovanför mittpunkten.</pre><pre>Med detta vill jag yrka bifall till de\r\nmeningsyttringar som jag har fogat vid\r\nfinansutskottets betänkande.</pre><pre>Anf. 4  ALLAN LARSSON (s) replik:</pre><pre>Herr talman! Jag vill gärna svara Johan Lönnroth.\r\nJag ber dock först att få yrka bifall till samtliga\r\nsocialdemokratiska reservationer vid\r\nfinansutskottets betänkande.</pre><pre>Jag brukar med stort intresse lyssna på Johan\r\nLönnroth. Jag tycker att Lönnroth representerar en\r\nny och intressant stil från Vänsterpartiet. Jag blev\r\nnaturligtvis särskilt intresserad när jag på radon\r\nhäromdagen hörde referatet från ett torgmöte där\r\nman berättade att Lönnroth skulle ha sagt att\r\nregeringen inte skulle behöva falla, eftersom\r\nVänsterpartiet fanns till hands. Det var\r\nsensationellt, och jag tänkte att jag skulle fråga om\r\ndet, men nu har vi fått det beskedet att Lönnroths\r\ninlägg var av akademisk karaktär.</pre><pre>Vi vet väl i dag att Lönnroth och Vänsterpartiet\r\nvarken vill eller behöver ställa upp, eftersom Ian\r\nWachtmeister och Bert Karlsson nog kommer att\r\ndra sig undan i något hörn i den avgörande\r\nvoteringen och därmed hjälpa Carl Bildt att\r\nfortsätta på den inslagna vägen.</pre><pre>När jag ändå har ordet vill jag ta upp en annan del\r\nav Vänsterpartiets insatser här i riksdagen. De\r\npengar som fanns i löntagarfonderna tillhör\r\npensionssystemet, men regeringen har nu tänkt ta\r\nde pengarna i anspråk för andra ändamål än till\r\npensioner. Såvitt jag har förstått har Vänsterpartiet\r\ngått in för att diskutera ett stöd för regeringen på\r\nden punkten.</pre><pre>Jag tycker för min del att pensionärerna skall ha\r\nsina pengar och att forskningen skall få pengar på\r\nriktigt sätt, via statsbudgeten. Vi har aldrig träffat\r\nnågon av Vänsterpartiets väljare som har tyckt att\r\nvi skall behöva stödja högern på denna punkt. Jag\r\nundrar vad som håller på att hända med\r\nVänsterpartiet sedan Lars Werner dragit sig\r\ntillbaka.</pre><pre>Låt mig så gå över till frågan om besparingar. Jag\r\ntackar för det stora intresset. Jag hoppas att vi kan\r\nhålla det vid liv, så att vi fortsätter att rikta\r\nuppmärksamheten mot att det är från\r\nsocialdemokratin som lösningarna skall komma.\r\nFrån regeringens sida har man ju ingenting att\r\nkomma med, och jag vet inte riktigt var\r\nVänsterpartiet står.</pre><pre>Jag vill testa en av de tankar som vi funderar på. Vi\r\nvet alla hur snabbt kostnaderna för kontantstödet\r\nväxer. Vi vet också att långtidsarbetslösheten nu\r\nsnart är uppe i ofattbara 100 000 personer. Vi\r\nsocialdemokrater ogillar de borgerliga planerna på\r\natt försämra ekonomin för dem som är arbetslösa\r\noch att göra dem beroende av socialbidrag. Vi\r\nmenar att den bästa insatsen är att minska\r\narbetslösheten.</pre><pre>Jag vill därför ställa följande fråga både till\r\nLönnroth och till de företrädare för de borgerliga\r\npartierna som senare kommer upp i debatten: Är\r\nni beredda att diskutera en rätt för den enskilde till\r\ntillfälligt arbete, utbildning, rehabilitering eller\r\nannan åtgärd vid t.ex. sex månaders arbetslöshet?\r\nEn sådan åtgärd skulle vara den största enskilda\r\nbesparing som vi kan åstadkomma. Därför är min\r\nfråga: Är ni beredda att föra diskussioner om\r\nsparande och hushållning på det sättet?</pre><pre>Anf. 5  JOHAN LÖNNROTH (v) replik:</pre><pre>Herr talman! Jag vill börja med att tacka Allan\r\nLarsson för hans vänliga ord om att det är en\r\nintressant stil som jag har. Sedan kunde Allan\r\nLarsson inte låta bli att göra en kommentar där jag\r\nframställdes som akademisk. Jag vet inte hur det är\r\nmed Allan Larssons eventuella egna akademiska\r\nbakgrund, men låt oss lägga det åt sidan.</pre><pre>Vad gäller löntagarfondspengarna är det ju faktiskt\r\nså att också vi föreslår att dessa skall gå till AP-\r\nfonderna. Vi har hela tiden talat om att vi anser att\r\ndetta från början är löntagarnas pengar. Men vi vill\r\nockså vara konstruktiva. Vi tyckte att det fanns\r\nanledning att försöka undvika att regeringen en\r\ngång till gjorde upp med Ny demokrati. Vi vet\r\nnämligen vad Ny demokrati anser om t.ex.\r\nhumanistisk forskning och miljöinriktad forskning.\r\nVi försökte få fram ett konstruktivt förslag som\r\nskulle vara möjligt för inte bara regeringspartierna\r\nutan också för er socialdemokrater att ansluta sig\r\ntill. Vi kan inte förstå varför ni har en så oerhört\r\nförenklad nejsägarattityd. Varför vill ni inte vara\r\nmed om att diskutera möjligheterna att få fram ett\r\nförslag som ligger mer i löntagarnas intresse än det\r\nsom regeringen har lagt fram?</pre><pre>Vi har vidare, Allan Larsson, sedan lång tid tillbaka\r\ni motioner formulerat ganska konkreta förslag till\r\nminskning av arbetslösheten och till hur dessa\r\nförslag skall finansieras.</pre><pre>Vad gäller den fråga som Allan Larsson ställer om\r\nhur vi ser på en garanti om rätt till arbete eller\r\nutbildning för alla råder det inget som helst tvivel\r\nom att vi är mycket positiva på den punkten och\r\ngärna skulle delta i samtal om detta. Men samtalen\r\nmåste också handla om hur man skall finansiera det\r\nhela.</pre><pre>Det litet paradoxala är att vårt parti, som tidigare i\r\nhistorien har blivit anklagat för att bedriva en\r\növerbudspolitik, i dagens läge faktiskt, kanske litet\r\ngrand på grund av den erfarenheten, är det parti\r\nsom allra mest konkret formulerar sina\r\nfinansieringsförslag. Men ibland har vi intrycket att\r\nni inte riktigt läser våra förslag, att det är ett\r\noerhört kompakt ointresse för vad vi skriver och för\r\nvad talar om i den här kammaren.</pre><pre>Mina frågor är därför: Hur ställer ni er, Allan\r\nLarsson, till våra förslag? Och till slut ännu en\r\ngång: Hur ser era långsiktiga finansieringsförslag\r\nut?</pre><pre>Anf. 6  ALLAN LARSSON (s) replik:</pre><pre>Herr talman! Det är inte någon nejsägarlinje som\r\nvi representerar, Johan Lönnroth. Vi har sagt ja till\r\natt pensionärernas pengar skall användas till\r\npensioner, icke till andra ändamål. Vi vill t.o.m. ha\r\nen lagstiftning som inskärper att pensionsfonderna\r\ninte skall vara till för att driva moderata\r\nkäpphästar. Ställer ni er bakom det?</pre><pre>Vi tycker att forskningen skall ha sina pengar, och\r\nvi har lagt fram förslag som är både uthålligare och\r\nstarkare än de som ligger på riksdagens bord.</pre><pre></pre><pre>Det är viktigt för Sverige att vi har utrymme, inte\r\nminst för den tekniska utvecklingen i landet. Där\r\nfinns intressanta uppslag som vi kan diskutera\r\nvidare.</pre><pre>När det gäller besparingar menar jag att den största\r\nbesparingen ligger i att man bryter arbetslösheten\r\noch därmed de passiva utgifterna och kostnaderna\r\nsom hör ihop med den. Att statsutgifterna skenar\r\när en följd av att arbetslösheten ökar dramatiskt.\r\nDärför kan inget besparingsprogram bli trovärdigt\r\nom man inte börjar med just detta.</pre><pre>Jag ställer därför min fråga igen, och jag riktar den\r\näven till Per-Ola Eriksson som kommer att tala\r\nsenare. Är ni beredda att som ett alternativ till de\r\nförsämringar för de arbetslösa som ni har lagt fram\r\ni stället diskutera att införa en rätt, vid t.ex. sex\r\nmånader, till tillfälligt arbete, utbildning,\r\nrehabilitering eller någon annan åtgärd för att\r\ndärigenom bryta arbetslösheten och den\r\nomfattande förtidspensionering och det\r\nsocialbidragsberoende som är en följd därav? Här\r\nfinns de stora kostnaderna.</pre><pre>Man kan studera land efter land i Europa som har\r\nhaft långtidsarbetslöshet och se hur det har gått\r\nmed deras statsfinanser. De har kört med stora\r\nunderskott. Detta måste vi undvika till varje pris,\r\noch därför ställer vi som ett första villkor i alla\r\nbesparingsprogram att det måste handla om dessa\r\nkostnader.</pre><pre>Anf. 7  JOHAN LÖNNROTH (v) replik:</pre><pre>Herr talman! När det gäller löntagarfonderna,\r\nAllan Larsson, är vi helt eniga om att de förslag som\r\nbåde ni och vi länge har fört fram om att överföra\r\npengar till pensionsfonderna är ett bättre förslag än\r\ndet som regeringen har lagt fram. Därför är det\r\nockså vårt förstahandsförslag.</pre><pre>Vad som förvånar oss är att ni i den här frågan inte\r\nvill göra som i så många andra frågor. När vi har\r\ninsett att våra förslag kommer att falla brukar vi\r\nförsöka göra det bästa möjliga av situationen och\r\ndiskutera med motståndarna och försöka förbättra\r\nderas förslag. Vi försöker blygsamt bidra till en\r\nförbättring av förslaget. Det gäller att använda\r\nlöntagarfondernas pengar till forskning. Vi vill inte\r\natt regeringen skall göra upp om ett ännu sämre\r\nförslag med Ny demokrati. Varför vill ni inte delta\r\ni de samtalen?</pre><pre>Avslutningsvis ställde Allan Larsson åter en fråga.\r\nJag har redan svarat: Ja, vi vill mycket gärna ha en\r\nsådan rätt genom lagstiftning. I våra motioner, som\r\nhar blivit avslagna i denna riksdag, har vi lagt fram\r\njust sådana förslag till en lagfäst rätt till arbete. Jag\r\nkan nu inte på rak arm säga om vi nämnde sex\r\nmånader eller inte. Det är bara att kontrollera i\r\nprotokollen från denna riksdag. Vi har lagt fram\r\nsådana här förslag och fått dem avslagna. Vi skall\r\ngärna fortsätta att diskutera sådana frågor liksom\r\nalla andra frågor som är uppe i dagens debatt.</pre><pre>Anf. 8  PER-OLA ERIKSSON (c):</pre><pre>Herr talman! Många ställer sig frågande och\r\noförstående inför vad som hänt här i riksdagen\r\nunder den gångna veckan. Det gör också jag. Jag\r\nkänner olust och är orolig för att riksdagens\r\nanseende har skadats och att människorna, inte\r\nminst ungdomarna, skall vända politiken ryggen.</pre><pre>Vi riksdagsledamöter, kvinnor och män, valda av\r\nSveriges folk för en treårig mandatperiod har fått\r\nväljarnas uppdrag att besluta om för landet viktiga\r\nfrågor. Riksdagen får därför inte göras till ett\r\npolitiskt nöjesfält med tveksamma och\r\nspektakulära inslag som bäst hör hemma på Kiviks\r\nmarknad.</pre><pre>En ledamot av denna kammare har sagt att ''politik\r\när att ljuga på ett trovärdigt sätt''. Det uttalandet\r\ngör mig upprörd. Jag undrar vad den ledamot som\r\nuttrycker sig så bygger sitt mandat på. Politik\r\nhandlar inte om lögn. Det handlar om att ha en\r\nvision, ett mål, och att driva frågor som leder till\r\nuppställda mål. Politik handlar också om att ta\r\nansvar, även för mindre populära men nog så\r\nnödvändiga åtgärder.</pre><pre>Jag ser mitt uppdrag från mina väljare som att jag\r\nskall verka för ett samhälle där ekonomi och\r\nekologi står i samklang, där alla människor har lika\r\nvärde oavsett bostadsort eller bakgrund, där\r\nrättvisa och solidaritet är honnörsord, och där vi\r\nvärnar om svaga grupper samtidigt som vi bistår\r\nmänniskor i världens fattigaste länder.</pre><pre>Den som genom taktiska och politiska manövrar\r\nförlamar riksdagens arbete och driver vårt land till\r\nnyval borde höja blicken och se vad som pågår i vår\r\nomvärld.</pre><pre>Vi nås dagligen av bilder och rapporter från\r\nblodbaden i det forna Jugoslavien. På några\r\ntimmars avstånd från Sverige råder det nästintill\r\npolitiskt och ekonomiskt kaos, vars konsekvenser\r\nvi inte kan förutse. Kanske är ett inbördeskrig\r\nhotande nära i Ryssland, med de följder detta\r\nskulle kunna få för vårt land. Att i det läget skapa\r\npolitisk oreda i vårt eget land och driva Sverige till\r\nett nyval är oansvarigt. Det är att spela hasard med\r\nsvensk ekonomi, sysselsättning och trygghet. Nu\r\nbehövs det stabilitet, ansvarstagande och\r\nledarskap.</pre><pre>Dagens situation är en riksdagskris. Den måste vi\r\nreda ut och visa att vi 349 ledamöter som valts till\r\nSveriges högst beslutande organ har vilja, mod och\r\nförmåga att samarbeta. Alla måste visa att landets\r\nväl och ve sätts före politiskt narrspel och gyckleri.</pre><pre>Tonen i den politiska debatten, som den utvecklats\r\nefter höstens breda enighet om krispaketet, gör mig\r\norolig. De hårda orden skapar bara låsningar och\r\nförgiftar debattklimatet. Tänk på det, Allan\r\nLarsson. Jag måste säga att jämfört med Allan\r\nLarssons anförande var Bo G Jenevalls anförande\r\nlågmält och hade ett stort mått av sympati över sig.</pre><pre>Herr talman! Nu behövs det ärlighet, saklighet,\r\nsamarbete och beslutsamhet -- inte nyckfullhet,\r\nsvek och taktikspel. Nävrätt får aldrig gå före den\r\nutsträckta handen och det hederliga politiska\r\nhandslaget.</pre><pre>Vi måste vidta åtgärder för att sanera ekonomin. Vi\r\nmåste skapa balans mellan privata och offentliga\r\nåtaganden och utgifter. Vi måste ge tydliga signaler\r\nom den enskilde individens skyldigheter och\r\nrättigheter. Vi måste främja en uthållig ekonomisk\r\ntillväxt. Vi måste främja satsningar som skapar\r\narbete och fortsatt välstånd i hela vårt land.</pre><pre>Läget för Sveriges ekonomi är allvarligt. Därom\r\nråder inget tvivel. Budgetunderskottet för\r\ninnevarande år uppgår i dag till närmare 200\r\nmiljarder kronor. Enbart räntan på statsskulden\r\nkostar 160 000 kr per minut. Flera hundra tusen\r\nmänniskor går utan arbete. Inom industrisektorn\r\nhar närmare 200 000 jobb försvunnit sedan 1989.\r\nNu är det dags att återindustrialisera Sverige.</pre><pre>Banksystemet är i kris, och fastighetsmarknaden\r\nhar mer eller mindre kollapsat efter 1980-talets\r\növerhettning och inflationsekonomi.</pre><pre>Det höga ränteläget som tynger oss slår undan\r\ngrunden för många enskilda och för småföretag. En\r\nlägre ränta är därför önskvärd, men räntan blir inte\r\nlägre av turbulensen i riksdagen och Ny demokratis\r\nolika turer och besked. I stället stiger nu räntorna,\r\noch kronans värde försämras. Omvärldens\r\nförtroende för Sverige naggas också i kanten.\r\nExportföretagen tar inte hem sina pengar till\r\nSverige på grund av den osäkerhet som råder i\r\nlandet.</pre><pre>Det finns många positiva exempel på goda och\r\nplanerade investeringar i näringslivet runt om i vårt\r\nland. Det finns mängder av idéer och mycket\r\nkreativitet hos våra småföretagare. Dessa kreativa\r\nidéer kan skapa ny sysselsättning och jobb i hela\r\nlandet. Det finns företag som planerar hemtagning\r\nav industriproduktion som nu sker på annat håll i\r\nvärlden. Exportföretagen kan visa på ökad export\r\noch en stegvis förbättrad lönsamhet. Det ger ännu\r\ninte utslag i nya jobb, men lägger en god grund för\r\nframtiden och för att det skall skapas nya jobb när\r\nkonjunkturen vänder uppåt.</pre><pre>Mot den bakgrunden är det viktigt att vi i stället för\r\npolitisk oreda skapar lugn och ordning så att\r\ninvesteringarna inte avstannar. Målet måste vara\r\natt återskapa tillväxt i ekonomin och att skapa\r\nutveckling och framtidstro i Sverige.</pre><pre>Det behövs en bred parlamentarisk samling för att\r\nlösa de allvarliga problemen landet befinner sig i\r\noch för att genomföra nödvändiga reformer,\r\nbesparingar och inkomstförstärkningar. Siktet\r\nmåste vara inställt på att skapa en grund för fortsatt\r\nsvenskt välstånd, även in på 2000-talet, för våra\r\nbarn och barnbarn.</pre><pre>De åtgärder som behöver vidtas får inte ytterligare\r\nförsämra det höga budgetunderskottet -- tvärtom.\r\nSyftet måste vara att långsiktigt skapa balans i den\r\nsvenska ekonomin. Plus och minus måste gå ihop i\r\nekonomin och i allt ekonomiskt tänkande.</pre><pre>Vid förra veckans behandling av finansutskottets\r\nbetänkande om den ekonomiska politiken och\r\nbudgetregleringen återremitterades ärendet till\r\nfinansutskottet.</pre><pre>Efter den förnyade beredningen i utskottet kvarstår\r\nfaktum att regeringen, i finansutskottet, har\r\nmajoritet för sin ekonomiska politik.\r\nOppositionspartierna har inte kunnat visa på en\r\ngemensam politik gentemot den politik som\r\nregeringen företräder. Jag ber därför att få yrka\r\nbifall till utskottets hemställan i betänkandet och\r\navslag på samtliga reservationer och den särskilda\r\nmeningsyttringen.</pre><pre>Om regeringen i dag får stöd för sin ekonomiska\r\npolitik, vilket jag hoppas, måste det leda till att\r\nkommande beslut här i kammaren ligger i linje med\r\nde ekonomiska riktlinjerna som framgår av\r\nfinansutskottets betänkande.</pre><pre>Riktlinjerna är inte tillfälliga. De gäller inte bara i\r\ndag eller under den här veckan. De gäller för det\r\nfortsatta arbetet i riksdagen under vårsessionen och\r\när en del i en långsiktig strategi för att ta Sverige ur\r\nde ekonomiska problemen. Det innebär att\r\nefterföljande beslut här i riksdagen måste stämma\r\növerens med regeringens ekonomiska riktlinjer.\r\nDen som inte har förstått det bör ta sig en\r\ntankeställare. Beslut som innebär avsteg från dessa\r\nriktlinjer skulle skapa kaos.</pre><pre>Under överläggningarna i finansutskottet --\r\növerläggningar som för övrigt var utomordentligt\r\nstimulerande och kreativa -- framfördes ett antal\r\nförslag med syfte att stimulera efterfrågan och\r\nförbättra sysselsättningen. Förslag om att\r\nlångsiktigt minska de offentliga utgifterna\r\nframfördes också. Åtgärder med den inriktningen\r\nfinns också i propositioner och motioner till\r\nriksdagen, och de är nu föremål för behandling i\r\nriksdagens olika utskott.</pre><pre>Det råder, för mig, inte det minsta tvivel om\r\nbehovet av åtgärder för att bekämpa\r\narbetslösheten. På den punkten råder det för övrigt\r\ninget tvivel från något regeringsparti heller. Redan\r\nnu är regeringens arbetsmarknadspolitiska\r\nåtgärder mer omfattande än någonsin. För att\r\nbekämpa den höga arbetslösheten och bereda\r\nmänniskorna meningsfull sysselsättning och\r\nutbildning krävs faktiskt en rad nya åtgärder. Men\r\nvi måste också tänka i nya banor och inte enbart\r\nförlita oss till de traditionella\r\narbetsmarknadspolitiska åtgärderna. Jag sade\r\ntidigare att vi måste återindustrialisera Sverige. Vi\r\nmåste finna former som gör att vi snabbt kan få en\r\nökad industriproduktion i vårt land.</pre><pre>Under överläggningarna i utskottet har\r\nsocialdemokraterna framfört ett antal förslag med\r\nbl.a. ökade anslag till AMS, fler gymnasieplatser\r\noch tidigareläggning av väg- och järnvägsprojekt.\r\nEn del av dessa förslag uppfylls redan genom de\r\npropositioner som ligger på riksdagens bord.\r\nDessutom arbetar regeringen med konkreta förslag\r\nsom skall föreläggas riksdagen under våren.</pre><pre>När det gäller väg- och järnvägsinvesteringarna\r\ngenomförs nu stora satsningar. Jag vill erinra om att\r\nenbart på infrastruktursidan satsas innevarande år\r\n13 miljarder kronor. Det är mer än tre gånger så\r\nmycket som under den tid socialdemokraterna\r\nhade regeringsansvaret. Dessutom har regeringen\r\nlagt fram ett offensivt program för\r\ninfrastrukturinvesteringar på totalt 98 miljarder\r\nkronor under den kommande tioårsperioden. Det\r\nkommer att främja tillväxt och sysselsättning. Flera\r\nandra förslag för att främja investeringar,\r\nutbildning och forskning behandlas för närvarande\r\nav riksdagens utskott.</pre><pre>För att man skall få balans i statens finanser behövs\r\nbesparingar. Regeringen har därför angett behovet\r\ntill ca 12 miljarder för nästa budgetår.</pre><pre>När socialdemokraterna presenterade sin\r\nekonomiska motion i januari accepterades nivån,\r\nmen inte de konkreta förslagen. I februari\r\nefterlyste jag den socialdemokratiska sparlistan.\r\nDen kom inte. Förra veckan gjorde jag en ny\r\nefterlysning. Den kom inte då heller. Det är inte\r\nbara jag som väntar på svaret. Jag noterade när jag\r\nsåg en TV-sändning för en tid sedan om den\r\nsocialdemokratiska partisekreteraren som reste i\r\nlandet att också de socialdemokratiska\r\nmedlemmarna och väljarna väntar på svaret. Min\r\nfråga blir därför: När kommer den\r\nsocialdemokratiska sparlistan? Kan Allan Larsson i\r\ndag säga hur man skall uppnå 12 miljarder kronor?</pre><pre>Det var de frågor jag ville ha svar på.</pre><pre>Allan Larsson tyckte att det här lät som en gammal\r\nrefräng. Jag måste säga att Allan Larssons\r\nanförande lät som en raspig 78-varvare.</pre><pre>Vi har tidigare hört att socialdemokraterna skall ge\r\nbesked i maj. Nu talade Allan Larsson om att\r\nbeskeden kommer i god tid före maktskiftet;\r\nbeskeden skjuts alltså på framtiden. Den berömda\r\nAllan Larssonska vändpunkten har kommit\r\ntillbaka.</pre><pre>I dag kan vi alltså inte få något besked. Vad Allan\r\nLarsson sade var att socialdemokraterna i dag inte\r\nhar någon sammanhållen ekonomisk politik. Vi får\r\nvänta och se. Det finns en pjäs som heter I väntan\r\npå Godot. Det verkar som om Allan Larssons\r\npolitik är i väntan, men på vad då?</pre><pre>(Applåder)</pre><pre>Odd Engström, den socialdemokratiske\r\nhedersmannen och missionären, sade strax efter\r\nvalet 1991 att den regering som då bildades, med\r\nstöd av den riksdagssammansättning som nu finns,\r\nkommer att sitta länge. Han spådde att den skulle\r\nsitta till 1999. I dag gav Allan Larsson beskedet att\r\nhan i god tid före nästa regimskifte skulle ge besked\r\nom besparingarna. Skall jag tolka det så att Allan\r\nLarsson kommer att svara på min fråga 1998?</pre><pre>Lindbeckkommissionen presenterade sitt\r\nbetänkande förra veckan. Flera av kommissionens\r\nförslag överensstämmer med regeringens politik\r\noch ligger i linje med de ekonomiska riktlinjerna.\r\nDet gäller målet om prisstabilitet, riksbankens\r\nräntepolitik, arbetsmarknadspolitiken,\r\nsocialförsäkringarna och infrastrukturen. Det finns\r\nockså förslag som jag inte håller med om, t.ex.\r\nbegränsningen av den politiska demokratin och\r\nstörre klasstorlekar. Kommissionen föreslog också\r\nen förbättrad journalistutbildning, men, fru\r\ntalman, med hänsyn till vad som hände under 1980-\r\ntalet och det som hänt inom banksektorn är det väl\r\nnärmast en bättre ekonomiutbildning som borde\r\neftersträvas.</pre><pre>Finansutskottet förutsätter i sitt betänkande att\r\nLindbeckkommissionens förslag och de förslag och\r\nidéer som framkom under utskottets beredning\r\nkommer att bli föremål för fortsatt granskning och\r\növerläggningar mellan riksdagens partier. Arbetet\r\nskall fortsättningsvis bedrivas så, att det tar sikte på\r\nregeringens kompletteringsproposition.</pre><pre>Det har framförts förslag om att en\r\nkristidskommission borde bildas. Jag tycker\r\npersonligen att finansutskottet kan fylla den\r\nfunktionen. Finansutskottet beslutade därför i går\r\natt genomföra en offentlig hearing om bl.a.\r\nLindbeckkommissionens förslag. Vi tillsatte en\r\nberedningsgrupp bestående av företrädare för alla\r\npartier för att förbereda denna hearing. Vi\r\nbeslutade att tillsätta gruppen, och snart skall vi\r\nutse ledamöterna. Gruppen skall arbeta med\r\nhearingen och en del andra frågor.\r\nBeredningsgruppen skall också överväga på vilket\r\nsätt överläggningarna mellan partierna skall ske\r\ninför det fortsatta arbetet i riksdagen för att skapa\r\nbred parlamentarisk samling.</pre><pre>Jag är övertygad om att riksdagen, om alla bjuder\r\ntill, har förmågan att lösa de problem vi står inför.\r\nI uppgörelsen mellan regeringen och\r\nsocialdemokraterna i höstas skapades enighet.\r\nUppgörelsen om ett s.k. ROT-program, som jag\r\nsjälv medverkade till, är ett annat exempel. Det\r\nvisar på möjligheten och förmågan att åtgärda\r\nproblem, bara vi inte lamslås av taktiskt, politiskt\r\nspel.</pre><pre>Fru talman! Vi står inför en mycket spännande\r\nutmaning i svensk politik; en utmaning som kräver\r\nen nödvändig förnyelse av den offentliga sektorn\r\noch transfereringssystemen. Samordningen inom\r\nsocialförsäkringssystemen måste fortsätta.\r\nArbetslinjen skall gälla i arbetsmarknadspolitiken.\r\nFramför allt måste vi se till att dagens\r\nungdomsgeneration inte blir en förlorad generation\r\npå arbetsmarknaden. Ungdomspraktikplatserna,\r\nsom är ett led i att skapa trygghet för ungdomarna,\r\när ett viktigt inslag.</pre><pre>Expansionen inom den konkurrensutsatta sektorn\r\nmåste fortsätta och främjas. Egenföretagare och\r\nfåmansföretag måste få förbättrade villkor. Sverige\r\nskall bli Europas bästa småföretagarland. Fortsatt\r\ninflationsbekämpning i kombination med en politik\r\nsom bidrar till sänkta räntor ger företag, kommuner\r\noch enskilda incitament att investera.</pre><pre>Genom ökade satsningar på infrastruktur,\r\nforskning och utbildning skapar vi förutsättningar\r\nför att Sverige skall försvara platsen som en ledande\r\nindustrioch välfärdsnation. Med en ekonomi i\r\nbalans kan vi skapa nya och trygga arbetstillfällen,\r\nrättvis fördelning av välfärden, låg inflation och en\r\nuthållig ekonomisk tillväxt med miljöhänsyn. Det\r\nger sedan uthålligt lägre räntor till gädje för\r\nföretagen, bönderna, villaägarna,\r\nbostadsrättsinnehavarna och hyresgästerna.</pre><pre>Vi måste ha en sund ekonomi för att våra barn skall\r\nkunna få en bra utbildning, pensionärerna en bra\r\npension, sjuka och handikappade en bra vård och\r\nomsorg. Människorna skall ha arbete i såväl Kiruna\r\nsom Skanör, i storstad och på landsbygd.</pre><pre>Låt oss ta vara på möjligheterna och värna om det\r\nhär landet och bygga något gemensamt för\r\nframtiden.</pre><pre>(Applåder)</pre><pre>Anf. 9  ALLAN LARSSON (s) replik:</pre><pre>Fru talman! Per-Ola Eriksson är inte bara\r\nordförande i finansutskottet, utan också\r\nrepresentant för väljarna i Norrbotten. Därför\r\nfinns det anledning att ställa frågan: Hur kommer\r\nNorrbotten att påverkas av den politik som de\r\nborgerliga partierna tänker rösta igenom i dag?</pre><pre>Jag har tittat på länsarbetsnämndens prognos för\r\narbetsmarknaden i Norrbotten. Det är en mörk bild\r\nav framtiden. Den visar att sysselsättningen\r\nminskar med ytterligare 3 500 personer fram till\r\nnästa sommar. Den största minskningen sker inom\r\nbyggindustrin och den offentliga sektorn.\r\nArbetslösheten kommer att öka till 15 000; nästan\r\nvar femte av Norrbottens vuxna befolkning står då\r\nutanför den ordinarie arbetsmarknaden.</pre><pre>Per-Ola Eriksson har nu så varmt talat för\r\nModeraternas ekonomiska politik. Det är en\r\npolitik som skapar arbetslöshet i hela landet, men\r\nsärskilt i Norrbotten, och som slår hårt mot de\r\nsmåföretag som Per-Ola Eriksson också talar varmt\r\nför.</pre><pre>Var har Per-Ola Eriksson sin lojalitet? Hos Carl\r\nBildt och Moderaterna, eller hos norrbottningarna,\r\ndär var femte snart står utanför den ordinarie\r\narbetsmarknaden?</pre><pre>Per-Ola Eriksson tror att förslaget om att försämra\r\nde ekonomiska villkoren för dem som är arbetslösa\r\neller arbetsskadade eller har slitit hårt i ett långt\r\narbetsliv är ekonomisk politik. Om det är det som\r\när ekonomisk politik, måste jag erkänna att Per-\r\nOla Eriksson är världens bäste ekonomiska\r\npolitiker. Men då måste också Per-Ola Eriksson\r\nkunna förklara för oss som inte är lika stora stjärnor\r\nhur dessa åtgärder kan lösa det grundläggande\r\nekonomiska problemet, nämligen att öka\r\nköpkraften och därmed skapa nya arbetstillfällen i\r\nNorrbotten och hela landet.</pre><pre>Sedan vill jag påminna om min fråga. Tydligen\r\nfanns det inte plats för ett svar på den i Per-Ola\r\nErikssons i förväg skrivna anförande. Den största\r\nbesparing vi kan göra är ju att bryta arbetslösheten,\r\nså att människor inte behöver utnyttja A-kassan,\r\nbli beroende av socialhjälp eller bli\r\nförtidspensionärer. Därför är detta det avgörande\r\ntestet på om man kan och förmår spara i de\r\noffentliga utgifterna.</pre><pre>Är ni beredda att som alternativ till försämringar i\r\nA-kassan diskutera frågan om den enskildes rätt att\r\nfå ett tillfälligt arbete, att få utbildning eller\r\nrehabilitering eller att bli föremål för annan åtgärd?\r\nDet är det som allt arbete när det gäller besparingar\r\negentligen handlar om.</pre><pre>Anf. 10  PER-OLA ERIKSSON (c) replik:</pre><pre>Fru talman! I sitt inledningsanförande talar Allan\r\nLarsson om att Ny demokrati gjorde en kupp förra\r\nveckan, då det blev återremiss till finansutskottet.\r\nMen Socialdemokraterna och Allan Larsson deltog\r\ni det arbetet, och därför kan jag beteckna Allan\r\nLarsson som en kuppmakare med tanke på vad som\r\nhänt därefter.</pre><pre>Det vi har upplevt under de senaste åren -- jag\r\ntänker på utslagningen av arbetsplatser inte bara i\r\nmitt eget län utan också på andra ställen runt om i\r\nlandet -- är svåra sviter av den inflationsekonomi\r\nsom präglade 1980-talets ekonomiska politik. Det\r\nvar nämligen under 1980-talet som vi fick\r\nproblemen i ekonomin. Det var överhettningen.\r\nDet var övertaget. Det var de starkt stigande\r\nlönerna -- samtidigt som vi inte hade en\r\nmotsvarande produktion. Det var de olika\r\nvälfärdsmål som vi kostade på oss utan att ha en\r\nproduktion som växte i samma takt. Det var\r\ninflationen. Det var skatteökningarna. Det var då\r\nproblemen skapades. Inflationen dolde delvis\r\nproblemen. Men de kom i dagen när Allan Larsson\r\nlämnade finansministeriet.</pre><pre>Nu tvingas regeringspartierna och hela svenska\r\nfolket att bära arvet från 1980-talet. Det som Allan\r\nLarsson i dag har presenterat i sitt\r\ninledningsanförande och även senare i debatten är\r\nen nygammal variant från 1980-talets politik. Men\r\nden valde väljarna bort i september 1991, och den\r\nvill väljarna inte ha tillbaka. De vill inte se\r\ninflationsekonomin, spekulationsekonomin,\r\nkomma tillbaka, för det är den som har fördärvat\r\nsvensk ekonomi.</pre><pre>När vi nu skall värna jobben är det viktigt att\r\nframhålla att de som har jobb borde bära en större\r\nbörda. Jag vill fråga Allan Larsson: Av vilken\r\nanledning är Allan Larsson och\r\nSocialdemokraterna inte beredda att låta dem som\r\nhar ett arbete betala en högre ersättning till A-\r\nkassan, så att vi därmed får resurser för att hjälpa\r\ndem som saknar arbete samt resurser för de\r\nmänniskor som står i arbetslöshetskön? Är det inte\r\nrättvist att den som har ett arbete hjälper den som\r\ninte har ett arbete? Hur är det, Allan Larsson, med\r\nrättvisan i de socialdemokratiska leden?</pre><pre>Anf. 11  ALLAN LARSSON (s) replik:</pre><pre>Fru talman! Jag tycker att den frågan kan föras\r\ntillbaka till Per-Ola Eriksson. I går bildade ju de\r\nborgerliga i skatteutskottet en nejsägarkoalition\r\noch gick emot förslaget om att de som har goda\r\ninkomster skall vara med och betala. Tänker Per-\r\nOla Eriksson ta upp en diskussion om en ändring i\r\ndet avseendet?</pre><pre>I höstas träffade vi en överenskommelse om att\r\negenavgifterna skulle läggas till sjukförsäkringen --\r\nicke till arbetslöshetsförsäkringen. Jag kommer att\r\nbetrakta sådana inslag som Per-Ola Eriksson talar\r\nom som ett brott mot den överenskommelse som vi\r\nträffade i höstas och som handlar om att bygga upp\r\nen ny finansiering för sjukförsäkringen.</pre><pre>Per-Ola Eriksson talar om en kupp. Han använder\r\nordet kuppmakare. Om det är det språkbruk som\r\nPer-Ola Eriksson tänker använda när det gäller oss\r\nSocialdemokrater samtidigt som han vänslas med\r\nNy demokrati, tror jag att svenska allmänheten har\r\nanledning att känna djup oro för vad som pågår här\r\ni riksdagen. Tänk er noga för! Sverige behöver mer\r\nav samarbete och mindre av konflikt. Det behövs\r\nen ny politik. Det behövs insatser för arbete. Det\r\när det vi står för. Försök inte behandla oss eller de\r\nförslag som vi lägger fram och den opinion som vi\r\nrepresenterar på det här sättet! Det är nämligen\r\ninte till gagn för landet.</pre><pre>Så något om inflationen. Jag vet inte om Per-Ola\r\nEriksson minns det, men för två år sedan åstadkom\r\nvi den viktigaste insatsen mot inflationen, nämligen\r\nstabiliseringsavtalet. Det var ett samarbete mellan\r\narbetsmarknadens parter som vi tog initiativ till.\r\nDär skall jag ge Centern ett erkännande, som stod\r\nupp för detta. Olof Johansson personligen gjorde\r\nen viktig insats i det arbetet. Det var det som gjorde\r\natt inflationen minskade. Carl Bildt och\r\nModeraterna försökte sabotera -- det var det som\r\nvar det viktiga inslaget för att få ner inflationen.</pre><pre>Sedan vill jag säga något om besparingarna. Nästa\r\nvecka skall vi ju ta ställning till förslag om hårda\r\nåtgärder som drabbar de arbetslösa. Det gäller en\r\nlång rad försämringar. Jag har undrat vad syftet\r\negentligen är. Samtidigt pågår ju något annat här i\r\nriksdagen och i regeringskansliet. Dels späder man\r\npå med nya stora utgifter i fråga om jordbruket,\r\ndels pågår en diskussion om vårdnadsbidrag. Det\r\nhandlar alltså om en reform som innebär att ett nytt\r\nbidragssystem skapas som gör det mindre lönsamt\r\natt arbeta.</pre><pre>Därför frågar jag: Är de här förslagen inte till för\r\natt förbättra statsfinanserna utan för att ni skall\r\nkunna finansiera de åtgärder som uppenbarligen är\r\nnyckeln till att regeringen kan hänga ihop -- dvs.\r\njordbrukspolitiken och vårdnadsbidragen?</pre><pre>Anf. 12  PER-OLA ERIKSSON (c) replik:</pre><pre>Fru talman! Allan Larsson frågade i sin senaste\r\nreplik var jag har min lojalitet. Svaret är: Min\r\nlojalitet har jag i Centerpartiet, hos mina väljare\r\noch i den politik som skapar en positiv framtid för\r\nSverige. Min lojalitet har jag också i mitt eget\r\nhemlän, Norrbottens län. Jag lider med de\r\nmänniskor som i dag är drabbade av sviterna från\r\n80-talets inflationsekonomi i och med att\r\narbetsplatser slagits ut. Jag lider även med de\r\nmänniskor som tvingades flytta från hemlänet\r\nunder den tid då Socialdemokraterna hade\r\nregeringsansvaret. Flyttlass efter flyttlass gick från\r\nglesbygdsområden till storstadsområden, vilket\r\nlivligt applåderades av det socialdemokratiska\r\npartiet.</pre><pre>Jag ger Allan Larsson rätt på en punkt:\r\nStabiliseringsavtalet var en riktig åtgärd som bidrog\r\ntill en nedkylning och till att en lugn avtalsrörelse\r\nskapades. Krisuppgörelsen i höstas mellan\r\nregeringspartierna och Socialdemokraterna var\r\nockså en riktig åtgärd. Det var ett konstruktivt sätt\r\natt samarbeta och ta itu med svåra problem.</pre><pre>Visserligen har Allan Larsson inte rätt till\r\nytterligare replik just nu, men senare kan han\r\nkanske ge ett svar på följande fråga: Är\r\nSocialdemokraterna beredda att gå vidare och att\r\nta gemensamma tag -- att ta den utsträckta handen\r\noch göra det politiska handslaget -- för att skapa\r\nstabilitet, sammanhållning och en handlingskraftig\r\nriksdag?</pre><pre>Vidare förvånar det mig att Allan Larsson tar upp\r\nfrågan om vårdnadsbidraget. Det är ju så många\r\nmänniskor runt om i vårt land som i dag inte får ett\r\nenda öre för vård av sina barn. Oavsett var i landet\r\nman bor, oavsett föräldrarnas inkomster osv. vill\r\njag se till att alla barn behandlas lika. Vi kan skapa\r\nen rättvis familjepolitik genom ett vårdnadsbidrag.\r\nEn familjepolitisk reform med den inriktningen är\r\nfördelningspolitiskt riktig. Det är fråga om en\r\nsolidaritetsåtgärd.</pre><pre>Fru talman! Något unikt hände i Sveriges riksdag\r\ntidigare i dag. Det var när Allan Larsson skulle ge\r\nbesked om besparingar i god tid före nästa\r\nmaktskifte -- som, om man får tro Odd Engström,\r\nkommer 1999.</pre><pre>Svaret från Allan Larsson blev att han inte hade\r\nnågot besked. Beskedet skulle skjutas på\r\nframtiden. Jag noterade det fnitter och det skratt\r\nsom bröt ut i kammaren. Allan Larsson är inte känd\r\nför att vara någon humorist. Och, fru talman, det\r\när fösta gången som jag hört någon skratta åt Allan\r\nLarsson.</pre><pre>(Applåder)</pre><pre>Talmannen anmälde att Allan Larsson anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 13  Statsminister CARL BILDT (m):</pre><pre>Fru talman! Jag tror att vi alla har tyckt att det har\r\nvarit intressant att följa debatten mellan\r\nföreträdare för olika partier för majoritetslinjen\r\noch de olika reservanterna i finansutskottet. Det\r\nsom var speciellt uppmuntrande att höra var den\r\nkonstruktiva öppenhet som fanns i inlägg från så\r\nolika håll som från Bo G Jenevalls och Johan\r\nLönnroths håll.</pre><pre>Bakgrunden till dagens debatt är väl känd. Jag\r\ntänker på det taktiserande som\r\noppositionspartierna hemföll till här i kammaren i\r\nonsdags i förra veckan.</pre><pre>Socialdemokraterna lät sig lockas av\r\nnydemokraterna till en återförvisning till\r\nfinansutskottet av betänkandet om den\r\nekonomiska politiken. Det var ingenting som\r\nSocialdemokraterna själva hade hittat på. Tidigare\r\nhade man talat om hur bråttom det var att fatta\r\nbeslut, inte minst mot bakgrund av arbetslösheten i\r\nbyggbranschen.</pre><pre>Men stundens frestelse att ställa till förtret blev de\r\nsocialdemokratiska företrädarna övermäktig när\r\nnydemokraterna bjöd upp till denna taktiska dans.\r\nHedrande var det inte.</pre><pre>Styrkta av den framgång som Socialdemokraterna\r\ngav dem gick Ny demokrati åstad och röstade mot\r\nsin egen politik och mot en träffad uppgörelse om\r\nbesparingar i delpensionen. Det som då inträffade\r\nvar någonting alldeles unikt.</pre><pre>Ny demokrati röstade medvetet mot sin egen\r\nmotion, mot sin egen politik och mot vad partiets\r\nföreträdare i utskottet hade varit med och träffat en\r\nuppgörelse om. Detta gör man i en fråga där\r\nregeringspartierna avsevärt ansträngt sig för att i\r\nöppen och konstruktiv anda gå just Ny demokrati\r\ntill mötes.</pre><pre>Agerandet har försvarats med att det var en taktisk\r\nmanöver, ett taktiskt spel för att få inflytande. Men\r\ndet som hände var att Ny demokrati röstade mot ett\r\nförslag som man haft inflytande över. Nu röstade\r\nman i stället med Socialdemokraterna. Som taktik\r\nvar det nog inte så briljant.</pre><pre>För regeringen var slutsatsen av detta agerande\r\nuppenbar. En ny situation riskerar att uppstå i\r\nSveriges riksdag. Om Socialdemokraterna och Ny\r\ndemokrati tillsammans med Vänsterpartiet har en\r\ngemensam uppfattning om hur den ekonomiska\r\npolitiken skall läggas upp kan de när som helst\r\növerta regeringsansvaret.</pre><pre>Men så är det ju inte. De har diametralt motsatta\r\nuppfattningar. De har bara kunnat enas om att säga\r\nnej. Nu erbjuder situationen endast två lösningar:\r\nAntingen håller oppositionen fast vid sitt nej -- då\r\nkan riksdagen inte lägga fast någon ekonomisk\r\npolitik och då måste väljarna få möjlighet att säga\r\nsitt igen -- eller så säger oppositionen ja till sina\r\negna förslag. Mer behövs det inte för att regeringen\r\nskall få stöd här i kammaren för sin politik.</pre><pre>Regeringen är inte beroende av aktivt stöd från\r\nnågot oppositionsparti. Men regeringen är\r\nberoende av att oppositionen inte förenar sig i en\r\nallians av nej-sägare. Om så blir fallet, dvs. om\r\noppositionen avvisar regeringens förslag till\r\nriktlinjer för den ekonomiska politiken uppstår en\r\ni grunden ny parlamentarisk situation. Det var inte\r\nden som väljarna röstade fram för 18 månader\r\nsedan, tvärtom. Svenska folket röstade då för\r\nförändring. Men väljer oppositionen att gå vidare\r\nmed att blockera, då blockeras den nödvändiga\r\nkursomläggning av en majoritet här i kammaren,\r\nen kursomläggning som väljarna ville ha.</pre><pre>Jag gav därför beskedet, som är förankrat hos\r\nsamtliga regeringspartier: fälls regeringens förslag\r\nom riktlinjer för den ekonomiska politiken avser\r\nregeringen att förordna om extraval. Det beskedet\r\nger jag också här och nu. Låt ingen som helst\r\noklarhet råda på denna punkt.</pre><pre>Fru talman! Den senaste veckan har, försiktigt\r\nuttryckt, inte varit någon bra vecka för Sverige. Jag\r\ntror att vi alla är medvetna om att den har inneburit\r\natt förtroendet för politiken, riksdagen och de\r\nenskilda partierna har rubbats. Vi vet att\r\nförtroendet till förmågan att samlas till kraftfulla\r\nåtgärder för att fullfölja den ekonomiska politiken,\r\nför att ta itu med problemen, också har minskat.\r\nHöjda räntor och en fallande kronkurs bär tyvärr\r\ntydligt vittnesbörd.</pre><pre>Priset har varit högt. Jag fruktar att det, även om\r\ndagens beslut skapar förutsättningar -- jag hoppas\r\ninnerligt det -- kommer att ta tid att vinna åter vad\r\nsom förlorats. Men det måste ske. Jag hoppas\r\ninnerligt att de som skapade denna kris kommer att\r\nha lärt av det som inträffat, att det nu här i\r\nriksdagen skall vara slut på att ständigt säga nej, att\r\ndet också skall vara möjligt för ett oppositionsparti\r\natt säga ja till åtgärder som alla innerst inne faktiskt\r\ninser är nödvändiga.</pre><pre>Det är nämligen hög tid för ansvarstagande och\r\nsamverkan här i riksdagen kring den politik som\r\nkrävs för att få fram nya jobb, nya företag, ny\r\ntillväxt och ny välfärd. Vi har den möjligheten. Låt\r\noss då inte spela bort den!</pre><pre>Förra tisdagen presenterade den oberoende\r\nekonomikommissionen under professor Assar\r\nLindbeck sin rapport. Den visar hur den djupa\r\nekonomiska krisen har sina rötter i två decennier av\r\nfelsteg och misslyckanden. Vi skall inte nu i denna\r\nkammare fördela ansvaret. Det delas av många.\r\nMen vi skall vara medvetna om slutsatsen. Förmår\r\nvi inte att lära av de misstag som är begångna under\r\nde två senaste decennierna kan vi inte klara krisen.\r\nKan vi lära av misstagen begångna i det förflutna\r\nhar vi goda möjligheter.</pre><pre>Kommissionen konstaterar att dagens djupa\r\nekonomiska problem bara kan övervinnas genom\r\nen handlingskraftig politik inriktad på hela\r\nnationens långsiktiga intressen. Genom sin analys\r\noch sina rekommendationer är kommissionen ett\r\nstarkt stöd för den huvudinriktning som regeringen\r\nhar gett den ekonomiska politiken under den halva\r\nmandatperiod som nu ligger bakom regeringen.</pre><pre>Det regeringen under dessa 18 månader hitintills\r\ngjort är att regeringen har lagt en god grund för ett\r\nbättre Sverige. Lindbeckkommissionen talar om de\r\nljuspunkter -- inte så få -- som finns och som\r\nkommer att bli allt tydligare. Men det kräver att\r\npolitiken fullföljs med en målmedvetenhet och\r\nstyrka.</pre><pre>Vi har all anledning att tro att vi kommer att lyckas\r\natt återupprätta Sverige som ett land med stark\r\nekonomi, tryggade jobb och väl grundad\r\nframtidstro. De som vill kasta in handuken för\r\nSverige har fel. Och vi skall också visa att de har fel.</pre><pre>Att ta sig igenom detta sker inte omedelbart, och\r\ndet sker aldrig någonsin om vi inte här i riksdagen\r\nhar förmågan att fatta också sådana beslut som inte\r\nnödvändigtvis är populära för dagen. Men vi\r\nbefinner oss på rätt väg. Det är det alldeles\r\navgörande.</pre><pre>Alla vet att denna regering är öppen för samtal och\r\nsamverkan här i riksdagen. Det har inte främst med\r\ndet parlamentariska läget att göra, utan det har sin\r\nbakgrund i att vi genuint tror att den stabilitet som\r\nett brett samförstånd och som impopulära beslut\r\nger skulle vara bra för Sverige, och bra för våra\r\nmöjligheter att få ordning på vår ekonomi.</pre><pre>Vi har vid åtskilliga tillfällen visat vår vilja till\r\nsamtal och samförstånd. Här i riksdagen har\r\nträffats betydelsefulla uppgörelser mellan\r\nregeringspartierna och såväl socialdemokrater --\r\njag tänker på höstens två stora, viktiga\r\nuppgörelser -- som nydemokrater, där ett flertal\r\nolika exempel skulle kunna anföras.</pre><pre>Vinner finansutskottets betänkande riksdagens\r\nbifall, kommer vi att gå vidare med de samtal\r\nmellan riksdagens partier om den ekonomiska\r\npolitikens vidare inriktning inför\r\nkompletteringspropositionen som\r\nutskottsmajoriteten talar om.</pre><pre>Vi kommer att föra dessa samtal -- som vanligt, höll\r\njag på att säga -- i öppen och förtroendefull anda,\r\ninte genom att hota och vara ultimativa, utan för att\r\nnå fram till gemensamma lösningar. Det vore en\r\nstyrka för Sverige om det visade sig vara möjligt.</pre><pre>Vad som hitintills under vårriksdagen har blockerat\r\nmöjligheterna till samförstånd har inte varit\r\nregeringens ovilja, utan det har varit oppositionens\r\noförmåga. Jag tänker då på det viktiga och svåra\r\narbetet att spara i statens utgifter. Det har man gång\r\npå gång försökt blockera -- det som har varit\r\nnödvändigt.</pre><pre>Jag blir nog trodd om jag säger att vi inte lägger\r\nfram sparförslagen därför att vi tror att de är någon\r\ngenväg till kortsiktig popularitet. Det är de\r\nnämligen inte. De duger föga om det skulle vara\r\nsyftet. Vi lägger fram dem därför att vi vet, är\r\növertygade om, att Sveriges ekonomiska situation\r\nkräver det.</pre><pre>Lindbeckkommissionen har också med stor kraft\r\nbekräftat den slutsatsen, för alla som har förmågan\r\noch viljan att höra.</pre><pre>Vi har också -- det är bra -- kunnat konstatera att\r\noppositionspartierna håller med oss, i princip, på\r\nden punkten.</pre><pre>Det är bra att Socialdemokraterna nu talar om att\r\ndet måste fattas beslut om besparingar på ca 12\r\nmiljarder kronor fr.o.m. det kommande\r\nbudgetåret. Det är bra att de säger det, men det är\r\nsvagt att de ännu inte har kunnat gå från princip till\r\npraktik och inte gett ett enda besked om hur de\r\nhade tänkt sig att detta skulle gå till.</pre><pre>Och intill dess att så är fallet står\r\nSocialdemokraterna de facto utan en\r\nsammanhängande ekonomisk politik. Detta har\r\nbekräftats under den föregående debatten av Allan\r\nLarsson, som uttryckligen har sagt att\r\nsocialdemokratin icke i dag är redo att regera\r\nlandet. I väntan på vad då? Den frågan kommer att\r\nleva länge. Detta inger inte förtroende.</pre><pre>Nydemokraterna å sin sida talar om långt större\r\nbesparingar. Samtidigt går de gång efter gång i\r\ndenna kammare samman med Socialdemokraterna\r\nför att bara säga nej.</pre><pre>Jag säger inte att den ekonomiska politiken bara\r\nbestår i att spara i de statliga utgifterna -- långt\r\ndärifrån. På viktiga områden har regeringen bara\r\nunder de senaste veckorna lagt fram förslag till de\r\noffensiva framtidssatsningar på viktiga områden\r\nsom Sverige har väntat alldeles för länge på, sedan\r\n70- och 80-talet. Nu finns möjligheterna. Nu har vi\r\nlagt fram förslagen.</pre><pre>Jag tänker på det stora lyftet för forskning och\r\nhögre utbildning, som diskuterades för bara några\r\nminuter sedan. Jag tänker på det stora lyftet för\r\njärnvägar, vägar och infrastruktur, efter att vi har\r\nhalkat efter under så lång tid.</pre><pre>Samtidigt satsar vi mer än vad som någonsin satsats\r\ni vårt Sverige för att med en ny och effektiv\r\narbetsmarknadspolitik möta arbetslösheten.\r\nStorleken i satsningarna har självfallet sin tragiska\r\nbakgrund i utslagningen av industrijobb och andra\r\njobb, men vi har satsat och satsar ännu mera, och\r\nvi visar allvar med politiken.</pre><pre>Men ändå, till slut: Förmår vi inte att spara i de\r\nstatliga utgifterna, utan accepterar en ständigt\r\nväxande statsskuld, kommer vi aldrig att kunna ta\r\noss ur arbetslösheten och nedgången.</pre><pre>Det är den sanning som ingen i denna kammare\r\nkommer ifrån.</pre><pre>Därför krävs det att också oppositionen förmår att\r\nredovisa besparingar -- och vågar stå för dessa när\r\nde kommer upp till omröstning. Det är förmågan\r\natt redovisa besparingar och förmågan att våga\r\nrösta för besparingar som är lackmustestet på\r\nekonomisk politik, i det läge som vi nu befinner oss\r\ni. Allt annat är relativt enkelt. Detta är det svåra.\r\nDen som inte klarar det svåra klarar i grunden\r\ningenting.</pre><pre>När riksdagen snart går till omröstning, tar den\r\nställning till vilken inriktning den ekonomiska\r\npolitiken skall ha.</pre><pre>Det är nu som vi tar ställning till helheten. Och vi\r\ngör det i fullt medvetande om att denna helhet\r\nbyggs upp av alla de enskilda förslag som denna\r\nriksdag kommer att ta ställning till under våren. Vi\r\ngör det också fullt medvetna om att den ordning för\r\nriksdagens arbete som gällt i decennier gäller\r\nalltjämt och lika för alla. Helheten bestämmer vi\r\noss för. Sedan bestämmer vi oss också för delarna.\r\nSå säger inte jag -- så säger riksdagsordningen, och\r\nså är det.</pre><pre>Regeringen har en klar linje. Den politiska krisen\r\nligger inte i regeringen. Den politiska krisen ligger\r\nhär i riksdagen. Vi har en ekonomisk politik i alla\r\ndelar, helhet och delar. Vi är beredda att fullt ut\r\nförsvara, ta ansvaret för och föra denna politik\r\nvidare. Vi är övertygade om att det är denna politik\r\nsom klarar Sverige, och för det har vi också fått ett\r\nstarkt stöd.</pre><pre>Förvägras vi att ta detta ansvar, därför att politiken\r\nblockeras av dem som bara kan säga nej, måste\r\nväljarna få säga sitt. Vinner den däremot bifall skall\r\nvi gå vidare med en öppenhet, med ett samtal och\r\nmed en strävan efter samförstånd, så brett detta nu\r\nlåter sig göras.</pre><pre>Det har varit regeringens ambition, och det är\r\nregeringens ambition, och det kommer vi att\r\nfortsätta att fullfölja.</pre><pre>(Applåder)</pre><pre>Anf. 14  JOHAN LÖNNROTH (v) replik:</pre><pre>Fru talman! Jag får väl tacka statsministern för de\r\nvänliga orden om att mitt inlägg var konstruktivt.\r\nJag vill med några ord förklara varför jag och\r\nVänsterpartiet ändå anser att regeringen Bildt skall\r\ngå.</pre><pre>Carl Bildt talar om att det behövs en stark ekonomi\r\noch trygga jobb. Det behövs också\r\nframtidssatsningar. Vi är också helt överens på den\r\npunkten. Men Bildt säger också att det behövs\r\nimpopulära beslut. Det gäller att klara det svåra.\r\nVad är det som är nödvändigt, och vad är det som\r\när svårt?</pre><pre>Det som är nödvändigt är att man tar fram\r\npengarna till dessa framtidssatsningar, till de nya\r\njobben, och pengarna måste tas där de finns. Var\r\nfinns då pengarna? Ja, Carl Bildt, pengarna finns\r\ndär statsministerns och regeringspartiernas egna\r\nstödgrupper finns -- det är de som har pengarna.</pre><pre></pre><pre>Det är därför som högern aldrig har klarat av att ge\r\nsig på sina egna stödgrupper. Det var detta som\r\nvisade sig i USA under Reagan- och\r\nBushperioderna och i EG-länderna, där det har\r\nsuttit högerregeringar. De har överallt sagt exakt\r\ndet som Carl Bildt nu säger. Ingenstans har högern\r\nklarat av att ta pengarna där de finns. I stället ger\r\nman sig på de svaga, de arbetslösa och de sjuka.\r\nDär finns inga pengar att ta.</pre><pre>Varför, Carl Bildt, är ni inte beredda att fatta de\r\nsvåra besluten, att ta ert ansvar? Höj skatten för\r\nsådana som oss båda. Höj skatten för dem som\r\nligger ovanför brytpunkten, t.ex. genom att\r\navskaffa grundavdraget. Varför kan ni inte tänka er\r\natt fatta dessa impopulära och för er mycket svåra\r\nbeslut?</pre><pre>Anf. 15  Statsminister CARL BILDT (m):</pre><pre>Fru talman! Låt mig säga att även om Johan\r\nLönnroth och jag har olika uppfattningar -- jag\r\nskulle uppfatta det som något konstigt om en\r\nföreträdare för Vänsterpartiet inte ansåg att en\r\nborgerlig regering alltid borde avgå, det ligger så att\r\nsäga i det politiska spelets natur -- sätter jag nästan\r\nalltid värde på en diskussion med Johan Lönnroth\r\nmot bakgrund av den öppenhet som han har.</pre><pre>Jag skall därför svara konkret på hans fråga om var\r\nvi skall ta pengarna. Den klassiska gamla\r\nvänsterpartipolitiken är att man skall ta dem från\r\nföretagen och de s.k. kapitalägarna. Men det är\r\nsjälvfallet en stängd väg av den enkla anledningen\r\natt en av orsakerna till att vi har en så hög\r\narbetslöshet är att företagen går dåligt. Om vi\r\nskulle ta ännu mycket mer från företagen, skulle\r\nföretagen gå ännu mycket sämre. Då skulle vi få\r\nännu högre arbetslöshet. Jag skulle tro att Johan\r\nLönnroth och jag trots allt är någorlunda eniga på\r\nden punkten.</pre><pre>Vi skall försöka att fördela bördan rättvist. Jag tror\r\ninte att det är klokt att börja höja inkomstskatterna\r\nför mycket i detta land. Det har kortsiktiga och\r\nlångsiktiga negativa effekter. Men Johan Lönnroth\r\när trots allt medveten om att vi i höstas -- det var ett\r\nav inslagen i krisuppgörelserna med\r\nSocialdemokraterna -- vidtog åtgärder i den\r\nriktning som han efterlyser. Både Johan Lönnroth\r\noch jag har fått en högre inkomstskatt, eller\r\nkommer att få det, än vad vi annars skulle ha fått\r\ngenom att realinkomstskyddet i skatteskalan för\r\nhöginkomsttagarna de facto suspenderades för\r\nkrisperioden. Det som kan göras det är också gjort.</pre><pre>Anf. 16  JOHAN LÖNNROTH (v) replik:</pre><pre>Fru talman! Inte heller när det gäller\r\nföretagsbeskattningen föreslår vi en genomsnittlig\r\nskärpning. Vad vi vill göra är att fördela om mellan\r\nföretag. Det är riktigt att vi vill höja\r\narbetsgivaravgifterna. Vi vill därmed ta tillbaka\r\nlitet grand av den stora vinstökning som\r\nexportföretagen får på grund av kronans fall. Men\r\nalla de pengar som vi därigenom skulle få in från\r\ndetta och mer därtill vill vi ge tillbaka till\r\nföretagsamheten, och inte minst till småföretagen,\r\ngenom offensiva satsningar på tidigarelagda\r\nbeställningar och annat.</pre><pre>Vi har även lagt fram en lång rad besparingsförslag,\r\nalltså inte bara höjningar av skatten. I första hand\r\när det naturligtvis välkända gamla\r\nvänsterståndpunkter som handlar om det militära\r\nförsvaret. Vi har också gett oss på den statliga\r\nadministrationen. Vi har föreslagit sänkt tak i\r\nsjukersättningen för att just kunna undvika att ge\r\nsig på de allra svagaste och de som har de lägsta\r\ninkomsterna.</pre><pre>Till sist vill jag säga något om realinkomstskyddet i\r\nskatteskalan. Ni tar bort effekten av devalveringen\r\npå de s.k. basbeloppsanknutna förmånerna. Varför\r\nvidtar ni inte åtminstone den lilla åtgärden att se till\r\natt devalveringseffekten också slår på\r\nhöginkomsttagarna genom att räkna om\r\nbrytpunkten också i fråga om detta. Det är väl\r\ningen som får realinkomstskydd i detta läge. Men\r\nvarför gör ni inte åtminstone den lilla\r\nrättviseförändringen i era förslag att ni tar bort\r\ndevalveringseffekten för höginkomsttagarna?</pre><pre>Anf. 17  Statsminister CARL BILDT (m):</pre><pre>Fru talman! Vi gör inte det bl.a. därför att det\r\nskulle medföra att ganska många människor skulle\r\ndrabbas dubbelt, bortsett från att dessa saker inte\r\nhar med varandra att göra. Vi skulle få både\r\nminskade bidrag och höjd skatt av samma skäl. Det\r\nfinns ingen anledning att låta människor drabbas på\r\ndet sättet.</pre><pre>Jag skall säga något om det som vi diskuterade\r\ninledningsvis. Jag tycker att det är bra att Johan\r\nLönnroth åtminstone försöker att föra en\r\nkonstruktiv diskussion om besparingar, även om\r\ndet finns åtskilligt av det som han själv kallade\r\nvälkända gamla vänsterståndpunkter där jag tror\r\natt vi kommer att ha svårt att finna varandra.</pre><pre>Jag tror att det är fel att öka skattebelastningen på\r\nföretagen i ett läge när detta riskerar att leda till\r\narbetslöshet. Detta inser tydligen vänstern,\r\nåtminstone till hälften. Johan Lönnroth säger\r\nnämligen att pengarna från de skattehöjningar som\r\nman vill genomföra för företagen skall man återföra\r\ntill andra företag. Men är inte erfarenheterna av\r\ndenna typ av bidrags- och subventionsekonomi och\r\nselektiva ekonomi i allt väsentligt negativa? Det är\r\ninte det som vi behöver i dag, utan vad vi behöver\r\när att skapa bättre villkor för företagen generellt för\r\natt på det sättet ge företagen generellt en möjlighet\r\natt komma på fötter och börja nyanställa, så att vi\r\nkan börja bryta ökningen av arbetslösheten och få\r\nfram de nya jobben.</pre><pre>Talmannen anmälde att Johan Lönnroth anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 18  INGVAR CARLSSON (s):</pre><pre>Fru talman! Var jag än rör mig i Sverige -- på bussen\r\nfrån Tyresö till Gullmarsplan, i Höganäs i Skåne, i\r\nKarlskrona i Blekinge, i Uppsala eller i Upplands\r\nVäsby -- möter jag samma fråga: Vad är det som\r\nhåller på att hända i Sverige? Vart är vi på väg?</pre><pre>Om man med ett enda ord skall sammanfatta vad\r\nmänniskor känner så är det oro. De är oroliga för\r\natt mista jobbet, för att tvingas söka socialbidrag,\r\nför att inte kunna betala hyran eller klara\r\namorteringarna på villalånet.</pre><pre>De frågar: Hur blir det i framtiden med vården av\r\nde gamla? Jag möter kvinnor som säger: Måste jag\r\nstanna hemma om barnomsorgen skärs ned eller\r\nom avgifterna blir så höga att vi inte har råd med\r\ndagis? Hur skall vi då klara ekonomin i vår familj?</pre><pre>De flera hundra tusen arbetslösa ställer sig\r\nnaturligtvis frågan: Får jag ett jobb nästa månad,\r\neller hur länge kommer det här att fortsätta? Vad\r\nblir det av min framtid?</pre><pre>Det är här, i människornas vardag, som vi politiker\r\nmåste börja. Om vi inte har det klart för oss, då\r\ntappar människorna förtroendet för politiken. Det\r\nkan jag försäkra kammarens ledamöter.</pre><pre>Om vi skall bli trovärdiga, då måste vi också\r\nkomma med åtgärder som ger resultat. För att hitta\r\nlösningar kan vi ta råd från ekonomer och experter.\r\nMen det är vi politiker som måste skapa en helhet.\r\nDet är vi som måste åtstadkomma de samlande\r\nlösningarna. Det är vi här i denna riksdag som\r\nmåste ta det grundläggande ansvaret.</pre><pre>Men det behövs en politik som har stöd, inte bara\r\nbland ekonomer, utan också bland folkflertalet.\r\nKravet på rättvisa, på att bördorna skall fördelas\r\nnågorlunda lika, blir än tydligare när krisen\r\ndjupnar.</pre><pre>Det behövs enligt min mening -- det är en mycket\r\nstark övertygelse -- en politik som har stöd av\r\npartierna på båda sidorna om blockgränsen. Jag har\r\nsedan flera år, långt före den nuvarande krisen, inte\r\nbara talat om utan i praktiken verkat för\r\növerenskommelser och samarbete över\r\nblockgränserna. Som statsminister lyckades jag\r\nockså med den uppgiften, att samla breda\r\nmajoriteter i denna kammare för långsiktiga och\r\nviktiga beslut. Om vi kan åstadkomma det får vi\r\nnämligen beslut för lång tid framåt. Då är det\r\nmöjligt att långsiktigt och konsekvent bekämpa och\r\növervinna den mycket svåra och djupa kris som vi\r\nnu befinner oss i.</pre><pre>Vi har i finansutskottet, i arbetsmarknadsutskottet\r\noch i utbildningsutskottet utförligt redovisat\r\nkonkreta socialdemokratiska förslag och\r\nuppfattningar om vilka åtgärder som vi anser nu\r\nbehöver vidtas. Detta har tidigare redovisats här i\r\ndebatten i dag av Allan Larsson.</pre><pre>Fru talman! Förra veckan kom den ''tivolionsdag''\r\nsom plötsligt gav Sverige en politisk kris ovanpå\r\nden ekonomiska, skrev Carl Bildt i Dagens Nyheter\r\ni förrgår.</pre><pre>Det tycker jag tyvärr avslöjar att Carl Bildt inte\r\nriktigt har förstått sitt ansvar som statsminister.\r\nDen politiska krisen kom nämligen inte plötsligt.\r\nDen har legat latent ändå sedan förra hösten.</pre><pre>Trots att fyra partier ingår i regeringen, är det en\r\nminoritetsregering. Situationen kompliceras\r\nnaturligtvis ytterligare, om än av ytterligt\r\nhedervärda skäl, av att ett av regeringspartierna\r\ninte kan tänka sig att styra med hjälp av Ny\r\ndemokrati. Bengt Westerberg var mycket tydlig på\r\nden punkten i samband med valet: Han sade: Jag\r\nvill inte sätta mig i en regering som är beroende av\r\nNy demokrati.</pre><pre>Det var naturligtvis ett svårt utgångsläge. Jag\r\nföreslog därför att regeringen skulle ta 100 dagar på\r\nsig att fundera igenom hur den skulle få igenom sin\r\npolitik i riksdagen.</pre><pre>Detta erbjudande avfärdades uppriktigt sagt\r\nganska överlägset. Man sade att vi\r\nsocialdemokrater inte var förberedda på\r\noppositionsrollen. Regeringen satte i gång sin\r\nrivstart. Den ''enda'' vägen, dvs. sänkta skatter och\r\nprivatiseringar, skulle få fart på Sverige igen.</pre><pre>Det vi fick höra från Moderaterna var att det nu är\r\nborgerlig majoritet. Socialdemokratin har lidit ett\r\nsvidande nederlag. Nu är det borgerliga\r\nvärderingar och borgerlig politik som skall gälla.\r\nDet var ord och inga visor. Det var beskeden vi fick\r\nsom oppositionsparti.</pre><pre>Jag anser att Carl Bildt i sin statsministerkarriär\r\nfrån början gjorde två ödesdigra felbedömningar.\r\nDen första var att inte långsiktigt försäkra sig om\r\nstöd för regeringens politik i riksdagen. Det andra\r\nvar att sätta en politik i sjön som inte löste, utan i\r\nstället snabbt förvärrade, den ekonomiska krisen.</pre><pre>Både avsaknaden av en genomtänkt\r\nparlamentarisk strategi och innehållet i regeringens\r\nekonomiska politik har sedan valet skapat\r\nosäkerhet och ytterligare förvärrat krisen.</pre><pre>Jag lyssnade i dag till Carl Bildt när han bl.a. sade:\r\nVi vet vad den ekonomiska situationen kräver. Det\r\när en sorts upprepning eller ny variant av den\r\n''enda'' vägens ekonomiska politik. Men vi är\r\nmånga i Sverige som inte har kunnat undgå att följa\r\nstatsministerns tidigare uttalanden och att bedöma\r\ni vad mån de har slagit in.</pre><pre>I maj i fjol påstod Carl Bildt aningslöst: ''Vi har ett\r\ni grunden sunt finansiellt system. -- Vi har fördelen\r\nav att ha stora stabila kommersiella banker.'' Det är\r\nmindre än ett år sedan.</pre><pre>I augusti förra året sade Carl Bildt: ''Vi har bättre\r\nstyrsel på den ekonomiska politiken än vad Sverige\r\nhar haft på mycket lång tid, och det ser vi också i att\r\nförtroendet börjat återvända.''</pre><pre>Sedan kom den värsta finans- och bankkrisen i\r\nmannaminne och valutakriserna, som ledde till att\r\nden ''enda'' vägens politik gick rakt in i väggen. Jag\r\nsäger inte detta med någon skadeglädje. Jag säger\r\ndet med stor bedrövelse.</pre><pre>Så har det fortsatt.</pre><pre>Förra onsdagen skrev Carl Bildt i Svenska\r\nDagbladet att nu var det dags för ''en ny start på den\r\nenda vägens ekonomiska politik''. Samma kväll lät\r\nhan meddela svenska folket att det förelåg en\r\nuppenbar risk för att han skulle bli tvungen att\r\nutlysa extra val.</pre><pre>Efter bara en halv valperiod har regeringen Bildt\r\nredan fått sin politik underkänd, först av\r\nmarknaden, sedan av riksdagen och av svenska\r\nfolket. Opinionsundersökningar i helgen visar att\r\ntre fjärdedelar anser att regeringen Bildt inte gör\r\ntillräckligt för att hejda arbetslösheten. Bara var\r\ntionde svensk tycker i dag att regeringen har skött\r\nekonomin bra eller mycket bra -- en av tio.</pre><pre>Krisen i vårt land blir naturligtvis särskilt tydlig\r\ngenom att en halv miljon människor nu i realiteten\r\ngår arbetslösa -- på landsbygden och i storstäderna,\r\ni norr och i söder, bland yngre och bland äldre.\r\nAllra värst är väl egentligen att nära 100 000\r\nmänniskor är långtidsarbetslösa.</pre><pre>Tjänstemän och arbetare förnekas rätten att\r\nförsörja sig. Ungdomar möts efter avslutad\r\nskolgång av beskedet: Du behövs inte.</pre><pre>Samtidigt ser vi behoven av insatser runt omkring\r\noss. Nu talar jag inte bara om Sverige, utan om de\r\nvästliga rika demokratierna. Vi ser problemen och\r\nbehoven i vården och omsorgen, i skolan. Det\r\nbehövs bättre vägar, järnvägar och broar, underhåll\r\nav bostäder och andra fastigheter och inte minst en\r\nökad industriproduktion.</pre><pre>Om vi inte förmår organisera våra västerländska\r\nsamhällen så att människors vilja till arbete, till att\r\nförsörja sig, får möta behoven av insatser, då\r\nkommer tilltron till politikens förmåga att\r\nundergrävas. Jag är rädd att hela det demokratiska\r\nsystemet kan komma i gungning.</pre><pre>Så allvarlig är, enligt min mening, den situation som\r\nvi har att hantera. Det är bakgrunden till att vi har\r\nutarbetat ett antal konkreta förslag för att\r\nomgående få ungefär 190 000 fler människor i\r\nutbildning och arbete.</pre><pre>Fru talman! Det är självklart och givet att vi från\r\nden här utgångspunkten ställer oss frågan: Kan vi\r\nta gemensamma tag i en sådan här situation för att\r\nlösa problemen? Jag tror att det är en stor majoritet\r\nav Sveriges folk som inte bara anser detta, utan som\r\nkräver detta.</pre><pre>Carl Bildt har sagt i dag att samarbete är önskvärt\r\noch nödvändigt. Jag konstaterar att då duger\r\nåterigen socialdemokratin. Det verkar t.o.m. i en\r\ndel inlägg som om det är socialdemokratins plikt att\r\nställa upp för regeringen. Vi skall ha glömt alla de\r\ndär uttalandena från regeringsstarten.</pre><pre>Vi ingår ju inte i regeringen Bildts\r\nregeringsunderlag. Vi röstade emot den här\r\nregeringen i denna kammare. Däremot ingår Ian\r\nWachtmeister och Bert Karlsson. De har ett annat\r\ngrundläggande principiellt ansvar. Rimligen måste\r\nCarl Bildt som statsminister ha räknat med Ny\r\ndemokrati. Då var inte Carl Bildt okunnig om vad\r\ndet var för ett sorts parti. Vi hade ju sett dem i\r\naktion i valrörelsen 1991. Bengt Westerberg hade\r\nsin bedömning klar. Skyll därför inte på oss att ni\r\nhamnade i knät på Ny demokrati!</pre><pre>Även när vi hade en socialdemokratisk regering --\r\nvi hade förvisso också då problem -- sade Carl\r\nBildt, 1990: ''Stöd ej regering som håller på att\r\nfalla.''</pre><pre>Jag vill däremot gärna säga att jag delar Carl Bildts\r\nuppfattning om Ny demokratis agerande. Jag\r\ntycker att det är bedrövligt att man, som i frågan\r\nom delpensionen, röstar mot eget förslag. Men helt\r\nunikt är det inte. Jag har läst Ulf Adelsohns\r\nmemoarer. Där skriver han t.ex. att Gösta Bohman\r\nansåg ''om socialdemokraterna ansluter sig bör man\r\nsöka ändra sin ståndpunkt så att man inte hamnar\r\npå samma linje som de''.</pre><pre>Nu tror jag att Gösta Bohman ibland sade litet\r\nspontana saker. Jag är inte säker på att han skulle\r\nha agerat riktigt på samma sätt i kammaren.</pre><pre>Detta visar hur farligt det är att leka med sådant\r\nhär.</pre><pre>Vi socialdemokrater har faktiskt tagit ansvar i en\r\nutsträckning som är unik för ett oppositionsparti.\r\nVi ställde upp på krisuppgörelserna i höstas, i och\r\nför sig inte för att rädda regeringen, utan för att vi\r\nansåg att ansvaret för landet och medborgarna\r\nkrävde det. Vi lade åt sidan de ursprungliga tidiga\r\nuttalandena av förakt, att socialdemokratin skulle\r\nha spelat ut sin roll, därför att vi såg riskerna för\r\nlandet och för de enskilda medborgarna.</pre><pre>Nu säger Carl Bildt från talarstolen att det som har\r\ninträffat är oppositionens fel. Han säger också att\r\ndet är en riksdagskris och inte en regeringskris.</pre><pre>Nu är det faktiskt så att statsministern har ansvaret\r\natt se till att hans regering får stöd i riksdagen. Så\r\nhär sade Carl Bildt i februari 1990. Lyssna noga nu,\r\nCarl Bildt! ''Jag tycker faktiskt att en\r\nminoritetsregerings främsta skyldighet är att hela\r\ntiden söka förankring i parlamentet för sin politik.\r\nDet är statsministerns främsta konstitutionella\r\nskyldighet.''</pre><pre>Statsministern hette då Ingvar Carlsson. Men, Carl\r\nBildt, det är väl ingen grundläggande skillnad i det\r\navseendet, om han heter Ingvar Carlsson eller Carl\r\nBildt? Ansvaret ligger hos statsministern. Carl\r\nBildt nickar. Därmed har vi klarat ut det. Bra.</pre><pre>Då kan vi gå vidare till nästa sak. Jag tycker att vi\r\nskall vädra ut en del saker efter den gångna veckan\r\ni den här kammaren för att om möjligt återupprätta\r\nlitet av tilltron till oss politiker. Låt oss tala klartext\r\ni dag, ja nu, om samarbetets möjligheter och\r\nvillkor.</pre><pre>Vi träffade de här överenskommelserna i höstas.\r\nDe var delvis mycket, mycket smärtsamma och\r\nsvåra för oss. Jag har personligen fått utstå rätt\r\nmycket kritik och får det fortfarande, direkt vid\r\nmöten och genom mängder av brev, där man säger:\r\nHur kunde ni gå in och hjälpa denna moderat- och\r\nhögerregering?</pre><pre>Jag har försvarat det med att vi också har\r\nförhandlat fram viktiga saker för socialdemokratin.\r\nDå kommer det besvärliga, att sedan dess har\r\nregeringen brutit överenskommelsen på för oss\r\nviktiga punkter.</pre><pre>Vi var överens om att 10 miljarder skulle återföras\r\ntill AP-fonden. Det struntar regeringen i. Ni har nu\r\nbråk med Ny demokrati om forskningspengarna.\r\nTänk om vi hade fullföljt uppgörelsen, som Carl\r\nBildt och jag dessutom personligen förhandlade\r\nfram, och varit överens om en forskningsdel. Då\r\nhade ni i dag sluppit eländet med Ny demokrati på\r\nden här punkten.</pre><pre>Vi var överens om att aktiebeskattningen skulle\r\nvara 30 %. Regeringen drev ändå igenom --\r\nskatteministern sitter där och jag stirrar honom i\r\nögonen -- att den skulle vara 25 %.</pre><pre>Vi var överens om att ett moratorium skulle råda\r\nför privatisering av statliga företag. Nu tänker\r\nregeringen ändå sälja Celcius.</pre><pre>Vi har uppenbarligen problem framöver när det\r\ngäller arbetsrätten, och vi har inte klarat ut\r\nbostadsdelen.</pre><pre>Det är inte lätt för mig att gå till min riksdagsgrupp\r\nigen, så länge detta inte är utklarat, och säga:\r\nVisserligen svek regeringen på dessa områden, men\r\nnu föreslår jag er nya uppgörelser.</pre><pre>Jag har redovisat min principiella uppfattning. Jag\r\nhar redovisat i praktiken att jag är beredd att arbeta\r\nför den. Men regeringen, framför allt moderaterna\r\ni regeringen, måste lära sig att ha respekt för det\r\noppositionsparti man skall göra upp med. Annars\r\nkommer det aldrig att gå, aldrig ens med den bästa\r\nvilja, inte ens med en så samarbetsinriktad och\r\npragmatisk person som mig som oppositionsledare.\r\nDetta hoppas jag att ni efter debatten här i dag har\r\nklart för er, att ni klarar ut detta om ni skall komma\r\nigen till fortsatta samtal. Jag har sagt: Kallar\r\nregeringen, ställer alltid ett parti upp för samtal.\r\nMen ni måste veta att så länge det här ligger mellan\r\noss, är det väldigt svårt att komma fram.</pre><pre>När vi i torsdags, dagen efter ''tivolionsdagen'', fick\r\nvåra förslag nedröstade i arbetsmarknads- , i\r\nutbildnings-  och i finansutskottet undrar vi\r\nnaturligtvis vad det är som vi skall förhandla om.\r\nÄr det att vi skall ställa upp för en moderatledd\r\npolitik, så glöm det, för vi tror inte på den. Vi tror\r\ninte att den löser problemen.</pre><pre>Det skorrar falskt i mina öron när Carl Bildt i\r\nmåndags i Karlskrona sade: ''En uppgörelse skall\r\nvara en uppgörelse. Det är en förutsättning för att\r\nman skall kunna ha förtroende för politiker. Och\r\ndet är en förutsättning för att vår parlamentariska\r\ndemokrati skall fungera.''</pre><pre>Just det. Det var det problemet jag redovisade.\r\nCarl Bildt måste lära sig dessa grundläggande\r\nvillkor för samarbete mellan partierna. Carl Bildt\r\nmåste ställa samma krav på sig själv som han, med\r\nall rätt, ställer på Ian Wachtmeister. Så enkelt och\r\nså grundläggande är det.</pre><pre>Efter alla brott mot höstens uppgörelser drog jag\r\nmin slutsats, och den var: det bästa vore att bilda\r\nen majoritetsregering utifrån riksdagens nuvarande\r\nsammansättning, bestående av socialdemokrater,\r\nfolkpartister och centerpartister. Detta har\r\nFolkpartiet och Centern avvisat. Det respekterar\r\njag självfallet. Jag sade från första stund att jag\r\nförstår de problem som kan ligga i det. Men min\r\nuppriktiga mening kvarstår, nämligen att en\r\nregering med en sådan sammansättning skulle ha\r\nstora möjligheter att få ett brett stöd bland svenska\r\nfolket för en politik som har förutsättningar att\r\nlångsiktigt lösa Sveriges problem.</pre><pre>Jag går nu över till ett annat problem som spelar en\r\nstor roll i debatten. Socialdemokratins budget har\r\nett stort svart hål, därför att vi inte har redovisat\r\nbesparingar på 12 miljarder kronor, sade Carl Bildt\r\nhär förut. Men det är mycket värre än så. Det stora\r\nsvarta hålet är underskottet i regeringens budget på\r\n198 miljarder kronor. De 12 miljarder kronor som\r\nregeringsföreträdarna ständigt återkommer till\r\nutgör alltså 6 % av underskottet.</pre><pre>I regeringens budget från i januari fanns ingen som\r\nhelst strategi för hur regeringen skulle klara att\r\ntäcka de 94 procenten av det svarta hålet. Detta är\r\ndet stora bekymret, och detta försökte vi redan\r\nunder krisförhandlingarna i höstas få i gång en\r\ndialog om, nämligen om de satsningar som kan leda\r\ntill tillväxt.</pre><pre>Det handlar om att göra något åt den dramatiska\r\nökningen av statsutgifterna på 100 miljarder som vi\r\nfått på mycket kort tid och som framför allt beror\r\npå arbetslösheten.</pre><pre>Det handlar om att få i gång tillväxten igen. Nu\r\nminskar den kaka som vi skall dela på. Den ökar\r\ninte, utan den minskar. Då hinner vi aldrig med\r\nbesparingarna.</pre><pre>Det är riktigt, jag erkänner det utan vidare, att det\r\nvi från socialdemokratins sida har ägnat oss åt och\r\ndet de socialdemokratiska förslagen så här långt har\r\nhandlat om är hur vi skall kunna täcka de 94\r\nprocenten av det svarta hålet i regeringens budget.\r\nOm regeringen ägnade dessa och de övergripande\r\noch avgörande frågorna ett intresse, skulle\r\nförutsättningarna att också lösa problemet med de\r\nsex procenten snabbt öka.</pre><pre>Vi socialdemokrater har faktiskt en gång tidigare,\r\nför inte så länge sedan, klarat av ett underskott som\r\ni andel av bruttonationalprodukten motsvarar det\r\nunderskott som vi har nu, nämligen år 1982. Vi är\r\nberedda att ställa upp igen -- inte bara är beredda\r\nutan anser det vara en tvingande nödvändighet.</pre><pre>Fru talman! Mellan 1976 och 1982 hade Sverige inte\r\nen utan fyra borgerliga regeringar. År 1991 fick vi\r\nen borgerlig regering igen men en stor borgerlig\r\növervikt i riksdagen. Den här gången är vi efter\r\nbara ett och ett halvt år nära en regeringskris, trots\r\nden stora borgerliga majoriteten.</pre><pre>Tror någon att det bara är en slump eller en\r\ntillfällighet att det nu är som det var 1976--1982?</pre><pre>Moderaterna har inte gått in i en valrörelse i\r\nregeringsställning sedan 1930, med undantag för\r\nkrigsåren.</pre><pre>Tror någon att det är en slump eller en tillfällighet?</pre><pre>Det finns i dag en bastant borgerlig majoritet i\r\nSveriges riksdag. Det finns också ett starkare stöd\r\nän under den förra borgerliga perioden för en klar\r\nhögerpolitik. Moderaterna och Ny demokrati är\r\növerens i flertalet frågor. Det programförslag som\r\nModeraterna presenterade häromdagen skulle lika\r\ngärna kunna vara författat av Ian Wachtmeister.</pre><pre>Det gör den gångna veckans träta mellan dessa\r\nbåda partier än mer obegriplig. Vad är det\r\negentligen som de slåss om? Dagens politiska kris\r\nhandlar ju egentligen om en maktkamp mellan Ny\r\ndemokrati och Moderaterna. Men vid sidan av\r\ndessa båda partiers bråk och taktiska fintande finns\r\nen majoritet i det här landet som vill ha en helt\r\nannan politik.</pre><pre>Carl Bildt talade tidigare om taktiserande. Det vill\r\njag också tala om med visst allvar. När en regering\r\ninte får igenom sina ekonomiska riktlinjer skall den\r\navgå. Det behöver statsministern inte göra någon\r\nsärskild bombastisk deklaration om, det är en\r\nparlamentarisk självklarhet. Men ingen regering,\r\ninte heller en moderatledd, skall behöva acceptera\r\natt ett oppositionsparti utan förvarning kuppar\r\nigenom en regeringskris.</pre><pre>Jag vet inte vad Ny demokrati var ute efter förra\r\nveckan. Jag var ute i landet och fick besked om att\r\nde hade ändrat sitt yrkande och att vi i och för sig\r\nteoretiskt genom att rösta på en icke-politik,\r\nnärmare bara ett rent avslag, skulle ha fått en\r\nmajoritet här i kammaren, och regeringen hade\r\ntvingats att avgå. Jag ställer inte upp på sådant. Det\r\när mot hela min grundläggande uppfattning om hur\r\nparlamentarismen skall fungera.</pre><pre>En regering har rätt att via utskottsarbetet få reda\r\npå vad som gäller. Vi har en obligatorisk plikt att\r\nremittera allting till utskotten. Därför var det, Carl\r\nBildt, för mig en självklarhet: tillbaka till utskotten\r\nutan att man drog i detalj vad det handlade om, så\r\natt vi fick en chans att en gång till gå igenom det\r\nhela.</pre><pre>Vi hoppades då självfallet att vi skulle få igenom en\r\ndel av våra yrkanden. Den tanken fanns också där,\r\nmen det första var det grundläggande och för mig\r\nsjälvklara.</pre><pre>Nu fick vi inte igenom våra yrkanden, utan våra\r\nförslag röstades ner, vilket jag beklagar. Jag tror att\r\ndet hade varit bra för de arbetslösa och för många\r\nandra människor som är oroliga, därför att jag\r\nsjälvfallet tror att den socialdemokratiska politiken\r\nskulle kunna föra med sig något gott åt dessa\r\ngrupper.</pre><pre>Om Carl Bildt i dag vinner voteringen om\r\nriktlinjerna för regeringens ekonomiska politik, är\r\nemellertid frågan: Vad har han, regeringen eller\r\nlandet vunnit? Det jag är orolig för -- orolig inte\r\nsom socialdemokrat utan för landet, nationen och\r\npolitikens anseende -- är att Ny demokrati\r\nfortsätter att konstra. Nu säger man: Ja, det här är\r\nbara omslag, sedan kommer vi till innehållet. Då är\r\ndet verkligt allvar.</pre><pre>Risken är att vi får en utdragen process som även\r\nmed bästa vilja från regeringens sida inte går att\r\nklara av, utan vi fortsätter att rutscha i\r\nutförsbacken. Per-Ola Eriksson sade förut i dag att\r\ndet är till 1999 som regeringen skall sikta. Jag är\r\nrädd för att kronan då faller ytterligare med ett par\r\nprocent. Det skapar frossbrytningar hos svenska\r\nfolket. I omvärlden kommer kallsvetten: Vad håller\r\npå att hända i Sverige?</pre><pre>Även om jag absolut anser att det är en sista\r\nutväg -- för det är det -- och att man skall fundera\r\nväldigt noga innan man använder sig av det, finns\r\nen sista utväg i vår författning. Det är extra val. Jag\r\nvet att även Carl Bildt har varit inne på detta. I\r\nSverige är det mycket ovanligt. Extra val har vi väl\r\nbara haft en enda gång under hela efterkrigstiden,\r\nför 35 år sedan.</pre><pre>Men när krisen nu är så allvarlig att statsministern\r\nkallar sitt eget regeringsunderlag för ett ''tivoli'', då\r\när det dags för svenska folket att få säga sitt. Den\r\npolitiska krisen måste lösas, om vi skall klara den\r\nekonomiska. Den socialdemokratiska\r\nriksdagsgruppen har därför efter en noggrann\r\ngenomgång av situationen kommit fram till att vi\r\nförordar ett extra val och därefter en ny\r\nmajoritetsregering.</pre><pre>(Applåder)</pre><pre>Anf. 19  IAN WACHTMEISTER (nyd):</pre><pre>Fru talman! Efter att i en vecka ha umgåtts per TV\r\när det trevligt att se varandra i ansiktet. Det här är\r\nen viktig dag för alla, för Sveriges\r\nminoritetsregering och för allas våra arbetsgivare.\r\nVilka är då de? Det är det svenska folket.</pre><pre>Man har nästan haft ett intryck av att det redan har\r\nvarit valrörelse. När man läser tidningarna -- som\r\nsamtliga är organ för andra partier än vårt -- låter\r\ndet i alla fall så. Äntligen har man funnit en\r\nsyndabock. Det är dåligt med språkvården. Man\r\nhar tappat masken och sansen, tycker jag. Nu gäller\r\ndet att undvika missförstånd och misstag. Vi löser\r\ninte den svenska krisen genom att peka ut\r\nsyndabockar, vare sig någon bank eller Ny\r\ndemokrati.</pre><pre>För två år sedan, när vi just hade dragit i gång vår\r\npolitiska rörelse, var Bert Karlsson och jag inne i\r\nriksdagsmatsalen. Ni andra såg faktiskt rätt roliga\r\nut när ni såg oss. Ni såg ut som ni ungefär tänkte:\r\nVa, undergången är här. Är de redan här, innan\r\nvalet?</pre><pre>Sedan följde en valrörelse med drag under\r\ngaloscherna. 368 000 människor röstade på oss. Det\r\nskall vi kanske inte glömma. Nu är vi här. Det är\r\ninget önskeläge för er, det vet vi. Vårt mål är\r\nnämligen att förändra, i Sverige och i er värld. Vi\r\nkom från det som vi kallar för verkligheten, men\r\ndet är det inte populärt att säga.</pre><pre>Det händå någonting 1991 i hela världen. Det som\r\nhände i Sverige var kanske det minst betydelsefulla,\r\nnämligen att vi kom in i riksdagen. Vi attackerade\r\netablissemanget och allt ifrån politiska\r\nutnämningar och dubbla pensioner till lapplisornas\r\njakt på vanliga hyggliga svenskar. Jag vågar faktiskt\r\npåstå att vi har bidragit till att uppmärksamheten\r\nriktats mot politiken och mot vissa frågor som är\r\nangelägna för folk, men som inte särskilt ofta\r\nkommer upp här i kammaren, t.ex. flyktingpolitik,\r\nu-hjälp, organisationsstöd, partistöd,\r\nfattigpensionärer osv.</pre><pre>Våra metoder är delvis nya. Många fnyser över\r\nölbackar. Därför har jag tagit med mig en ölback,\r\nsom av respekt för fru talman är extra liten. Jag\r\nställer ölbacken här på talarstolen. Ursprunget till\r\nölbackarna får mig nästan att föreslå att vi skulle ha\r\nsådana här i riksdagen. Vi hade ölbackarna främst\r\ntill att visa de problem som Sverige har i dag. Varje\r\nölback representerade 250 000 människor. Den\r\noffentliga sektorn illustrerades med sju ölbackar.\r\nDen produktiva sektorn, industrin, utgjorde fyra\r\nölbackar, och två ölbackar visade de människor\r\nsom var arbetslösa. Det här var två år sedan. Vi\r\ntalade om den politik som jag tror att även\r\nregeringen vill föra, om att flytta en ölback från den\r\noffentliga sektorn över till den produktiva. Vad\r\nsom i stället har hänt är att en ölback -- 250 000\r\nmänniskor -- har flyttats från den produktiva\r\nsektorn över till arbetslöshet. Det är kanske inte så\r\ndumt att använda ölbackar.</pre><pre>Vi har också försökt att göra klart för alla\r\nmänniskor att när det talas om att det är staten som\r\nbetalar, är det människorna själva som betalar\r\nallting -- det tror jag att vi har bidragit litet grand\r\ntill att klargöra, åtminstone till någon sorts\r\nupplysning. I dag är det inte nog med att människor\r\nsjälva betalar. I dag betalar barn och barnbarn,\r\neller rättare sagt: kommer att få betala.</pre><pre>Har vi då betytt någonting annat än irritationer?\r\nJag vet att vi har varit som ett flugpapper som man\r\nhar försökt att plocka av sig, men som ändå alltid\r\nfastnar någonstans. Man har tyckt: Ut med er till\r\ntivoli! Nu senast var det tal om Kiviks marknad,\r\nSommarland, torg och gator och över huvud taget\r\nnågonstans där det finns folk. Jag tycker inte att det\r\när särskilt fel. Vi är ofta ute, men vi är här också.</pre><pre>Har vi påverkat någonting, annat än att vi faktiskt\r\nhar hjälpt den här mycket tacksamma regeringen\r\natt sitta kvar? Ja, med mediernas hjälp ironiserade\r\nni alla över de besparingar som Bo G Jenevall\r\nnämnde, 196 miljarder kronor på sex år. Det är i\r\ndag småbelopp, eftersom det bara handlar om en\r\nsjättedel av beloppet per år. Det behövs mer nu.\r\nMan kan pricka av detta program i facit -- dvs. det\r\nfacit som alla använder i dag, nämligen Assar\r\nLindbecks 113 punkter.</pre><pre>Vi har sett till att det har gjorts granskningar av en\r\ndel myndigheter. Det var nog inte så dumt.</pre><pre>Vår tes att man skall straffa brottslingarna och\r\nvårda brottsoffren i stället för tvärtom har vi -- det\r\nfinns också andra som har hjälpt till -- åtminstone\r\nfått att gå åt rätt håll.</pre><pre>Vi har kanske lärt ut någonting om att det inte\r\nhandlar om sysselsättning, utan det handlar om\r\narbeten och jobb om det skall bli något resultat.</pre><pre>Vårt eviga tjat om Östersjöområdet, Baltikum och\r\nalltihop har -- och det vill jag upprepa -- lett till\r\nmöjligheter, och inte bara till svårigheter där borta,\r\nför där finns verkligen svårigheter.</pre><pre>T.o.m. folk- och bostadsräkningen har flyttats\r\nframåt i tiden. I denna församling har man gradvis\r\nbörjat inse att man inte behöver räkna kakelplattor\r\nhemma hos folk.</pre><pre>Men har vi åstadkommit någonting konkret? Ja, ett\r\npar saker. Vi har förhandlat med Folkpartiet -- det\r\nni! -- och kommit fram till en fri radio, någonting\r\nsom är utomordentligt viktigt. Det tackar vi Birgit\r\nFriggebo för. Vi har kommit överens med P-O\r\nEriksson och andra som vill förbli anonyma om\r\nriskkapital. Tillsammans med Socialdemokraterna\r\ndrog vi -- fast alla här tar åt sig äran -- i gång ROT-\r\nsektorn. Därefter hoppade regeringspartierna\r\nfram. Vi varnade också och sade: Ta initiativet och\r\nsläpp det katastrofala stödet för den svenska\r\nkronan i tid! Detta vet Carl Bildt mycket väl. Sedan\r\nflöt kronan i väg den 19 november och kostade en\r\nmassa onödiga pengar. Vi har kört hårt med att man\r\nskulle sänka räntan. Jag kan hålla med om att vi i\r\ndet fallet kör hårdare än er rådgivare Assar\r\nLindbeck. Detta är vad vi har gjort. Alltså har vi\r\nganska rätt, och vi tänker ganska bra. Men logiken\r\nsäger då att vi är besvärliga på något sätt. Därför\r\nvill jag analysera frågan: Hur besvärliga är vi\r\negentligen?</pre><pre>Vi kom utifrån vår verklighet. Vi var inga\r\nyrkespolitiker. Vi kom inte från\r\nkommunfullmäktige, landsting eller från facket. De\r\nflesta i vår grupp kommer från den sektor där de\r\nriktiga jobben finns. De flesta av oss var\r\nsmåföretagare. Det är ju ganska kul att ni talar om\r\natt de är de som hela Sverige i dag skall byggas upp\r\npå. Det har kommit in en drös här i kammaren,\r\nmen den har ni det litet svårt med.</pre><pre>Om man som vi är företagare, är en och en halv\r\nvecka en vettigare tid att åtgärda ett problem på än\r\nett och ett halvt år, som det tar med den politiska\r\nlunken. Om man är företagare är man ganska bra\r\npå att hitta realistiska lösningar, men man är kanske\r\ninte så bra på politiska och tekniska finesser, vilka\r\när politikernas arbetsredskap. Vi tar kanske i med\r\nsläggan när en yrkespolitiker i stället skulle ha satt\r\nsig och filat på en att-sats. När vi sätter ner foten --\r\nvilket vi har gjort -- kan den därför gå rakt genom\r\ngolvet. Därmed inget sagt till Ingvar Carlsson,\r\napropå foten. Är detta fel och farligt, eller är det\r\nmöjligen rätt så hälsosamt?</pre><pre>Jag kan lova er att vi har stor respekt för det som vi\r\nsysslar med, även här i riksdagen. Våra motioner är\r\nbra. Inte ens regeringen har påstått att vi inte har\r\nnågot program. Man har sagt någonting snorkigt,\r\nmen i övrigt inte gått emot i sak. Vi har en politik\r\nsom innehåller besparingar. Våra besparingar går\r\nlängre än regeringens. Men vi föreslår också\r\nsatsningar. Våra motioner är alltså bra.</pre><pre>Det riktas sällan kritik mot våra politiska förslag,\r\nutom i flykting- och u-hjälpsfrågan, där vår realism\r\noch saklighet -- det krävs tydligen någon sorts\r\ncivilkurage för att ens våga tala om dessa frågor --\r\nhar bemötts med påståenden om rasism och om att\r\nvi inte är goda bara för att vi inte är dumma.</pre><pre>Kritiken mot Ny demokrati har faktiskt handlat om\r\nannat, och det har vi sett många exempel på. Den\r\nhar handlat om ganska absurda ting, nämligen om\r\nhur vi beter oss, om hur vi ser ut, om hur vi klär oss\r\noch hur vi inte klär oss och om att vi är opålitliga\r\noch ohederliga. Det känns faktiskt litet\r\negendomligt att man skall behöva skriva till\r\ntidningarna och tala om att man är hederlig. Det\r\nbehövde jag inte i min tidigare verksamhet.</pre><pre>När jag kom hem efter den dagen då Carl Bildt gick\r\ni taket första gången -- det stora\r\nindignationsnumret för en vecka sedan -- mötte jag\r\nmin fru som såg ledsen ut, tittade mig djupt i\r\nögonen och sade: Är du så där hemsk som Bildt\r\nsäger? Jag förklarade då att Carl Bildts fru\r\nantagligen grät ännu oftare än min, men av andra\r\nskäl, nämligen för att hennes man är ofelbar eller\r\nnågonting sådant -- jag kommer inte i håg vad jag\r\ndrog till med. Men kom i håg Carl Bildt, Bengt\r\nWesterberg och ni andra som sitter här att utan oss\r\nhade varken talmannen eller regeringen sett ut som\r\nden gör i dag. Skulle vi då inte ha något inflytande\r\npå krispolitiken? Det kan man verkligen fråga sig.</pre><pre>Ni röstar ju emot er själva, säger någon. Det är ju\r\ndet som är så tokigt. Nej, vi röstar för det som vi\r\ntycker är rätt, på det sätt som vi tycker är rätt. Vi\r\ngör det som vi anser ger den effekt som behövs för\r\natt man skall komma loss från den låsning som nu\r\nfinns här. Vi har inte brutit några avtal. Det vägrar\r\njag att gå med på. Vi har också lämnat\r\ndelpensionsomröstningen, som det har tjatats så\r\nmycket om, till statsvetare för objektiv bedömning.\r\nJag föreslår att vi tar upp den debatten efter denna\r\nbedömning.</pre><pre>Jag medger -- och det ångrar jag inte heller -- att vi\r\nhar röstat mot oss själva en gång. Då satte vi ned\r\nfoten så att vi blev av med en av våra\r\nriksdagsledamöter som gick över till Moderaterna.\r\nMen då handlade det om att vi tyckte att politiska\r\nutnämningar var så viktiga att vi ville markera detta\r\ninnan det gick för långt. Det rörde sig om\r\nByggnadsstyrelsens omorganisation. Vi ville\r\nförhindra politiska utnämningar och fokusera hur\r\nviktigt det är i dagens krisläge att det finns framför\r\nallt kompetens på alla ställen i samhället.</pre><pre>Hur ser vi då på läget i dag i Sverige? Det är mycket\r\nallvarligt. Det är minst lika allvarligt som\r\nstatsministern och Ingvar Carlsson säger. Sverige\r\nriskerar faktiskt att bli om inte en bananrepublik så\r\ni alla fall en spagettimonarki. Vår arbetslöshet\r\nkommer att växa vilken regering vi än har och vem\r\nregeringen än får hjälp av. Men arbetslösheten kan\r\nkanske växa olika mycket. Inflationen kommer\r\ntillbaka. Om vi bara bromsar och skär ner och bara\r\ntalar om besparingar, då stannar hjulen, då stannar\r\nSverige. Bankkrisen är mycket djup. Konkurserna\r\nkommer att fortsätta att öka. Den offentliga\r\nsektorn är för stor också i dag. Man skall återigen\r\ninte gömma arbetslösheten i den offentliga sektorn,\r\ndärför att då löser man inga problem. Det centrala\r\nfackets makt är för stor, men det vågar ni andra inte\r\nsäga. Den solidariska lönepolitiken och s.k.\r\ntrygghetslagar hindrar folk från att få jobb. Så är\r\ndet ju. Det är framför allt ungdomar som hindras\r\nfrån att komma in i arbetslivet.</pre><pre>Detta vet vi. Detta vet alla företagare. Under våren\r\nkommer dessa siffror och prognoser att bli bara\r\nvärre och värre.</pre><pre>Hur skall då denna kris lösas? Ja, det är inte lätt.\r\nDet tar tid. Det krävs djupa tag, och man måste\r\nändra den svenska modellen. Ledarna måste då\r\nföregå med gott exempel. Ledare är inte bara\r\nstatsministern och regeringen utan alla\r\nriksdagsmän och alla andra också. Vi måste ta lite\r\nsnytingar själva. Det kan t.ex. handla om partistöd.\r\nDet kan handla om alla fallskärmsavtal, som finns\r\ninom den offentliga sektorn. Säg upp dem allihop,\r\nde som ännu inte har utlösts. Spara på statens\r\nutgifter överallt. Gå hela vägen givetvis, vad det än\r\ngäller, t.ex. u-hjälpen, där det går att spara utan att\r\nhjulen stannar. U-hjälpen är ett bra exempel. Eller\r\nsänk bidragsnivåerna. Släpp ideologin och talet om\r\natt vi vill hjälpa alla andra och att vi absolut vill\r\nskicka i väg pengar. Vi har ju inte pengarna.</pre><pre>Använd pengarna på bästa sätt, var effektiva. Det\r\nbästa sättet är att gå in i den privata sektorn och be\r\nden att komma i gång. Efter vad jag förstår finns\r\ndet en samstämmighet här om detta. AMS är sista\r\nutvägen. Där får man oerhört litet för oerhört\r\nmycket pengar.</pre><pre>Vi skall emellertid hjälpa dem som behöver hjälp.\r\nNär den svenska modellen nu håller på att packa\r\nihop mer eller mindre, är grundtryggheten det\r\nviktiga. Det är klart att vi skall hjälpa sjuka och\r\nfattiga, som inte kan hjälpa sig själva. Ingen skall\r\nbehöva leva under existensminimum i Sverige. Så\r\nilla är det inte. Vi måste ha ett bra skyddsnät.</pre><pre>Då har vi ett bra förslag: sänk matmomsen i detta\r\nläge för att kompensera effekterna av andra beslut\r\nsom slår väldigt hårt mot folk.</pre><pre>Men lika väl som man skall hjälpa dem som\r\nbehöver hjälp skall man inte hjälpa dem som inte\r\nbehöver hjälp. Vi tycker att man skall behovspröva\r\nbidrag. Vi tycker att man skall ge valfrihet men inte\r\nnödvändigtvis vinstgivande understöd till\r\nbarnfamiljer. Jag bryr mig inte om huruvida jag\r\ntappar fem miljoner röster, men jag vill fråga:\r\nFriska, glada och unga människor med barn är väl\r\nändå inte per definition socialfall? Det kan väl inte\r\nvara så kämpigt att vara ung och ha jobb och ha\r\nbarn? Det kan väl inte vara det stora problemet i\r\ndag? Därför har vi föreslagit en sak, som i varje fall\r\nborde passa halva regeringen.</pre><pre>Hjälp andra människor där de är -- inte där vi är.\r\nDet innebär också att hjälpen blir effektivare. Satsa\r\npå jobben. Satsa på små och medelstora företag.\r\nKör hårt på bankerna. Svenska folket måste få\r\nnågonting tillbaka. Jag uppmuntrar er. Jag kan\r\nbankerna. De är duktiga förhandlare. Förhandla\r\nbara om att köpa aktierna av dem och att de skriver\r\nner dem. Då kan staten och folket äga bankerna för\r\natt sedan sälja ut aktierna och få tillbaka pengarna.\r\nJag hoppas att detta är på gång.</pre><pre>Sedan har vi detta med att gasa och bromsa. Det är\r\ninte så lätt att köra i krisföre. Det gäller att använda\r\nbåde gasen och bromsen och kanske göra det vid\r\nolika tillfällen. Just nu kanske det är bättre att gasa\r\nlitet grand och inte bromsa så mycket. Förklara för\r\nfolk hur det ser ut, hur vi kommer vidare och hur vi\r\nkan samarbeta. Det tror jag är viktigt. Därför har\r\nvi talat om en ekonomisk säkerhetskonferens. Den\r\när inte till för att upplysa regeringen eller er, utan\r\nden är till för att alla människor skall förstå hur det\r\nser ut så att man är överens om detta. Sedan kan\r\nman tala om hur man skall gå vidare.</pre><pre>Så kommer jag till det som tydligen är problemet i\r\ndag: paket, propositioner och motioner. Det\r\nhandlar om paket. Det handlar om en kombination\r\nav åtgärder. Riksdagen har inget organ som kan\r\nbehandla alltihop. Jag uttalar mig litet vanvördigt,\r\nmen det är inte vanvördigt. Jag säger det för att\r\nbeskriva förhållandena så att alla förstår. Omslaget\r\noch snöret på paketet hamnar i finansutskottet,\r\nmedan innehållet styckas upp på olika ledder och\r\nströs ut över andra utskott. Då säger man så här:\r\nMen vi för ju samtal i utskotten. Ja, men det är ju\r\ndet som är så besvärligt. Ni vill t.ex. sänka\r\narbetslöshetsersättningen och behandla den frågan\r\nden 24 mars. Momsen, som vi tycker har en typisk\r\nkoppling till detta, skall behandlas den 5 maj med\r\nförslag från ett annat utskott. Hur kör man sådana\r\nförhandlingar?</pre><pre>All right. Regeringen har ett paket, och vi\r\nrespekterar detta paket. Vi angriper det inte så\r\nmycket. Men även Ny demokrati har ett paket, som\r\njag skulle vilja beskriva såsom tuffare och\r\nmänskligare. Socialdemokraterna har ett paket,\r\nsom de har gömt någonstans. Men de prasslar med\r\npapperet -- ett slags vänsterprassel; vad vet jag. Det\r\nfinns i varje fall inget ställe i riksdagen där hela\r\npaket kan behandlas.</pre><pre>Då har vi två förslag. Det ena är: Inrätta ett\r\nstatsutskott, där vi kan mötas allihop. Där kan man\r\nplocka fram de förslag som alla, t.o.m. Bengt\r\nWesterberg och jag, kan bli överens om. Vi är för\r\növrigt överens om mer än ni tror. Man plockar\r\nockså fram Socialdemokraternas förslag och\r\nkanske t.o.m. Vänsterpartiets någon gång. Man ser\r\nvad som förenar förslagen. Sedan kommer resten,\r\noch det kommer man inte undan. Det får man\r\nförhandla om, antingen med Socialdemokraterna\r\neller med oss.</pre><pre>Vi inser allvaret, Carl Bildt. Vi är beredda. Vi är\r\nrealister. Regeringen och vi är lika. Vi går att tala\r\nmed men inte att tvinga. Det är nog ganska viktigt\r\natt tänka på detta. Jag vill gärna att dessa\r\nförhandlingar förs i en konstruktiv atmosfär, typ\r\nsamarbete. Så är vi vana att arbeta för att hitta en\r\nlösning. Vi är förberedda och vi vill hjälpa till. Men\r\nvi kan inte ta ansvar -- det får ni förstå -- för en\r\npolitik som vi anser vara otillräcklig men som vi\r\nändå får skulden för, eftersom vi anses utgöra ert\r\nregeringsunderlag.</pre><pre>Vi måste kunna påverka helheten för att vara med\r\npå delarna. Kan det gå? Ja visst. Regeringen sitter\r\nfaktiskt på Rosenbad tack vare oss. Vi har hjälpt er\r\natt komma i gång. Nu har det gått i 18 månader. Vi\r\nhar stött regeringen hundratals gånger. De två tre\r\ngånger som vi inte har gjort det, blir det revolution\r\ni Sverige. Man undrar vad det är. För övrigt har vi i\r\nett fall i dag bevisat vår enorma uppställning för er,\r\nCarl Bildt. Vi var det enda parti som stödde\r\nregeringen i omröstningen alldeles nyss beträffande\r\narbetsmarknadsutskottets förslag när det gällde\r\nkvinnoorganisationernas kompensation -- det ni!\r\nAlla andra regeringspartier gick emot regeringen.\r\nDär ser ni. Ni har andra problem än oss.</pre><pre>Till sist vill jag komma in på frågan hur vi skall rösta\r\nom de ekonomiska riktlinjerna. Det ordnar sig\r\nsäkert, om det inte kommer några överraskningar i\r\ndebatten -- ja, jag menar från något annat parti och\r\ninte från oss. Det sträcks ut händer till höger och till\r\nvänster. Det är trevligt. Vi tar dem gärna. I dag\r\nskulle jag gärna ta Carl Bildts utsträckta hand utan\r\nförmaningar, förhandsvillkor, förolämpningar och\r\nultimativa krav från någondera sidan. Vi har\r\nsamma arbetsgivare, nämligen svenska folket, och\r\nsvenska folket vill nog att krisen nu skall vara slut.\r\nGärna för mig, gärna också för talmannen, som vill\r\natt jag skall sluta tala alldeles strax.</pre><pre>Än finns chansen för regeringen Bildt. Nyval kan\r\nlåta tjusigt. Man går ut och låter folket avgöra. Men\r\nnyval är inte särskilt tjusigt mitt i en kris, för krisen\r\ntalar för motsatsen. Alltså: Förhandla med oss i\r\nlugn och ro, men fort!</pre><pre>(Applåder)</pre><pre>Anf. 20  GUDRUN SCHYMAN (v):</pre><pre>Fru talman! Det är intressant att lyssna på Ian\r\nWachtmeister, som ju kommer från verkligheten.\r\nEfter vad jag förstår kommer ni till övervägande del\r\nfrån den verklighet som heter näringsliv och privat\r\nföretagsamhet. Det är möjligt att ni har varit väldigt\r\nframgångsrika där, och det är väldigt troligt att ni\r\nskulle gå tillbaka dit, för vi behöver ju ha ett\r\nframgångsrikt näringsliv. Om ni ändå har\r\nambitionen att vidga ert kompetensområde, skulle\r\njag vilja föreslå nöjesbranschen. Också där behövs\r\ndugligt folk. Jag tror att Ian Wachtmeister själv\r\nskulle kunna konkurrera med Lelle Printer i På\r\nhåret. Han har väl ungefär samma tonläge.</pre><pre>Statsministern sade att han tyckte att det hade varit\r\nintressant att lyssna på denna debatt. Jag tror att\r\nhan tyvärr är ganska ensam om att tycka så. Det\r\nkanske i och för sig finns flera i denna församling\r\nsom tycker att debatten har varit intressant, men\r\njag tror att väldigt många människor utanför detta\r\nhus för länge sedan har tappat intresset för denna\r\ns.k. politiska diskussion. Jag tror att det är ett av de\r\nabsolut allvarligaste problemen.</pre><pre>Jag tycker själv att det börjar bli pinsamt -- det\r\nmåste jag säga -- att vara associerad till politiken,\r\nnär vi får se de cirkuskonster, de tivolifasoner och\r\ndet tjafs som pågår i takt med att den verklighet\r\nsom faktiskt finns blir alltmer oroande för allt fler.\r\nJag tror att väldigt många människor i dag har\r\ntappat förtroendet för politiken och inte ser\r\npolitiken såsom det verktyg, det redskap som man\r\nfaktiskt behöver och kan använda för att få till\r\nstånd just förändringar, som är så nödvändiga i dag.</pre><pre>Jag tror att den politiska krisen är värre än den\r\nekonomiska krisen. Jag tycker att alla herrarna\r\nmed ett undantag, kanske två, har deltagit i\r\nraserandet av förtroendet för politiken under den\r\nsenaste veckan men också under en ännu längre tid.\r\nJag kan inte se att särskilt mycket nytt har kommit\r\nfram i denna debatt sedan riksdagsåret startades i\r\noktober 1992. Precis samma argument framförs.\r\nDe förändringar som har skett har skett utanför\r\ndetta hus. Utanför detta hus har arbetslösheten\r\nökat dramatiskt. Utanför detta hus har det blivit\r\nkris i många branscher. Utanför detta hus har\r\nmånga människor en mycket svår verklighet att\r\nhantera i dag.</pre><pre></pre><pre>Jag tror att det var fler än jag som såg på Aktuellt\r\nSpecial i söndags, där Gunnar Hökmark, Ian\r\nWachtmeister och Mona Sahlin stod till svars. Jag\r\ntror att det var många fler än jag och Britt Mogård\r\nsom reagerade på detta sätt: Nu får det faktiskt vara\r\nnog. Nu får ni skärpa er. Detta är en sandlåda. Det\r\när på den nivån på den politiska debatten.</pre><pre>Min egen mycket personliga uppfattning är att det\r\nfinns alldeles för många adrenalinstinna hannar i\r\npolitiken som tror att uppgiften i politiken är att\r\nbevaka sitt eget revir. Det är pinsamt att behöva\r\nuppleva det.</pre><pre>Det skulle bli en förändring om det kom in fler\r\nkvinnor i politiken. Vi kvinnor har en större\r\nförmåga att se till helheten och är inte lika\r\nprestigebundna. Vi har som regel inte gått in i\r\npolitiken för att göra karriär, utan vi går in i\r\npolitiken för att vi vill förändra, förbättra och få\r\nkonkreta resultat i politiken.</pre><pre>Enligt min mening saknas i politiken i dag i stor\r\nutsträckning den uttalade viljan, och den saknas\r\nhos regeringen. Det syns i de mycket utslätade och\r\ntill intet förpliktigande förslag som i fråga efter\r\nfråga kommer från regeringens högkvarter.</pre><pre>Inom miljöpolitiken har det kommit ett mycket\r\nurvattnat förslag om kretsloppstänkande, som\r\nutgörs av fromma förhoppningar. Jag anser att\r\nCenterpartiet totalt har utplånat sitt\r\nmiljöengagemang. Vi kan se på lösningarna i\r\nfamiljepolitiken, där man slåss mellan Folkpartiet\r\noch de andra partierna. Skall vi ha vårdnadsbidrag,\r\nlag om barnomsorg, eller hur skall det se ut? I\r\nverkligheten pågår ideligen försämringar också på\r\ndetta område.</pre><pre>Det finns en mängd sådana frågor som blockeras av\r\nen oenighet bland de borgerliga partierna. Man har\r\nofta talat om splittringen inom vänstern. Men det\r\nsom vi absolut skall tala om i dag är splittringen\r\ninom högern, splittringen inom de borgerliga\r\npartierna, splittringen bland regeringspartierna och\r\nbland riksdagspartierna, dvs. inom det\r\nregeringsunderlag som också innefattar Ny\r\ndemokrati.</pre><pre>Jag vill bestämt hävda att det utanför detta hus inte\r\nfinns förtroende för den nuvarande regeringens\r\npolitik. Uppenbarligen finns heller inte inom detta\r\nhus förtroende för den nuvarande regeringens\r\npolitik. Den senaste veckans piruetter har visat att\r\nså är fallet. Den självklara och logiska\r\nkonsekvensen av detta borde naturligtvis vara att\r\nregeringen avgår och utlyser nyval -- eller extraval,\r\nom det heter så.</pre><pre>Man måste låta människor utanför detta hus ta\r\nställning till frågan: Hur vill vi egentligen ha det?\r\nDe opinionssiffror som finns i dag visar ganska\r\ntydligt att få är intresserade av eller engagerade i\r\nden s.k. förnyelse som regeringen vill få fram\r\ngenom sin ekonomiska politik. Det är inte så många\r\nmänniskor i Sverige som är intresserade av ökade\r\ninkomstskillnader, ökade klyftor mellan fattig och\r\nrik, mellan makt och maktlösa.</pre><pre>Det är inte många som är intresserade av en\r\nnedmontering av den sociala välfärden och de\r\ngenerella trygghetssystemen. Det är inte så många\r\nsom är intresserade av att kvinnorna skall berövas\r\nsin arbetsmarknad genom politiska beslut och\r\nåtergå till en hemmafrutillvaro, där vi skall ta hand\r\nom de gamla, de sjuka och de svaga. Jag tror inte\r\natt regeringen skulle få majoritet för sina politiska\r\nförslag i ett nyval. Därför är ett nyval det enda\r\nrimliga.</pre><pre>Det är mycket farligt för den politiska demokratin\r\natt uppgivenheten inför politiken som ett verktyg\r\nbreder ut sig på det sätt som den gör i Sverige i dag.\r\nVi kan se en del tendenser bland de stora\r\nungdomsgrupperna -- vilka i dag inte har mycket av\r\nframtid att se fram emot -- och se vilka medel de är\r\nberedda att ta till i denna uppgivna situation. Hellre\r\nkravaller än passivitet, har någon sagt.</pre><pre>Det är ett mycket illavarslande tecken med tanke\r\npå den ökande arbetslöshet bland ungdomar som vi\r\ngår till mötes och de hårdnande motsättningar som\r\nblir följden i samhället i övrigt mellan olika\r\ngrupper, t.ex. mellan ungdomar och invandrare.\r\nJag tror att vi kommer att få se dessa tendenser öka\r\nom vi inte kan ta oss ur den förlamning och den\r\nuppgivenhet som nu råder.</pre><pre>Det enda sättet att ta sig ur detta är att sluta med\r\ndessa parlamentariska piruetter och det politiska\r\ntaktikspelet. Man måste i dag öppet och ärligt gå ut\r\ntill människor i Sverige och be dem, oss alla, att ta\r\nställning. Vad är det för framtid vi vill ha? Vad är\r\ndet för samhälle som vi anser att vi och våra barn är\r\nvärda?</pre><pre>Jag är övertygad om att de frågorna skulle få svar i\r\ntermer av ett solidariskt samhälle, ett samhälle där\r\nalla människor har lika värde och där rätt till arbete\r\när en självklarhet. Rätt till utbildning, möjligheter\r\ntill vidareutveckling inom det man arbetar med,\r\nosv. är sådana värden som människor är villiga att\r\nbetala för.</pre><pre>Jag tror heller inte att det går att inbilla människor\r\natt vi inte längre har råd med solidaritet och\r\nmänniskovärde. Jag tror inte att det är möjligt,\r\nframför allt inte så länge som vi alla samtidigt ser\r\nhur en hel del människor i dag berikar sig något\r\notroligt och bygger upp ett nytt privilegiesamhälle,\r\nnågot som många av oss trodde att vi faktiskt hade\r\nlämnat.</pre><pre>Vi ser den ena krisen efter den andra avslöjas. Vi\r\nser de otroliga fallskärmsavtal som människor har\r\ngett sig själva. Vi ser hur förmögenheterna växer.\r\nDet är då inte möjligt att gå ut och säga till\r\nmänniskor i allmänhet och säga: Vi har inte råd\r\nmed solidaritet, vi har inte råd med vård och\r\nomsorg.</pre><pre>Det är ingen som kommer att tro på det. Därför\r\nbehövs det en annan ekonomisk politik, en politik\r\nsom håller dessa värden högt och där man inte räds\r\natt vända sig till de människor och de instanser där\r\npengarna finns och säga: Nu får ni faktiskt vara med\r\noch betala.</pre><pre>Vi i Vänsterpartiet har utarbetat en ekonomisk\r\npolitik som både sparar, dvs. minskar\r\nbudgetunderskottet, och ökar tillgången på arbete.\r\nDet behövs en samtidighet i politiken. Det behövs\r\nockså en ekonomisk politik som sparar, minskar\r\nbudgetunderskottet, ökar möjligheten till arbete,\r\nmen gör det på ett sådant sätt att vi också värnar\r\nom miljön. Denna samtidighet är i dag en absolut\r\nnödvändighet i den ekonomiska politiken om vi\r\nskall få ett värdigt samhälle i Sverige och i världen\r\nrunt omkring oss.</pre><pre>Förtroendet för politiken, när det nu har gått så\r\nlångt, uppnås inte genom att vi staplar ölbackar\r\neller gör andra lustigheter. Det enda sättet är att gå\r\nut till människor i detta land och fråga: Vilken\r\npolitik vill ni har? Vilket samhälle vill ni ha? Vilka\r\nvärderingar tycker ni skall prägla det samhälle som\r\nvi lever i?</pre><pre>Jag tror inte på det som Ny demokrati fört fram i\r\ndiskussionen, där man har sagt: Vi är ju bara\r\nmänniskor, nu skall vi samarbeta och se till allas\r\nvårt bästa. Det är inte möjligt att ha en politisk\r\nparoll som säger: Allt bra åt alla genast. Det vore\r\ntrevligt om det gick, men jag tror faktiskt inte att\r\ndet går. Jag tror att vi måste inse att vi lever olika liv\r\ni olika verkligheter. Vi har olika intressen och olika\r\nideologier som grund för den politik och det\r\nsamhälle som vi vill forma.</pre><pre>Jag anser inte, av naturliga skäl, att den nuvarande\r\nregeringen företräder de intressen och den ideologi\r\nsom jag har. Jag tror heller inte att den regering\r\nsom vi i dag har företräder intresset och den\r\nideologiska grundinställningen hos en majoritet av\r\nden svenska befolkningen. Därför är enligt min\r\nmening det enda och självklara valet ett nyval.</pre><pre>Anf. 21  Statsminister CARL BILDT (m):</pre><pre>Fru talman! Det säger sig självt att jag med stor\r\nuppmärksamhet har lyssnat till vad som sagts. Det\r\när också självfallet att det föranleder några\r\nkommentarer.</pre><pre>Trots att en del skiljer, och det kommer snart att bli\r\nuppenbart, har Ingvar Carlsson och jag en\r\ngemensam uppfattning om hur arbetet i riksdagen\r\nskall gå till för att det skall vara meningsfullt. Ett\r\ntaktiserande som innebär att man vägrar redovisa\r\nsin politik i utskott, eller plötsligt byter fot utan\r\nföregående varning, underminerar möjligheterna\r\ntill samtal, överläggningar och samförstånd. Det\r\nunderminerar över huvud taget möjligheterna till\r\nmeningsfullt politiskt arbete. Det är möjligt att det\r\när avsikten. Det vet jag inte. Men det är i varje fall\r\nvad som faktiskt har inträffat.</pre><pre>Jag noterade att Ingvar Carlsson fann det\r\nnödvändigt att kommentera Socialdemokraternas\r\nagerande i det som jag har kallat ''ett tivoli'' här i\r\nriksdagen förra onsdagen. Ingvar Carlsson sade att\r\nhan varit ute i landet och inte kunnat följa skeendet\r\ni detalj. Men fakta var just detta, att\r\nNydemokraterna bjöd upp till en dans och att\r\nSocialdemokraterna delvis spelade med och\r\ndärmed uppmuntrade Nydemokraterna. Så gick\r\ndet som det gick.</pre><pre>Om jag skall uppfatta Ingvar Carlsson som att han\r\nnu vill markera en kritisk distans till detta, är jag\r\nberedd att hålla honom räkning för det.</pre><pre>Så till Ian Wachtmeister och den konkreta fråga\r\nsom måste redas ut. Vad var det som inträffade, och\r\nvad betydde det? Ian Wachtmeister har i olika\r\nsammanhang sagt att jag har ställt till ett\r\nindignationsnummer. Det är alldeles rätt. Det har\r\njag. Det beror inte på att jag spelar teater. Jag kan\r\ninte det. Men är jag indignerad, säger jag att jag är\r\nindignerad. Det är inte teater. Det gör jag därför att\r\njag faktiskt är det.</pre><pre>När ett parti röstar mot sin egen politik av taktiska\r\nskäl -- det var vad man gjorde -- blir jag indignerad.\r\nNu säger Ian Wachtmeister: Vi röstade för vad vi\r\ntyckte var rätt. Det är möjligt. Det är möjligt att det\r\nalltid har varit Nydemokraternas uppfattning att\r\nden socialdemokratiska linjen när det gäller\r\ndelpensioneringen är rätt. Men varför har ni då\r\naldrig sagt det? Varför har ni i stället sagt någonting\r\nannat?</pre><pre>Jag tänker här inte bara på Leif Bergdahl och hans\r\nmotion, som explicit röstades ner här i kammaren\r\nav er själva. Jag tänker på vad Ian Wachtmeister\r\nsjälv sade efter den votering som vi hade om\r\ndelpensionen förra våren. Jag tänker på en sådan\r\nsak som att Bo G Jenevall i samband med att\r\nbudgeten slutjusterades förra hösten var uppe på\r\nFinansdepartementet. Statssekreterare Olle\r\nWästberg redogjorde för huvuddragen i vad\r\nregeringen tänkte föreslå, och han tog explicit upp\r\nvad vi tänkt föreslå vad gäller delpensionen. Bo G\r\nJenevall sade då: Det har vi i Ny demokrati inte alls\r\nproblem med.</pre><pre>Låt mig återkomma till det som Ingvar Carlsson\r\nsade. Han tog ett citat från mig och instämde i det,\r\noch jag nickade till tecken på att jag instämde i\r\ndetta. Statsministern i en regering har en skyldighet\r\natt göra allt vad han kan för att se till att det finns\r\nett stöd för politiken. Det var också det vi gjorde i\r\nden här frågan. Vi åkte på ett nederlag. Jag skall\r\ninte ta upp den striden igen. Vi diskuterade hur vi\r\nskulle hantera situationen.</pre><pre>I denna fråga sträckte vi ut en hand till Ny\r\ndemokrati. Nu säger Ian Wachtmeister att den\r\nuppfattning de redovisade inte alls var deras\r\nuppfattning, utan de har alltid tyckt som\r\nSocialdemokraterna. Jag vet inte om det var så Ian\r\nWachtmeister menade. Men det var så han sade.\r\nIan Wachtmeister får förstå att det inte alltid är så\r\nlätt att förstå. Det är lätt att bli litet indignerad när\r\ndet går till på detta sätt. Det är inte teater, det är\r\närlighet som ligger bakom att jag säger som jag gör.</pre><pre>Låt mig sedan gå över till det som Ingvar Carlsson\r\nhade att säga angående överenskommelser och\r\neftervården efter höstens överenskommelser. Det\r\när bra att vi får detta utrett. När vi slöt dessa stora\r\nuppgörelser var det nog uppenbart både för Ingvar\r\nCarlsson och mig att eftervården skulle bli både\r\nbesvärlig och viktig. Jag kommer ihåg att jag sade\r\natt vi måste vara medvetna om att det fanns\r\noklarheter som kunde komma att leda till en\r\ndiskussion. Vi måste föra den diskussionen så öppet\r\noch ärligt som vi över huvud taget kan.</pre><pre>Ett problem som skapades omedelbart och som\r\nställde till betydande problem för oss, och jag tror\r\natt det fortfarande ställer till problem för Ingvar\r\nCarlsson, är att man inom den socialdemokratiska\r\npartiorganisationen -- Mona Sahlin vet precis vad\r\njag talar om -- omedelbart marknadsförde\r\nkrisöverenskommelsen som något annat än vad den\r\nfaktiskt var på avgörande punkter. Detta har\r\nefterlämnat en del problem som är besvärliga att\r\nhantera.</pre><pre>Ingvar Carlsson tog upp tre konkreta punkter.\r\nIngvar Carlsson har för inte så länge sedan haft\r\nmöjlighet att få en ganska fullödig redovisning av\r\nhur regeringen har resonerat på just de tre\r\npunkterna. Låt mig säga detta igen.</pre><pre>När det gäller fonderna och forskningen förde vi en\r\nlång och inträngande diskussion angående det som\r\nvar Socialdemokraternas huvudkrav, nämligen att\r\nvi skulle avbryta systemet med de premiebaserade\r\nallemansfonderna. Jag var beredd att till slut gå\r\nmed på detta under förutsättning att vi fick en\r\njuridisk prövning för att se hur det skulle utfalla och\r\nom andra praktiska problem kunde lösas. Jag\r\ntyckte att det var fel, men jag var beredd att gå med\r\npå detta.</pre><pre>Pengarna återgick då till fondsystemet. Sedan\r\nskulle vi diskutera hur detta kunde användas till att\r\nstödja forskning, och det skrevs in i\r\növerenskommelsen. På den punkten har vi haft\r\ndelade meningar, men vi har fortfarande den\r\nmeningen gemensamt att pengar skall användas till\r\nforskningen. Jag noterar att det nu uppenbarligen\r\nfinns en bred majoritet i riksdagen för att så också\r\nskall bli fallet.</pre><pre>Frågan om Celsius och försäljningen har vi\r\ndiskuterat mycket utförligt med företrädare för\r\nSocialdemokraterna på det samrådssätt som är\r\nförutsatt. Regeringen i sin helhet har också\r\ndiskuterat de socialdemokratiska argumenten och\r\nvägt in dem. Till slut har vi, framför allt av hänsyn\r\ntill företagets situation -- Ingvar Carlsson vet vad\r\njag talar om --, kommit fram till den linje som vi av\r\nnationella skäl har funnit nödvändig. Så var det.\r\nDet fanns ingen vetorätt, men det fanns en\r\nskyldighet till samråd, och det har vi haft.</pre><pre>När det gäller kapitalinkomstskatten gick vi också\r\nmed på att höja den till 30 %. Jag medger gärna att\r\njag inte tyckte att detta var jordens bästa idé, men\r\nen uppgörelse är en uppgörelse. Vi sade att den\r\nskulle ner till 25 %, men det fick vara så för en tid.\r\nVad som skulle inträffa därefter tog vi faktiskt inte\r\nställning till. Det anser Ingvar Carlsson att vi\r\ngjorde, men titta i protokollen. Det framgår inte\r\nriktigt.</pre><pre>Här tror jag de facto att det föreligger genuint olika\r\nmeningarna om vad vi kom överens om. Om det\r\ninte är värre än så efter en så omfattande och bred\r\nuppgörelse som tillkom under sådana\r\nomständigheter, skall det väl finnas möjligheter att\r\nröra sig framåt. Men jag håller med om att det är\r\nviktigt att detta klaras ut.</pre><pre>Låt mig nu gå över till det som ligger framför oss.\r\nLika viktigt som det är att reda ut det som ligger\r\nbakom oss -- det kan vara eftervården efter höstens\r\nuppgörelse eller vad Ny demokrati egentligen\r\nmenar med sitt agerande vad gäller delpensionen\r\noch med sitt röstförfarande här i riksdagen förra\r\nonsdagen -- är det att gå framåt. Med risk för att\r\nvara tjatig vill jag säga att det svåra och det som\r\navgör om den ekonomiska politiken kommer att\r\nlyckas är om vi har förmågan att fatta beslut om\r\nbesparingar i statsutgifterna.</pre><pre>Ingvar Carlsson inledde sitt anförande med att\r\nredovisa de frågor han får runt om i landet. Jag får\r\nsamma frågor. Det får vi alla. Det intressanta är\r\nvilka svar vi ger på dessa frågor. En av de vanligaste\r\nfrågor vi får är var vi skall spara. Vi kan ge våra\r\nsvar. De är inte alltid populära, men det är i alla fall\r\nsvar. Det visar helheten i vår politik.\r\nSocialdemokraterna står ju fortfarande utan svar i\r\nden svåra och avgörande frågan i den ekonomiska\r\npolitiken. Man har därmed ingen ekonomisk\r\npolitik. Det har vi ju t.o.m. Allan Larssons ord på.\r\nDetta är inte bra.</pre><pre>Jag tror inte att det är bra för Socialdemokraterna,\r\näven om det inte är mitt huvudbekymmer. Men det\r\när inte bra därför att så länge denna oförmåga att ta\r\nställning till det som är svårt finns hos oppositionen,\r\nblir ju en dialog mellan regeringen och i det här\r\nfallet Socialdemokraterna eller andra\r\noppositionspartier lätt en monolog. Vi talar om\r\nvåra svar. Sedan får vi reda på att det inte finns\r\nnågra svar från Socialdemokraterna.</pre><pre>De kommer senare, i god tid före maktskiftet, sade\r\nAllan Larsson. Av allt att döma har man planerat\r\nmed att detta maktskifte ligger mycket långt fram.\r\nDet vore bra om Socialdemokraterna kunde visa\r\nkorten.</pre><pre>I går sade Stig Malm, åberopande sin ställning som\r\nledamot i verkställande utskottet, att en möjlighet\r\nsom man diskuterat var att skära ner\r\nföräldraförsäkringen från tolv månader till nio\r\nmånader. Jag vill inte säga att det är ett bra förslag,\r\nmen det är i alla fall ett förslag. Visa korten så blir\r\ndet lättare att samtala och ha samverkan! Det gäller\r\nsamverkan med alla partier, inget nämnd och\r\ndärmed inte heller något glömt. Det är vad som\r\nkrävs för att klara den här situationen.</pre><pre>\r\nAnf. 22  INGVAR CARLSSON (s) replik:</pre><pre>Fru talman! I motsats till Carl Bildt har jag inget\r\nsom helst samarbete med Ny demokrati. Vi gjorde\r\nvår bedömning självständigt. Ny demokrati\r\nförsökte spela med riksdagen, därför skulle ärendet\r\ntillbaka till utskottet. Jag skulle handla på precis\r\nsamma sätt om det här skulle upprepa sig. Det kan\r\nkanske vara en viss trygghet för regeringen Bildt att\r\nveta att vi ser det på det sättet.</pre><pre>När det gäller eftervården inser jag att det efter\r\nnätters förhandlingar kan uppstå tolkningsproblem\r\noch att det behövs förtydliganden. Men det här\r\nhandlar om något annat. Tiden ger inte utrymme\r\nför att ytterligare diskutera dessa punkter. Jag vill\r\nbara ställa frågan om det inte är märkligt att det\r\nbara är på de punkter som är svåra för Moderaterna\r\nsom det uppstår problem. Är det inte märkligt att\r\ndet inte uppstår problem på de punkter som har\r\nvarit svåra för oss? Kan det inte tyda på litet olika\r\ninställning i fråga om parternas vilja att stå för de\r\növerenskommelser man har träffat?</pre><pre>Carl Bildt försöker nu klara sig ifrån en diskussion\r\nom regeringens budget genom att återkomma till\r\ndessa 12 miljarder. Om regeringen tror att man\r\nskall klara den ekonomiska krisen genom att satsa\r\nallt engagemang och all koncentration på dessa 12\r\nmiljarder kommer man att misslyckas grovt med att\r\nklara krisen.</pre><pre>Dessa 12 miljarder är 6 % av budgetunderskottet.\r\nDe är viktiga nog, men det är helt andra saker som\r\navgör om vi skall kunna lösa den här krisen. Det är\r\nriktigt att vi har varit och är mer intresserade av de\r\n94 % som återstår. Därför har vi i inledningsskedet\r\nkoncentrerat oss på detta. Visa av erfarenheter från\r\nhösten krisuppgörelse vill vi, om vi skall träffa\r\nuppgörelser här i riksdagen, veta vad regeringen är\r\nberedd att göra på dessa punkter innan vi låser upp\r\noss på de övriga.</pre><pre>Under tiden må ni gärna säga att saknar\r\nekonomiskt alternativ och vad ni vill. Jag kan\r\nförsäkra er att vi arbetar även med dessa 6 %\r\nmycket seriöst under Sten Anderssons ledning och\r\nmed skickliga företrädare för vår riksdagsgrupp. Vi\r\nhar haft en genomgång med samtliga utskott, men\r\ndet är som Allan Larsson säger, när vi lägger fram\r\nvåra förslag vill vi veta att de också håller inför\r\nverkligheten. Det är vårt traditionella sätt att\r\narbeta inom socialdemokratin. Under tiden tål vi\r\natt detta är något som regeringen och\r\nfinansutskottets ordförande vill ägna sig åt, men det\r\nvore nog bra för regeringen själv om den ägnade sig\r\nlitet mer åt övriga 94 %.</pre><pre>Anf. 23  Statsminister CARL BILDT (m):</pre><pre>Fru talman! Om vi skall vara alldeles ärliga, finns\r\ndet också andra punkter där vi har haft litet\r\ntolkningssvårigheter efter krisuppgörelsen. Jag\r\nskall inte dölja att det inom regeringen har funnits\r\nen förvåning över att man från Socialdemokratins\r\nsida var så angelägen att driva fram vissa\r\nskattehöjningar, för att sedan omedelbart gå ut och\r\nsäga att de skulle tas tillbaka.</pre><pre>Det har funnits inslag i den hanteringen som vi inte\r\ntyckt har varit direkt förtroendeskapande, i\r\nsynnerhet som det hade förts samtal om att det var\r\nprecis så det inte skulle få gå till.</pre><pre>Jag skall inte göra sak av detta. Jag bara noterar att\r\nså är fallet. Eftervård är besvärlig, och\r\nefterdiskussion är nästan ofrånkomlig. Den\r\nkommer säkert att fortsätta.</pre><pre>Jag vill inte vara alltför tjatig, men Ingvar Carlsson\r\nriskerar att hamna i en situation där frågan om\r\nbesparingsförslagen kommer att förfölja\r\nSocialdemokratin intill dess att ett svar givs. Det är\r\ninte bara några fåtaliga procent det gäller, utan det\r\nsom har inträffat är att ni runt om i landet, på ett\r\nibland utomordentligt opportunistiskt sätt, går till\r\nstorms mot våra sparförslag.</pre><pre>Vi har lagt fram förslag om besparingar på ca 12\r\nmiljarder kronor, inte för att vi tror att det är någon\r\ngenväg till popularitet, som jag har sagt, utan\r\ndärför att det är nödvändigt. Ni gör detta till\r\nhuvudanfallspunkten, samtidigt som ni säger att det\r\nbehöver sparas lika mycket, ibland t.o.m. ännu\r\nmer.</pre><pre>Då får ni ju finna er i att frågan ställs: Är det\r\nföräldraförsäkringen det gäller? Är det ytterligare\r\ningrepp i sjukförsäkringen? Är det\r\narbetsskadeförsäkringen? Det finns inte så många\r\nutgiftsställen som man kan spara på. Det går inte\r\nbara att säga att föräldraförsäkringen ger några\r\nenstaka procent av statsbudgeten. Det är en viktig\r\npost. Är det där man skall spara eller är det någon\r\nannanstans? Det går inte att dra i härnadståg mot\r\nregeringens sparplaner, säga att det skall vara lika\r\nmycket och sedan säga: Vad vi vill är alldeles\r\nhemligt.</pre><pre>Skall det finnas en möjlighet till samförstånd om de\r\ndelar av den ekonomiska politiken som är viktiga i\r\növrigt -- det kan vara infrastruktursatsningar, ROT-\r\nprogram, avdragsrätt för villaägare när det gäller\r\nreparationer eller det vi nu gör för att accelerera\r\nsatsningar på högskolan eller göra om\r\narbetsmarknadspolitiken, allt det som kostar\r\npengar -- måste vi också få svar på frågan: Varmed\r\nskola de betala?</pre><pre>Ingvar Carlsson gick tillbaka till Ulf Adelsohn och\r\nGösta Bohman. Jag såg att Gösta var här, så ni kan\r\nväl ta debatten där utanför. Men gå tillbaka till\r\nKjell-Olof Feldt! Han har sagt att det som gjorde\r\natt Socialdemokratin på 80-talet inte klarade av att\r\ndriva ekonomisk politik var att man aldrig kunde\r\nfrångå bilden av att partiet bara var de goda\r\ngåvornas givare.</pre><pre>Man vågade aldrig stå inför de svåra besluten och\r\nge de svåra beskeden. Det borde Ingvar Carlsson\r\nom någon ha lärt sig, att kan man inte göra det, då\r\nkan man heller inte regera landet.</pre><pre>Anf. 24  INGVAR CARLSSON (s) replik:</pre><pre>Fru talman! Vad skulle Moderaterna göra, om de\r\ninte hade Kjell-Olof Feldt? Jag har levt med honom\r\ni valrörelsen och jag har levt med honom efter\r\nvalrörelsen, och t.o.m. i dag när vi skall ha\r\nförtroendeomröstning blir Kjell-Olof Feldt det lilla\r\nhalmstrå som Carl Bildt griper till.</pre><pre>Jag tror att Kjell-Olof Feldt spelar större roll i\r\ndebatten nu än vad han gjorde när han var\r\nfinansminister i den socialdemokratiska\r\nregeringen. Det säger mer om den nuvarande\r\nregeringen än om den socialdemokratiska.</pre><pre>När det gäller besparingarna vill jag erinra om att\r\nvid de förhandlingar som fördes på natten kom vi\r\nmed förslag om en mycket mycket stor strukturell\r\navlastning av budgeten, nämligen att flytta ut\r\narbetsskade- och sjukförsäkring. Det är inte för oss\r\nnågra lätta omändringar i systemet, men vi tycker\r\natt när läget är så pass besvärligt kan det finnas\r\ngoda argument för att parterna tar ansvaret för de\r\ntunga bitarna. Meningen är ju att de nuvarande\r\ninkomsterna i princip skall ligga kvar på\r\nstatsbudgetens inkomstsida och därmed hjälpa oss\r\natt klara underskottet.</pre><pre>Det har nu tagit sex månader innan regeringen ens\r\nhar kommit i gång med kommissionen som skulle\r\narbeta med detta. Jag har fått påpekat för mig att\r\näven socialdemokratiska regeringar ibland inte\r\nkom i gång med sådant här arbete, så jag skall inte\r\ngnälla över detta från talarstolen. Men jag vill ändå\r\nerinra om att någon motsvarande stor strukturell\r\nförändring för att sanera statsbudgeten har jag inte\r\nsett förslag om från regeringens sida.</pre><pre>Vi arbetar vidare för att finna andra stora rejäla\r\nförslag som verkligen leder till resultat. De 12\r\nmiljarderna motsvarar bara en del av de ökade\r\nränteutgifter som staten drabbas av. Mycket större\r\nåtgärder behöver vidtas. När vi lägger fram våra\r\nförslag vill vi därför förvissa oss om att vi har tänkt\r\nigenom både kvantitet och kvalitet, och jag\r\nförsäkrar att vi arbetar med detta.</pre><pre>Det kan hända att när ni koncentrerar så oerhört\r\nmycket kraft på att efterlysa våra förslag och\r\nSocialdemokraterna sedan kommer med förslag\r\nsom jag tror -- ja, jag är subjektiv -- blir betydligt\r\nbättre än era, bättre ekonomiskt och bättre\r\nfördelningspolitiskt, blir bakslaget för den\r\nnuvarande regeringen onödigt stort.</pre><pre>Jag behöver inte, för närvarande i alla fall, i första\r\nhand bekymra mig om opinionsundersökningar.\r\nDet är inte där vårt bekymmer ligger, utan det är\r\natt skapa en så bra och handlingskraftig politik som\r\nmöjligt.</pre><pre>Anf. 25  Statsminister CARL BILDT (m):</pre><pre>Fru talman! Ingvar Carlsson avslutade med att säga\r\natt han inte behöver bekymra sig om\r\nopinionsundersökningar. Nej, men då går det inte\r\natt samtidigt tala om hur plågsamt det var att träffa\r\nuppgörelser. Den plåga som dessa uppgörelser\r\nuppenbarligen var har ju i alla fall inte givit utslag i\r\nopinionsundersökningarna, så på den punkten\r\nborde han kunna vara någorlunda till freds.</pre><pre>Sedan detta med Kjell-Olof Feldt. Det var Ingvar\r\nCarlsson som började med Gösta Bohman och Ulf\r\nAdelsohn. Jag ser gärna att de spelar en prominent\r\nroll i debatten. Ingvar Carlsson sade att Feldt spelar\r\nen större roll i debatten nu än när han satt i\r\nregeringen. Men det var ju just det som var\r\nproblemet, att man inte lyssnade på dem som hade\r\ndet litet kärvare budskapet!</pre><pre>Man lyssnade inte på dem som sade att det inte går\r\natt bara vara de goda gåvornas givare och undvika\r\natt ge besked om de ibland litet beska piller som en\r\nansvarstagande ekonomisk politik också med\r\nnödvändighet måste innehålla.</pre><pre>Det är just det som Socialdemokratin nu riskerar\r\natt återupprepa. Jag ser att man har gått ut med\r\nstora annonser de senaste dagarna där det står att\r\nSocialdemokraterna är beredda att ta över direkt.\r\nMen det är fel! Det besked som ges nu är att ni inte\r\när beredda att ta över.</pre><pre>Ni säger å ena sidan att ni vet att det behövs\r\nbesparingar på 12 miljarder som skall träda i kraft\r\nfr.o.m. nästa budgetår. Det har Allan Larsson sagt.\r\nDet har Ingvar Carlsson sagt. Det har faktiskt\r\nt.o.m. Sten Andersson sagt. Å andra sidan säger\r\nAllan Larsson att det där kommer så småningom.\r\nDet kommer i god tid. Ty åtföljande finns det inte i\r\ndag, ty åtföljande är ni inte beredda att regera. Jag\r\nskall inte lägga mig i er annonsplanering, men ty\r\nåtföljande kunde ni väl tänka er att åtminstone\r\nändra formuleringen.</pre><pre>Eller är det så att vi för att få reda på vad som finns\r\növer huvud taget av planer får ta annonsen, klippa\r\nur kupongen och skicka in den? Är det enda\r\nmöjligheten att få besked?</pre><pre>Ingvar Carlsson säger att Socialdemokraterna har\r\nföreslagit stora strukturella förändringar. Med den\r\ntolkning av den strukturella förändringen som\r\nIngvar Carlsson ger här i talarstolen är det\r\negentligen inte en besparing. Det är i och för sig en\r\nbudgetförstärkning genom att det är en stor\r\nskattehöjning, framför allt för företagen, under\r\nsenare delen av 90-talet. Kommer vi att klara detta?\r\nDet skulle jag faktiskt tvivla på, i den tolkning som\r\nIngvar Carlsson ger.</pre><pre>Men de stora strukturella förändringar som vi har\r\nföreslagit när det gäller att få bukt med\r\nutgiftssystemen -- det stora förändringsarbete i\r\nsocialförsäkringssystemen som Bo Könberg och\r\nBengt Westerberg sysslar med -- har ni i allt\r\nväsentligt avvisat. De stora förändringar i\r\nbostadsfinansieringen som vi gjort, vilka sträcker\r\nsig över hela 90-talet, har ni också avvisat. Tänk\r\nvilken katastrof det hade varit om vi hade låtit\r\nreallånesystemet ligga kvar.</pre><pre>Vi genomför systemförändringarna, vi har\r\nförmågan att redovisa besparingar och vi kan ta\r\nansvar för dem. Vi känner också en viss heder för\r\natt så är fallet.</pre><pre>Anf. 26  IAN WACHTMEISTER (nyd)\r\nreplik:</pre><pre>Fru talman! Det talas om 80-talet och om Kjell-\r\nOlof Feldt, Ulf Adelsohn och Gösta Bohman. Det\r\när trevligt -- de är säkert förträffliga personer. Jag\r\nskulle i stället gärna vilja se framåt.</pre><pre>För att flytta mig något närmare nutiden vill jag\r\nkommentera frågan om delpensionen, eftersom\r\nden tas upp hela tiden. Jag vill faktiskt inte hålla på\r\natt käbbla om omröstningen. Jag har i dag sagt var\r\nvi står, vad vi menar och vad vi vill uppnå. Det\r\ntycker jag är viktigare.</pre><pre>Jag vill, eftersom frågan gång på gång kommer\r\ntillbaks i debatten, göra några påpekanden. Om\r\nallting avgörs i utskotten kan vi ju stänga fabriken\r\nhär inne -- eller hur? Varför skall vi rösta igenom\r\nnågonting här om det redan är avgjort i utskotten?\r\nDet är ju faktiskt på det viset. Man kan inte bara\r\nrösta på sitt eget förslag, utan även på andras. Det\r\nhär är ju parlamentarism. Det är ju\r\nhäpnadsväckande att höra att ärendena skall vara\r\navgjorda i utskotten.</pre><pre>Vi bröt inget avtal. Vi gick inte ifrån någon\r\növerenskommelse. Vi är beredda att låta\r\nstatsvetare undersöka hela frågan.</pre><pre>En anmärkning kan riktas mot oss. Om vår man i\r\nutskottet, Leif Bergdahl, tekniskt hade gjort det ni\r\nville och hållit sin linje, och vi andra hade gjort\r\nprecis det vi gjorde, hade det varit korrekt. Ni hade\r\nfallit med 8 röster i stället för med 10. Det ändrar\r\ningenting i sak som jag ser det. Men låt som sagt\r\nstatsvetarna avgöra det.</pre><pre>Vi kan givetvis lösa denna situation. Det är litet\r\nrörelse i denna riksdag i dag, men när man ser på\r\nTV och jämför med hur man har det i Italien och\r\nandra länder är detta ändå ganska lovande.</pre><pre>Jag kan inte underlåta att säga någonting om\r\ndebatten mellan Ingvar Carlsson och Carl Bildt. Jag\r\nfick lära mig någonting mycket intressant som jag\r\nskrev ned: Det handlar om hur lång tid som får gå\r\ninnan man bryter en överenskommelse. Det visste\r\ninte jag. Jag trodde att en överenskommelse gällde,\r\nmen det handlar tydligen om tiden. Den finessen\r\nmåste vi också lära oss.</pre><pre>Ingvar Carlsson säger att Carl Bildt kan lita på att\r\nhan skall se till att ingenting händer här i\r\nkammaren. Han kan aldrig bestämma vad vi röstar\r\npå, men det kan däremot vi själva göra. Det är det\r\nvi har erbjudit oss att förhandla om.</pre><pre>Jag har sagt hur vi skall finna lösningar, och jag har\r\nockså påpekat att vi har många bra idéer som borde\r\npassa regeringen. Jag tror att ni vet det.</pre><pre>Socialdemokraterna har inget åtgärdspaket. De\r\nprasslar med pappret, som vi sade. Vi har ett paket,\r\noch vi vet vad vi vill. Det är bara att välja. Vi\r\ntvingar givetvis inte någon. Om ni vill ha majoritet\r\nför era förslag tycker jag att ni skall tala med oss.\r\nNi är nämligen i minoritet, och det är ni som har\r\nvalt att vara i den positionen. Det är ni som har tagit\r\navstånd från oss.</pre><pre>Fråga statsvetare hur de ser på den parlamentariska\r\nsituationen! Fråga om de tycker att vi har varit\r\nsärskilt besvärliga mot er! Det är tvärtom.</pre><pre>Jag har några frågor, men dem kanske jag får\r\nåterkomma till, ty talartiden är slut.</pre><pre>Anf. 27  Statsminister CARL BILDT (m):</pre><pre>Fru talman! Får jag med viss skärpa säga till Ian\r\nWachtmeister att jag inte uppfattar diskussionen\r\nmellan Ingvar Carlsson och mig så, att det skall gå\r\nen viss tid innan man får bryta överenskommelser.\r\nÖverenskommelser gäller. Det är inte fråga om\r\ntiden. Att tro det är en missuppfattning av läget.</pre><pre>Jag vill tala om delpensionsvoteringen och om vad\r\nsom faktiskt inträffade. Det var så, att\r\nNydemokraterna förra våren fällde det förslag vi\r\nlagt fram om att avskaffa delpensionen. Det tyckte\r\nni var rätt. Det är en av de lättaste besparingar man\r\nkan göra, men ni röstade i det fallet på Birgitta\r\nDahls förslag, vilket innebar att allting skulle finnas\r\nkvar.</pre><pre>Ian Wachtmeister sade då mycket tydligt, offentligt\r\noch i olika samtal, att Ny demokrati hade en annan\r\nmodell som sparade mindre. Det var sant. Vi\r\ndiskuterade i regeringen om vi skulle anta denna\r\nmodell eller inte. Vi beslutade oss för att anta den.\r\nI detta låg också att vi skulle försöka skapa en\r\nkonstruktiv relation med Ny demokrati i just den\r\nfråga där det blåst upp till strid.</pre><pre>Vi diskuterade förslaget. Vi informerade Ny\r\ndemokratis talesman i finansutskottet i förväg. Han\r\nsade att de inte hade några problem med förslaget.\r\nVi lade fram förslaget. Leif Bergdahl, som\r\nföreträder Ny demokrati i\r\nsocialförsäkringsutskottet, skrev en motion.\r\nFörslaget accepterades i stort. Det fanns\r\ninvändningar på vissa punkter. Det blev\r\nförhandling och en uppgörelse mellan de borgerliga\r\nföreträdarna i utskottet och Leif Bergdahl. Man\r\nslöt en överenskommelse, och de fem partierna\r\nvoterade tillsammans mot Socialdemokraterna.\r\nNär ärendet kom till kammaren stod det i\r\nbetänkandet att man skulle besluta om bifall till\r\npropositionen och motionen från Ny demokrati.\r\nDetta röstade Ny demokrati emot.</pre><pre>Det handlar inte om att jag vill driva frågan mer än\r\nvad som faktiskt krävs, Ian Wachtmeister. Men det\r\när oerhört viktigt, därför att det handlar om att vi\r\nskall kunna förstå vad ni säger och om det ni säger\r\när någonting värt.</pre><pre>Skall vi tolka er som att vi aldrig mer behöver lyssna\r\npå Leif Bergdahl? Skall vi tolka er som att det är av\r\nnoll och intet värde vad andra företrädare för Ny\r\ndemokrati säger i utskotten? Jag tror inte det. Det\r\nfinns företrädare för Ny demokrati, liksom för\r\nSocialdemokraterna och Vänsterpartiet, som vi\r\ngärna lyssnar på i utskottsarbetet i syfte att sluta\r\nkonstruktiva överenskommelser. Det måste ske på\r\ndet sättet.</pre><pre>Jag vill med all respekt för Ian Wachtmeister säga\r\natt han inte kan sitta i varje utskott. Han kan inte ta\r\nställning till varje fråga och vara närvarande varje\r\nsekund. Det kan inte heller jag eller Ingvar\r\nCarlsson, Bengt Westerberg, Olof Johansson, eller\r\nAlf Svensson. Vi måste lita på dem som är valda till\r\nriksdagsmän och ge dem mandat och fullmakt att\r\ndiskutera och träffa uppgörelser. Att såga sina egna\r\nså totalt innebär att man också sågar sitt partis\r\nmöjligheter.</pre><pre>Jag hoppas att man drar lärdom av det som nu har\r\ninträffat. Ingen har intresse av att detta upprepas.\r\nLandet behöver politisk ledning och inte\r\nparlamentarisk lekstuga.</pre><pre>Anf. 28  IAN WACHTMEISTER (nyd)\r\nreplik:</pre><pre>Fru talman! Redovsiningen av hur vi jobbar i vår\r\nriksdagsgrupp är felaktig. Jag tror att jag vet mer\r\nom hur vi jobbar än vad statsministern gör. Jag\r\ntänker inte käbbla om dessa saker. Jag har svarat på\r\nfrågorna. Vi har erbjudit oss att ställa upp i\r\nförhandlingar, och frågan är om ni är villiga att göra\r\ndet. Jag uppfattade det som att det fanns en\r\nutsträckt hand någonstans. Den tar jag gärna.</pre><pre>Jag tror inte att det är särskilt bra att skälla på\r\nvarandra före en diskussion. Det är bättre att vänta\r\ntill efter. Genomför förhandlingen med oss, och\r\nhoppa upp och skäll på oss här i talarstolen efteråt!\r\nDet kanske inte blir så. Det kanske blir ett handslag\r\ni stället. Vad vet jag?</pre><pre>Jag vill ställa några frågor. Jag läser ett urklipp från\r\nExpressen i dag som mediefenomenet Karlsson\r\ngivit mig. Det som står där är rätt väsentligt. Det\r\nstår följande i en intervju som sägs ha hållits med\r\nBengt Westerberg: ''Så länge nydemokraterna\r\nhåller sig till sin egen linje och Socialdemokraterna\r\ntill sin så vinner våra förslag.''</pre><pre>Ja, det är klart. Då kan vi också stänga fabriken\r\nhär. Intervjuaren frågar: ''Då är det ju som Bert\r\nKarlsson säger. Tvingas nydemokraterna bara rösta\r\npå sin egen politik, så får de ju aldrig igenom något?\r\nWesterberg svarar: ''De ska inte ha igenom\r\nnågonting! Det är ett ganska extremt litet\r\nhögerparti.''</pre><pre>Jag skulle vilja fråga om detta också är\r\nstatsministerns uppfattning. Det är ett ganska\r\nväsentligt spörsmål.</pre><pre>Jag har också en annan fråga, som jag tycker är\r\nangelägen. Jag har här föreslagit något nytt. Jag har\r\nsagt att ett inslag i detta sammanhang vore att\r\nföregå med gott exempel. Är det fel, herr\r\nstatsminister, att göra det? Kan vi få svar på den\r\nfrågan någon gång? Den tror jag att folk är\r\nintresserade av. Det gäller mycket litet pengar, men\r\ndet kostar på litet grand att själv ta en snyting.</pre><pre>Är det fel att föregå med gott exempel genom att\r\nsänka partistödet, att sänka organisationsstödet\r\noch att ta bort fallskärmsavtal inom den offentliga\r\nsektorn? Jag anser att den frågan är viktig, eftersom\r\ndet är fråga om ledarskap och om att föregå med\r\ngott exempel. Det är en fråga till statsministern. Jag\r\nhar en fråga till: Vad är det för fel med att börja\r\ndiskutera att göra något åt de heliga kor som vi har\r\nhär, dvs. hela flyktingpolitiken och u-hjälpen, i ett\r\nläge när vi inte har pengar, när budgetunderskottet\r\när 200 miljarder och är på väg ännu högre upp? Jag\r\ntycker att det är relevanta frågor. Jag får dem hela\r\ntiden, och jag är också säker på att Carl Bildt får\r\ndem och därför kan svara på dem.</pre><pre>Anf. 29  Statsminister CARL BILDT (m):</pre><pre>Fru talman! Ian Wachtmeister säger -- jag vet inte\r\nom det skall vara en avslutning av diskussionen om\r\nhur det gick till i delpensionsvoteringen -- att vi\r\nskall lita på att han vet mer än någon annan om hur\r\nNy demokratis riksdagsgrupp arbetar. Jag tror att\r\ndet är sant. Problemet är att ingen annan förstår det\r\noch att det ställer till litet problem om man skall\r\nsamverka, samtala, träffa överenskommelser eller\r\nt.o.m. bara föra debatter med företrädare för Ny\r\ndemokrati.</pre><pre>Om det som ni säger i utskottet är av noll och intet\r\nvärde och alltid kan överprövas av kung och\r\nbisittare, eller vad det nu är, och därmed kan ge ett\r\nhelt annat resultat, måste Ian Wachtmeister förstå\r\natt det är litet svårt att föra en dialog.</pre><pre>Detta har inte att göra med politiska\r\nmeningsskiljaktigheter i denna del. Vi kan ha\r\nbetydande sådana med Socialdemokraterna, och\r\njag kan ha mina duster med Allan Larsson, men jag\r\nvet att när Allan Larsson som representant för\r\nsocialdemokratin säger något som betyder\r\nnågonting, är sannolikheten för att Ingvar Carlsson\r\ntotalt desavouerar honom och röstar tvärtom -- jag\r\nhöll på att säga: tack och lov, i denna formella\r\nbemärkelse -- mycket begränsad. Det är alltså det\r\nförhållandet att enbart Ian Wachtmeister vet hur\r\ndet fungerar i Ny demokrati, ingen annan, som\r\nkonstituerar en del av problemet.</pre><pre>Jag vill sedan instämma med Bengt Westerberg och\r\nandra som säger att Ny demokrati inte skall ha\r\nnågot inflytande. Den metod som ni diskuterar kan\r\naldrig någonsin ge Ny demokrati, utan bara\r\nsocialdemokratin inflytande. Ni ger ju\r\nsocialdemokratin inflytande genom att rösta på\r\ndess förslag. Det är inte era förslag som vinner --\r\ndem röstar ni emot och stöder i stället\r\nSocialdemokraternas, varigenom ni ger dem\r\ninflytande.</pre><pre>Inflytande får man genom samtal bl.a. i riksdagens\r\nutskott. Vad ni håller på att göra är ju att ge alla era\r\nkritiker alldeles rätt i det som de har sagt om er. Var\r\ndet det som var meningen, var det som taktik inte\r\nså alldeles briljant, försiktigt uttryckt.</pre><pre>Så till sakfrågorna, som vi knappt hinner med, men\r\ndet skall väl finnas bättre fora för dem. Jag tror att\r\ndet är rätt att man skall ha löneåterhållsamhet\r\nockså vad gäller t.ex. politiker, även om vi inte skall\r\ninbilla oss att det löser krisen. Men Ian\r\nWachtmeister vet att riksdagens ledamöter under\r\nfyra år har avstått från varje form av höjning av sina\r\nlöner. Det har man fattat beslut om. Man kan\r\ndiskutera om det räcker eller inte, men det visar i\r\nalla fall att något görs.</pre><pre>Ian Wachtmeister vet också att det faktiskt ingick i\r\nkrisöverenskommelsen med Socialdemokraterna\r\natt vi från nästa period börjar genomföra en viss\r\nreduktion av partistödet. Jag har tyckt att det är\r\nrättvist och rimligt. Detta är fakta, och dem skall\r\nman kunna diskutera mellan partiledare, i utskott\r\noch mellan alla olika partiföreträdare, som de\r\nenskilda partierna måste kunna ha förtroende för.</pre><pre>Talmannen anmälde att Ian Wachtmeister anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 30  GUDRUN SCHYMAN (v):</pre><pre>Fru talman! Det senaste replikskiftet var väl en\r\nypperlig illustration till bräckligheten i regeringens\r\nmöjligheter och förmåga att föra en långsiktigt\r\nhållbar politik. Det var en diskussion som byggde\r\npå tolkningar av vem som sade vad till vem vid\r\nvilket tillfälle och om det fortfarande gäller, eller\r\nom det är andra bud nästa vecka. Är en sådan\r\npolitisk parlamentarism rimlig när vi står inför\r\nsådana problem som vi faktiskt har i vårt land? Är\r\ndet rimligt att fortsätta att regera med ett sådant\r\nregeringsunderlag, som inte bara skiftar från dag\r\ntill dag utan också beroende vilken person i det\r\npolitiska partiet som man talar med? Det vill jag\r\nkalla en oansvarig politik.</pre><pre>Jag skulle gärna vilja få statsministerns kommentar\r\ntill detta. Anser Carl Bildt att det är försvarligt med\r\ntanke på de problem som Sverige står inför att sitta\r\ni en regering och bedriva en politik som är\r\nberoende av ett politiskt parti vars politik skiftar\r\nfrån dag till dag eller från vecka till vecka?\r\nDessutom kan man inte veta om den\r\npartirepresentant som man i ett visst ögonblick\r\ntalar med företräder den politiken eller något helt\r\nannat.</pre><pre>Jag tycker också att det skulle vara bra om\r\ndiskussionen inte fördes så mycket om gamla mäns\r\ntankar om gångna tider. Det har varit mycket\r\nrefererande till Gösta Bohman, Ulf Adelsohn,\r\nKjell-Olof Feldt osv. Vi lever i dag i en annan tid.</pre><pre>Jag tycker också att man har en väldig övertro på\r\nde tankar som den mycket manligt dominerade\r\nkommission som Assar Lindbeck har varit\r\nordförande för har lagt fram. Jag kan inte se annat\r\nän att regeringen i sin oförmåga och\r\nosjälvständighet använder\r\nLindbeckkommissionens förslag för att legitimera\r\noch på något sätt ge en vetenskaplighetens prägel åt\r\nden mycket dåliga politik som man nu lägger fram\r\noch försöker få gehör för. Det är ganska ohederligt\r\natt på detta sätt upphöja nationalekonomin till\r\nnågon form av vetenskap och på det sättet gör den\r\npolitiskt oantastbar. Nationalekonomi är inte en\r\nvetenskap. Ekonomi handlar om hur man hushållar\r\nmed resurser, och det gör man på olika sätt. Man\r\nhar olika syn på det beroende på vem man är, hur\r\nmycket pengar man har, vilka intressen man\r\nföreträder och vilken utveckling man vill se.</pre><pre>Det är hög tid att vi reducerar ekonomernas\r\ninflytande i stället för att, som regeringen gör,\r\nupphöja nationalekonomin till någon form av\r\nvetenskap och på det sättet legitimera en\r\nekonomisk politik som en majoritet över huvud\r\ntaget inte vill ha.</pre><pre>Anf. 31  Statsminister CARL BILDT (m):</pre><pre>Fru talman! Jag skall inte ge mig in på Gudrun\r\nSchymans mera vetenskapsfilosofiska resonemang,\r\nmen att nationalekonomin inte skulle vara en\r\nvetenskap eller att samhällsvetenskaperna över\r\nhuvud taget skulle sakna existensberättigande är\r\nväl ändå att ta till väl mycket. Man kan ha olika\r\nmeningar om ekonomi, men det är en annan fråga.</pre><pre>Jag vill så bara en gång till göra ett klarläggande.\r\nOm partier röstar på vad de faktiskt tror på, på sin\r\negen politik, klarar sig vår regering mycket bra i\r\ndenna kammare. Det är när våra möjligheter att\r\nfullfölja det mandat som vi har fått från våra väljare\r\nhotas och man förenar sig i något som i grunden är\r\nen nejsägarkoalition, där man bara kan säga nej\r\nmen aldrig ja till någonting -- när Ingvar Carlsson,\r\nGudrun Schyman, Ian Wachtmeister och Bert\r\nKarlsson röstar för samma linje -- som vi får\r\nproblem.</pre><pre>Den förtroendefråga som jag har ställt handlar just\r\nom detta. Kommer ni att förena er i den\r\nekonomiska politiken om att bara säga nej, eller\r\nkommer ni att uppträda med er egen politik och\r\nmed flaggan i topp för den på det sätt som vi brukar\r\ngöra i riksdagen?</pre><pre>Anf. 32  GUDRUN SCHYMAN (v):</pre><pre>Fru talman! Vi har en egen politik i Vänsterpartiet,\r\noch vi har en egen ekonomisk politik. Den bärande\r\ntanken i vår motion som visar hur vi vill att den\r\nekonomiska politiken skall bedrivas är att pengar\r\nskall tas där de finns. De skall tas från individer och\r\nföretag som i dag inte använder dem till\r\nkonsumtion eller investeringar och föras över till de\r\npersoner och företag som vill använda dem till\r\nkonsumtion och investeringar.</pre><pre>Vi föreslår en höjd skatt för dem som tjänar mer än\r\n200 000 kr om året. Vi föreslår sänkt matmoms. Vi\r\navvisar regeringens förslag som ger arbetslösa,\r\nlågavlönade, sjuka och låginkomstpensionärer\r\nsämre privatekonomi. Vi föreslår höjda\r\narbetsgivaravgifter och energiskatter och vill\r\nanvända de pengar som detta ger till lån dels till\r\ninvesteringar som ger många arbeten, en god\r\nmiljöprofil och utbildning, dels till kommuner som\r\ni dag inte kan finansiera sin nuvarande\r\nsysselsättning.</pre><pre>Detta är en mycket konkret, väl finansierad och bra\r\npolitik, som vi naturligtvis röstar för i den här\r\nriksdagen. Vi skulle gärna se att också regeringen\r\nvar inställd på att föra en sådan politik, som\r\nminskar både budgetunderskottet och\r\narbetslösheten. Vi skulle gärna se att vi kunde få ett\r\nkonstruktivt samarbete i de utskott där de här\r\nfrågorna avgörs. Vi skulle också gärna se, Carl\r\nBildt, att det fattades beslut om konstruktiva\r\nåtgärder nu genast. Vi tycker inte att det är rimligt\r\natt vänta till i juni.</pre><pre>I början av juni, Carl Bildt, går en hel ungdomskull\r\nut från skolan, och den går en framtid till mötes i\r\narbetslöshet eller utan utbildningsplatser. Vi vet att\r\ndetta kommer att bli mycket bekymmersamt, både\r\nekonomiskt och inte minst mänskligt.</pre><pre>Det här vill vi göra något åt genast, och vi har\r\nförsökt att förhålla oss konstruktivt i\r\nfinansutskottet och i andra utskott. Vi har sagt att\r\nman bör lyfta ut dessa frågor, som man faktiskt är\r\növerens om, och fatta beslut om dem nu. Vi låter\r\ninte maktbalansen och revirtänkandet blockera de\r\nfaktiska konkreta beslut som skulle vara möjliga att\r\nfatta.</pre><pre>Vi har dock inte fått gehör för detta, eftersom ni\r\nalla är så uppblåsta av krispaket -- med snören och\r\nomslagspapper --, överenskommelser, handslag,\r\nsignaler osv. att det inte går att föra en politik på\r\ngrundval av konstruktiva beslut.</pre><pre>Jag är överens med Carl Bildt om en sak, att det i\r\ndag krävs en politisk ledning i Sverige, inte en\r\nparlamentarisk lekstuga, och därför tycker jag att\r\nregeringen skall avgå.</pre><pre>Överläggningen var härmed avslutad.</pre><pre></pre><pre>Beslut</pre><pre>Bakgrunden till utskottets betänkande</pre><pre>I voteringen om kontrapropositionen i\r\nhuvudvoteringen biträddes reservation 1 av Hans\r\nGustafsson m.fl. med 155 röster mot 22 för\r\nreservation 2 av Ian Wachtmeister. 172 ledamöter\r\navstod från att rösta.</pre><pre>I huvudvoteringen godkändes utskottets uttalande\r\nmed 175 röster mot 150 för reservation 1 av Hans\r\nGustafsson m.fl. 24 ledamöter avstod från att rösta.</pre><pre>Mom. 1 (internationellt samarbete)</pre><pre>Utskottets hemställan bifölls med 172 röster mot\r\n140 för reservation 3 av Hans Gustafsson m.fl. 36\r\nledamöter avstod från att rösta.</pre><pre>Mom. 2 (allmänna riktlinjer för den ekonomiska\r\npolitiken)</pre><pre>Först biträddes reservation 5 av Ian Wachtmeister\r\nmed 26 röster mot 16 för meningsyttringen av Johan\r\nLönnroth i motsvarande del. 307 ledamöter avstod\r\nfrån att rösta.</pre><pre>Härefter biträddes reservation 4 av Hans\r\nGustafsson m.fl med 154 röster mot 23 för\r\nreservation 5 av Ian Wachtmeister. 172 ledamöter\r\navstod från att rösta.</pre><pre>Slutligen bifölls utskottets hemställan med 172\r\nröster mot 154 för reservation 4 av Hans Gustafsson\r\nm.fl. 23 ledamöter avstod från att rösta.</pre><pre>Mom. 3 (den ekonomiska demokratin)</pre><pre>Utskottets hemställan bifölls med 295 röster mot 16\r\nför meningsyttringen av Johan Lönnroth i\r\nmotsvarande del. 34 ledamöter avstod från att\r\nrösta.</pre><pre>Mom. 4 (ROT-program)</pre><pre>Utskottets hemställan bifölls med 331 röster mot 15\r\nför meningsyttringen av Johan Lönnroth i\r\nmotsvarande del. 1 ledamot avstod från att rösta.</pre><pre>Mom. 7 (penning- och valutapolitiken)</pre><pre>Först biträddes reservation 6 av Ian Wachtmeister\r\nmed 24 röster mot 17 för meningsyttringen av Johan\r\nLönnroth i motsvarande del. 307 ledamöter avstod\r\nfrån att rösta.</pre><pre>Härefter bifölls utskottets hemställan med 307\r\nröster mot 22 för reservation 6 av Ian\r\nWachtmeister. 15 ledamöter avstod från att rösta.</pre><pre>Mom. 9 (utredning om utvecklingen på de\r\nfinansiella marknaderna)</pre><pre>Först biträddes reservation 7 av Ian Wachtmeister\r\nmed 29 röster mot 16 för meningsyttringen av Johan\r\nLönnroth i motsvarande del. 304 ledamöter avstod\r\nfrån att rösta.</pre><pre>Härefter bifölls utskottets hemställan med 309\r\nröster mot 23 för reservation 7 av Ian\r\nWachtmeister. 14 ledamöter avstod från att rösta.</pre><pre>Mom. 10 (allmänna riktlinjer för\r\nbudgetregleringen)</pre><pre>Först biträddes reservation 8 av Hans Gustafsson\r\nm.fl. med 138 röster mot 15 för meningsyttringen\r\nav Johan Lönnroth i motsvarande del. 195\r\nledamöter avstod från att rösta.</pre><pre>Härefter bifölls utskottets hemställan med 172\r\nröster mot 154 för reservation 8 av Hans Gustafsson\r\nm.fl. 23 ledamöter avstod från att rösta.</pre><pre>Mom. 11 (besparingsprogram för åren 1994--1996)</pre><pre>Först biträddes reservation 9 av Hans Gustafsson\r\nm.fl. med 136 röster mot 16 för meningsyttringen\r\nav Johan Lönnroth i motsvarande del. 197\r\nledamöter avstod från att rösta.</pre><pre>Härefter bifölls utskottets hemställan med 172\r\nröster mot 140 för reservation 9 av Hans Gustafsson\r\nm.fl. 37 ledamöter avstod från att rösta.</pre><pre>Mom. 16 (redovisning av investeringar i\r\nstatsbudgeten)</pre><pre>Utskottets hemställan bifölls med 322 röster mot 22\r\nför reservation 10 av Ian Wachtmeister. 2 ledamöter\r\navstod från att rösta.</pre><pre>Mom. 20 (utformningen av budgetpropositionen)</pre><pre>Utskottets hemställan bifölls med 172 röster mot\r\n141 för reservation 11 av Hans Gustafsson m.fl. 33\r\nledamöter avstod från att rösta.</pre><pre>Mom. 22 (översyn av kommunernas ekonomi och\r\nbegränsning av rundgången i ekonomin)</pre><pre>Utskottets hemställan bifölls med 172 röster mot\r\n153 för reservation 12 av Hans Gustafsson m.fl. 23\r\nledamöter avstod från att rösta.</pre><pre>Mom. 23 (ramar för myndigheternas\r\nförvaltningskostnader)</pre><pre>Utskottets hemställan bifölls med 171 röster mot\r\n154 för reservation 13 av Hans Gustafsson m.fl. 23\r\nledamöter avstod från att rösta.</pre><pre>Mom. 30 (riktlinjer för risk- och skadehanteringen\r\ni staten)</pre><pre>Utskottets hemställan bifölls med 172 röster mot\r\n153 för reservation 14 av Hans Gustafsson m.fl. 23\r\nledamöter avstod från att rösta.</pre><pre>Mom. 31 (förändringar av det statliga\r\nbetalningssystemet)</pre><pre>Utskottets hemställan bifölls med 309 röster mot 15\r\nför meningsyttringen av Johan Lönnroth i\r\nmotsvarande del. 22 ledamöter avstod från att\r\nrösta.</pre><pre>Övriga moment</pre><pre>Utskottets hemställan bifölls.</pre><pre>Beslut om samlad votering</pre><pre>På förslag av talmannen medgav kammaren att de\r\npå föredragningslistan återstående ärendena,\r\nkonstitutionsutskottets betänkande KU21,\r\nkulturutskottets betänkanden KrU13, KrU9,\r\nKrU10, KrU11, KrU12 och KrU16,\r\nskatteutskottets betänkande SkU24 samt\r\nutbildningsutskottets betänkanden UbU7, UbU9\r\noch UbU10, skulle avgöras i ett sammanhang efter\r\navslutad debatt.</pre><pre>7 §  Riksdagsledamöternas och statsrådens\r\narvoden</pre><pre>Föredrogs</pre><pre>konstitutionsutskottets betänkande</pre><pre>1992/93:KU21 Riksdagsledamöternas och\r\nstatsrådens arvoden.</pre><pre>Anf. 33  BIRGER HAGÅRD (s):</pre><pre>Herr talman! Så är det åter dags att skriva en sida i\r\ndet sorglustiga kapitel som handlar om\r\nriksdagsledamöternas ekonomiska villkor. Om vi\r\npå förmiddagen kunnat bevittna hur man avhandlat\r\nen vad man skulle kunna kalla parlamentets eller\r\nparlamentarismens kris, har vi nu kommit till vad\r\nman skulle kunna beteckna som en\r\nparlamentarikernas kris.</pre><pre>Frågan om ersättning till riksdagsledamöterna\r\nkallade jag en sorglustig historia. Vi har sett en rad\r\nolika exempel på hur det inte borde få gå till. Före\r\n1988 var det många turer fram och tillbaka. Det var\r\nsvårt att få igenom en hygglig höjning av\r\nersättningen till ledamöterna. Till slut, 1988, slog\r\nman äntligen fast att det inte är bra att riksdagen\r\nsjälv beviljar sig ersättning. I 1988 års s.k.\r\nersättningslag slogs det fast att man skulle ha en\r\njämförelsegrupp bestående av rådmän,\r\nhovrättsråd, kammarrättsråd -- dvs domare-- och\r\nbyråchefer. Den medellön man fick fram skulle\r\nutgöra riksdagmännens arvode. Så småningom\r\nplockades byråcheferna bort. Den höjning som\r\nman på det sättet kom fram till när det gällde 1988\r\nårs lönenivå genomfördes för riksdagsledamöterna\r\n1989. Sedan var det tvärstopp. 1990 ansågs det inte\r\nopportunt att tillämpa den lag som man hade\r\nkommit överens om två år tidigare. Den höjning\r\nsom skulle ha utgått på 1989 års nivå kom att frysas.\r\nDär är vi fortfarande.</pre><pre>Herr talman! Vi debatterade den här frågan senast\r\nden 12 december 1991. Argumentationen finns\r\nutförligt redovisad. Jag skall inte närmare gå in på\r\nden. I stället vill jag hänvisa till vad som har\r\ninträffat och som kan vara nytt i sammanhanget.</pre><pre>För några dagar sedan fick vi i våra händer\r\nStatsrådslöneutredningens betänkande, som har\r\nfått den träffande titeln Vad är ett statsråds arbete\r\nvärt. Där konstateras att med undantag för\r\nBelgien, Island och Norge, har\r\nregeringsledamöterna i andra länder betydligt\r\nhögre arvoden än i Sverige. Men det skall också\r\nsägas att man konstaterar att det bara är i ett par\r\nländer som regeringen själv fastställer ersättningen\r\ntill regeringsledamöter. Den har sedan ett par år\r\ntillbaka varit kopplad till riksdagsmännens\r\nersättning.</pre><pre>Man redovisar också några intressanta\r\nsifferuppgifter. När det gäller kommunalråden i\r\nlandet var medelvärdet den 1 januari 1992 i\r\nersättning per månad 26 950 kr, i storstäderna var\r\nden 31 670 kr, för heltidsengagerade\r\nförtroendevalda i hela landet utgjorde medelvärdet\r\n26 670 kr. Motsvarande siffra för\r\nriksdagsledamöternas ersättning den 1 januari 1992\r\nvar 22 230 kr, alltså nästan 5 000 kr mindre än\r\nmedelvärdet för kommunalråden i landet. Det är\r\nalldeles uppenbart att det här kan betyda åtskilligt\r\nför rekryteringen i framtiden. Det har varit\r\nbrukligt, enligt svensk tradition, att rekrytera\r\nriksdagsledamöter bland personer med kommunal\r\nerfarenhet. Det är knappast troligt att det är särskilt\r\nmånga kommunalmän som känner sig roade av att\r\nbyta ut en, trots allt, ganska hygglig existens på\r\nhemorten -- där man får vara tillsammans med sin\r\nfamilj -- mot det liv som man lever här i Stockholm\r\nmed en betydligt lägre ersättning. Den ligger\r\nkanske 20-40 % lägre beroende på varifrån man\r\nkommer.</pre><pre>Man konstaterar också i Statsrådslöneutredningens\r\nbetänkande att åtgärder som vidtagits för att\r\nunderlätta det dagliga livet för statsråden är klart\r\notillfredsställande. På servicesidan är situationen\r\ntorftig. Enligt utredningens mening gäller detta\r\nockså för riksdagens ledamöter. Arvoden och\r\nannan ersättning, liksom servicenivån, betecknas\r\nsom klart otillfredsställande för\r\nriksdagsledamöterna. Varför har det då inte blivit\r\nbättre? Utredningen anger själv orsaken till detta:\r\nOrsaken ligger i öppen dag. Det är också frestande\r\natt göra populistiska utspel på området och\r\nuppenbarligen alltför svårt att motstå den sortens\r\ntryck.</pre><pre>Förvaltningssstyrelen har begärt hos\r\nkonstitutionsutskottet och hos riksdagen att man\r\nskall ge respit för ytterligare överväganden. Det är\r\nnågot som konstitutionsutskottet alltså har gått\r\nmed på. Jag hoppas bara att det som Kurt Ove\r\nJohansson, som var talesman för\r\nsocialdemokraterna, uttalade i debatten i december\r\n1991 skall kunna förverkligas. Kurt Ove Johansson\r\navslutade en replik med att säga: Jag har här klart\r\noch tydligt markerat att vi från vårt håll kommer att\r\nagera för att vi skall återgå till att tillämpa 1988 års\r\nlag innan den här perioden är utgången. Den är inte\r\nutgången ännu. Jag hoppas att vi skall kunna\r\nkomma överens om en vettig ordning också i det\r\nhär parlamentet.</pre><pre>Överläggningen var härmed avslutad.</pre><pre>8 §  Folkbildning</pre><pre>Föredrogs</pre><pre>kulturutskottets betänkande</pre><pre>1992/93:KrU13 Folkbildning (prop. 1992/93:100\r\ndelvis).</pre><pre>Anf. 34  BERIT OSCARSSON (s):</pre><pre>Herr talman! När riksdagen för snart två år sedan\r\nbeslöt om nya statliga bidragsbestämmelser för\r\nfolkbildningen visade man genom beslutet en stark\r\ntilltro till folkbildningen som en demokratisk kraft\r\noch kunskapsresurs i samhället.</pre><pre>Ekonomiskt innebar riksdagens beslut bl.a. att en\r\ntreårig budgetram infördes och att bidraget årligen\r\nskulle justeras med hänsyn till den allmänna pris-\r\noch löneutvecklingen.</pre><pre>Studieförbund och folkhögskolor välkomnade\r\nriksdagens beslut och utvecklings- och\r\nförnyelsearbetet sattes i gång med stor entusiasm.</pre><pre>Men knappt ett år senare frångick regeringen\r\nbeslutet genom att föreslå en neddragning av\r\nanslaget med 300 miljoner kronor. Det senare\r\nbeslutet innebar naturligtvis ett avbräck för de mer\r\nlångsiktiga utvecklingsmöjligheterna och för själva\r\ngenomförandet av 1992/93 års verksamhet.</pre><pre>Efter en av de största påtryckningsaktioner som vi\r\nhar upplevt under senare år beslöt riksdagen,\r\nsamtidigt med neddragningen, om ett särskilt\r\nbidrag till folkbildningen på 100 miljoner kronor.\r\nFör dessa medel skulle utbildningar anordnas för\r\narbetslösa och för dem som riskerade att bli\r\narbetslösa. Beslutet gav möjligheter att till viss del\r\nfullfölja aktiviteter riktade till just arbetslösa. Men\r\nneddragningarna har ändå inneburit stora\r\npåfrestningar både vad gäller kvalitetsutvecklingen\r\noch vad gäller möjligheten att nå nya grupper av\r\ndeltagare.</pre><pre>Till detta skall läggas att de kommunala bidragen\r\nminskar med nästan 10 % 1993, jämfört med 1992.</pre><pre>Trots denna neddragning har en omfattande\r\nverksamhet genomförts. Mer än 3 miljoner\r\nmänniskor har deltagit i studiecirklar och\r\nkulturgrupper. Drygt 10 miljoner människor har\r\ndeltagit i studieförbundens utåtriktade\r\nkulturprogram, föreläsningar eller liknande\r\narrangemang. På folkhögskolornas långa och korta\r\nkurser har ca 250 000 elever deltagit. Detta är en\r\nimponerande verksamhet.</pre><pre>Vi vet att i folkbildningen är man bäst på att nå dem\r\nsom har kort utbildning och låga inkomster, dem\r\nsom är arbetslösa, handikappade, invandrare och\r\ndem som saknar stimulerande kulturupplevelser.</pre><pre>I tider av kris är det speciellt viktigt att utveckla\r\ndemokratin och att ge innehåll åt den, eftersom\r\nmänniskors tilltro till demokrati sviktar i sådana\r\ntider. Det behövs därför mötesplatser som ger\r\nmöjlighet till samtal för att få en överblick och en\r\nhelhetssyn i ett alltmer fragmentiserat\r\ninformationsflöde. Människor behöver också\r\nkunskaper för att öka förståelsen för de snabba\r\nförändringar som sker i samhället. Människor\r\nmåste bli delaktiga i förändringarna. De måste få\r\nkänna att de är med och påverkar och att de tar\r\nansvar.</pre><pre>Folkbildningen bidrar till demokratisk grundsyn\r\noch samhällsutveckling. Folkbildningen skapar\r\nmötesplatser, ger kunskaper och möjligheter till\r\ndelaktighet.</pre><pre>Förutom de 100 miljoner kronor som riksdagen\r\nfattade beslut om våren 1992 beslöts i december\r\nsamma år att 106 miljoner kronor skulle anslås till\r\nfolkhögskolekurser för arbetslösa.</pre><pre>Folkbildningsrådet fördelade det särskilda anslaget\r\npå 100 miljoner kronor med 50 miljoner vardera till\r\nfolkhögskolor och studieförbund.</pre><pre>Det är ännu för tidigt att utläsa effekterna av\r\nanvändningen av de 100 miljoner kronorna. Men\r\nFolkbildningsrådet räknar med att 1 000--2 000 fler\r\narbetslösa fått plats på de långa kurserna på\r\nfolkhögskolorna.</pre><pre>Studieförbunden kommer att redovisa sina\r\ngenomförda utbildningar efter sommaren. Men vid\r\nen preliminär redovisning, som redan gjorts, kan\r\nman se många spännande verksamheter som har\r\nbetytt och betyder mycket för de arbetslösa.</pre><pre>Det finns exempelvis uppfinnarkurser för\r\narbetslösa, kurser för arbetslösa invandrare om hur\r\nman startar kooperativ, projekt för\r\nlångtidsarbetslösa, kurser för arbetslösa ungdomar\r\ni ämnen som svenska, engelska, data, EG-kunskap\r\noch friskvård samt aktivitetshus för arbetslösa,\r\nprojekt som syftar till övertagande av\r\nidrottsanläggningar, flera projekt för arbetslös\r\nungdom i glesbygd och projekt för arbetslösa\r\nzigenare.</pre><pre>Studieförbunden har alltså gjort och gör\r\nbetydelsefulla insatser för arbetslösa.\r\nFolkbildningsrådet har också fördelat de 106\r\nmiljoner kronor som riksdagen beslutade om i\r\ndecember 1992.</pre><pre>Med kort varsel lyckades Folkhögskolorna planera\r\nkurser, skaffa fram lokaler och lärare och rekrytera\r\ndeltagare till kurserna.</pre><pre>Fram till februari månads utgång har ca 230 kurser\r\nmed 3 600 deltagare startats. Det betyder att två\r\ntredjedelar av medlen redan har förbrukats. Kurser\r\nstartas nu varje vecka och de anslagna medlen\r\nkommer enligt Folkbildningsrådets bedömning att\r\nkomma till användning.</pre><pre>Arbetslöshetssituationen har tyvärr inte\r\nförbättrats. Därför har vi socialdemokrater\r\nföreslagit att ytterligare 200 miljoner kronor skall\r\ntillföras Folkbildningsrådet för insatser för\r\narbetslösa. Folkhögskolorna och studieförbunden\r\nhar visat att de snabbt och flexibelt kan anordna\r\nutbildning.</pre><pre>Vi vet att många som är, eller som riskerar att bli,\r\narbetslösa tillhör gruppen som ofta saknar\r\nutbildning utöver folk- och grundskola. En av\r\nfolkbildningens uppgifter är att ge kompletterande\r\nutbildning för just korttidsutbildade.\r\nFolkbildningen, med sin speciella pedagogik, har\r\nvisat sig vara en mycket lämplig\r\nutbildningsanordnare. Det är viktigt att stora\r\ninsatser nu görs för att höja utbildningsnivån, så att\r\nde arbetslösa står bättre rustade för att kunna få\r\njobb och för att bättre kunna konkurrera om de\r\njobb som finns.</pre><pre>Utskottsmajoriteten utgår från att regeringen\r\nsenast i kompletteringspropositionen återkommer\r\ntill riksdagen med förslag som regeringen bedömer\r\nsom nödvändiga av sysselsättningsskäl, bl.a. när\r\ndet gäller utbildning inom folkbildning för\r\narbetslösa.</pre><pre>Men varför vänta. Vi kan inte förstå varför\r\nutskottsmajoriteten inte har anslutit sig till vårt\r\nförslag. Det är viktigt att folkhögskolor och\r\nstudieförbund nu får ett snabbt besked, så att\r\nplaneringen av utbildningen redan nu kan startas.\r\nEtt beslut först vid behandlingen av\r\nkompletteringspropositionen kan äventyra en tidig\r\nstart i höst.</pre><pre>Jag yrkar därför bifall till den socialdemokratiska\r\nreservationen.</pre><pre>Anf. 35  ELISABETH PERSSON (v):</pre><pre>Herr talman! Så här i skuggan av den verkligt stora\r\ndramatiken finns det risk för att viktiga beslut av\r\nren utmattning inte får den uppmärksamhet de\r\nborde få. Jag syftar naturligtvis på folkbildningen.</pre><pre>Visst handlar det om viktiga beslut. Många redan\r\nhårt drabbade människors tillvaro under de\r\nnärmaste åren står och faller med vad riksdagen i\r\ndag beslutar om när det gäller folk- och\r\nvuxenutbildningen. Men det kommer inte att ge\r\nnågra rubriker. De som riskerar att stängas ute\r\ntillhör inte dem som är röststarka eller som\r\nprotesterar genom att skaffa sig utrymme i pressen.\r\nDe bildar inget eget parti och de ställer inte till med\r\ntumult, tvärtom. De är tysta. De vänder ofta sin\r\nilska mot sig själva. De är korttidsutbildade,\r\nlångtidsarbetslösa eller unga människor som aldrig\r\nkommit in på arbetsmarkanden. De kan också vara\r\nmänniskor som av någon annan anledning är socialt\r\nmissgynnade. De kan vara invandrare och\r\nkvinnor -- ofta ensamstående, som aldrig haft en\r\nchans att satsa på sig själva. Det är dessa, vars\r\nmöjligheter till en andra chans i livet ofta hänger på\r\nom de kan få utbildning eller ej, som i dag får sin\r\ndom, om riksdagen inte beslutar att stoppa\r\nnedskärningarna för folkbildningen, vill säga.</pre><pre>Herr talman! Jag måste också få rekapitulera alla\r\nde turer som varit kring folkbildningen de senaste\r\nåren, trots att Berit Oscarsson redan har tagit upp\r\ndet. Det är nämligen viktigt; det visar mycket\r\ntydligt vad det handlar om.</pre><pre>I juni 1991 fattade riksdagen beslut om\r\ntreårsförordnande av medel till folkbildningen. Det\r\nvar visserligen en socialistisk majoritet i riksdagen\r\ndå, men väl att märka är att den borgerliga\r\noppositionen inte hade något att invända mot den\r\nprincipen.</pre><pre>Så här står det i det särskilda yttrandet i frågan, på\r\ns. 44 i betänkandet 1990/91:UbU 18:</pre><pre>''Vi har inte motsatt oss utskottsmajoritetens\r\nförslag om treåriga planeringsramar för\r\nfolkbildningsområdet. Vi har i andra sammanhang\r\nstött principen att statlig verksamhet -- och därmed\r\nindirekt sådan som i huvudsak är finansierad\r\ngenom statsbidrag -- i högre grad skall planeras i\r\ntreårsperioder.''</pre><pre>Så yttrade sig den borgerliga oppositionen då.</pre><pre>Sedan sade man som förklaring till att man inte\r\nställde upp på det här, att propositionen inte\r\ninnehöll ett tillräckligt beslutsunderlag men att man\r\nförutsatte att regeringen skulle återkomma med ett\r\nbättre sådant. I princip var man alltså för det här.</pre><pre>Detta visar naturligtvis att de borgerliga\r\nledamöterna i kulturutskottet redan då var på det\r\nklara med att folkbildningen såväl som annan\r\nutbildningsverksamhet behöver veta vilka resurser\r\noch vilka ramar de skall ha när de planerar den\r\nframtida verksamheten.</pre><pre>När beslutet om treårsförordnande var fattat,\r\nbörjade folkbildningen, studieförbunden och\r\nfolkhögskolorna, att planera utifrån detta. I den\r\nplaneringen låg redan en hel del nödvändiga\r\nbesparingar, som var implicerade i detta beslut.</pre><pre>Sedan vet alla vad som hände. Sex och en halv\r\nmånader senare presenterade regeringen ett\r\nnedskärningsförslag för folkbildningen som saknar\r\nsitt motstycke. 15 % av verksamheten skulle bort.\r\nDet var då som vi fick höra av ministrar att de\r\nminsann visste att det var lyxverksamhet som\r\nvuxenutbildningen sysslade med och att folk som\r\ngick i studiecirklar nog kunde betala själva för\r\ndenna fritidsverksamhet. Det hoppade en del\r\ngrodor ur munnen på många innan man började dra\r\nöronen åt sig.</pre><pre>Kulturutskottet visste bättre och föreslog en\r\nuppräkning på 100 miljoner. Kanske var man helt\r\nenkelt bättre underrättad om vad folkbildningen\r\nsysslade med än vad regeringen var. Kanske man\r\nförstod att en verksamhet inte skulle kunna spara\r\neller rationalisera bort 15 % av statsbidraget,\r\nsamtidigt som landstingen aviserade kraftiga\r\nnedskärningar av sina bidrag, utan mycket\r\nkännbara indragningar av lärartjänster och färre\r\nelevplatser. Kanske var det den galopperande\r\nökningen av arbetslösheten som gjorde att de\r\nborgerliga ledamöterna i kulturutskottet fick kalla\r\nfötter.</pre><pre>Hur som helst: Folkhögskolor och studieförbund\r\nfick börja planera för att dra ner verksamheten --\r\ninte lika mycket som om regeringsförslaget hade\r\ngått igenom, men ändå rätt drastiskt.</pre><pre>Man gick förra sommaren in i det nya\r\nverksamhetsåret utan den kursplanering och\r\nexpansion som hade varit tänkt från början, och\r\nsom hade varit möjlig. Många cirkelledare och\r\nfolkhögskolelärare hade under våren fått besked\r\nom att det inte fanns utrymme för dem hösten 1992.\r\nMen än värre var det naturligtvis för alla de elever\r\nsom fick ett negativt meddelande i augusti om att de\r\ntyvärr inte kunnat beredas plats för höstens studier.\r\nDet var nämligen en enorm anstormning av\r\nansökningar till höstkurserna.</pre><pre>Sedan gick det bara ett par dagar: Krispaket 1 gav\r\n106 miljoner till folkhögskolorna för att de skulle\r\nanordna kurser för arbetslösa. Snabbt skulle det gå!\r\nEn luttrad folkhögskolelärare påpekade stillsamt\r\nför mig att det hade varit bra om krispaket 1\r\nåtminstone hade kommit någon vecka tidigare --\r\näven om man inte alls hade någonting emot mer\r\npengar till kurser för arbetslösa. Då hade man\r\nkunnat spara de krafter och de porton som gått åt\r\nför att säga nej till de elever som nu bara några\r\ndagar senare skulle komma i fråga och av\r\narbetsförmedlingarna rekommenderas för de nya\r\nkurser som skulle starta.</pre><pre>Det fanns bara en hake med de 106 miljonerna:\r\nSvux, det särskilda studiestödet för arbetslösa --\r\nsom var nödvändigt för att arbetslösa skulle kunna\r\ngå på dessa kurser -- var nästan helt slut.\r\nFörhoppningsfulla elever fick tacka nej till\r\nerbjudna och nyplanerade kursplatser. Och\r\neftersom det inte heller är meningen att man skall\r\nstudera när man uppbär arbetslöshetsunderstöd,\r\nvar det många andra potentiella folkhögskoleelever\r\nsom fick säga nej tack till höstkurserna. Det var\r\nkurser som folkhögskolorna kvickt och flexibelt\r\nhade satt i gång att planera för och anordna så fort\r\nbesked om krispaketspengarna kommit!</pre><pre>Herr talman! Nu behandlar vi 1993/94 års statliga\r\nstöd till folkbildningen. I vanlig ordning kom\r\nregeringen i januari med rejäla\r\nnedskärningsförslag. Dels plockade man in 24\r\nmiljoner genom att förändra\r\nutbetalningsperioderna. Dels utgick man från förra\r\nårets katastrofbantning på 304 miljoner -- den som\r\ninte ens kulturutskottets borgerliga ledamöter\r\nkunde svälja. Och så lade man på 75 miljoner,\r\nvilket alltså i själva verket är 50 miljoner i reda\r\npengar.</pre><pre>En brasklapp är instucken i det betänkande som vi\r\nnu behandlar. På s. 5 skriver man: ''Utskottet utgår\r\nfrån att regeringen -- med utgångspunkt i en samlad\r\narbetsmarknadspolitisk bedömning -- senast i\r\nkompletteringspropositionen återkommer till\r\nriksdagen med de förslag som regeringen bedömer\r\nnödvändiga av sysselsättningsskäl bl.a. beträffande\r\nutbildning inom folkbildningen för arbetslösa.''</pre><pre>Samtidigt avstyrker utskottet de motioner som\r\nkräver mindre nedskärningar för folkbildningen.</pre><pre>''Fan må vara teaterdirektör'', sade August\r\nBlanche. ''Fan må vara både korttidsutbildad\r\narbetslös och folkbildare, såväl inom studieförbund\r\nsom folkhögskola, med den förda\r\nregeringspolitiken på det här området'', är det nog\r\nmånga som tänker.</pre><pre>Hur skall en verksamhet kunna planeras effektivt\r\nmed en sådan extrem hattighet i bidragsgivningen?\r\nAnställningstrygghet för personalen, eller\r\nåtminstone besked om huruvida man har jobb eller\r\nej nästa månad, effektivt resursutnyttjande av\r\nlokaler, ordentlig elevrekrytering osv. -- hur skall\r\ndet gå med det? Ja, det går naturligtvis inte. Det\r\nfinns inte ett företag som skulle kunna leva med en\r\nsådan här möjlighet till långsiktig planering. Men\r\nfolkhögskolorna och studieförbunden skall klara\r\ndet.</pre><pre>Tror man på Utbildningsdepartementet att vi\r\nkommer att ha världens bästa vuxenutbildning även\r\ni fortsättningen, med den här totala avsaknaden av\r\nsans och vett i bidragsgivningen? Jag är rädd för att\r\nman helt enkelt inte bryr sig om det. Bakom\r\nvelandet ligger en rent ideologisk motvilja mot allt\r\nvad folkbildning och vuxenutbildning heter.</pre><pre>Det är inom folkbildningen som människor lär sig\r\nse sammanhangen. Inom folkbildningen lär man sig\r\natt ifrågasätta. Man får möjligheter att bildligt talat\r\nräta på ryggen. Man tränas i att tillsammans med\r\nandra hitta vägar som leder framåt. Man får träna\r\nsig i att ta ansvar och ställa anspråk på att andra\r\nskall ta ansvar. Man tränar sig i demokrati. Man\r\nskaffar sig kunskaper som man behöver. Man\r\nväxer.</pre><pre>Visst finns det dåliga och förstelnade inslag i det\r\nsom går under namnet folkbildning. Självklart\r\nmåste många folkhögskolor och studieförbund\r\neffektiviseras och förnyas. Allt är inte oklanderligt.\r\nMen det finns andra och bättre vägar att ändra\r\nverksamheten än denna oberäknelighet i\r\nstatsbidragen. Utvärdering pågår för fullt.\r\nNytänkande tränger rakt igenom gamla invanda\r\nrutiner. Men man kan inte vända på slantar som\r\ninte finns. Till sist handlar det om kurser och\r\nelevplatser.</pre><pre>Därför, herr talman och ärade kammarledamöter,\r\nhar Vänsterpartiet föreslagit att folkbildningen\r\nskall få 100 miljoner kronor utöver vad regeringen\r\nhar föreslagit. Dessa 100 miljoner har vi finansierat\r\ni god ordning. Vi ser allvarligt på det finansiella\r\nläget och har inte ansett oss kunna få fram mera\r\npengar. Socialdemokraterna har föreslagit 200\r\nmiljoner. Jag utgår från att de har finansierat detta\r\ntillskott.</pre><pre>Det viktiga är att folkbildningen kan räkna med en\r\nförstärkning nu. Det finns ingen som helst\r\nanledning att flagga för att det kanske kommer litet\r\npengar i kompletteringspropositionen. De måste få\r\nklara besked nu, så att det finns tid för planering,\r\ntid för effektivt resursutnyttjande och tid för att\r\nverkligen bereda platser för alla dem som behöver\r\nsådana inför hösten.</pre><pre>Jag yrkar bifall till Vänsterpartiets meningsyttring.</pre><pre>Anf. 36  GÖRAN ÅSTRAND (m):</pre><pre>Herr talman! Jag tänker yrka bifall till utskottets\r\nhemställan och göra några kommentarer. Den\r\nrimligaste och viktigaste kommentaren handlar om\r\ndet kulturklimat som skapas. Vi som representerar\r\nden borgerliga majoriteten här i riksdagen är glada\r\nför att det vidtas en rad åtgärder för att förbättra\r\nkulturklimatet. Viktigast är naturligtvis de\r\nsatsningar som görs på själva skolväsendet, och\r\nsom en konsekvens av det på högskolor och\r\nforskning. Man höjer kunskapsnivån i samhället,\r\noch skapar därmed ett gott kulturklimat.</pre><pre>Jag som har ägnat en stor del av mitt vuxna liv åt\r\nfolkbildning vet att kulturklimatet är något av det\r\nallra viktigaste för en bra folkbildning.</pre><pre>Det blir naturligtvis fullständigt groteskt när\r\nElisabeth Persson från talarstolen säger att det sker\r\noerhört stora nedskärningar och att man nästan\r\nförstör folkbildningen. Får jag påminna Elisabeth\r\nPersson om att det förslag som regeringen nu lägger\r\nfram är bland de mest generösa bidrag som någon\r\nregering i världen ger till folkbildning. Då får man\r\nlitet perspektiv på den målning som Elisabeth\r\nPersson gör.</pre><pre>Förra året hade vi en ganska intensiv diskussion i\r\nutskottet om hur man skall hantera\r\nfolkbildningspengarna. Vi gjorde ett litet påslag,\r\ndvs. utskottet var litet mer generöst med\r\nskattebetalarnas pengar än regeringen. Vi gjorde\r\ndetta påslag i första hand för att denna förändring\r\nav bidragsstrukturen inte på något sätt skulle\r\ndrabba folkbildningen.</pre><pre>Jag noterar en sak som är en förändring och som\r\nrimligen också skall beskrivas som en försämring,\r\nherr talman. Det gäller att man betalar ut pengar\r\nkvartalsvis. Studieförbunden har på den tiden som\r\nman fick bidrag årsvis haft fördelar av det. Sedan\r\nfick man bidrag halvårsvis. Fr.o.m. nu får man\r\nbidrag kvartalsvis. Det är riktigt, som några talare\r\nhar kommenterat, att detta innebär att\r\nfolkbildningen får något mindre pengar. Jag\r\nnoterar detta faktum.</pre><pre>Det finns ett parti här i riksdagen som heter Ny\r\ndemokrati. Det förslag som Nydemokraterna har\r\nlagt fram i ett annat ärende drabbar folkbildningen\r\nalldeles ohyggligt, nämligen att de vill spara 1,3\r\nmiljarder på lokaler. Jag får be Simon Liliedahl att\r\nvid tillfälle kommentera hur mycket detta drabbar\r\nfolkbildningen. Jag kan gissa att det drabbar\r\nfolkbildningen med minst 100 miljoner kronor på\r\nen gång. Jag är oerhört förvånad att Ny demokrati\r\ninte har talat om det vid utskottsbehandlingen utan\r\ngömt denna oerhört kraftiga besparing på 1,3\r\nmiljarder i ett helt annat ärende.</pre><pre>Det finns två partier i utskottet som har föreslagit\r\nmer pengar till folkbildningen. Det är\r\nSocialdemokraterna, som vill ge ytterligare 200\r\nmiljoner kronor, och Vänsterpartiet som inte går\r\nlika långt. Man kunde annars tro det med tanke på\r\nElisabeth Perssons sätt att beskriva detta, men hon\r\nlägger inte alls på lika mycket som\r\nSocialdemokraterna, men hon är beredd att ge\r\nytterligare 100 miljoner kronor.</pre><pre>Vi har emellertid gjort bedömningen att när man\r\nväger samman de olika förutsättningar som skall\r\nges till folkbildningen, har regeringen hamnat på en\r\nrimlig nivå. Om jag skall tro på de besparingspaket\r\nsom har utlovats från företrädare för bl.a.\r\nSocialdemokraterna, med en besparing på 12\r\nmiljarder kronor, blir det litet konstigt om de kan\r\nlägga fram ett sådant besparingsförslag samtidigt\r\nsom de, i detta fall, vill öka bidraget till\r\nfolkbildningen.</pre><pre>Vi måste alla nu ha klart för oss att Sverige lever i\r\nen ekonomiskt besvärlig situation och att man får\r\nvara återhållsam. Men jag vänder mig mycket\r\nbestämt mot den nidbild som i första hand\r\nElisabeth Persson målar upp. Det här är en generös\r\nsatsning på en viktig och angelägen folkbildning.\r\nSverige skall vara stolt över de traditioner som vi\r\nhar i folkbildningssammanhang.</pre><pre>Herr talman! Med det anförda yrkar jag bifall till\r\nutskottets hemställan.</pre><pre>Anf. 37  ELISABETH PERSSON (v) replik:</pre><pre>Herr talman! Får jag först säga att jag yrkade bifall\r\ntill meningsyttring 1 från Vänsterpartiet. Vi står\r\nnaturligtvis bakom även den andra\r\nmeningsyttringen, men för att inte ta upp för\r\nmycket av kammarens tid tänker jag inte yrka bifall\r\ntill den.</pre><pre>Göran Åstrand säger att detta är fråga om något av\r\ndet mest generösa som någon regering i världen ger\r\ntill folkbildning. Men snälla Göran Åstrand, det\r\nvore väl konstigt om så inte vore fallet.\r\nFolkbildning är något specifikt nordiskt och som är\r\nsprungen härifrån. Folkbildningens fader var\r\ndansk, men Danmark är i förhållande till Sverige\r\nett befolkningsmässigt mycket mindre land. Av\r\nnaturliga skäl, trots många folkhögskolor och en väl\r\nutbyggd folkbildning, går det därför inte åt så\r\nmycket pengar i kronor räknat som i Sverige för att\r\nordna den danska folkbildningen. Det vore väl\r\ndärför mycket konstigt om det hade funnits ett land\r\ni världen som gav högre statsbidrag till\r\nfolkbildningen än Sverige. I så fall vore det rena\r\nkatastrofen. Göran Åstrand slog nog in litet öppna\r\ndörrar.</pre><pre>Det är faktiskt fråga om rejäla nedskärningsförslag.\r\nMan måste titta på vad det handlar om. Jag\r\nförsökte ge en bild av detta. Det tog lång tid, men\r\nuppenbarligen var jag inte tillräckligt tydlig. Förra\r\nåret låg förslaget på nedskärningar på 304 miljoner\r\nkronor. Det är detta vi får utgå från. Jämfört med\r\nförra årets förslag innebär årets en uppräkning med\r\nendast 50 miljoner kronor, alltså 250 miljoner\r\nkronor i förhållande till förra årets förslag som\r\nhandlade om så kraftiga nedskärningar. Detta sker\r\nefter ryckigheten i kurser.</pre><pre>Jag är bekymrad, vilket uppenbarligen Göran\r\nÅstrand inte är. Sedan kan vi använda hur många\r\növersvallande ord som helst om folkbildningens\r\nbetydelse. Till syvende och sist handlar det om att\r\nkunna ställa platser för elever till förfogande. Med\r\ndenna nedskärning blir det dess värre färre platser\r\nför färre elever.</pre><pre>Anf. 38  GÖRAN ÅSTRAND (m) replik:</pre><pre>Herr talman! Om jag skall tro Elisabeth Persson\r\nhar hon just accepterat en nedskärning på\r\nfolkbildningen med 150 miljoner kronor. Det är\r\nintressant att veta mot bakgrund av det anförande\r\nsom hon höll i talarstolen för en stund sedan, då\r\nhon målade upp att det fanns bara en bov i detta\r\nsammanhang, nämligen denna förskräckliga\r\nregering.</pre><pre>Både Elisabeth Persson och jag lever i\r\nfolkbildningen och har erfarenhet av den, och vi vet\r\natt det handlar om att ge folkbildningen\r\nförutsättningar. När jag nu får en bekräftelse på att\r\nSverige har en oerhört generös\r\nfolkbildningspolitik -- vi är överens om att Sverige\r\nhar en oerhört generös folkbildningspolitik -- då\r\nförstår jag inte den dialektik, den oerhört kraftfulla\r\nkritik som Elisabeth Persson framförde i sitt\r\ninledningsanförande. Den är obegriplig. Sverige är\r\nett land som med rätta satsar kraftfullt på\r\nfolkbildning och som skall fortsätta med det. Vi ser\r\ni alla partier ett stort och värdefullt värde i vad\r\nfolkbildningen gör. Men Elisabeth Persson skall då\r\ninte måla upp en sådan skräckvision av det slag som\r\nhon gjorde i sitt inledningsanförande.</pre><pre>Anf. 39  ELISABETH PERSSON (v) replik:</pre><pre>Herr talman! Det hade varit bättre om Göran\r\nÅstrand hade diskuterat sakfrågorna och inte\r\nanvänt sådana ord. Det som jag målar upp är inte\r\nen skräckbild. Jag beskriver vilka problem som\r\nfolkhögskolorna och folkbildningen i stort, även\r\nstudieförbunden, har haft under de senaste åren på\r\ngrund av en dålig politik. Det kan inte vara fråga\r\nom något annat än en dålig politik, när man i fråga\r\nom bidragsgivningen håller på med ett sådant\r\nhattande, och när man den ena månaden inte vet\r\nvad man vill nästa.</pre><pre>En långsiktig och genomtänkt politik för\r\nfolkbildningen saknas hos regeringen. Annars hade\r\nman inte gjort på detta sätt. Detta är inget billigt\r\nsätt att fixa kurser för arbetslösa. Det hade blivit\r\nmycket bättre om man hade haft en genomtänkt\r\nstrategi för hur man skulle använda folkbildningen,\r\nbl.a. för att ge korttidsutbildade utbildning och för\r\natt ge arbetslösa möjligheter att studera och skaffa\r\nsig bättre utgångspunkter tills de förhoppningsvis\r\nkan söka sig ut på arbetsmarknaden igen.</pre><pre>Det är avsaknaden av en folkbildningspolitik som\r\ngör att man de facto slarvar bort en mängd\r\nmöjligheter och resurser. Detta kallar Göran\r\nÅstrand för en generös folkbildningspolitik. Det är\r\ninte det.</pre><pre>Det är möjligt att politiken inte är dålig. Den är\r\nkanske bara dum, eller också saknas det kanske\r\nidéer om vad man vill göra och om hur det hela skall\r\nanvändas. Jag kan inte avgöra den saken. Men jag\r\nkänner till resultatet. Jag vet vad det innebär att\r\nförst planera kurser och anta elever till dessa och\r\nsedan få meddelande om att det inte finns plats.\r\nEfter några veckor kommer så pengar, och då är det\r\nsamma människor som skall tillfrågas. Det är en\r\ndålig och orationell ordning.</pre><pre>Att på det sättet sköta produktionen på ett företag\r\nskulle bara inte vara möjligt. Jag trodde att Göran\r\nÅstrand skulle begripa detta, åtminstone när det\r\nuttrycks i de termerna.</pre><pre>Anf. 40  GÖRAN ÅSTRAND (m) replik:</pre><pre>Herr talman! Det sades i ett tidigare inlägg att vi\r\nskall vara stolta över våra folkbildningstraditioner\r\noch att det vore dåligt om vi inte, som vi ju gör,\r\nsatsade mer än vad kanske alla jämförbara länder\r\ngör. Jag tycker att det är en bra bild. Jämför den\r\nmed den oerhörda utskåpning som förekommer när\r\ndet gäller den borgerliga utbildningspolitiken.</pre><pre>Får jag meddela kammaren att det vi diskuterar är\r\nett belopp på något mindre än 2 miljarder kronor.\r\nSverige satsar alltså stora belopp genom statsbidrag\r\ntill landsting och kommuner. 2 miljarder kronor\r\nsatsas på folkbildningspolitiken, och denna har jag\r\nanledning att vara stolt över.</pre><pre>Anf. 41  BERIT OSCARSSON (s) replik:</pre><pre>Herr talman! För ett år sedan hade vi, Göran\r\nÅstrand, en omfattande diskussion om\r\nfolkbildningen beroende på att anslaget då kraftigt\r\nskars ner. 300 miljoner kronor mindre betydde\r\nnärmare 15 % nedskärning. Många elever, lärare\r\noch olika grupper reagerade på den stora\r\nnedskärningen.</pre><pre>Vi fick sedan 100 miljoner extra till folkbildningen,\r\noch vi har sett resultatet därav. Stora insatser har\r\ngjorts för de arbetslösa. Men vi skall också komma\r\nihåg att de 100 miljonerna inte var nya pengar, utan\r\nman tog från det stora arbetsmarknadsanslaget.\r\nPengarna öronmärktes och fördes över till\r\nfolkbildningen, och det var bra. Nu ser vi effekten.\r\nDet var en riktig, effektiv och värdefull satsning\r\ninte bara för de arbetslösa som fått utbildning utan\r\nockså för samhället som helhet.</pre><pre>Vi har en generös folkbildning, och det är bra. Den\r\nsom reser runt litet i Europa i dessa tider med\r\nspirande demokratier känner stolthet över att\r\nkomma från Sverige och Norden och över att kunna\r\nberätta om folkbildningen. Den är kanske något av\r\ndet finaste vi har. Just därför skall vi måna om\r\nfolkbildningen och se till att den får möjligheter att\r\nutvecklas. Dessutom skall vi se till att det finns\r\nmöjligheter till stöd inte bara i goda tider utan\r\nockså, och kanske framför allt, i dåliga tider när\r\ntron på demokratin sviktar. Det är viktigt att just då\r\navsätta resurser till folkbildningen.</pre><pre>För oss har de här 200 miljoner kronorna varit\r\nviktiga just på grund av, som vi redan nu kan se, att\r\npengarna har använts så bra. En omgång till har ju\r\navsatts till folkhögskolorna, just på förslag i\r\nkrispaketet från oss socialdemokrater om att 106\r\nmiljoner skulle satsas på folkhögskolorna för att\r\ndessa skulle kunna fortsätta med och t.o.m.\r\nutveckla kursverksamheten för arbetslösa. Redan\r\nnu, när två månader gått sedan beslut fattades, har\r\n3 600 personer fått en utbildningsplats på någon av\r\nfolkhögskolans kurser. Men ytterligare medel kan\r\nbehövas. Elisabeth Persson har tagit upp den\r\nsaken.</pre><pre>För de arbetslösa och för landet är det alltså viktigt\r\natt just nu avsätta de pengar som behövs. Därför\r\nundrar jag ännu en gång, Göran Åstrand: Varför\r\nskulle vi inte kunna vara överens om att medlen\r\nsatsas så, att folkhögskolorna och studieförbunden\r\nredan nu kan börja planera?</pre><pre>Anf. 42  GÖRAN ÅSTRAND (m) replik:</pre><pre>Herr talman! När det gäller folkbildningen har jag\r\nmycket stor respekt för Berit Oscarssons och\r\nSocialdemokraternas uppfattning. Inga skillnader\r\nhar kunnat märkas under årens lopp när det gäller\r\nvåra uppfattningar om folkbildningen och dess\r\nbetydelse.</pre><pre>Om vi nu skall skapa bästa möjliga förutsättningar\r\nför folkbildningen, varifrån tar vi då pengarna? Vi\r\nhar ju just lyssnat på bl.a. Ingvar Carlsson och\r\nAllan Larsson från det parti som Berit Oscarsson\r\nföreträder. Med stor skärpa sade de att det är\r\nsjälvklart att det behövs mycket stora besparingar\r\ninom den offentliga sektorn. Kan det verkligen vara\r\nså, Berit Oscarsson, att ni just inom den här sektorn\r\nkan öka anslaget med 200 miljoner kronor?\r\nSamtidigt avser ni uppenbarligen att spara inom\r\nalla andra sektorer. Kan jag få ett svar på den\r\nfrågan?</pre><pre>Anf. 43  BERIT OSCARSSON (s) replik:</pre><pre>Herr talman! Först och främst har vi sagt att vi skall\r\nse till att människor har jobb eller är föremål för\r\nutbildning. Det är vad vi har prioriterat. Men nu\r\nnär arbetslösheten är hög och den dessutom ökar i\r\nsnabb takt vill vi prioritera satsningar på utbildning\r\noch på att människor får ett jobb.</pre><pre>I vårt budgetförslag har vi en finansiering. Vi är\r\nstolta över att vi har prioriterat just utbildning och\r\nåtgärder som ger människor jobb. Anledningen till\r\natt folkbildningen är så viktig är att det är de som\r\nhar den sämsta utbildningen, de sämsta jobben och\r\nde lägsta lönerna som först slås ut från\r\narbetsmarknaden. Det är således viktigt att de kan\r\nförbättra sina kunskaper. Med bättre kunskaper\r\nblir det lättare för dem att få jobb när konjunkturen\r\nså småningom vänder. Mot den bakgrunden är det\r\nriktigt att just nu se till att de som har den sämsta\r\nutbildningen och som blir arbetslösa först kommer\r\nmed i utbildning.</pre><pre>Vad är resultatet? Jo, man får en starkare\r\nsjälvkänsla och ett bättre självförtroende. Man\r\nkanske vågar sig på ytterligare utbildning, så att\r\nman står stark den dag vi ser jobben komma\r\ntillbaka.</pre><pre>Jag garanterar alltså att vi har finansierat vår\r\nbudget. Vi har sett till att det finns pengar till\r\nutbildning och jobb. Det är det som står först på\r\ndagordningen i dessa tider.</pre><pre>Anf. 44  STINA GUSTAVSSON (c):</pre><pre>Herr talman! Efter dagens finansdebatt tycker jag\r\natt tillfället är väl valt att debattera folkbildningen\r\noch dess roll i svenskt samhällsliv.</pre><pre>Folkbildningen växte fram som ett medel i kampen\r\nför att erövra de demokratiska rättigheterna. Utan\r\natt överdriva kan det sägas att folkrörelser och\r\nbildningsrörelser går hand i hand i utvecklingen av\r\ndet demokratiska samhället. Berit Oscarsson var\r\ninne på det.</pre><pre>Demokrati är inte något som erövras en gång för\r\nalla. Demokrati och inflytande måste ständigt\r\nåtererövras. En av folkbildningens allra viktigaste\r\nuppgifter är nämligen att ge människor\r\nförutsättningar för utbildning -- och då ofta\r\nkompetenshöjande sådan --, information, sociala\r\nkontakter och mycket annat.</pre><pre>De ekonomiska aspekterna på folkbildningen har\r\nbelysts av tidigare talare i debatten i dag. Men låt\r\nmig säga att Centern inte har varit overksam i\r\nbudgetarbetet när det gällt att se till att\r\nfolkbildningen får sin rättmätiga del. Såväl\r\nbildningsorganisationer som folkhögskolor har,\r\nsom jag ser saken, väl levt upp till det förtroende\r\nsom riksdagen 1991 gav dem -- nämligen att de\r\nsjälva skulle få utforma sin verksamhet alltefter\r\nförutsättningar och behov.</pre><pre>I det arbetsmarknadspolitiska läge som Sverige\r\nbefinner sig i är folkbildningen en tillgång.\r\nFolkhögskolor och studieförbund arbetar i nära\r\nkontakt med Länsarbetsnämnden, med\r\narbetsförmedlingar och med kommuner. En del av\r\nstyrkan i folkbildningen ligger just i den kompetens\r\noch den flexibilitet som under lång tid byggts upp\r\noch som gör att man snabbt kan möta nya\r\nutbildningsbehov. Därmed är vägen röjd för\r\nfortsatta insatser beträffande arbetslösheten, för\r\nsådana behövs.</pre><pre>Statsbidraget utbetalas numera som ett samlat\r\nanslag till folkbildningen. I samband med det nya\r\nstatsbidragssystemet kommer även det bidrag som\r\ntidigare utbetalats separat för studiematerial till\r\nutvecklingsstörda att hamna i den gemensamma\r\npenningpåsen. Däremot finns fortfarande ett\r\nseparat anslag för stöd och service till vissa\r\nfunktionshindrade.</pre><pre>Den hänvisning som utskottet gör till\r\npropositionen, som bygger på\r\nhandikapputredningens förslag, löser inte\r\nproblemet med de utvecklingsstördas behov av\r\nsärskilt studiematerial. Det måste, som jag ser det,\r\nantingen till en förändring vid Folkbildningsrådets\r\nfördelning av medel till de olika studieförbunden\r\neller att Nämnden för vårdartjänst återkommer till\r\nregering och riksdag -- och det kanske är det rätta --\r\nmed en utförlig redovisning av de behov som finns,\r\nså att man på ett tillfredsställande sätt kan klara de\r\ni flertalet fall små produktioner av material som\r\nmåste fram.</pre><pre>Jag har svårt att tänka mig att riksdagens ledamöter\r\nhar någon annan uppfattning än att även\r\nutvecklingsstörda och afatiker skall kunna delta i\r\nutvecklande studier.</pre><pre>Herr talman! Jag vill till slut yrka bifall till\r\nkulturutskottets hemställan.</pre><pre>Anf. 45  CARL-JOHAN WILSON (fp):</pre><pre>Värderade talman! Svensk folkbildning,\r\nstudieförbund och folkhögskolor, har så länge de\r\nhar funnits gång på gång visat vilken\r\nanpassningsbar del av det svenska\r\nutbildningssamhället de är. Det finns mängder av\r\nexempel på att folkbildningen har ryckt in och gjort\r\nutbildningsinsatser då svenska folket har behövt\r\nspeciella kunskaper i aktuella ämnen.</pre><pre>Folkbildningen har också haft stor betydelse för att\r\nutjämna utbildningsklyftan mellan de som tidigt\r\nhar kommit åt utbildning i vanliga skolor och de\r\nsom senare i livet har försökt kompensera det som\r\nde missade i sin tidigare ålder. Jag kan gott\r\ninstämma i den lovsång som Stina Gustavsson,\r\nBerit Oscarsson, Elisabeth Persson och Göran\r\nÅstrand här har framfört om folkbildningen.</pre><pre>Nu senast har det bl.a. gällt att ge meningsfull\r\nutbildning till människor som har blivit arbetslösa,\r\nså att de kan utnyttja sin svåra situation till något\r\ngott. Då har studieförbund och folkhögskolor åter\r\nkunnat ställa upp med kort varsel och med en\r\nmycket anpassningsbar utbildning över hela landet,\r\ndär det har behövts.</pre><pre>Riksdagen och regeringen har också anslagit extra\r\npengar till sådana satsningar. Här har\r\nfolkbildningen visat att man vid sidan av den\r\nvanliga utbildning som man anordnar också kan\r\nrycka in för att ge plats för människor som är i en\r\nsvår situation och som kan utnyttja tiden till\r\nutbildning.</pre><pre>Kulturutskottets betänkande 1992/93:KrU13\r\nföreslår att riksdagen godtar regeringens förslag till\r\nanslag för folkbildningen. Den summa pengar som\r\nman föreslår skall anslås till folkbildningen är\r\n1 917 573 000 kronor, nästan 2 000 miljoner kronor.\r\nDet är ett gott exempel på hur den tradition att\r\nstödja folkbildningen som vi har i Sverige kan ta sig\r\nuttryck även i den här budgetpropositionen.</pre><pre>Det är inte ovanligt att en opposition i den här\r\nriksdagen föreslår mer pengar till olika ändamål än\r\nvad regeringen gör. Det har förekommit med alla\r\ntyper av regeringar. Därför är det inte särskilt\r\nförvånande att Socialdemokraterna och\r\nVänsterpartiet gör det även i det här ärendet. Jag\r\nyrkar avslag på deras förslag till ökade ekonomiska\r\nsatsningar i det här sammanhanget.</pre><pre>Berit Oscarsson efterlyste regeringsalternativ till de\r\nförslag som hon framförde och som finns i den\r\nsocialdemokratiska reservationen. Då kan man väl\r\nsäga att Berit Oscarsson till viss del redan har blivit\r\nbönhörd, för regeringen har den här veckan\r\nberättat att man är beredd att ge ökat stöd inom det\r\ns.k. SVUXA-bidraget, som någon av er nämnde,\r\nför att fler studerande skall få plats på\r\nfolkhögskolor.</pre><pre>Det är ett bra exempel på att regeringen inte\r\nundandrar sig ansvar för att ge arbetslösa möjlighet\r\ntill ökad utbildning, att regeringen också ser\r\nfolkhögskolan och annan folkbildning som en god\r\nresurs i detta sammanhang. Regeringen har bevisat\r\natt man har förtroende för folkbildningens förmåga\r\ni det här sammanhanget.</pre><pre>Visst finns det annars krafter i Sverige som inte ser\r\nfolkbildningens värde. Jag tycker ändå att vi har\r\nlyckats bemästra de krafterna bra. Många av oss\r\nhar en god beredskap för att se till att inte de\r\nkrafterna får för stort inflytande när det gäller\r\nfolkbildningens arbetsmöjligheter i framtiden.</pre><pre>Jag har själv i en motion föreslagit att\r\nFolkbildningsrådet skall få i uppdrag att inventera\r\nvilka insatser folkhögskolor och studieförbund är\r\nberedda att göra för arbetslösa och vilken\r\nförberedelsetid de skulle behöva innan de kan\r\nstarta ytterligare sådan verksamhet om riksdagen\r\nav arbetsmarknadsskäl skulle anvisa ökade resurser\r\nför ändamålet.</pre><pre>Folkbildningens flexibilitet har visat sig så god att\r\nden kunskap som jag efterfrågade, och som jag\r\ntrodde att man behövde lägga ned extra jobb på att\r\ninventera, redan finns i Folkbildningsrådet. Det\r\ntycker jag är ett gott exempel på den snabbhet och\r\nden goda anpassningsförmåga som\r\nfolkbildningsorganisationerna har.</pre><pre>Värderade talman! Jag yrkar bifall till hemställan i\r\nkulturutskottets betänkande 1992/93:KrU13.</pre><pre>Anf. 46  ELISABETH PERSSON (v):</pre><pre>Herr talman! Carl-Johan Wilson stämmer in i vår\r\nlovsång till folkbildningen. Med kunskap om hur\r\nmusikalisk Carl-Johan Wilson är lär det bli en\r\nriktigt bra kör av det här. Det är roligt. Det är bra\r\noch tillfredsställande. Problemet är bara att det inte\r\nräcker med en glad trudelutt då och då. Det räcker\r\ninte med lovsånger.</pre><pre>Jag skulle vilja fråga Carl-Johan Wilson: Står Carl-\r\nJohan Wilson bakom de skrivningar i betänkandet\r\nsom säger att utskottet utgår från att regeringen\r\nåterkommer i kompletteringspropositionen med\r\nmedel för särskilda kurser, eller skriver man detta\r\nav tvång? Hoppas Carl-Johan Wilson att ett nyval\r\nskall befria utskottet från de här löftena?</pre><pre>Varför i hela fridens namn är ni inte beredda att\r\nredan nu se till att folkbildningen kan ordna de här\r\nkurserna? Tror ni att de, om de fick dessa 100 eller\r\n200 miljoner som föreslagits av Vänsterpartiet eller\r\nSocialdemokraterna, skulle göra något annat än att\r\nordna kurser för korttidsutbildade eller arbetslösa?\r\nVarför detta hattande i bidragsgivningen?</pre><pre>Det är i och för sig jättebra att man äntligen inser\r\natt SVUXA-bidragen är viktiga medel för att\r\nmänniskor skall kunna ta del av folkbildningens\r\nutbud. Men varför är man så senfärdig? Varför\r\nfanns inte det med redan i budgetpropositionen?</pre><pre>Jag måste få ställa de här frågorna. Jag tycker inte\r\natt jag målar upp en nidbild. Jag tycker att jag\r\nredogör för fakta. Det är möjligt att det framstår\r\nsom något oroväckande, skrämmande eller hotfullt\r\nnär man gör det. Kan jag få svar på de här frågorna\r\nfrån Carl-Johan Wilson, så får vi sjunga efteråt.</pre><pre>Anf. 47  CARL-JOHAN WILSON (fp):</pre><pre>Värderade talman! Elisabeth Perssons huvudfråga\r\ntill mig var om jag står bakom det som står i\r\nkulturutskottets betänkande nr 13. Mitt svar till\r\nhenne är ja.</pre><pre>Överläggningen var härmed avslutad.</pre><pre>10 §  Kostnader för Sveriges medlemskap i\r\nUnesco m.m.</pre><pre>Föredrogs</pre><pre>kulturutskottets betänkande</pre><pre>1992/93:KrU10 Kostnader för Sveriges\r\nmedlemskap i Unesco m.m. (prop. 1992/93:100\r\ndelvis).</pre><pre>Anf. 48  SIMON LILIEDAHL (nyd):</pre><pre>Herr talman! Jag hoppas att få komma tillbaka till\r\nden diskussion som just förts om bidrag till\r\nfolkbildning och folkrörelser och kommer då att\r\nbesvara Göran Åstrands försynta fråga till mig.</pre><pre>Som ett mellanstick skall vi diskutera kostnader för\r\nSveriges medlemskap i Unesco.</pre><pre>Vi har talat i kammaren i dag om det fantastiska\r\nbudgetunderskottet på 200 miljarder. Jag tror att\r\ndet snarare kommer att bli 220 eller 230 miljarder.</pre><pre>Nu vill jag ta upp -- det kanske förvånar många --\r\nett litet obetydligt anslag på 130 000 kronor. Les\r\nextre mes se touchent -- det är ytterligheterna som\r\nspelas mot varandra. Varför gör jag detta nu? Jo,\r\ndärför att det inte går att få ned ett\r\nbudgetunderskott, vare sig det är 200 eller 250\r\nmiljarder, om man inte börjar spara i smått.\r\nGrundtesen i sparande, vare sig det gäller ett land\r\neller ett bidrag till en kulturinstitution, är att man\r\nmåste ifrågasätta kostnaden. Det tror jag inte att\r\nman gör tillräckligt. Det är alltså den tesen jag vill\r\ndriva i detta och i ett kommande inlägg.</pre><pre>Jag skall då gå över till frågan om Unesco. Jag har\r\nlevt utomlands större delen av mitt liv. Jag har varit\r\nansvarig för företag som har arbetat med Förenta\r\nnationernas olika organisationer. Jag har respekt\r\nför allt vad FN står för. Däremot har jag av praktisk\r\nerfarenhet ingen respekt alls för byråkratiseringen\r\nav FN-organisationerna som i vissa fall är magnifik.\r\nDet gäller även -- det har jag blivit medveten om --\r\nt.ex. Europaorganisationen i Bryssel med 15 000\r\nanställda bara på kommissionen.</pre><pre>Det är denna byråkratisering av de överstatliga\r\norganisationerna som man måste vara på sin vakt\r\nmot. Man måste börja skära i\r\nadministrationskostnaderna. Det gäller vare sig\r\nman talar om Unesco eller om bidrag till\r\nfolkbildning och folkrörelser.</pre><pre>Det är därför jag har reagerat mot att regeringen i\r\nsin proposition har godkänt en uppgradering av ett\r\nadministrationsanslag till Unescos organisation i\r\nSverige, som jag inte känner till så mycket av, även\r\nom jag känner till FN-organisationerna. Men att i\r\ndagens läge, då alla skall spara, börja tala om ökade\r\nanslag och ökade traktaments- och möteskostnader\r\ntycker jag är högst olämpligt. Det är för att få i gång\r\nen diskussion om detta i stället för att godkänna en\r\nökning med 50 000 kr som jag har sagt att vi skall\r\nskära med 10 % i dessa\r\nadministrationsomkostnader.</pre><pre>Mot denna bakgrund yrkar jag bifall till vår\r\nreservation i kulturutskottets betänkande.</pre><pre>Anf. 49  BIRGITTA WISTRAND (m):</pre><pre>Herr talman! Internationellt samarbete är viktigt,\r\nsärskilt för ett så litet land som Sverige. Det är\r\nockså en lång tradition att svenskar är mycket\r\nintresserade av internationellt samarbete. Vi har\r\nlärt oss att tala, skriva och förhandla på främmande\r\nspråk. Vi har blivit så skickliga att det finns\r\nsvenskar på ganska många betydelsefulla poster ute\r\ni världen. Det är viktigt för Sverige att få vara med\r\ni sådana sammanhang.</pre><pre>Det är lätt att glömma bort att man är svensk. För\r\nmig som har arbetat med ''Positiva Sverige'' och\r\nsvenskhet är det därför väldigt intressant att\r\nkonstatera att identitet är ett viktigt ord, att den\r\nsvenska identiteten tas fram som något\r\nbetydelsefullt när det gäller att bli internationell\r\noch kosmopolit.</pre><pre>Det är i sådana här grundläggande frågor som vi får\r\nreda på hur viktig kulturen är och hur svenskar och\r\nSverige har utvecklats. Nu på söndag skall vi t.ex.\r\nöppna en utställning om den svenska historien, som\r\nverkligen visar att vi vill se hur vår identitet har\r\nbyggts upp.</pre><pre>Det är i det perspektivet som vi också skall se det\r\ninternationella samarbetet. Det är inte bara Sverige\r\nsom nu arbetar på sin identitet. Vi ser det också i\r\nvåra nordiska grannländer. I Nordiska rådet har det\r\ntagits många intressanta initiativ till ytterligare\r\nsamarbete, inte bara inom Norden utan också långt\r\nutanför Nordens gränser. Vi hade t.ex. ett\r\nsamarbete i Vikingautställningen i Paris. Man kan\r\nsäga att allmänkulturen kommer att bli ett\r\nhögprioriterat samarbetsområde i det nordiska\r\nsamarbetet.</pre><pre>På samma sätt har vi tagit en rad kontakter i\r\nBryssel. Sverige har gått in i en grupp som skall\r\narbeta med kulturfrågorna i Bryssel. Man kan säga\r\natt Sverige på det här sättet långsamt men säkert,\r\nmed en svensk utgångspunkt, går in i ett samarbete\r\nom kulturen ute i Europa. Det finns också många\r\nintressanta projekt på gång med olika länder i\r\ntredje världen.</pre><pre>Vi har FN:s kulturårtionde framför oss. I det\r\nprojektet finns bl.a. Svenska Unescorådet med,\r\noch där diskuterar man en rad betydelsefulla\r\nprojekt både i Sverige och utomlands.</pre><pre>I år kommer det första mötet att hållas i den\r\nvärldskommission för kultur och utveckling som\r\nleds av förre generalsekreteraren i FN. Det är också\r\npå nordiskt initiativ som det här samarbetet har\r\nkommit till stånd och Unesco satsar på den här\r\nkommissionen. Kommissionen skall se över hur\r\nsamhällsutveckling och kulturutveckling påverkar\r\nvarandra och ta fram en rapport. Den skall alltså ha\r\nett möte för första gången i år här i Sverige.</pre><pre>Jag tycker, herr talman, att det är i det här\r\nperspektivet som vi skall diskutera hur mycket\r\nSverige och svenska folket skall ge till det\r\ninternationella samarbetet. Jag tror att det är\r\noerhört viktigt.</pre><pre>Det känns väldigt futtigt när Simon Liliedahl talar\r\nom att vi skall spara 50 000 kr. Precis som Simon\r\nLiliedahl har jag haft förmånen att få arbeta för\r\nSverige i andra länder. Jag har också haft förmånen\r\natt arbeta i några av FN-organisationerna. Jag vet\r\nprecis som Simon Liliedahl att det finns mycket\r\nbyråkrati och mycket som man vill ändra på. Jag\r\nkan gärna hålla med honom om att det bör ses över.\r\nMen det känns också futtigt att plötsligt vilja skära\r\ni ett anslag som redan är prioriterat, särskilt när det\r\ngäller kommissionsarbetet för kultur och\r\nutveckling, som jag bedömer som särskilt intressant\r\njust nu.</pre><pre>Därför yrkar jag bifall till utskottets förslag och\r\navslag på Ny demokratis reservation samt\r\nmotionerna Kr239 och Kr274.</pre><pre>Anf. 50  SIMON LILIEDAHL (nyd):</pre><pre>Herr talman! Birgitta Wistrand är en av de få\r\nverkligt internationella kvinnor som vi har i\r\nSverige. Det är få som har gjort mer reklam för\r\nSverige än hon. Det är en av de mest positiva\r\nkvinnor som jag känner på det här området. Hon\r\ntalar mycket riktigt om vad som görs\r\ninternationellt, framför allt i Europa, för\r\nkulturfrågor, t.ex. i Bryssel.</pre><pre>Jag har tagit intryck av vad hon har sagt till den\r\nmilda grad att jag har försökt föra en diskussion om\r\noch ta ett initiativ till en speciell parlamentarisk\r\nutredning, som verkligen skall sätta sig in i\r\nEuropafrågorna såsom grund för den\r\nkulturpolitiska parlamentariska kommission som är\r\ntillsatt. Vi har samma grundsyn om detta. Var vi\r\nskiljer oss något åt är att jag vill poängtera\r\nbesparingseffekten. 50 000 kr kunde regeringen\r\nlika gärna ha hoppat över, för 50 000  kr är\r\ningenting.</pre><pre>Jag vidhåller att man i varje fråga som vi diskuterar\r\ni riksdagen i dessa tider, speciellt när det gäller\r\nbidrag, skall ifrågasätta kostnaden för detta. Man\r\nskall skaffa bra administratörer, något som jag tror\r\ndet klickar en hel del på.</pre><pre>Det är en principfråga, att man i dagens läge inte\r\nskall acceptera några ökningar av\r\nadministrationskostnader, även om man talar\r\npositivt för det hela. Det är en principsak, och det\r\ntror jag att Birgitta Wistrand har förstått.</pre><pre>Anf. 51  BIRGITTA WISTRAND (m):</pre><pre>Herr talman! Det är ju inte till administration som\r\ndessa pengar skall gå, herr Liliedahl, utan dessa\r\npengar skall användas för att man skall kunna\r\narbeta och hålla sammanträden i den nya\r\nvärldskommissionen, som skall se över hur kultur\r\noch samhällsutveckling påverkar varandra.</pre><pre>Jag vet inte varifrån Simon Liliedahl har fått att\r\npengarna skall gå till administration. Pengarna skall\r\nanvändas för resor, så att man kan hålla möten bl.a.\r\ni Sverige. Jag håller med Simon Liliedahl om det\r\nsom han sade om besparingar. Men jag tycker att vi\r\nskall diskutera den frågan på ett annat sätt och i\r\nandra sammanhang. Jag skall med nöje lyssna på\r\nSimon Liliedahl i utskottet när han skall diskutera\r\nhur vi skall spara in 10 % på varje anslag. Jag ser\r\nverkligen fram emot detta. Vi ses ju redan i morgon\r\nbitti. Jag hoppas att Simon Liliedahl då har några\r\nintressanta och viktiga förslag.</pre><pre>Sedan vill jag tacka för de vänliga orden. De behövs\r\nverkligen sådana dagar som i dag.</pre><pre>Anf. 52  SIMON LILIEDAHL (nyd):</pre><pre>Herr talman! Jag noterar den positiva grundtonen i\r\nden här diskussionen. Även de övriga\r\nutskottsmedlemmar som har suttit här och lyssnat\r\npå vår vänliga ordväxling kommer att instämma i\r\natt vi skall göra vårt bästa för att spara.</pre><pre>Överläggningen var härmed avslutad.</pre><pre>(Beslut fattades efter 15 §.)</pre><pre>11 §  Stöd till trossamfund m.m.</pre><pre>Föredrogs</pre><pre>kulturutskottets betänkande</pre><pre>1992/93:KrU11 Stöd till trossamfund m.m. (prop.\r\n1992/93:100 delvis).</pre><pre>Anf. 53  GÖRAN ÅSTRAND (m):</pre><pre>Herr talman! Utskottet vill fördela 70 miljoner\r\nkronor till olika trossamfund. Det är utmärkt. För\r\nnågra år sedan genomfördes en omstrukturering.\r\nSvenska kyrkan får inte längre dessa pengar. Jag\r\ntycker att det är en rimlig bedömning, eftersom\r\nSvenska kyrkan har sin kyrkokommunala\r\nbeskattningsrätt.</pre><pre>Jag skall göra några kommentarer, både för\r\nkammaren och till protokollet, om vad som nu\r\nhåller på att ske. Det pågår ett intensivt\r\nutredningsarbete om hur man i framtiden skall\r\nkunna klara kyrkans och frikyrkans ekonomisering,\r\ndvs. hur man skall göra det möjligt att hålla kyrkor\r\nöppna och ha en livlig gudtjänst- och\r\nförsamlingsverksamhet. Dessa diskussioner är ju\r\ninte alls ointressanta i anslutning till detta\r\nbetänkande. Diskussionerna handlar bl.a. om att\r\nman kanske skall skapa en ramlag, inte bara för\r\nSvenska kyrkan utan även för samfunden, för att\r\nman med denna ramlag som instrument skall kunna\r\ninföra en avgiftsinkassering, organiserad för alla\r\nsamfund. Av många konstruktiva förslag för att\r\nhjälpa kyrkor och samfund ser jag detta som det\r\nkanske allra viktigaste.</pre><pre>Jag skall ytterst kortfattat också kommentera det\r\nsärskilda yttrande som socialdemokraterna har\r\navgett. Som jag bedömer det kom de med ett\r\nkonstruktivt förslag om hur man inom ramen för\r\ndet arbetsmarknadspaket som vi genomför också\r\nskulle kunna innefatta lokaler som berör\r\ntrossamfunden. Men eftersom det träffades ett\r\navtal innan utskottet slutförde sitt arbete, har\r\nsocialdemokraterna valt att inte reservera sig, utan\r\nde avgav ett särskilt yttrande. Det hedrar dem. Det\r\när bara att notera att socialdemokraterna har\r\ntillfört någonting som är viktigt och angeläget, men\r\nvi i utskottet har bedömt att man skall gå in för en\r\nskrivning där det inte specialdestineras särskilda\r\nmedel.</pre><pre>Herr talman! Jag yrkar bifall till utskottets\r\nhemställan.</pre><pre>Anf. 54  BJÖRN KAALING (s):</pre><pre>Herr talman! Som Göran Åstrand nämnde har vi\r\nsocialdemokrater till detta betänkande fogat ett\r\nsärskilt yttrande. Bakgrunden till detta är att vi har\r\navgett motioner med förslag om att man skall anslå\r\nytterligare medel till trossamfundens lokalanslag.\r\nVåra förslag tillstyrks inte av kulturutskottet.</pre><pre>Jag vill bara understryka att socialdemokraternas\r\nmotioner om ytterligare medel till lokaler är\r\nvälgrundade. Det hade gett dels ytterligare\r\narbetstillfällen inom byggssektorn, dels hade det\r\ngett behövliga kompletteringar av trosssamfundens\r\nlokaler.</pre><pre>Tillsammans med många andra frågor blev dessa\r\nförslag föremål för förhandlingar i samband med\r\nuppgörelsen med regeringspartierna om det s.k.\r\nROT-programmet. Vi kan bara beklaga att vi i\r\ndessa förhandlingar inte fick gehör för våra krav på\r\nen uppräkning av trossamfundens lokalanslag.</pre><pre>Man måste ge och ta i alla förhandlingar. I ROT-\r\nuppgörelsen fick vi socialdemokrater gehör för\r\nförslag om insatser som ger 30 000 arbetstillfällen,\r\nvilket naturligtvis är det allt överskuggande i ett så\r\nallvarligt läge som vi nu befinner oss i. Men, herr\r\ntalman, det är min uppfattning att det uttalande\r\nsom riksdagen gjorde i fjol om att den\r\nanslagsuppräkning för trossamfunden som\r\npåbörjades genom beslut våren 1991 framgent skall\r\ngälla, även om vi för tillfället gör halt på stället.</pre><pre>Överläggningen var härmed avslutad.</pre><pre>(Beslut fattades efter 15 §.)</pre><pre>12 §   Ungdoms- och folkrörelsefrågor m.m.</pre><pre>Föredrogs</pre><pre>kulturutskottets betänkande</pre><pre>1992/93:KrU12 Ungdoms- och folkrörelsefrågor\r\nm.m. (prop. 1992/93:100 delvis).</pre><pre>Anf. 55  SIMON LILIEDAHL (nyd):</pre><pre>Herr talman! Mitt anförande om bidrag till\r\nfolkrörelser kommer till stor del att röra bidrag till\r\nFolkets hus-rörelsen.</pre><pre>Som bakgrund vill jag säga att enligt stadskontorets\r\nkartläggning 1991 finansierades föreningslivet\r\nunder budgetåret 1989/90 med ca 13 miljarder\r\nkronor. Denna stora post fördelades grovt på 7,5\r\nmiljarder i statligt stöd, 4,5 miljarder i kommunalt\r\nstöd och 1,5 miljarder i landstingsstöd. Varje form\r\nav samordning mellan bidragsgivarna saknas.\r\nDessutom saknas riktlinjer för hur kommuner och\r\nlandsting skall hantera stödgivningen.</pre><pre>Det är mycket svårt att få en sammanställning av\r\nalla dessa bidrag. Jag har endast sett en fem år\r\ngammal sammanställning över detta. Jag känner\r\nemellertid att många tycker att det hela är\r\notillfredsställande. Jag vet också att det finns en\r\nutredare tillsatt.</pre><pre>Vi tror i alla fall att det finns en mycket stor\r\nbesparingspotential i dessa bidrag. De är dåligt\r\nadministrerade, och det rapporteras inte tillbaka\r\nhur bidragen har använts, något som jag anser vara\r\nen förutsättning för att man skall få nya bidrag.</pre><pre>Det finns många signaler om att det går att spara\r\nkraftigt. Det är för att hålla diskussionen levande\r\ntills utredaren äntligen kommer med ett förslag som\r\nvi i en motion har föreslagit att man skall spara\r\n10 % av det totala beloppet, 13 miljarder. Det är på\r\nså sätt som vi har kommit fram till beloppet 1,3\r\nmiljarder. Det är inte meningen att man skall dra\r\nned på verksamheten, utan det är fråga om ett\r\nsparbeting för att man skall få till stånd en positiv\r\ndiskussion.</pre><pre>Sedan går jag över till Folkets hus-rörelsen och\r\nbidragen till denna. Jag upplever Folkets hus-\r\nrörelsen som mycket positiv. Jag är delvis uppvuxen\r\ni Gästrikland, i ett municipalsamhälle -- som det då\r\nhette -- som heter Jädraås. Jag tillhörde där\r\nmunicipalsamhällets -- som Ulf Peder Olrog\r\nuttryckte det -- jeunesse dorée. Jag, liksom alla på\r\nplatsen, hade mycket nytta och glädje av Folkets\r\nhus. Jag förstår att de mer än 700 Folkets hus-\r\nföreningar som finns gör en ohyggligt massa nytta.</pre><pre>Folkets hus-föreningarna lever emellertid på\r\nstatliga och kommunala stöd. Det rör sig om en\r\nkomplicerad flora av stöd. Det är så komplicerat att\r\nKommunförbundet inte klarade av att utreda\r\nfrågan och få fram en riktig beräkning. Det beror\r\nbl.a. på att det kommunala stödet kan utgå på så\r\nmånga olika sätt.</pre><pre>I allmänhet utgår driftbidrag till Folket hus-\r\nföreningarnas verksamhet från kulturnämnden.\r\nDet kan också ges stöd i form av borgensåtaganden\r\nför lån och i form av allmänt kapitaltillskott. När\r\ndet gäller nybyggnation och ombyggnad kan Folket\r\nhus-föreningarna få kommunalt bidrag under\r\nförutsättning att projekten är berättigade till\r\nstatligt stöd.</pre><pre>Flertalet av Folket hus-föreningarna får stora\r\nbelopp från stat och kommun. De har ingen egen\r\nfinansiering.</pre><pre>Vi föreslår därför en utredning av hur det skall gå\r\ntill när stat och kommuner beviljar lån. Vi tror att\r\nstatens engagemang i Folkets hus-rörelsen bör\r\nbegränsas och tas över av kommunerna, som då\r\nskall fordra att de får kontrollera verksamheten\r\neller kräva en motprestation till nytta för alla\r\nkommunmedlemmar.</pre><pre>Vi har föreslagit att riksdagens revisorer skall\r\ngranska Folkets hus-rörelsen. Men vårt förslag har\r\navstyrkts med hänvisning till att det skulle innebära\r\nen alltför tung arbetsbörda. Vi ämnar i alla fall\r\nåterkomma till denna fråga.</pre><pre>Än en gång och såsom slutvinjett vill jag framhålla\r\natt det inte är fråga om att ifrågasätta Folkets hus-\r\nrörelsens verksamhet, utan problemet är hur\r\nbidragsgivningen skall organiseras och hur man\r\ngenom bättre administration och kontroll skall\r\nkunna minska kostnaderna.</pre><pre>Jag yrkar bifall till reservationerna 1 och 2 i\r\nkulturutskottets betänkande 12.</pre><pre>Anf. 56  ELISABETH PERSSON (v):</pre><pre>Herr talman! Ibland måste man göra investeringar\r\nför att undvika framtida stora kostnader. Precis så\r\när det med ungdomsverksamheten. Få saker -- om\r\njag nu skall fortsätta att uttrycka mig i ekonomiska\r\ntermer -- lönar sig så väl som att investera när det\r\ngäller ungdomar.</pre><pre>Vi från Vänsterpartiet har föreslagit att särskilda\r\npengar skall satsas för att bygga ut\r\nungdomsmottagningar och att ett belopp på 5\r\nmiljoner kronor skall reserveras för projekt som\r\nhar till syfte att komma till rätta med anorexi och\r\nbulimi. Detta har vi tyvärr inte fått gehör för i\r\nutskottet, vilket jag tycker är beklagligt.</pre><pre>Ungdomsmottagningar börjar nu dess bättre att\r\nfinnas på många håll, men de är inte tillräckligt\r\nutbyggda. Man kan direkt se att man på de håll där\r\nungdomsmottagningarna fungerar bra sedan länge\r\nkan på ett bättre sätt än på andra håll komma till\r\nrätta med oönskade ungdomsgraviditeter, vilket i\r\nsin tur naturligtvis leder till lägre aborttal. Man kan\r\nse att allt färre ungdomar drar på sig sexuellt\r\növerförda sjukdomar och riskerar sin framtida\r\nfertilitet, vilket annars skulle innebära att de\r\nkommer tillbaka till sjukvården och vill ha\r\nbehandling till mycket stora kostnader.</pre><pre>Anorexi och bulimi har börjat uppmärksammas på\r\nsistone. Men dess värre famlar man på många håll\r\nfortfarande inför förebyggande insatser och\r\nbehandlingar. Det finns intresse för att starta\r\nprojekt i detta sammanhang, men inom den vanliga\r\nsjukvårdens ramar saknas det pengar härför. Vi\r\ntycker att detta är djupt beklagligt. Många år av\r\nlidande skulle kunna besparas framför allt unga\r\nkvinnor, om de i tid fick hjälp.</pre><pre>Det gör mig, herr talman, särskilt ledsen att kds\r\ninte ställer sig bakom dessa förslag, kds som i andra\r\nsammanhang oroar sig så för de höga aborttalen i\r\nlandet. Det gäller även de enskilda centerpartister\r\nsom i motioner har gått till angrepp mot aborttalen.\r\nDetta hade varit ett alldeles utmärkt sätt att visa att\r\nman inte bara är intresserad av att begränsa\r\naborträtten utan i första hand är intresserad av att\r\nminska antalet oönskade graviditeter. Det är precis\r\ndetta som ungdomsmottagningar bl.a. sysslar med.</pre><pre>Jag hade respekterat kds betydligt bättre om det\r\nhade visat sig att partiet var intresserat av att göra\r\nsatsningar på denna verksamhet. Jag beklagar att\r\ndet i utskottet inte har gått att få med framför allt\r\ndetta parti men självklart också de andra partierna.\r\nJag är ledsen över att det när det gäller dessa\r\nproblem -- oönskade graviditeter samt anorexi och\r\nbulimi, som är så besvärande framför allt för\r\ntonårsflickor -- inte har gått att samla utskottet\r\nbakom åtgärder riktade just mot dessa grupper.\r\nMen jag vill i alla fall yrka bifall till Vänsterpartiets\r\nmeningsyttring 1.</pre><pre>När det gäller satsningar på ungdomslokaler och\r\nandra lokaler är det litet lustigt. Ny demokrati inser\r\natt man behöver satsa på ombyggnad och\r\nrenovering av lokaler och att detta skapar jobb.\r\nMen tydligen vill man hellre satsa på\r\ntrossamfundens lokaler. Ungdomslokaler har man\r\ninte så stort intresse för, trots att det ger lika många\r\njobb som andra projekt.</pre><pre>Vänsterpartiet har föreslagit ett särskilt anslag på\r\n20 miljoner kronor för inredning och utrustning av\r\nsärskilda ungdomslokaler, och jag yrkar bifall till\r\nden meningsyttring där detta framgår.</pre><pre>Anf. 57  SIMON LILIEDAHL (nyd) replik:</pre><pre>Herr talman! Jag vill till Elisabeth Persson en\r\npassant säga att det slumpade sig så att det var en\r\nmotion om förbättrings- och ROT-åtgärder på\r\ntrossamfundens lokaler som gjorde att vi var\r\npositiva till att snabbt komma i gång för att visa att\r\nman kan göra någonting med dessa ROT-åtgärder.\r\nHade det gällt en motion om åtgärder på\r\nsamlingslokaler hade vi varit lika intresserade. Det\r\ngäller bara att snabbt komma i gång. Om det sedan\r\nhandlar om skollokaler eller trossamfundens\r\nlokaler spelar ingen roll. Det primära för oss är att\r\nminska arbetslösheten.</pre><pre>Anf. 58  ELISABETH PERSSON (v) replik:</pre><pre>Herr talman! Det finns en motion från\r\nVänsterpartiet, Simon Liliedahl, som handlar om\r\nungdomslokaler. Det är bara att rösta på den så\r\nfixar det sig. Ni brukar ju vara så flexibla i andra\r\nsammanhang, så jag förstår inte varför inte det\r\nskulle gå bra.</pre><pre>Anf. 59  SIMON LILIEDAHL (nyd) replik:</pre><pre>Herr talman! Jag tackar Elisabeth Persson för detta\r\nråd. Jag skall börja bättra mig på den punkten.</pre><pre>\r\nAnf. 60  ROSE-MARIE FREBRAN (kds):</pre><pre>Herr talman! Det råder stor enighet om detta\r\nbetänkande. Regeringspartierna och\r\nSocialdemokraterna är ense om de fem\r\nanslagsposterna i betänkandet. Det kanske\r\nframstår såsom anmärkningsvärt en dag som denna\r\nmed förmiddagens föreställning. Men verkligheten\r\när ju ändå den i vårt land att samsynen i politiken\r\när mycket stor. Här handlar det om anslagsposter\r\nsom får påslag, och det underlättar kanske\r\nenigheten.</pre><pre>I detta betänkande finns ca 27 miljoner kronor i\r\nreformpengar. Jag anser att civilministern och\r\nregeringen gör en riktig prioritering, när de satsar\r\npå ungdomsfrågorna. Intressant är ett helt nytt\r\nförslag till anslag, som skall ge stöd till ideell\r\nverksamhet när föreningar angagerar sig i\r\nverksamhet som tidigare nästan enbart har skötts\r\nav offentlig sektor.</pre><pre>Enigheten i utskottet bröts emellertid av Ny\r\ndemokrati och Vänsterpartiet, alltså\r\nytterkantspartierna i riksdagen. Nydemokraterna\r\nstår för inkonsekventa besparingsförslag grundade\r\npå en ogenomtänkt och motsägelsefull politik,\r\nmedan Vänsterpartiet plussar på.</pre><pre>Herr talman! I reservation 1 vill Nydemokraterna\r\ndra undan 1,3 miljarder kronor från det statliga\r\nstödet till föreningsliv och samlingslokaler. Simon\r\nLiliedahl säger här i dag att detta förslag är framlagt\r\nför att få en diskussion om besparingar.</pre><pre></pre><pre>Vad händer om de förslag man ställer går igenom i\r\nriksdagen? Det måste varje parti fråga sig. I övriga\r\npartier tar vi ansvar för de motioner vi väcker. Här\r\nser vi en illustration till den kris som belystes i\r\ndebatten i förmiddags.</pre><pre>För övrigt vill Ny demokrati ha en diskussion om\r\nbesparingar enbart för att komma åt en liten bit.\r\nVarför avger man då en reservation som avser\r\nalltihop? Denna gång var det fråga om 1,3\r\nmiljarder. Förra riksmötet höftade Ny demokrati\r\ntill med 2 miljarder. Nu har man gjort en viss\r\nmatematisk beräkning, men ingen\r\nbehovsinventering. Det är tydligen onödigt.</pre><pre>Nydemokraterna menar sig alltså med detta förslag\r\nminska föreningsstödet med 10 %. Det låter inte så\r\nrevolutionerande, men det är det. Av det totala\r\nstatliga stödet på 7,5 miljarder kronor är det fråga\r\nom nära 20 %. Räknar man sedan bort det\r\nhumanitära stödet som organisationerna enbart\r\nkanaliserar och likaså lönebidraget skall denna\r\nbesparing göras på en summa av 3,5 miljarder.</pre><pre>Även om man accepterar att skära i det totala\r\nföreningsstödet kan man fråga sig: Varför skall just\r\nstaten få rätten att ta hem hela denna besparing på\r\n5,5 miljarder, och även 10 % av den del som avser\r\nicke-statligt stöd? Den besparingen borde väl i så\r\nfall kommunerna få ta hem.</pre><pre>I reservation 2 vill Ny demokrati dra in stöd till\r\nFolkets hus-rörelsen, men inte till Våra gårdar eller\r\nBygdegårdarnas riksförbund. Varför förespråkar\r\nman olika behandling av lokalhållande\r\norganisationer?</pre><pre>Reservation 2 och 3 hör ihop och är ett uttryck för\r\ninkonsekvensen i nyd:s politik. I partimotionen\r\nkräver Ian Wachtmeister i yrkande 4 en utredning\r\nsom skall ''komma'' med besparingsförslag. I\r\nyrkande 5 föreslås riksdagen ''nu'' besluta om en\r\nminimering av nämnda anslag. Ny demokratis\r\nutskottsledamot har tvingats konstatera denna\r\ninkonsekvens och har alltså inte följt upp Ian\r\nWachtmeisters krav i utskottet. Han har heller inte\r\ntagit upp alla övriga partimotionsyrkanden från Ny\r\ndemokrati. De är ogenomtänkta och\r\nmotsägelsefulla.</pre><pre>Till de ogenomtänkta förslagen hör Ian\r\nWachtmeisters förslag om riktlinjer för stöd från\r\nkommuner och landsting. Det skulle riksdag och\r\nregering bestämma om. Jag frågar mig: Vad tycker\r\nNy demokratis partiledare om det kommunala\r\nsjälvstyret?</pre><pre>Våra motioner är bra, sade Ian Wachtmeister här\r\npå förmiddagen. Det är lätt att ha en avvikande\r\nmening. Det hedrar Simon Liliedahl att han i\r\nutskottet inte drivit vissa av dessa inkonsekventa\r\noch ogenomtänkta förslag.</pre><pre>Herr talman! Vad gäller Vänsterpartiets krav är\r\nmotiveringarna i betänkandet fullt tillräckliga för\r\natt motivera ett avslagsyrkande. Den ena motion\r\nsom Elisabeth Persson här berörde har ju hamnat i\r\nhelt fel utskott. Det är sjukvårdshuvudmännens\r\nansvar och inte riksdagens.</pre><pre>Jag yrkar bifall till utskottets hemställan i\r\nbetänkande KrU12 och avslag på reservationerna\r\nsamt meningsyttringen.</pre><pre>Anf. 61  SIMON LILIEDAHL (nyd) replik:</pre><pre>Herr talman! Många av de frågor som ställdes\r\nriktades till min partiledare Ian Wachtmeister. Jag\r\nanser att han får svara för dem själv. Jag är inte\r\nlämplig man att utveckla detta. Det gör han på ett\r\nutmärkt sätt själv.</pre><pre>När det gäller frågan om besparingar vill jag säga\r\natt det är mycket lätt att spara 10 %. Det kan man\r\ngöra hur enkelt som helst. Jag kan garantera att det\r\ninte går ut över verksamheten. Jag har levt med\r\nbesparingar i hela mitt liv. Det går alltid när man\r\ninte har gjort en besparing att spara 20 % eller 25 %\r\ngenom att trimma administrationen. Det är med\r\nrätt eller fel den argumentation som vi har velat\r\nföra in.</pre><pre>Vi som kommer nya utifrån verkligheten, och\r\nkanske jag i allra högsta grad, har funnit att man\r\ninte diskuterar nedskärning av bidrag. Det är för att\r\nfå i gång en diskussion kring detta som jag har\r\nagerat.</pre><pre>Anf. 62  ROSE-MARIE FREBRAN (kds):</pre><pre>Herr talman! Det är inte sant som Simon Liliedahl\r\nsäger att man inte diskuterar förändringar när det\r\ngäller bidragen. Om det är någonting som är\r\naktuellt är det väl just det.</pre><pre>Flera ledamöter här i riksdagen har suttit i\r\nlotteriutredning. Den har haft i uppdrag att komma\r\nmed förslag som hjälper folkrörelserna till större\r\negenfinansiering.</pre><pre>Jan-Erik Wikström leder en särskild utredning för\r\natt se över hela bidragssystemet till\r\nFolkrörelsesverige och komma med förslag till\r\nförändringar som också skall leda till minskningar.\r\nDet är inte sant att detta inte diskuteras. De är just\r\nvad man gör.</pre><pre>Anf. 63  MONICA WIDNEMARK (s):</pre><pre>Herr talman! I betänkandet KrU12 behandlas i dag\r\nen för Sveriges föreningsliv mycket viktig fråga,\r\nnämligen det statliga stödet till föreningsliv och\r\nsamlingslokaler.</pre><pre>En förutsättning för att människor skall kunna vara\r\naktiva i föreningslivet är att det finns lokaler att\r\nbedriva föreningsverksamheten i. För oss\r\nsocialdemokrater är det en självklarhet att\r\nföreningsägda lokaler runt om i Sveriges avlånga\r\nland skall erhålla statligt stöd. Dessa\r\nsamlingslokaler spelar en stor roll för\r\nföreningslivets möten, amatörkulturen och\r\nfolkbildningens verksamhet. Samlingslokalerna är\r\nmötesplats för all kultur.</pre><pre>I dagens allt hårdare samhälle, där människor slås\r\nut från arbetsmarknaden och får en ofrivillig fritid,\r\när den än angelägnare att vi demokratiskt står upp\r\noch försvarar våra föreningsägda samlingslokaler.</pre><pre>Simon Liliedahl har alldeles nyss i talarstolen talat\r\nså positivt om sina erfarenheter av Folkets hus-\r\nrörelsen. Det hade varit trevligt om Simon\r\nLiliedahl hade lyckats överföra sina positiva\r\nerfarenheter till Ny demokratis riksdagsgrupp. Då\r\nhade ni sluppit att skriva den här motionen.</pre><pre>Ny demokrati går även i år till hårt angrepp mot\r\nFolkets hus-rörelsen. I själva verket är det ett skott\r\nmot grundtanken bakom alla samlingslokaler.\r\nAttackerna som nydemokrater riktar mot Folkets\r\nhus-rörelsen måste entydigt ses som ett led i att\r\nminska folkrörelsernas betydelse i det svenska\r\nsamhället.</pre><pre>Det är 50 år sedan Sveriges riksdag införde\r\nmöjligheten att ge bidrag till allmänna\r\nsamlingslokaler. Då tyckte man i riksdagen att det\r\nvar viktigt att det fanns samlingslokaler som\r\nbygdegårdar, ordenshus och Folkets hus. I dag, 50\r\når senare, finns det anledning att påminna om\r\nFolkets hus viktiga roll i arbetet med demokrati,\r\nfolkbildning, kultur, nöjen och framför allt\r\ngemenskap mellan generationerna. Våra Folkets\r\nhus är en viktig mötesplats för alla åldrar, allt från\r\nbarnverksamhet till pensionärsmöten.</pre><pre>Behov av folkbildning, kultur och mötesplatser\r\nökar i kristider. Vi socialdemokrater anser att det i\r\ndag behövs många och starka folkrörelser som\r\nförmår att samla människor för sina idéer. Då\r\nbehövs det också samlingslokaler som Folkets hus,\r\nfolkparker, bygdegårdar och logelokaler, där\r\nidéerna och verksamheterna kan få utlopp och även\r\nutsättas för granskning.</pre><pre>Herr talman! Med detta yrkar jag bifall till\r\nutskottets hemställan.</pre><pre>Anf. 64  SIMON LILIEDAHL (nyd) replik:</pre><pre>Herr talman! Som Monica Widnemark väl vet är\r\njag ganska ny här. Jag har blivit mycket stimulerad\r\nav att arbeta i utskottet och få lära mig\r\nfolkbildnings- och kulturfrågorna. Jag vill gärna\r\ngöra som Monica Widnemark föreslår och berätta\r\nom erfarenheterna för Ny demokratis\r\nriksdagsledamöter och fokusera på dessa mycket\r\nviktiga frågor.</pre><pre>Anf. 65  MONICA WIDNEMARK (s)\r\nreplik:</pre><pre>Herr talman! Det låter ju positivt, Simon Liliedahl.\r\nDå förväntar vi oss att det inte kommer någon\r\nmotion nästa år där man slår mot Folkets hus-\r\nrörelsen. Det finns många inkonsekvenser här, som\r\nRose-Marie Frebran sade. Det är endast Folkets\r\nhus som man vänder sig emot. Man bryr sig inte om\r\nVåra Gårdar eller bygdegårdar.</pre><pre>Anf. 66  SIMON LILIEDAHL (nyd) replik:</pre><pre>Herr talman! Som Monica Widnemark vet är jag\r\nbara en fattig ersättare här. Om någon mer blir sjuk\r\neller borta och jag får vara kvar lovar jag att göra\r\nmitt bästa.</pre><pre>Överläggningen var härmed avslutad.</pre><pre>(Beslut skulle fattas efter 15 §.)</pre><pre>13 §  Anslag till Kulturdepartementet, m.m.</pre><pre>Föredrogs</pre><pre>kulturutskottets betänkande</pre><pre>1992/93:KrU16 Anslag till Kulturdepartementet,\r\nm.m. (prop.1992/93:100 delvis).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas efter 15 §.)</pre><pre>14 §  Skattelättnad vid överlåtelse av aktier i\r\nriskkapitalbolag m.m.</pre><pre>Föredrogs</pre><pre>skatteutskottets betänkande</pre><pre>1992/93:SkU24 Skattelättnad vid överlåtelse av\r\naktier i riskkapitalbolag m.m. (prop. 1992/93:125).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas efter 15 §.)</pre><pre>15 §  Anslag till Utbildningsdepartementet,\r\ninsatser för elever med handikapp, m.m.</pre><pre>Föredrogs</pre><pre>utbildningsutskottets betänkanden</pre><pre>1992/93:UbU7 Anslag till\r\nUtbildningsdepartementet, m.m. (prop.\r\n1992/93:100 delvis),</pre><pre>1992/93:UbU9 Insatser för elever med handikapp,\r\nm.m. (prop.1992/93:100 delvis) och</pre><pre>1992/93:UbU10 Vissa anslag till driften av skolor\r\n(prop. 1992/93:100 delvis).</pre><pre>Tredje vice talmannen meddelade att\r\nutbildningsutskottets betänkanden UbU7, UbU9\r\noch UbU10 skulle debatteras gemensamt.</pre><pre>Anf. 67  EVA HEDKVIST PETERSEN (s):</pre><pre>Herr talman! Vi står just nu i ett viktigt skede i\r\nutvecklingen av den svenska skolan. Jag tänker\r\nnaturligtvis på att vi håller på att utarbeta en ny\r\nläroplan och ett nytt betygssystem. Dessa ärenden\r\nligger just nu i regeringskansliet för beredning.</pre><pre>Den här processen startade under den\r\nsocialdemokratiska tiden. Först i samband med att\r\nvi lade över huvudansvaret för skolans verksamhet\r\npå kommunerna och sedan genom att den\r\nsocialdemokratiska regeringen tillsatte\r\nLäroplanskommittén och Betygsberedningen för att\r\nvi skulle få ändamålsenliga styrdokument för den\r\nsvenska skolan.</pre><pre>Dessa dokument är mycket viktiga för många\r\nmänniskor i Sverige. Det gäller alla barn och\r\nungdomar som går i skolan, alla vuxna i komvux,\r\nalla lärare och all annan personal som jobbar i\r\nskolan och även alla föräldrar. Därför är det viktigt\r\natt vi använder den här tiden på ett bra sätt och till\r\natt åstadkomma bra dokument som alla som är\r\nberörda känner igen sig i.</pre><pre>Läroplanen är också mycket viktigt eftersom det är\r\nett av de få styrdokument som vi har i den svenska\r\nskolan från regering och riksdag. Där ger vi\r\nramarna för hur vi vill att skolan skall utformas.</pre><pre>Läroplans- och betygsberedningarna har nu varit\r\nute på remiss, och de ligger som sagt var för\r\nberedning. Vi socialdemokrater har i samband med\r\nallmänna motionstiden lättat på förlåten en del och\r\nkommenterat en del av förslagen i speciellt\r\nLäroplanskommitténs betänkande.</pre><pre>Vi tycker att det är viktigt med ett demokratiskt\r\narbetssätt i skolan. Vi tycker det är viktigt med\r\nhelhetssyn i skolan och att man inte splittrar upp\r\nämnen. Vi tycker också att det är viktigt att de\r\npraktiskt-estetiska ämnena får en given och central\r\nplats i skolan och skolarbetet.</pre><pre>När det gäller Betygsberedningen konstaterar vi att\r\nvi delar beredningens syn på att det skall införas ett\r\nkunskaps- och målrelaterat betygssystem. Men vi\r\nser också att det finns kritik på vissa punkter vad\r\ngäller Betygsberedningen.</pre><pre>Vi socialdemokrater tycker också att det är\r\nangeläget med största möjliga enighet över\r\npartigränserna när vi skall fatta beslut om en ny\r\nläroplan och ett nytt betygssystem. Det har\r\nnaturligtvis att göra med att det rör så många\r\nmänniskor i Sverige, både unga och äldre. Vi\r\nhoppas verkligen att regeringen menar allvar när\r\nden går oss till mötes och säger att man vill samråda\r\ni en arbetsgrupp kring läroplans- och\r\nbetygsberedningarna.</pre><pre>Det är viktigt att man verkligen menar allvar från\r\nregeringen, eftersom läroplanen och\r\nbetygssystemet skall gälla under en mycket lång tid.\r\nDet brukar de göra. Vi påpekar också att det är\r\nviktigt att man verkligen vill samråda. Vi\r\nsocialdemokrater har dåliga erfarenheter av\r\nregeringens sätt att hantera samråd med\r\noppositionen. Ingvar Carlsson har ju i samband\r\nmed den debatt vi hade på förmiddagen tagit upp\r\nfrågorna kring samråd och hur regeringen har\r\nhanterat de överenskommelser som tidigare har\r\ngjorts mellan regeringen och oppositionen.</pre><pre>Eftersom vi är så angelägna om att vi skall lägga\r\nfram ett brett förankrat dokument kring läroplan\r\noch betyg, tycker vi att det är viktigt att utskottet i\r\nbetänkande nr 7 lägger fast hur samrådsprocessen\r\nbör ske för att vi skall få fram dessa dokument. Vi\r\nvill understryka de skrivningar som finns i\r\nbetänkandet.</pre><pre>Vi socialdemokrater tycker också att det är viktigt\r\natt den här beredningen får ta den tid den tar och\r\natt man inte hastar fram förslagen. Vi tycker också\r\natt det är viktigt att debatten får fortsätta kring\r\nläroplans- och betygssystemen ända fram till dess\r\natt riksdagsbeslutet fattas någon gång i höst. Det är\r\nviktigt att vi från alla håll, även från regeringens\r\nsida, inte lägger locket på under beredningen, utan\r\när beredda att diskutera i den offentliga debatten\r\nde frågor som människor tycker är viktiga i\r\nLäroplanskommitténs förslag.</pre><pre>Sedan gäller det betänkande nr 9 om insatser för\r\nelever med handikapp. När det gäller stöd till\r\nelever med flerhandikapp i särskolan har riksdagen\r\nbeslutat att ansvaret för särskolan och särvux\r\nsuccessivt skall föras över från landstingen till\r\nkommunerna.</pre><pre>Särskolekommittén föreslog att de medel som\r\nanvänds inom särskolan för inrättande av\r\nkonsulenttjänster inom landstingens särskola skulle\r\növerföras till SIH och den samlade\r\nkonsulentorganisationen där. Nu har det inte blivit\r\nså i samband i med riksdagsbeslutet. Då\r\nreserverade vi socialdemokrater oss och hävdade\r\natt behovet av konsulentstöd till flerhandikappade\r\ninte är tillgodosett, och vi förordade en snabb\r\növersyn av konsulentorganisationen för att\r\nförstärka resurserna och klarlägga\r\nhuvudmannaskapsfrågan. Vi tycker att skälen till\r\natt göra den här översynen kvarstår. Det har vi med\r\ni vår reservation.</pre><pre>När det sedan gäller stöd till elever med\r\nhörselhandikapp säger SIH i sin\r\nanslagsframställning att det råder oklarhet\r\nbeträffande stödinsatser till hörselhandikappade\r\nelever. Från en del landsting har det ifrågasatts\r\nhuruvida man i fortsättningen skall behålla den här\r\nservicen till kommunerna. Vi tycker att det är\r\nviktigt att de hörselhandikappade eleverna inte\r\nkommer i kläm, utan även i fortsättningen får det\r\npedagogiska stöd de behöver.</pre><pre>Vi säger att inriktningen bör vara att ansvaret läggs\r\npå SIH för det samlade hörselpedagogiska stödet,\r\neftersom man i dag inom specialskolor och resurs-\r\noch kunskapscentra har en omfattande verksamhet\r\nsom riktar sig till elever med hörselhandikapp. Vi\r\nanser att det bör uppdras till regeringen att göra\r\nden här omläggningen av ansvarsfördelningen av\r\ndet hörselpedagogiska stödet.</pre><pre>Sedan har vi ytterligare en reservation som gäller\r\nläromedelsfrågor.</pre><pre>Sammanfattningsvis när det gäller dessa\r\nreservationer vill vi socialdemokrater skynda litet\r\nsnabbare för att inte elever med särskilda behov\r\nskall komma i kläm i de förändringar som nu sker.\r\nDet är skälen till våra reservationer.</pre><pre>Herr talman! Jag vill yrka bifall till reservationerna\r\n1 och 2.</pre><pre>Anf. 68  BJÖRN SAMUELSON (v):</pre><pre>Herr talman! Något av betänkandena från\r\nutbildningsutskottet kanske kan tjäna som en\r\nkontrast till förmiddagens övningar. På\r\nförmiddagen pratades det mycket vitt och brett och\r\nförbi varandra om nödvändigheten av att ha\r\nkonstruktiva och hållbara lösningar genom det\r\nberedningsarbete som bedrivs av våra utskott i\r\nolika ärenden.</pre><pre>När vi i Vänsterpartiet i samband med allmänna\r\nmotionstiden satte oss ner och diskuterade vilka\r\nfrågor det var som är viktigast framöver på\r\nskolpolitikens område, hamnade naturligtvis våra\r\nblickar direkt på frågan om den framtida\r\nläroplanen och ett framtida betygssystem.</pre><pre>Vi ansåg att man måste betona vikten av att det tas\r\nfram förslag som är hållbara framöver, förslag som\r\ninte vilar på en bräcklig riksdagsmajoritet och kan\r\nkomma att rivas upp vid en eventuell\r\nmajoritetsförändring i riksdagen. För den grupp\r\nsom vi ansåg borde arbeta med detta valde vi\r\nnamnet parlamentarisk skoldelegation och föreslog\r\ndet i en av våra partimotioner.</pre><pre>Det visade sig senare att det fanns en beredskap i\r\nutbildningsutskottet att föra ett sakligt och\r\nkonstruktivt resonemang runt de behov som skolan\r\nstår inför och hur styrinstrumentet läroplan skulle\r\nförankras politiskt.</pre><pre>Vi har från Vänsterpartiets sida varit angelägna om\r\natt kunna kompromissa i den här frågan för att få\r\ntill stånd ett sådant arbete som vi förordar. Därför\r\nhar vi t.ex. kunnat gå ifrån uppdelningen i\r\narbetsstrukturer med rubriker av den typ som vi\r\nföreslagit i motionen. Vi tycker att det är bra att vi\r\nkan samla en stor politisk majoritet bakom tanken\r\npå att bereda ärendet om läroplan på det sätt som\r\nnu föreslås.</pre><pre>Det är bara på ett par punkter som jag för mitt\r\npartis räkning har funnit anledning att peka på\r\nviktiga aspekter i arbetet, som jag hoppas kommer\r\ni gång så fort som möjligt. Jag vill naturligtvis\r\nunderstryka det som utskottet säger, att det här\r\narbetet inte får hasta fram. Man får inte vara låst\r\nvid en tidsangivelse i regeringens\r\npropositionsförteckning, utan kvaliteten måste få\r\nstyra.</pre><pre>Vi i Vänsterpartiet tycker att det är ofrånkomligt\r\natt i ett beredningsarbete som syftar till att få fram\r\nen ny läroplan ta upp vissa etiska värden och hur\r\nde skall kunna behandlas i skolan och lyftas fram i\r\nläroplanen.</pre><pre>I går var flera av utbildningspolitikerna här i\r\nriksdagen på ett seminarium som\r\nUtbildningsdepartementet hade inbjudit till.\r\nRubriken var ''Etik i teori och praktik''. Det var ett\r\npar stycken intressanta inledningar på seminariet,\r\noch sedan fördes en diskussion kring vilka etiska\r\nvärden som måste lyftas fram. Det finns etiska\r\nvärden som kanske inte är ''inne'', som inte är\r\nmoderna i dag, men som man ändå måste slåss för\r\ni de tider som vi lever i.</pre><pre>I vår motion har vi också sagt att skolan så långt det\r\när möjligt, med läroplanen som styrinstrument,\r\nskall verka bl.a. för att klyftorna i samhället\r\nminskar.</pre><pre>Vad har detta med skolpolitik att göra? Jo, ett av de\r\netiska värden som vi från Vänsterpartiets sida\r\ntycker att skolan skall stå för är jämställdhet.\r\nJämställdhet handlar om att överbrygga klyftor --\r\nekonomiska klyftor, sociala klyftor och\r\nkönsbundna klyftor. Just därför anser vi att\r\nberedningen av ett nytt läroplansförslag näppeligen\r\nkan komma runt en sådan fråga, och vi tycker nog\r\natt utskottet borde ha kunnat skriva in detta i sitt\r\nbetänkande.</pre><pre>Den andra frågan som är viktig framöver är\r\nbetygssystemet. Det är allmänt känt att vi i\r\nVänsterpartiet är övertygade om att skolan skulle\r\ninnehålla många fler, roligare och mera solidariska\r\narbetssätt, om den finge arbeta betygsfritt. Jag tror\r\natt man på det sättet skulle kunna undanröja många\r\ndubbla budskap i skolan.</pre><pre>Nu vet vi att vi är ensamma i denna kammare om\r\natt förespråka en betygsfri skola. Frågan om vilka\r\nbetygssystem man skall ha i skolan har utretts från\r\ntid till annan, i många olika omgångar, och har varit\r\nföremål för många timmars arbete här i kammaren.\r\nMen man har egentligen aldrig på allvar utrett vilka\r\nvillkor och möjligheter en betygsfri skola skulle\r\nerbjuda.</pre><pre>Vilka krav skulle ett betygsfritt arbetssätt ställa på\r\nlärarna? Vilka nya arbetsmetoder skulle krävas för\r\natt utarbeta andra utvärderings- och\r\nuppföljningsmetoder än betyg? Hur står dessa två\r\nmöjligheter kvalitativt gentemot varandra?</pre><pre>Om man nu är inne i en utveckling av skolan där\r\nman säger sig vilja skapa en skola som skall kunna\r\nmöta framtidens nya problem och möjligheter,\r\nborde man vara så pass flexibel och öppen, tycker\r\njag, från de andra partiernas sida att man skulle\r\nkunna säga: Vi är rätt nyfikna på det här. Även om\r\nvi inte tror på en betygsfri skola, kan vi ändå kosta\r\npå oss att se på vad en sådan skola skulle innebära\r\ni förhållande till den skola som finns i dag och i\r\nförhållande till den skola som vi kommer att föreslå\r\nskall verka framöver enligt en läroplan som skall\r\nhålla kanske 15--20 år.</pre><pre>Så modern, så nytänkande och så nydanande är\r\nman ännu inte.</pre><pre>Herr talman! En annan viktig fråga som har med\r\nläroplan, arbetssätt och annat i skolan att göra är de\r\nmateriella villkoren i en skola. Vi kan fatta beslut\r\nsom är väldigt tjusiga och övergripande och\r\ninnehåller i sig alla möjligheter till olika\r\nverksamhetsformer, profileringar och alla dessa\r\nmodeord som finns inom utbildningspolitiken, men\r\ndet som till syvende och sist är avgörande inför\r\nvarje lektion eller varje arbetspass i skolan är också\r\ndet materiella innehållet, det stöd vi är beredda att\r\nge skolan i form av olika resurser. De allra flesta\r\ngånger handlar det om pengar.</pre><pre>En grupp av elever som är oerhört beroende av\r\ndetta är de elever som har någon typ av handikapp.\r\nJag delar den oro som Ewa Hedkvist Petersen\r\nuttrycker när det gäller elever med\r\nhörselhandikapp. Vi befinner oss inne i en\r\nomorganisation av ansvaret för stöd åt de eleverna.\r\nJag tycker att utskottet ändå skriver tydligt på den\r\npunkten, så jag har inte ansett det nödvändigt att gå\r\nfram med en reservation i frågan om det framtida\r\nstödet för elever med hörselhandikapp.</pre><pre>Däremot tycker jag att det finns anledning att se till\r\natt behålla kompetensen för elever med olika\r\nhandikapp. Det gäller framför allt\r\nflerhandikappade elever, som kanske möter de\r\nstörsta svårigheterna i skolan i dag. Det är svårt att\r\nförstå ibland för föräldrar, ibland för eleverna\r\nsjälva, ibland för lärare och ibland för kompisar\r\nvarför man reagerar så som man gör i olika\r\nsituationer när man är flerhandikappad. Det kan\r\nvara svårt att på en kort stund förklara. Då gäller\r\ndet att föra ut kompetens och kunskap om detta.</pre><pre>Därför har vi föreslagit att det skall inrättas 15\r\nkonsulenttjänster för flerhandikappade\r\nsärskoleelever redan 1993/94, detta till den famösa\r\nkostnaden av 5 miljoner kronor.</pre><pre>Det finns mycket att säga om handikappade elevers\r\nvillkor och situation i skolan i dag. Jag vill avsluta\r\nmed att säga att de problem, de möjligheter och de\r\npositiva erfarenheter som dessa elever kan bidra\r\nmed till skolans arbete är sådant som de som skall\r\nsitta i en arbetsgrupp och följa beredningen av\r\nläroplansarbetet har all anledning att noga bevaka,\r\nlikaså att pröva och följa upp förslag som kommer\r\ni samband med läroplansförslaget.</pre><pre>Jag vill sluta, herr talman, med att säga att vi står\r\nbakom alla meningsyttringarna. Vi kommer att\r\nfölja upp dem och arbeta för dem politiskt\r\nframöver, men jag yrkar inte bifall till någon av dem\r\nnu för att vi skall slippa voteringen.</pre><pre>Anf. 69  BO ARVIDSON (m):</pre><pre>Herr talman! Vi har i dag att behandla tre\r\nbetänkanden från utbildningsutskottet: nr 7, 9 och\r\n10.</pre><pre>I betänkande nr 7 tas olika anslag till\r\nUtbildningsdepartementet upp, och utskottet\r\ntillstyrker regeringens förslag om anslag på\r\nsamtliga punkter.</pre><pre>Vi har, som har framgått av vad de tidigare talarna\r\nsagt, också tagit upp tre motioner som gäller den\r\nfortsatta beredningen av förslag till ny läroplan och\r\nnytt betygssystem i skolan. Jag instämmer med Eva\r\nHedkvist Petersen i att det är en för skolans framtid\r\nväldigt viktig diskussion som har pågått och pågår i\r\ndetta ärende.</pre><pre>Vi yttrade oss redan i höstas med anledning av\r\nmotioner om att det var viktigt att man fick en\r\nparlamentarisk förankring av det fortsatta arbetet.\r\nPå Utbildningsdepartementet har man redan\r\nstartat en sådan förankringsprocess.</pre><pre>Vi har i utbildningsutskottet haft en engagerad\r\ndebatt om hur denna förankringsprocess bäst och\r\nsmidigast skulle kunna ske. Jag noterade att Björn\r\nSamuelson tyckte att vi hade haft en konstruktiv\r\ndebatt. Jag tror att vi alla försökte hitta en lösning\r\npå hur man bäst jobbar med dessa frågor\r\ntillsammans med Utbildningsdepartementet.</pre><pre>Det betänkande som vi nu har att ta ställning till\r\nstöds av en bred majoritet inom utskottet. Med\r\nanledning av motionsyrkandena föreslås därför att\r\nman gör ett tillkännagivande till regeringen om att\r\nrepresentanter från riksdagens partier i en\r\narbetsgrupp bör ges möjlighet att följa beredningen\r\nav kommande förslag till ny läroplan och nytt\r\nbetygssystem.</pre><pre>Jag vill också understryka det som sades tidigare\r\nom att det självfallet är viktigt att man har största\r\nmöjliga enighet vad gäller huvuddragen i\r\ndokumenten kring läroplan och betyg. Det är nog\r\nganska givet att det ändå kommer att finnas detaljer\r\nsom vi är oense om.</pre><pre>Detta arbete skall i första hand bedrivas under\r\nvåren. På Utbildningsdepartementet bedömer man\r\natt en proposition skulle kunna läggas fram i maj\r\nmånad. Det är i alla fall viktigt, tycker jag, att vi i\r\nutskottet är överens om att det är angeläget att\r\nriksdagen under detta år får ta ställning till frågan.\r\nDet återstår att se när man är färdig i arbetsgruppen\r\noch på departementet, men det är viktigt att man\r\nfår en proposition som riksdagen kan ta ställning till\r\ni år.</pre><pre>I betänkande nr 9 behandlas frågan om anslag till\r\nStatens institut för handikappfrågor i skolan --\r\nSIH -- och andra närliggande anslag som disponeras\r\nav SIH. Utskottet tillstyrker regeringens förslag.</pre><pre>Till betänkandet är tre reservationer från\r\nSocialdemokraterna och en meningsyttring från\r\nVänsterpartiet fogade. Jag skall kort kommentera\r\ndessa.</pre><pre>I reservation nr 1 tas frågan om ansvarsfördelning\r\nför hörselpedagogiskt stöd upp.\r\nSocialdemokraterna anser att stödet bör föras över\r\ntill statens, och därmed till SIH:s, ansvarsområde.\r\nUtskottsmajoriteten vill hänvisa till regeringens\r\nskrivning på detta område i budgetpropositionen,\r\ndär man redovisar vilka direktiv som givits till SIH\r\ninför den fördjupade anslagsframställning som\r\nlämnas senare under detta år. Man säger bl.a. att\r\nansvarsfördelningen mellan institutioner som\r\narbetar inom handikappområdet behöver bli\r\ntydligare.</pre><pre>För att understryka att det är en viktig fråga har\r\nregeringen också ökat anslaget till SIH från 1\r\nmiljon till 4 miljoner kronor för att kunna köpa\r\ntjänster från landstinget. Jag vet att SIH nyligen har\r\nhaft överläggningar med Landstingsförbundet\r\nkring de tjänster man har behov av att köpa från de\r\nolika landstingen.</pre><pre>Utskottsmajoriteten är inte beredd att nu ta\r\nställning till hur ansvarsfördelningen på det\r\nhörselpedagogiska området skall organiseras.\r\nRegeringens prövning av SIH:s fördjupade\r\nanslagsframställan bör avvaktas.</pre><pre>När det gäller reservation nr 2 om konsulenter för\r\nflerhandikappade elever i särskolan vill jag hänvisa\r\ndels till den tidigare nämnda fördjupade\r\nanslagsframställan från SIH, dels till den\r\nuppföljning och utvärdering som Skolverket gör\r\noch som omfattar hela skolväsendet. Enligt\r\nutskottsmajoritetens uppfattning bör riksdagen\r\navvakta regeringens bedömning av frågan i nästa\r\nårs budgetproposition.</pre><pre>I reservation nr 3 behandlas brist på läromedel för\r\nhandikappade elever. Här kan jag väl egentligen\r\nkonstatera att vi var väldigt nära att komma\r\növerens. Jag drar slutsatsen att vi är helt överens,\r\nav den anledningen att Eva Hedkvist Petersen inte\r\nyrkar bifall till reservationen.</pre><pre>Den meningsyttring som Vänsterpartiet fogat till\r\nbetänkandet har jag berört när jag talat om\r\nreservationerna. Utskottsmajoriteten anser att det\r\när fel att bifalla framställan om ökade anslag utan\r\natt först avvakta den fördjupade anslagsframställan\r\nfrån SIH.</pre><pre>I betänkande nr 10, slutligen, behandlas olika\r\nanslag till skolor m.m. Utskottet tillstyrker\r\nregeringens förslag.</pre><pre>Herr talman! Jag yrkar bifall till hemställan i\r\nutbildningsutskottets betänkanden 7, 9 och 10 och\r\navslag på samtliga reservationer och på förslag i\r\nmeningsyttringarna.</pre><pre>Anf. 70  EVA HEDKVIST PETERSEN (s):</pre><pre>Herr talman! Jag vill bara när det gäller betänkande\r\nnr 9 om elever med handikapp kort säga att vi\r\nsocialdemokrater självfallet står bakom alla våra\r\nreservationer. Jag yrkade bifall bara till två av dem\r\nför att bespara kammaren voteringar. Vi står alltså\r\nbakom dem.</pre><pre>När det sedan gäller reservationerna om elever med\r\nhandikapp är det precis som jag tidigare sade. Vi\r\när oroliga för att en del elever som har svårigheter\r\nhamnar mellan två stolar i alla de förändringar som\r\nsker. Vi vill därför med våra reservationer markera\r\natt vi vill snabba upp arbetet med att se till att de\r\nverkligen får det stöd de behöver. Det är en\r\nsammanfattning av våra reservationer.</pre><pre>Bo Arvidson använder ordet förankring när han\r\ntalar om den arbetsgrupp som skall vara med i\r\nberedningen av läroplans- och betygsfrågan. När\r\nman använder det ordet kan man få en känsla av\r\natt förankring sker från en punkt eller part till en\r\nannan.</pre><pre>Jag vill förtydliga genom att säga att vi ser\r\narbetsgruppen som en möjlighet för oppositionen\r\natt diskutera med regeringen under beredningens\r\ngång, och till att framföra våra synpunkter och\r\npåverka -- som Bo Arvidson säger -- huvuddragen i\r\nden proposition som kommer. Detta syftar till att vi\r\nskall få fram en läroplan och ett betygssystem som\r\nde flesta elever, föräldrar och lärare känner igen\r\nnär de är färdiga produkter. En förankring får alltså\r\ninte innebära att en part förankrar något hos en\r\nannan. Det måste bli ett givande och ett tagande\r\nom det skall vara meningsfullt.</pre><pre>Skolministern sade i går att hon trodde att\r\narbetsgruppen skulle tillsättas denna vecka. Det\r\nhar under den beredning som skett hittills inte\r\nfunnits några diskussioner med oppositionen. Vi\r\nhar i vårt parti såvitt jag vet ännu inte fått en\r\nbegäran om att tillsätta personer eller någon\r\nbeskrivning av hur gruppen skall arbeta, men jag\r\nförmodar att det kommer alldeles snart.</pre><pre>Anf. 71  BO ARVIDSON (m):</pre><pre>Herr talman! När jag talade om förankring citerade\r\njag vad utskottet sade i höstas. Det var kanske\r\ndärför jag använde det ordet. Vi har, när vi har\r\ndiskuterat i utskottet, använt ordet överläggningar.\r\nDet är självklart att det skall vara möjligt för alla\r\npartier att vara med och påverka, så att vi kan få\r\nfram det förslag som största möjliga antal partier\r\nkan stå bakom.</pre><pre>Vi är nog alla lika intresserade av att få en lösning\r\npå handikappfrågorna. Samtidigt är det viktigt att\r\nman erinrar sig de direktiv som SIH ändå har fått\r\nför att lägga fram ett förslag när det gäller de olika\r\nhandikappgrupperna som är väl förankrat och\r\ngenomtänkt. Det är också stora förändringar på\r\ngång när det t.ex. gäller särskolan. Då är det rimligt\r\natt ta fram ett ordentligt underlag innan beslut\r\nfattas om att flytta olika personalgrupper, dvs. så\r\natt det kan bli klart hur det skall bli i framtiden. Vi\r\nvill alltså ha ett bättre underlag. Det är orsaken till\r\nden ställning vi har tagit.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande konstitutionsutskottets\r\nbetänkande 1992/93:KU21, kulturutskottets\r\nbetänkanden 1992/93:KrU13, KrU9, KrU10,\r\nKrU11, KrU12 och KrU16, skatteutskottets\r\nbetänkande 1992/93:SkU24 samt\r\nutbildningsutskottets betänkanden 1992/93:UbU7,\r\nUbU9 och UbU10.</pre><pre>Konstitutionsutskottets betänkande KU21</pre><pre>Utskottets hemställan bifölls.</pre><pre>Kulturutskottets betänkande KrU13</pre><pre>Mom. 2 (medelsanvisningen till Bidrag till\r\nfolkbildningen)</pre><pre>Utskottets hemställan -- som ställdes mot dels\r\nreservationen av Åke Gustavsson m.fl., dels\r\nmeningsyttringen av Elisabeth Persson i\r\nmotsvarande del -- bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Kulturutskottets betänkande KrU9</pre><pre>Utskottets hemställan bifölls.</pre><pre>Kulturutskottets betänkande KrU10</pre><pre>Mom. 1 (medelsanvisningen till Kostnader för\r\nSveriges medlemskap i Unesco m.m.)</pre><pre>Utskottets hemställan bifölls med 303 röster mot 19\r\nför reservationen av Simon Liliedahl.</pre><pre>Mom. 2</pre><pre>Utskottets hemställan bifölls.</pre><pre>Kulturutskottets betänkande KrU11</pre><pre>Utskottets hemställan bifölls.</pre><pre>Kulturutskottets betänkande KrU12</pre><pre>Mom. 4 (medelsanvisningen till Bidrag till central\r\noch lokal ungdomsverksamhet m.m.)</pre><pre>Utskottets hemställan bifölls med 305 röster mot 13\r\nför meningsyttringen av Elisabeth Persson i\r\nmotsvarande del. 1 ledamot avstod från att rösta.</pre><pre>Mom. 6 (medelsanvisning för inredning och\r\nutrustning i särskilda ungdomslokaler)</pre><pre>Utskottets hemställan bifölls med 309 röster mot 12\r\nför meningsyttringen av Elisabeth Persson i\r\nmotsvarande del.</pre><pre>Mom. 12 (besparing på det statliga stödet till\r\nföreningsliv och samlingslokaler)</pre><pre>Utskottets hemställan bifölls med 298 röster mot 21\r\nför reservation 1 av Simon Liliedahl.</pre><pre>Mom 15 (granskning av Folkets hus-rörelsens\r\nverksamhet)</pre><pre>Utskottets hemställan bifölls med 299 röster mot 23\r\nför reservation 2 av Simon Liliedahl.</pre><pre>Övriga moment</pre><pre>Utskottets hemställan bifölls.</pre><pre>Kulturutskottets betänkande KrU16</pre><pre>Utskottets hemställan bifölls.</pre><pre>Skatteutskottets betänkande SkU24</pre><pre>Utskottets hemställan bifölls.</pre><pre>Utbildningsutskottets betänkande UbU7</pre><pre>Utskottets hemställan bifölls.</pre><pre>Utbildningsutskottets betänkande UbU9</pre><pre>Mom. 1 (hörselpedagogiskt stöd)</pre><pre>Utskottets hemställan bifölls med 191 röster mot\r\n129 för reservation 1 av Berit Löfstedt m.fl.</pre><pre>Mom. 2 (konsulenter för flerhandikappade elever i\r\nsärskolan)</pre><pre>Utskottets hemställan bifölls med 178 röster mot\r\n143 för reservation 2 av Berit Löfstedt m.fl.</pre><pre>Mom. 3--12</pre><pre>Utskottets hemställan bifölls</pre><pre>Utbildningsutskottets betänkande UbU10</pre><pre>Utskottets hemställan bifölls.</pre><pre>16 §  Bordläggning</pre><pre>Anmäldes och bordlades</pre><pre>Motionerna</pre><pre>med anledning av prop. 1992/93:158 Skolans\r\ninternationalisering</pre><pre>1992/93:Ub97 av Gudrun Schyman m.fl. (v)</pre><pre>1992/93:Ub98 av Ingrid Andersson m.fl. (s)</pre><pre>1992/93:Ub99 av Ulrica Messing m.fl. (s)</pre><pre>1992/93:Ub154 av Rune Rydén (m)</pre><pre>med anledning av prop. 1992/93:170 Forskning för\r\nkunskap och framsteg</pre><pre>1992/93:U15 av Margareta Viklund och Karl-\r\nGöran Biörsmark (kds,fp)</pre><pre>1992/93:U16 av Ingela Mårtensson och Ingbritt\r\nIrhammar (fp,c)</pre><pre>1992/93:Fö5 av Magnus Persson m.fl. (s)</pre><pre>1992/93:Fö6 av Björn Samuelson och Bertil\r\nMåbrink (v)</pre><pre>1992/93:So30 av Rune Thorén och Tage Påhlsson (c)</pre><pre>1992/93:Kr7 av Åke Gustavsson m.fl. (s)</pre><pre>1992/93:Kr8 av Göthe Knutson och Gullan\r\nLindblad (m)</pre><pre>1992/93:Kr9 av Stefan Kihlberg (nyd)</pre><pre>1992/93:Kr10 av Marianne Andersson (c)</pre><pre>1992/93:Kr11 av Björn Samuelson m.fl. (v)</pre><pre>1992/93:Ub100 av Bo Forslund m.fl. (s)</pre><pre>1992/93:Ub101 av Birthe Sörestedt m.fl. (s)</pre><pre>1992/93:Ub102 av Hans Gustafsson m.fl.\r\n(s,m,fp,c,kds,nyd,-)</pre><pre>1992/93:Ub103 av Rose-Marie Frebran m.fl. (kds)</pre><pre>1992/93:Ub104 av Jan Andersson (s)</pre><pre>1992/93:Ub105 av Bengt Silfverstrand och Bo\r\nBernhardsson (s)</pre><pre>1992/93:Ub106 av Lisbet Calner m.fl. (s)</pre><pre>1992/93:Ub107 av Inga-Britt Johansson m.fl. (s)</pre><pre>1992/93:Ub108 av Inga-Britt Johansson m.fl. (s)</pre><pre>1992/93:Ub109 av Inga-Britt Johansson m.fl. (s)</pre><pre>1992/93:Ub110 av Doris Håvik m.fl.\r\n(s,m,fp,c,kds,nyd,v)</pre><pre>1992/93:Ub111 av Maj-Inger Klingvall m.fl. (s)</pre><pre>1992/93:Ub112 av Birgitta Hambraeus (c)</pre><pre>1992/93:Ub113 av Anders Nilsson m.fl. (s)</pre><pre>1992/93:Ub114 av Anders Nilsson m.fl. (s)</pre><pre>1992/93:Ub115 av Anders Nilsson m.fl. (s)</pre><pre>1992/93:Ub116 av Nils-Olof Gustafsson m.fl. (s)</pre><pre>1992/93:Ub117 av Inger Hestvik m.fl. (s)</pre><pre>1992/93:Ub118 av Inger Hestvik m.fl. (s)</pre><pre>1992/93:Ub119 av Britta Bjelle och Ulla Orring (fp)</pre><pre>1992/93:Ub120 av Magnus Persson m.fl. (s)</pre><pre>1992/93:Ub121 av Gudrun Schyman m.fl. (v)</pre><pre>1992/93:Ub122 av Eva Zetterberg (v)</pre><pre>1992/93:Ub123 av Eva Zetterberg och Elisabeth\r\nPersson (v)</pre><pre>1992/93:Ub124 av Lennart Brunander och Birger\r\nAndersson (c)</pre><pre>1992/93:Ub125 av Karin Starrin m.fl. (c,m,fp,kds)</pre><pre>1992/93:Ub126 av Inger Lundberg och Maud\r\nBjörnemalm (s)</pre><pre>1992/93:Ub127 av Sture Ericson m.fl. (s)</pre><pre>1992/93:Ub128 av Ingvar Carlsson m.fl. (s)</pre><pre>1992/93:Ub129 av Stina Gustavsson (c)</pre><pre>1992/93:Ub130 av Olle Schmidt (fp)</pre><pre>1992/93:Ub131 av Ulla Orring och Britta Bjelle (fp)</pre><pre>1992/93:Ub132 av Barbro Westerholm (fp)</pre><pre>1992/93:Ub133 av Barbro Westerholm m.fl.\r\n(fp,s,c,kds,v)</pre><pre>1992/93:Ub134 av Larz Johansson (c)</pre><pre>1992/93:Ub135 av Jan Fransson m.fl. (s)</pre><pre>1992/93:Ub136 av Anita Johansson m.fl. (s)</pre><pre>1992/93:Ub137 av Pierre Schori m.fl. (s)</pre><pre>1992/93:Ub138 av Inga Berggren och Inger René\r\n(m)</pre><pre>1992/93:Ub139 av Per-Richard Molén (m)</pre><pre>1992/93:Ub140 av Lisbet Calner m.fl. (s)</pre><pre>1992/93:Ub141 av Sten-Ove Sundström m.fl. (s)</pre><pre>1992/93:Ub142 av Carin Lundberg m.fl. (s)</pre><pre>1992/93:Ub143 av Ewa Hedkvist Petersen m.fl. (s)</pre><pre>1992/93:Ub144 av Christina Linderholm och tredje\r\nvice talman Bertil Fiskesjö (c)</pre><pre>1992/93:Ub145 av Dan Ericsson i Kolmården (kds)</pre><pre>1992/93:Ub146 av Sinikka Bohlin m.fl. (s)</pre><pre>1992/93:Ub147 av Gullan Lindblad (m)</pre><pre>1992/93:Ub148 av Harald Bergström (kds)</pre><pre>1992/93:Ub149 av Lena Öhrsvik (s)</pre><pre>1992/93:Ub150 av Stefan Kihlberg och Bengt\r\nDalström (nyd)</pre><pre>1992/93:Ub151 av Olle Schmidt (fp)</pre><pre>1992/93:Ub152 av Lennart Brunander (c)</pre><pre>1992/93:Ub153 av Roland Sundgren m.fl. (s)</pre><pre>1992/93:T30 av Berit Löfstedt m.fl. (s)</pre><pre>1992/93:T31 av Sven-Gösta Signell m.fl. (s)</pre><pre>1992/93:Jo22 av Pär Granstedt och Ingbritt\r\nIrhammar (c)</pre><pre>1992/93:Jo23 av Anna Corshammar-Bojerud (c)</pre><pre>1992/93:N47 av Bo Forslund m.fl. (s)</pre><pre>1992/93:N48 av Birgitta Johansson m.fl. (s)</pre><pre>1992/93:N49 av Maj-Lis Lööw m.fl. (s)</pre><pre>1992/93:N50 av Inga Berggren och Per Stenmarck\r\n(m)</pre><pre>1992/93:N51 av Mats Lindberg m.fl. (s)</pre><pre>1992/93:N52 av Sten Svensson (m)</pre><pre>1992/93:Bo35 av Arne Jansson och Laila Strid-\r\nJansson (nyd)</pre><pre>1992/93:Bo36 av Lennart Rohdin m.fl. (fp,c,kds)</pre><pre>17 § Anmälan om fråga</pre><pre>Anmäldes att följande fråga framställts</pre><pre>den 16 mars</pre><pre>1992/93:463 av Sten Svensson (m) till\r\nnäringsministern om prissättningen på statliga och\r\nkommunala varor m.m.:</pre><pre>Staten och kommunerna bedriver i vissa fall\r\nverksamhet som konkurrerar med privata företag.\r\nFrågan kan då uppkomma om det pris som staten\r\neller kommunen i fråga sätter på den erbjudna\r\nvaran eller tjänsten är ett marknadspris eller om det\r\när ett underpris.</pre><pre>Staten och kommunerna finansierar sin verksamhet\r\nmed skatter och avgifter och kan därför sätta priser\r\nsom privata företag inte kan konkurrera med. En\r\nsådan prissättning -- s.k. underprissättning --\r\nsnedvrider konkurrensen och är ett hot mot\r\nföretagsamheten. Ett exempel där frågan om\r\nunderprissättning har uppkommit är lantmäteriets\r\nprissättning på kartor tillverkade av lantmäteriet.</pre><pre>Vad är regeringen beredd att göra för att hindra att\r\nstaten eller kommunerna genom underprissättning\r\nsnedvrider konkurrensen och därigenom slår ut\r\nprivata företag?</pre><pre>18 § Kammaren åtskildes kl. 16.00.</pre><pre>Förhandlingarna leddes</pre><pre>av talmannen från sammanträdets början t.o.m. 6 §\r\nanf. 3 (delvis),</pre><pre>av förste vice talmannen därefter t.o.m. anf. 8\r\n(delvis),</pre><pre>av talmannen därefter t.o.m. 7 § anf. 33 (delvis),</pre><pre>av andre vice talmannen därefter t.o.m. 12 § anf. 60\r\n(delvis) och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}