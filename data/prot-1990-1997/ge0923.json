{"dokumentstatus":{"dokument":{"hangar_id":"2438911","dok_id":"GE0923","rm":"1990/91","beteckning":"23","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"23","slutnummer":"0","datum":"1990-11-13 00:00:00","systemdatum":"2010-02-17 00:00:00","publicerad":"1990-11-13 00:00:00","titel":"Riksdagens snabbprotokoll 1990/91:23 Tisdagen den 13 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{BD4F5A27-77F0-44BA-95A5-D2048BCD85BF}","dokument_url_text":"http://data.riksdagen.se/dokument/GE0923/text","dokument_url_html":"http://data.riksdagen.se/dokument/GE0923","dokumentstatus_url_xml":"http://data.riksdagen.se/dokumentstatus/GE0923","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:23</div>\r\n<div class=\"sidhuvud_datum\">Tisdagen den 13 november</div>\r\n<div class=\"sidhuvud_klockslag\">Kl. 14.30</div>\r\n<hr class=\"sidhuvud_linje\">\r\n<pre>1 § Anmälan om återtagande av plats i\r\nkammaren</pre><pre>Talmannen meddelade att Elving Andersson (c)\r\ndenna dag återtagit sin plats i kammaren,\r\nvarigenom Eva Rydéns tjänstgöring som ersättare\r\nupphört.</pre><pre>2 § Justering av protokoll</pre><pre>Justerades protokollet för den 7 november.</pre><pre>3 § Svar på fråga  1990/91:100 om en konferens\r\nom Mellersta Östern</pre><pre>Anf. 1 Utrikesminister STEN ANDERSSON\r\n(s):</pre><pre>Herr talman! Hans Göran Franck har frågat mig\r\nhur jag bedömer möjligheterna till ett snart\r\nsammankallande av en internationell Mellersta\r\nÖstern-konferens och vilka åtgärder regeringen\r\nvidtar i detta syfte.</pre><pre>Under de gångna månaderna har den\r\ninternationella uppmärksamheten vad gäller\r\nMellanöstern förskjutits från Palestinafrågan till\r\nIrak--Kuwait-konflikten. Med skärpa har det\r\ninternationella samfundet reagerat mot Iraks\r\ninvasion och folkrättsstridiga annektering av sitt\r\ngrannland. Genom en rad viktiga resolutioner har\r\nsäkerhetsrådet klart och tydligt visat att stor\r\ninternationell enighet råder i denna fråga. Detta är\r\nmycket positivt. FN kan äntligen spela den viktiga\r\nroll som organisationen tidigare långa perioder\r\nvarit oförmögen till.</pre><pre>Som Hans Göran Franck påpekar är det inte bara\r\nKuwait som befinner sig under främmande\r\ntruppers ockupation. 23 år efter sexdagarskriget är\r\nfortfarande Västbanken och Gaza ockuperade av\r\nIsrael. Södra Libanon ockuperas också av Israel,\r\noch syriska trupper är fortfarande kvar i stora delar\r\nav landet.</pre><pre>Jag håller med Hans Göran Franck om att\r\ntillbakadragandet av främmande trupper från olika\r\nländers territorium är en av förutsättningarna för\r\natt fredlig samlevnad skall kunna uppnås i\r\nMellanöstern.</pre><pre>President Mitterrand har i sitt tal i FNs\r\ngeneralförsamling nyligen givit uttryck för en\r\nliknande inställning. Jag har i riksdagen tidigare\r\ngivit vårt stöd till den av president Mitterrand\r\nanvisade vägen för att nå en lösning.</pre><pre>Jag vill använda detta tillfälle för att upprepa vårt\r\nstöd för Mitterrands tankar. De bildar en grund för\r\nen allomfattande politisk lösning, som utgår ifrån\r\nFNs säkerhetsråds relevanta resolutioner.</pre><pre>Det är regeringens starka förhoppning att ett nytt\r\nkrig skall kunna undvikas och att en fredlig lösning\r\npå Irak--Kuwait-konflikten skall kunna uppnås på\r\ngrundval av säkerhetsrådets resolutioner. Detta\r\nskulle öppna möjligheter till en lösning av\r\nMellanösterns övriga problem.</pre><pre>Så snart en lösning av den akuta krisen i Persiska\r\nviken har uppnåtts bör världssamfundet till fullo\r\nkoncentrera sig på dessa problem. Den\r\ngrundläggande konflikten i området är självfallet\r\nPalestinafrågan. Innan den är löst kan varaktig fred\r\ni området aldrig uppnås.</pre><pre>Sverige har vid upprepade tillfällen givit uttryck åt\r\nsitt stöd för tanken på en internationell konferens\r\nom Mellanöstern i FNs regi med deltagande av\r\nsamtliga berörda parter.</pre><pre>Regeringens åsikt i denna fråga har på intet sätt\r\nförändrats.</pre><pre>En sådan konferens är, enligt vår mening, den bästa\r\nvägen mot en lösning av regionens problem.</pre><pre>Regeringen kommer att fortsätta sina strävanden\r\natt stödja fredsansträngningarna i Mellanöstern och\r\natt arbeta för att en sådan konferens kan komma till\r\nstånd.</pre><pre>Anf. 2 HANS GÖRAN FRANCK (s):</pre><pre>Herr talman! Jag tackar utrikesminister Sten\r\nAndersson för svaret, som på en rad punkter är\r\nvälgörande klart och betydelsefullt, men vill ändå\r\ngöra några tillägg.</pre><pre>Jag tycker att det är viktigt att Sten Andersson\r\nuttalar sitt stöd för de tankar som president\r\nMitterrand gav uttryck för. Dessa tankar har\r\nkommit bort i debatten, vilket jag tror är negativt\r\nfrån svensk synpunkt. Man har trott att Sverige har\r\nen annan inställning. Det råder nog inga delade\r\nmeningar om hur allvarligt det skulle vara om det\r\nskulle bryta ut ett krig i Mellanöstern. Det är viktigt\r\natt Sten Andersson uttalar sig för en internationell\r\nkonferens om Mellanöstern. Enligt min mening\r\nmåste en sådan Mellanöstern-konferens, som man\r\ntidigare tänkt skulle koncentreras huvudsakligen\r\nkring Palestinafrågan, utvidga ändamål och\r\narbetsfält. Jag delar den uppfattning som den\r\nnorske fredsforskaren Johan Galtung gav uttryck\r\nför häromdagen och som också överensstämmer\r\nmed de tankar som finns i min fråga. Jag undrar om\r\ninte också utrikesministern har den uppfattningen\r\natt det måste komma in en rad andra problem i\r\nbilden. En utfästelse om att en sådan konferens\r\nkommer till stånd skulle, enligt min mening, kunna\r\nvara av stor betydelse för lösandet av den akuta\r\nkrisen i Gulfen.</pre><pre>Anf. 3 Utrikesminister STEN ANDERSSON\r\n(s):</pre><pre>Herr talman! Från svensk sida har vi under en lång\r\ntid -- redan innan Irak-konflikten bröt ut -- gett\r\nuttryck för uppfattningen att en\r\nMellanösternkonferens bör komma till stånd. Ser\r\nman på alla de problem som finns i Mellanöstern,\r\nmåste man konstatera att det inte råder några tvivel\r\nom att ett första steg för en lösning av Irak--Kuwait-\r\nkonflikten måste vara att Irak ovillkorligt drar sig\r\nut ur Kuwait. Sedan är jag övertygad om att detta\r\nmåste följas av flera steg. Jag har också en\r\nuppfattning om i vilken ordning stegen bör tas, men\r\nkaraktären på det första steget är avgörande för\r\nfortsättningen. Det är alldeles självklart att det\r\nbland dessa steg också måste finnas en lösning av\r\nPalestinafrågan liksom av Libanonproblemet.\r\nAnnars förblir Mellanöstern en oroshärd.</pre><pre>Anf. 4 HANS GÖRAN FRANCK (s):</pre><pre>Herr talman! Problemet är nu hur man skall\r\nkomma ur den nuvarande situationen och få till\r\nstånd en vidgad konferens som jag pläderar för. Jag\r\ndelar uppfattningen att det står helt klart att Irak\r\nmåste dra sig ut ur Kuwait. Iraks aktion är helt\r\nfolkrättsstridig. Men det finns en blockering, och\r\nför att komma vidare måste det bli utfästelser om\r\nen sådan här internationell Mellanöstern-\r\nkonferens. Den frågan måste på något sätt lösas.</pre><pre>Anf. 5 Utrikesminister STEN ANDERSSON\r\n(s):</pre><pre>Herr talman! Jag har hunnit tala med många under\r\nden senaste tiden, med representanter både för\r\narabländerna och för stormakterna, och jag tror att\r\nalla är i stort sett överens om vad en sådan här\r\nprocess bör innehålla. Det första steget måste vara\r\ndet som vi är överens om, nämligen att Irak måste\r\ndra sig ut ur Kuwait. Det första steget är helt\r\navgörande, det stora problemet är hur man skall\r\nbörja. Politiskt är det helt uteslutet att man kan\r\nbörja med en Mellanöstern-konferens. Även om\r\njag gärna skulle vilja se det, finns det inget underlag\r\nför någonting sådant.</pre><pre>Anf. 6 HANS GÖRAN FRANCK (s):</pre><pre>Herr talman! Nej, jag delar den uppfattningen att\r\nman inte kan börja med en konferens, men man\r\nmåste för att få till stånd en uppgörelse ge en klar\r\ngaranti för att en konferens blir av. Jag menar att\r\ndet på denna punkt finns en nyansskillnad mellan\r\nden svenska, franska och en rad andra länders\r\nståndpunkt å ena sidan och den ståndpunkt som\r\nUSA, England och Israel å andra sidan intar. Det\r\när dessa tre länder som delvis har en annan\r\nuppfattning. Här gäller det att utöva starka\r\npåtryckningar på dessa tre länder för att den\r\nfranska och den svenska linjen skall kunna slå\r\nigenom.</pre><pre>Anf. 7 Utrikesminister STEN ANDERSSON\r\n(s):</pre><pre>Herr talman! Vi gör vad vi kan.</pre><pre>Anf. 8 HANS GÖRAN FRANCK (s):</pre><pre>Herr talman! Jag tackar för det svaret.</pre><pre>Överläggningen var härmed avslutad.</pre><pre>4 § Svar på frågorna 1990/91:102 och 118 om\r\nden dumpade krigsmaterielen vid Måseskärs fyr</pre><pre>Anf. 9 Utrikesminister STEN ANDERSSON\r\n(s):</pre><pre>Herr talman! Jan Jennehag har frågat mig vilka\r\ninitiativ jag planerar för att i samarbete med\r\nberörda stater förhindra att skador uppstår i\r\nanledning av den dumpade krigsmaterielen i höjd\r\nmed Måseskärs fyr.</pre><pre>Jens Eriksson har frågat mig om jag har för avsikt\r\natt agera internationellt för att undanröja de stora\r\nrisker det innebär för fiskare och andra när fartygen\r\nrostar sönder och gifterna sprids.</pre><pre>Jag har för avsikt att besvara de båda frågorna i ett\r\nsammanhang.</pre><pre>Låt mig först konstatera att jag ser allvarligt på\r\nfrågan om hur vi skall kunna eliminera\r\nskaderiskerna från dumpningen och förstår väl\r\nfrågeställarnas oro.</pre><pre>De kemiska stridsmedel som nu uppmärksammats\r\ni Skagerak har dumpats där strax efter andra\r\nvärldskriget. Det skedde utanför vår\r\nterritorialvattengräns på internationellt vatten i ett\r\nområde som senare kom att omfattas av vår\r\nfiskezon och den svenska kontinentalsockeln. Vid\r\nden tiden fanns inte de internationella\r\nkonventioner som nu gäller för att förhindra farlig\r\ndumpning. När dumpningen skedde innebar det\r\nsålunda inte någon folkrättsstridig handling, men\r\ndet gör det inte mindre angeläget att i möjligaste\r\nmån eliminera skaderiskerna.</pre><pre>Sjöfartsverket har nyligen genomfört en preliminär\r\nundersökning av dumpningen. I den rapport över\r\nundersökningen som överlämnats till regeringen\r\nkonstateras att några läckage eller kemiskt-\r\nbiologiska skadeverkningar från vraken inte är\r\nkända. Några omedelbara åtgärder har därför inte\r\nbedömts påkallade. Sjöfartsverket har åtagit sig att\r\ni samarbete med berörda myndigheter och\r\norganisationer samordna de åtgärder som på sikt är\r\npåkallade. En sådan aktion behöver inte begränsas\r\ntill den aktuella fyndplatsen. I första hand gäller det\r\nen analys av vad som är tekniskt möjligt att göra för\r\natt undanröja framtida risker. Man kommer därvid\r\ngivetvis att tillgodogöra sig erfarenheter från\r\nundersökningar av motsvarande slag i danska och\r\nnorska farvatten. Vi har också bett om att få ta del\r\nav tillgängliga upgifter från arkiven hos de stater\r\nsom på sin tid genomförde dumpningen.</pre><pre>Enligt FOA har senapsgas högre densitet än vatten,\r\nvilket innebär att den, om ammunitionen börjar\r\nläcka, sjunker till botten. Tabun, som är en\r\nnervgas, kommer vid läckage snabbt att upplösas av\r\nhavsvattnet där den snart blir ofarlig genom\r\nutspädning och nedbrytning.</pre><pre>Kustbevakningen har utarbetat operativa rutiner\r\nför omhändertagande av fynd innehållande\r\nkemiska stridsmedel samt för sanering av personal\r\noch material. Dessutom har en\r\ninformationsbroschyr utarbetats och spritts,\r\nSenapsgas till sjöss -- information och vägledning\r\nför fiskare.</pre><pre>I det här sammanhanget förtjänas att nämnas att\r\nfrågan om omhändertagande av senapsgas under\r\nsenare år varit aktuell i södra Östersjön.\r\nKommissionen för skydd av Östersjöns marina\r\nmiljö (HELCOM) har behandlat den frågan i\r\nfebruari 1988. Kommissionen fann att det för\r\nnävarande inte finns någon godtagbar metod för\r\nslutlig destruktion av krigsgasammunition. Enligt\r\nden undersökning som då gjordes, drogs slutsatsen\r\natt gasen inte utgjorde något allvarligt hot mot\r\nÖstersjöns marina miljö. Kommissionen beslutade\r\natt den gas som hade tagits upp av danska fiskare\r\nåter kunde släppas ned i havet under förutsättning\r\natt relevanta försiktighetsmått vidtogs. Detta\r\ntillvägagångssätt ansågs vara förenligt med andan i\r\nHelsingforskonventionen.</pre><pre>Det är inte bara Sverige utan också andra\r\nnärbelägna länder som kan drabbas av\r\nskadeverkningar från den aktuella dumpningen.\r\nDet bör därför finnas goda förutsättningar för ett\r\ninternationellt samarbete för att komma till rätta\r\nmed skaderiskerna. När vi kommit fram till vad\r\nsom är erforderligt och tekniskt möjligt att\r\ngenomföra avser vi också ta kontakt med berörda\r\ngrannländer. Mycket talar för att vi därvid tar upp\r\nfrågan inom ramen för redan existerande\r\nsamarbete för skydd av havsmiljön.</pre><pre>Anf. 10 JAN JENNEHAG (v):</pre><pre>Herr talman! Jag tackar utrikesministern för\r\nsvaret. Det var ett uttömmande och bra svar. Det\r\nsom bekymrar mig är avslutningen. Där sägs att vi\r\navser ta kontakt med berörda länder ''när vi\r\nkommit fram till vad som är erforderligt och\r\ntekniskt möjligt att genomföra''.</pre><pre>Jag och många med mig anser att det är bråttom\r\ninnan några skador uppstår. Då tänker jag närmast\r\npå fisket -- både när det gäller den personal som\r\nsysslar med fiske och när det gäller skador på själva\r\nfångsten.</pre><pre>Har utrikesministern någon uppfattning om när\r\ndessa kontakter kommer att tas? Det har ju en viss\r\nbetydelse om det blir inom en månad, inom ett år\r\neller kanske först om fem år, när läckagen redan är\r\nett faktum.</pre><pre>Anf. 11 JENS ERIKSSON (m):</pre><pre>Herr talman! Jag tackar också utrikesministern för\r\nsvaret. Jag tycker också att det är ett positivt svar.\r\nVi har fått ett bättre svar än vad jag hade förväntat\r\nmig.</pre><pre>Skagerak, och inte bara Skagerak, är fyllt av vrak\r\nfrån två krig. De ligger kvar intakta, och det\r\ninnebär att fiskare kommer att drabbas av krigets\r\nföljder så länge vi kan se framåt i tiden. Det finns\r\nvrak, minankare och t.o.m. minor. Men dessa\r\nspeciella fartyg som sänkts med ammunition och\r\ngas ombord är särskilt farliga nu när de börjar att\r\nrosta. Då kan gifterna spridas ut över havsbottnen\r\noch kanske t.o.m. upp på stränderna om vi har otur.\r\nDå drabbas fler än de som fiskar.</pre><pre>Då frågar man sig vad utrikesministern kan göra.\r\nJa, han har tydligen redan gjort en del, men han\r\nkan kräva att fartygen tas bort. Det finns tekniska\r\nmöjligheter till detta, men då får man inte göra som\r\nsjöfartsverket och säga att några omedelbara\r\nåtgärder har inte bedömts påkallade, utan då får\r\nman göra någonting illa kvickt. Dessa fartyg har\r\nlegat i 50 år nu.</pre><pre>Man kan även begära en förteckning över antalet\r\nfartyg och var de ligger, men detta är tydligen på\r\ngång om jag har förstått utrikesministerns svar rätt.\r\nMan har bett att få ta del av tillgängliga uppgifter.\r\nDessa borde ju finnas. Man borde veta var man har\r\nsänkt båtarna.</pre><pre>Det är viktigt att få reda på vad fartygen innehåller\r\nså att man kan ha en ordentlig beredskap nu när de\r\nbörjar att rosta sönder. Vi vet att detta kommer att\r\nhända, men även detta verkar vara på gång.</pre><pre>Detta är en internationell fråga. Vi har\r\ngemensamma avtal med Norge och Danmark, och\r\ndet är fler än de svenska fiskarna som drabbas när\r\ndet nu börjar att läcka ut.</pre><pre>En sak som jag reagerat länge emot är att man skall\r\nkasta tillbaka gasen i sjön. Finns det inte bättre\r\nmetoder? Vet inte utrikesministern något bättre\r\nsätt?</pre><pre>Anf. 12 Utrikesminister STEN ANDERSSON\r\n(s):</pre><pre>Herr talman! Jag delar uppfattningen att man skall\r\nta den här frågan med stort allvar, eftersom det\r\ntrots allt råder osäkerhet om vad som kommer att\r\nhända om det uppstår stora läckage. Därför delar\r\njag också uppfattningen att det är bråttom.\r\nProblemet är att forskarna i dag inte känner till\r\nnågon metod som är godtagbar för att oskadliggöra\r\ngaserna.</pre><pre>Vad vi kan göra, och det kan väl ske tämligen\r\nkvickt, är att, av de länder som dumpat, ta reda på\r\nvar de har dumpat och vad de har dumpat. Vi kan\r\näven fråga utländsk expertis vad det finns för\r\nmetoder och sedan återkomma med en gemensam\r\naktion så snabbt som möjligt. Det finns\r\ninternationella fora att ta upp detta i. Vi har\r\nHelsingforskonventionen, Oslokonventionen och\r\nLondonkonventionen, som alla berör just\r\nhavsmiljöfrågor. Det finns expertis knuten till dessa\r\norgan.</pre><pre>Jag kan lova att det inte skall ta några år. Vi skall\r\nskrida till aktion omedelbart. Sedan är frågan bara\r\nhur snabbt det kan göras. Det beror mycket på de\r\nresultat vi får fram.</pre><pre>Anf. 13 JENS ERIKSSON (m):</pre><pre>Herr talman! Jag tycker att det är positivt att ni är\r\npå alerten när det gäller att komma till rätta med\r\ndet som har skett. Vi vet att det finns massor av\r\nsådana sänkningar inte bara i det vi kallar graven\r\nnere vid Måseskär, utan också på flera områden i\r\nnärheten av Norge. Det är bra att ni tar reda på var\r\nde finns och också vilka metoder som finns att\r\noskadliggöra dem. Jag hoppas att ni skall lyckas\r\nmed det och kunna få bort det här eländet.</pre><pre></pre><pre>Anf. 14 Utrikesminister STEN ANDERSSON\r\n(s):</pre><pre>Herr talman! Jag kan bara lova att vi skall göra allt\r\nvad vi kan. Jag är alldeles säker på att Jens Eriksson\r\nskall infria mina förväntningar då det gäller att hålla\r\nmig varm och alert i den här frågan.</pre><pre>Anf. 15 JENS ERIKSSON (m):</pre><pre>Herr talman! Vi kräver inte heller mer än så.</pre><pre>Överläggningen var härmed avslutad.</pre><pre>5 § Svar på frågorna 1990/91:108 och 114 om\r\nAntarktis</pre><pre>Anf. 16 Utrikesminister STEN ANDERSSON\r\n(s):</pre><pre>Herr talman! Gudrun Schyman har frågat om jag\r\ntänker vidta några åtgärder för att Sverige aktivt\r\nskall medverka till ett totalt förbud mot\r\nexploateringen av Antarktis.</pre><pre>Birgitta Hambraeus har frågat om jag ämnar se till\r\natt Sverige vid Antarktisfördragsmötet i Chile\r\nrepresenteras av miljökunniga tjänstemän med\r\ninstruktion att söka ett alternativ till\r\nmineralkonventionen i form av ett totalförbud mot\r\nexploateringen av Antarktis.</pre><pre>Jag har vid åtskilliga tidigare tillfällen betonat att\r\nett huvudmotiv för Sveriges engagemang i\r\nAntarktis är skyddet av miljön och forskningen\r\nkring miljön. En förutsättning för adekvata\r\nforskningsresultat är att Antarktis rena miljö\r\nbevaras. Från svensk sida kommer vi därför att\r\nverka för ett förstärkt skydd för den antarktiska\r\nmiljön genom att allomfattande miljöskyddsregler\r\nfastställs vid det kommande Chilemötet.\r\nMiljöministern utvecklade den svenska hållningen\r\ninför Chilemötet som svar på en riksdagsfråga den\r\n9 oktober 1990.</pre><pre>I oktober inbjöd jag till ett halvdagsseminarium om\r\nforskning och miljöskydd i Antarktis. Detta\r\nseminarium var också en del av våra förberedelser\r\ninför miljömötet i Chile. I seminariet deltog såväl\r\nmiljöorganisationer som forskare, verksamma i\r\nAntarktis, samt departementstjänstemän.\r\nSeminariet var mycket givande, och jag vågar påstå\r\natt miljöorganisationernas intresse och ambitioner\r\nväl sammanföll med regeringens.</pre><pre>Under det kommande miljömötet i Chile kommer\r\nvåra krafter och resurser att inriktas på att förbättra\r\nskyddet för Antarktis miljö. Sverige kommer\r\ntillsammans med andra länder att verka för ett\r\nconsensusbeslut som innebär att dagens förbud mot\r\nmineralutvinning förstärks. Frågan om\r\nmineralkonventionen är därför lagd åt sidan. Från\r\nsvensk sida är det inte aktuellt att ratificera\r\nmineralkonventionen.</pre><pre>Slutligen vill jag nämna att Sverige på mitt initiativ\r\nkommer att vara väl representerat vid det\r\nkommande Antarktismötet i Santiago i november.\r\nDelegationen leds av en representant från\r\nstatsrådsberedningen och kommer att bestå av\r\nmiljökunniga tjänstemän från miljödepartementet,\r\nUD och polarforskningssekretariatet. Därtill\r\nkommer forskare att vara representerade, bl.a. en\r\nexpert på marina miljöforskningsfrågor.</pre><pre>Anf. 17 GUDRUN SCHYMAN (v):</pre><pre>Herr talman! Jag skall be att få tacka\r\nutrikesministern för svaret. Jag är mycket glad över\r\natt vi är överens i så långa stycken angående vikten\r\noch värdet av att behålla Antarktis och inte förstöra\r\ndet.</pre><pre>Jag är också mycket belåten med att Sveriges\r\nhållning när det gäller mineralkonventionen är den\r\nsom utrikesministern nu har redovisat, nämligen att\r\nmineralkonventionen inte är aktuell utan lagd åt\r\nsidan vid förhandlingarna.</pre><pre>Jag är naturligtvis också mycket glad över att den\r\ndelegation som kommer att skickas i väg är så\r\nkompetent, som framgick av utrikesministerns\r\nredogörelse. Det verkar vara ett bra exempel på en\r\nfruktbar diskussion mellan politiker, tjänstemän,\r\nforskare och miljöorganisationer. Samtliga besitter\r\nstor kunskap men utifrån litet olika\r\nutgångspunkter. Det är enligt min mening ett bra\r\nexempel på ett gott samarbete.</pre><pre>Vad jag skulle vilja veta är hur man nu skall verka,\r\nhur det consensusbeslut som skall skydda Antarktis\r\nfrån exploatering skall se ut.</pre><pre>Vad jag väldigt konkret har frågat är om regeringen\r\när beredd att verka för ett totalt förbud mot\r\nexploateringen av Antarktis. Jag vet att det finns\r\nflera länder som har rest den frågan och som\r\nkommer att föra fram den. Jag skulle mycket gärna\r\nvilja höra från utrikesministern att det är det\r\nmandatet som delegationen har med sig inför det\r\nförestående internationella mötet, dvs. att verka\r\nför ett totalt exploateringsförbud. På så sätt kan\r\nman sedan i lugn och ro diskutera vilka lagar,\r\nförordningar och regler som skall finnas så att\r\nområdet skyddas men ändå kan ställas till\r\nförfogande för forskning och liknande. Jag skulle\r\nalltså vilja ha ett mer klargörande besked på den\r\npunkten.</pre><pre>Anf. 18 BIRGITTA HAMBRAEUS (c):</pre><pre>Herr talman! Även jag ber att få tacka\r\nutrikesministern för svaret, som är mycket\r\ntillfredsställande.</pre><pre>Allomfattande miljöskyddsregler är emellertid inte\r\ndetsamma som ett totalförbud mot exploatering.\r\nVissa länder har enligt uppgift lagstiftat om förbud\r\nför sina medborgare att över huvud taget\r\nexploatera Antarktis. Jag är inte säker på att detta\r\när nödvändigt i Sverige, men att säga att detta skall\r\ngälla ens eget land innebär att man verkligen menar\r\nallvar med ett totalförbud mot exploatering. Jag vill\r\nliksom Gudrun Schyman fråga: Kommer Sverige\r\natt befinna sig i främsta ledet när det gäller att\r\nverkligen arbeta för det som skulle kunna vara en\r\nnaturpark?</pre><pre>Vidare säger utrikesministern att delegationen\r\nkommer att bestå av bl.a. miljökunniga\r\ntjänstemän. Det låter mycket betryggande. Men\r\nenligt uppgift skall den särskilt miljökunniga\r\npersonen bara vara där den sista veckan och inte\r\nhela perioden. Jag kanske är felunderrättad på den\r\npunkten. Jag vore i så fall tacksam för ett\r\ntillrättaläggande om att det är miljö- och\r\npolarkunskapen som kommer att dominera över\r\njuridiken i detta sammanhang.</pre><pre>Anf. 19 Utrikesminister STEN ANDERSSON\r\n(s):</pre><pre>Herr talman! Låt mig börja med den sista frågan.\r\nAvsikten är att miljöaspekterna skall skjutas i\r\nförgrunden. Det är därför vi har varit väldigt\r\nangelägna om att tillsammans med forskarna få\r\nfram den expertis som behövs för att kunna göra en\r\nriktig bedömning. Det finns naturligtvis expertis\r\näven från miljödepartementet och kanske också\r\nfrån annat håll, men vi har velat ha mer fristående\r\nforskare representerade. Hur lång tid de kommer\r\natt vara där, vet jag faktiskt inte. Det vore\r\nnaturligtvis önskvärt att de kunde vara där hela\r\ntiden.</pre><pre>Sveriges position är alldeles klar. Vi verkar gärna\r\nför totalförbud och för en världspark, men här\r\ngäller det att åstadkomma ett consensusbeslut. Som\r\njag ser det i dag -- och jag skall vara försiktig -- är\r\ndet då sannolikt inte möjligt att på en gång\r\nåstadkomma det vi önskar. Men det viktiga är\r\ninnehållet, att vi kommer så långt det någonsin är\r\nmöjligt. Jag kan försäkra om att vi kommer att\r\nbefinna oss i främsta ledet.</pre><pre>Anf. 20 GUDRUN SCHYMAN (v):</pre><pre>Herr talman! Jag skall inte gå in på den fråga som\r\nBirgitta Hambraeus har ställt om delegationen utan\r\nmera koncentrera mig på frågan om ett totalförbud.\r\nJag är glad över att vi är överens om att det i det här\r\nfallet vore lyckligast om det blev ett totalförbud och\r\natt man sedan i skydd av det hade möjlighet att\r\nförhandla om och diskutera formerna för den\r\nforskning som man ändå av naturliga skäl vill\r\nbedriva där.</pre><pre>Vad gör utrikesministern för bedömning när han\r\nsäger att det i dag inte är möjligt med ett\r\ntotalförbud? Vad jag förstår har många länder lagt\r\nfram liknande förslag. Vilka intressen är det i dag\r\nsom står hindrande i vägen, och på vilket sätt skulle\r\nvi i så fall kunna undanröja dem? Min uppfattning\r\när som sagt att vi ändå är i ganska gott sällskap med\r\nen hel del andra länder.</pre><pre>Anf. 21 BIRGITTA HAMBRAEUS (c):</pre><pre>Herr talman! I det senaste riksdagsbeslutet i den\r\nhär frågan tas mineralkonventionen upp. Jag har\r\nsjälv ställt mig bakom det beslutet, men nu har vi\r\nalltså lärt oss bättre. Det är inte så att man har\r\nförsökt vara maximalist och att man därmed har\r\nskapat en brist på totalt skydd, vilket vi kanske\r\nbefarade, utan man menar verkligen allvar. Man\r\nlagstiftar mot sina egna medborgare.</pre><pre>Det är av den anledningen kanske litet svagt att\r\nsäga att mineralkonventionen är lagd åt sidan och\r\ninte aktuell. Jag utgår från att vi över huvud taget\r\ninte längre kommer att arbeta för\r\nmineralkonventionen utan att det vi arbetar för är\r\nen naturpark. Jag utgår också från att de\r\nmiljökunniga kommer att dominera vår delegation.</pre><pre>Anf. 22 Utrikesminister STEN ANDERSSON\r\n(s):</pre><pre>Herr talman! Jag har redan svarat på den sista\r\nfrågan. Delegationen kommer att domineras av\r\nmiljökunniga.</pre><pre>Sedan till frågan om vilka hinder det är som\r\nföreligger. Det är riktigt att vi befinner oss i gott\r\nsällskap med många och en del mycket\r\ninflytelserika länder, men det finns också bland de\r\nländer som är med i Antarktisfördraget en del som\r\när ganska tveksamma. Jag tror att det främsta\r\nhindret består i att miljöopinionen i en del av de här\r\nländerna inte är lika medveten och vaken som den\r\när i de länder som står bakom ett totalförbud. Men\r\ndetta är självfallet något vi skall arbeta för, och\r\ntiden verkar för oss.</pre><pre>Anf. 23 GUDRUN SCHYMAN (v):</pre><pre>Herr talman! Jag vill för min del avsluta debatten\r\nmed att uttrycka min tillfredsställelse över att vi är\r\nså överens i frågan. Jag uppfattar debatten som att\r\ndelegationen som åker i väg har mandat att i sitt\r\narbete på mötet med all kraft verka för ett\r\ntotalförbud.</pre><pre>Anf. 24 BIRGITTA HAMBRAEUS (c):</pre><pre>Herr talman! Svaret till oss båda säger att man\r\nnärmast arbetar för consensus om de allomfattande\r\nmiljöskyddsreglerna. Ett consensus innan alla är\r\növerens blir naturligtvis svagare än ett totalförbud.</pre><pre>Jag hoppas, precis som Gudrun Schyman, att vi kan\r\nfå ett besked från utrikesministern att våra\r\nsändebud har mandat från regeringen att verka för\r\nett totalförbud.</pre><pre>Överläggningen var härmed avslutad.</pre><pre>6 § Svar på fråga  1990/91:131 om mordet på\r\nDaniel Chamoun</pre><pre>Anf. 25 Utrikesminister STEN ANDERSSON\r\n(s):</pre><pre>Herr talman! Håkan Holmberg har frågat mig på\r\nvilket sätt regeringen har protesterat mot mordet\r\npå den libanesiska politikern Daniel (Dany)\r\nChamoun.</pre><pre>Den 21 oktober i år mördades Chamoun, hans\r\nhustru och två söner av okända gärningsmän i\r\nBeirut. Chamoun kom från en av Libanons mest\r\nkända familjer. Hans far, Camille Chamoun, var\r\nLibanons president 1952 till 1958. Daniel Chamoun\r\ntog för några år sedan över ordförandeskapet i det\r\nliberala partiet ''National Liberal Party'' (NLP)\r\nefter sin far. Från att ha varit ledare för en av de\r\nkristna miliserna i Libanon blev Daniel Chamoun\r\nså småningom mer känd som politiker. Under de\r\nsista månaderna av sitt liv ledde han en koalition av\r\npolitiska grupper som stödde general Aoun i\r\ndennes kamp mot Libanons president, Elias Hrawi.</pre><pre>Den djupt tragiska sanningen är att mordet på\r\nChamoun inte är det första politiska mordet i\r\nLibanons moderna historia. Sedan inbördeskriget i\r\nLibanon bröt ut 1975 har en lång rad framstående\r\npolitiker mördats. Det räcker kanske med att\r\nnämna morden på de nyvalda presidenterna Beshir\r\nGemayel i september 1982, René Moawad i\r\nnovember 1989 samt på premiärminister Rashid\r\nKarami i juni 1987. Efter 15 års uppslitande\r\ninbördeskrig ligger Libanon i ruiner. De mänskliga\r\ntragedierna är oräkneliga.</pre><pre>Självfallet fördömer regeringen dessa grymma\r\nmord. De utgör inte enbart mänskliga tragedier.\r\nPolitiska mord försvårar dessutom en redan\r\ntidigare mycket allvarlig och komplicerad situation\r\ni Libanon.</pre><pre>En strimma av hopp för Libanon gavs dock genom\r\nden så kallade Taif-överenskommelsen. Detta\r\navtal, som tillkom hösten 1989, stipulerar ett större\r\ninflytande för Libanons muslimer.\r\nÖverenskommelsen har öppnat dörren för\r\nkonstitutionella förändringar och nationell\r\nförsoning i Libanon. Den svenska regeringen\r\nstöder till fullo Taif-överenskommelsen och den\r\nlinje som Libanons president, Elias Hrawi, och\r\nlandets regering har valt. I och med att general\r\nAoun nu tvingats bort från presidentpalatset i\r\nBeirut har möjligheterna ökat väsentligt för\r\ngenomförandet av Taif-överenskommelsen.</pre><pre>Daniel Chamoun motsatte sig, liksom general\r\nAoun, Taif-överenskommelsen. Det är ödets\r\ngrymma ironi att han strax innan han mördades\r\nhade en del kontakter med den libanesiska\r\nregeringen och då antydde en vilja att acceptera\r\nden formel som skisserats i avtalet. Hans förtida\r\noch tragiska död lämnar ett tomrum i det\r\nlibanesiska politiska livet.</pre><pre>I media har en rad spekulationer förekommit om\r\nvem som skulle kunna ligga bakom mordet på\r\nChamoun och hans familj. Inga gärningsmän till\r\ndådet har dock kunnat identifieras.</pre><pre>Det är regeringens förhoppning att våldsspiralen i\r\nLibanon måtte ta slut så att fred och försoning åter\r\nfår råda i landet.</pre><pre>Anf. 26 HÅKAN HOLMBERG (fp):</pre><pre>Herr talman! Jag får tacka utrikesministern för\r\nsvaret. Orsaken till att jag ställde frågan var att det\r\nfanns skäl att efterlysa en markering från\r\nregeringen just med tanke på att situationen i\r\nLibanon så sällan föranleder tydliga kommentarer.\r\nDetta är ett exempel på ett osedvanligt brutalt\r\nattentat, riktat mot en av de personer som, vad vi\r\nän må tycka om denna persons eget agerande och\r\npolitiska bakgrund osv., sannolikt var oundgänglig\r\nför att en fredlig lösning skulle kunna komma till\r\nstånd.</pre><pre>Jag är glad över att utrikesministern så tydligt\r\nmarkerar den svenska upprördheten över detta\r\ndåd. Jag anser också att det finns skäl att markera\r\natt den utveckling som nu tycks ske i riktning mot\r\natt den nationella libanesiska armén återtar\r\nkontroller över Libanon, kan ses på flera olika sätt.\r\nDen utveckling som nu äger rum kan också tolkas\r\nså, att det i själva verket är Syrien som steg för steg\r\neliminerar de krafter som står i vägen för en syrisk\r\nkontroll av det libanesiska territoriet.</pre><pre>Det kan inte ligga i Sveriges intresse att genom\r\ntystnad eller försiktighet medverka till att det\r\nskapas ett intryck av att vi accepterar en sådan\r\nutveckling. Libanon bör styras av människorna i\r\nLibanon. Alla utländska styrkor bör dras tillbaka.\r\nDet finns inget rimligt skäl som säger att Syrien\r\neller något annat land i området skulle ha någon\r\nsärskild rätt att utse sig själv till domare över vad\r\nsom händer i Libanon.</pre><pre></pre><pre>Anf. 27 Utrikesminister STEN ANDERSSON\r\n(s):</pre><pre>Herr talman! Uppfattningen att alla främmande\r\nstyrkor bör dras bort har regeringen gett uttryck för\r\nmånga gånger. Det är också alldeles självklart att vi\r\nfördömer mord av det slag som har begåtts, och för\r\növrigt alla mord. Men det går inte att protestera om\r\nman inte vet vem som har begått morden. Man vet\r\ninte till vem man skall vända sig med protesten.</pre><pre>Anf. 28 HÅKAN HOLMBERG (fp):</pre><pre>Herr talman! Detta är i och för sig naturligtvis\r\nriktigt. När det gäller Libanon är det sannolikt\r\nnästan alltid omöjligt att med absolut säkerhet\r\nuttala sig om vem som ligger bakom det ena eller\r\ndet andra dådet med tanke på den förvirrade\r\nsituation som råder.</pre><pre>Detta får inte leda till att regeringen intar en\r\nförsagd hållning därför att det är svårt att härifrån\r\nidentifiera gärningsmannen. Det allvarliga är att\r\ndessa dåd över huvud taget äger rum och att den\r\nena politiska ledaren efter den andra, som det\r\nförefaller, drabbas av den här typen av aktioner.\r\nJag är glad att det nu i alla fall har kommit en\r\nmarkering från regeringen på denna punkt.</pre><pre>Anf. 29 Utrikesminister STEN ANDERSSON\r\n(s):</pre><pre>Herr talman! Denna markering har i och för sig\r\nlämnats vid ett flertal tidigare tillfällen. Men jag\r\ndelar helt Håkan Holmbergs uppfattning. Den är\r\nganska självklar.</pre><pre>Anf. 30 HÅKAN HOLMBERG (fp):</pre><pre>Herr talman! Jag är glad över den enighet som i så\r\nfall råder.</pre><pre>Överläggningen var härmed avslutad.</pre><pre>7 § Svar på fråga  1990/91:141 om svenskarna i\r\nIrak, m.m.</pre><pre>Anf. 31 Utrikesminister STEN ANDERSSON\r\n(s):</pre><pre>Herr talman! Ingbritt Irhammar har frågat mig om\r\njag är beredd att aktivt medverka till att\r\npsykologhjälp ges kostnadsfritt till såväl de\r\nkvarhållna svenskarna i Irak som deras anhöriga i\r\nSverige.</pre><pre>Personalen vid ambassaden i Bagdad har ett mycket\r\nnära och förtroendefullt förhållande till alla de\r\nkvarhållna svenskarna där. Man utbyter tankar om\r\nsnart sagt allt som har att göra med den mycket\r\npåfrestande situationen. Genom detta dagliga\r\numgänge stöttar man varandra på många olika sätt.</pre><pre>Frågan om professionell psykologhjälp har\r\ndiskuterats i svenskarnas ledningsgrupp. Man har\r\nockså talat om detta i en större krets. De berörda\r\nhar vid dessa tillfällen själva avböjt erbjudande om\r\npsykologhjälp. Bland svenskarna på platsen finns\r\nför övrigt flera läkare.</pre><pre>På ett tidigt stadium av Irak-Kuwait-konflikten\r\ninleddes ett samarbete mellan\r\nutrikesdepartementet och bl.a. Statshälsan för att\r\nbygga upp en beredskap för psykiatrisk och\r\nmedicinsk hjälp till de kvarhållna svenskarna och\r\nför dem som lyckats resa hem till Sverige. Sedan\r\ndess har departementet fortlöpande kunnat\r\nkonsultera denna expertis. Jag kan försäkra\r\nIngbritt Irhammar att vi har mycket goda resurser\r\ntill vårt förfogande.</pre><pre>Även vad gäller psykologhjälp till de anhöriga i\r\nSverige har stöd och rådgivning organiserats i\r\nsamarbete med bl.a. Statshälsan. Dessutom har\r\nutrikesdepartementets personalkonsulenter och\r\nanvisningsläkare tagits i anspråk i detta\r\nsammanhang. Experter har hållits tillgängliga både\r\nför enskilda direktkontakter och vid de möten som\r\nvarje vecka ordnas på departementet för de\r\nanhöriga.</pre><pre>Den behandling som kan bli aktuell i Sverige sker\r\ngenom landstingen. För vård i offentlig regi gäller\r\nsom bekant reglerna om patientavgifter. De som\r\nhar återvänt till Sverige och som på grund av\r\ntidigare bosättning i Irak eller Kuwait inte omfattas\r\nav det svenska sjukförsäkringssystemet har fått\r\nrådet att registrera sig i Sverige.</pre><pre>Låt mig till sist understryka att de överväganden\r\nsom görs med avseende på psykologhjälp bara är\r\nett av många uttryck för det starka engagemang\r\nsom regeringen känner i hela denna allvarliga fråga\r\nmed vittgående och tragiska humanitära aspekter\r\nför såväl svenskarna i Irak som deras anhöriga. Den\r\nbästa hjälpen vore givetvis att svenskarna och\r\nandra utländska medborgare fick lämna Irak. Vi\r\nfortsätter intensivt att på olika vägar nå detta\r\nresultat.</pre><pre>Anf. 32 INGBRITT IRHAMMAR (c):</pre><pre>Herr talman! Jag vill först tacka utrikesministern\r\nför svaret.</pre><pre>Varje gång som någon ur den svenska gisslan får\r\nlämna Irak mår självfallet de som tvingas vara kvar\r\nallt sämre. Det gäller inte bara gisslan, utan även\r\nderas anhöriga. Här pendlar man mellan hopp och\r\nförtvivlan.</pre><pre>Jag vill först och främst anföra att den\r\npsykologhjälp som jag frågat efter självfallet inte är\r\nvad gisslan och deras anhöriga i första hand vill. De\r\nvill just detta som Sten Andersson tog upp i sitt svar\r\noch som jag tycker är positivt, nämligen att man på\r\nalla sätt måste försöka få ut den svenska gisslan.</pre><pre>Jag vill främst ställa några frågor om detta,\r\neftersom Sten Andersson säger att man arbetar\r\nintensivt på olika sätt. Det har för det första\r\nframförts förslag från gisslans familjer att t.ex.\r\nskicka en tidigare statsminister. Är detta något som\r\növervägs inom regeringskansliet? Skulle detta\r\nstrida mot sanktionerna?</pre><pre>För det andra anser gisslan också, jag har talat med\r\nnågra av dem, att det vore mycket bra om Sverige\r\nsade sig vara berett att ge medlarhjälp. Det är\r\nmöjligt att detta kan behövas i denna situation. Är\r\ndetta något som övervägs och som Sverige skulle\r\nkunna framföra?</pre><pre>För det tredje är psykologhjälpen viktig. Det är\r\npositivt att höra att det finns en sådan beredskap.\r\nJag vet att personalen i Bagdad är mycket duktig\r\noch att den stöder och hjälper. Jag vet också att en\r\nav de läkare som varit ett stort stöd för gruppen där\r\nnere nu förhoppningsvis är fri, och då finns ju inte\r\ndet stöd som funnits tidigare. Vilka är de åtgärder\r\nsom regeringen nu arbetar intensivt med för att\r\nförsöka få loss gisslan?</pre><pre>Anf. 33 Utrikesminister STEN ANDERSSON\r\n(s):</pre><pre>Herr talman! Som jag tidigare sagt arbetar vi på\r\nmånga olika sätt. Jag har haft många samtal under\r\nden vecka som gått med utrikesministrar från\r\nregionen, och jag träffade Arafat. Vi arbetar\r\nnaturligtvis genom Jan Eliasson, vår FN-\r\nambassadör, som har speciell kännedom om\r\nförhållandena i den här delen av världen. Jag går\r\ninte in på alla detaljer, eftersom jag inte tror att\r\ndetta skulle tjäna syftet.</pre><pre>När det sedan gäller medlarhjälp är Sverige alltid\r\nberett. Jag ser det som en förpliktelse att vi som levt\r\ni fred så länge skall göra en insats när vi kan för att\r\nåstadkomma fred eller undvika att ett krig utbryter.\r\nRisken för detta är naturligtvis mycket stor där\r\nnere.</pre><pre>Det krävs en del saker om vi skall kunna göra en\r\ninsats i detta sammanhang. Det krävs en vilja hos\r\nde olika parterna, och det måste finnas ett\r\nförtroende gentemot Sverige från parterna som är\r\nstörre än det förtroende de hyser för varandra.\r\nNågra tydliga sådana tecken har inte kommit.\r\nDärmed är det mycket svårt att se några svenska\r\nmöjligheter, även om vi har en del idéer.</pre><pre>Jag tror inte att det i detta läge vore tillrådligt att\r\nregeringen skickade en f.d. statsminister eller en\r\nf.d. någonting annat med nära anknytning till\r\nregeringen.</pre><pre>Anf. 34 INGBRITT IRHAMMAR (c):</pre><pre>Herr talman! Det är positivt att höra att Sverige\r\nalltid är berett att medla. De kontakter som\r\nutrikesministern har haft under den senaste veckan\r\nkan förhoppningsvis ha lett något steg i den\r\nriktningen. Åtminstone har kanske ett erbjudande\r\nklart framförts -- och det tror jag har skett.</pre><pre>Någon som på plats kunde föra samtal skulle\r\nkanske också underlätta för medlarrollen. Andra\r\nländer har använt sig av tidigare statsministrar och\r\nfått ut människor. Det gäller kanske inte alla ur ett\r\nlands gisslan, men för var och en som får lov att\r\nlämna landet är det en stor tröst för de inblandade.</pre><pre>Överläggningen var härmed avslutad.</pre><pre>8 § Svar på fråga  1990/91:145 om\r\nrustningsbegränsningar i Nordeuropa</pre><pre>Anf. 35 Utrikesminister STEN ANDERSSON\r\n(s):</pre><pre>Herr talman! Hans Göran Franck har frågat mig\r\nom regeringen är beredd att ta något\r\nnedrustningsinitiativ i vår egen region i\r\nNordeuropa.</pre><pre>Regeringen följer mycket noga den internationella\r\nutvecklingen och bedömer mot bakgrund av denna\r\nde nedrustningspolitiska initiativ som skall\r\npresenteras från svensk sida. Sveriges\r\nsäkerhetspolitiska intresse, liksom det nordiska\r\nområdets betydelse, står därvid i centrum.</pre><pre>Frågan om i vilken utsträckning nedrustningspolitik\r\nbör och kan regionaliseras är komplicerad. Sverige\r\nhar sedan länge stått i främsta linjen i det\r\ninternationella nedrustningsarbetet inom FN. Vi\r\nhar där i en rad frågor sökt nå bredast möjliga\r\nmultilaterala lösningar i linje med vår traditionella\r\nsyn på FN och dess roll. Frågor om världens\r\növerlevnad bör dryftas av hela det internationella\r\nsamfundet. Det finns också frågor, särskilt när det\r\ngäller massförstörelsevapen, som inte kan lösas på\r\nen regional nivå.</pre><pre>En kärnvapenfri zon har dock sedan länge\r\ndiskuterats subregionalt, nämligen mellan de\r\nnordiska länderna. Den ämbetsmannagrupp\r\nutrikesministrarna tillsatt för att studera frågan\r\nskall nästa år lägga fram sin rapport. Det beslutades\r\nvid det nordiska utrikesministermötet i höst. Vi får\r\nalltså anledning att snart återkomma till den frågan.</pre><pre>Samtidigt ser vi just nu utsikter till stora framsteg\r\npå den regionala europeiska nivån. Om några dagar\r\nöppnas i Paris det toppmöte som skall bekräfta de\r\nresultat som åstadkommits på\r\nnedrustningsområdet inom den Europeiska\r\nsäkerhetskonferensens ram. De s.k. CFE-\r\nförhandlingarna om truppreduktioner har fört\r\nlängre på den konventionella nedrustningens väg\r\nän någon vågade hoppas för bara ett par år sedan.</pre><pre>I Paris skall också dryftas en fortsättning av ESK-\r\nprocessen. Alla ESK-stater delar ansvaret för vår\r\ngemensamma framtid; alla stater har lika rätt till\r\nsäkerhet; ingen får uteslutas från samarbete;\r\nsäkerheten i Europa är odelbar. Detta är några av\r\nde grundläggande elementen i svensk syn på ESK-\r\nprocessen. Vi hoppas och tror att ESK-staterna\r\nfortsätter på den inslagna vägen och att\r\nkonferensen förblir ett forum för europeisk\r\nnedrustning.</pre><pre>Denna hoppfulla utveckling på den europeiska\r\nnivån tycks bekräfta den linje regeringen drivit och\r\nsom inneburit, att vi avstått från att subregionalt ta\r\nupp sådana militära frågor, som med framgång kan\r\nförhandlas inom ESKs ram. Detta kommer säkert\r\näven i framtiden att vara en klok politik.</pre><pre>Anf. 36 HANS GÖRAN FRANCK (s):</pre><pre>Herr talman! Utvecklingen i hela världen, i Europa\r\noch också i Nordeuropa, har skapat nya\r\nmöjligheter till nedrustning. Det är givet att de\r\nbästa resultaten kan nås genom bredast möjliga\r\nmultilaterala lösningar. Men i den nya situation\r\nsom nu råder i Nordeuropa bör man angripa dessa\r\nfrågor på ett nytt sätt så att man också i större\r\nutsträckning kan aktivt verka för regionala\r\nlösningar och bilaterala lösningar. Det ena\r\nalternativet utesluter inte det andra. Det har\r\ntidigare varit mycket svårt och blockerat när det\r\ngällt att nå sådana bilaterala eller regionala\r\nlösningar. I dag kan vi på olika håll se, inte minst i\r\nCentraleuropa, att denna väg inte är stängd.</pre><pre>Det andra jag vill kommentera i Sten Anderssons\r\nsvar är det förslag som väntas från\r\nämbetsmannagruppen om en kärnvapenfri zon,\r\nnågot som det nu borde finnas betydligt större\r\nförutsättningar att uppnå. Skall hela nästa år gå,\r\neller kan vi räkna med att till början av året få\r\ndenna rapport? Det skulle vara lämpligt att i detta\r\nsammanhang också ta upp frågan om kärnvapenfria\r\nflottbesök.</pre><pre></pre><pre>Anf. 37 Utrikesminister STEN ANDERSSON\r\n(s):</pre><pre>Herr talman! Jag hoppas att vi skall kunna få\r\nrapporten i början av nästa år -- det är vårt\r\nönskemål. Den kan då utgöra en god grund för den\r\nfortsatta debatten.</pre><pre>Anf. 38 HANS GÖRAN FRANCK (s):</pre><pre>Herr talman! Kan utrikesministern säga någonting\r\nom huruvida man är beredd att i detta sammanhang\r\npå nordisk basis ta upp frågan om kärnvapenfria\r\nhamnar i samband med flottbesök?</pre><pre>Anf. 39 Utrikesminister STEN ANDERSSON\r\n(s):</pre><pre>Herr talman! Om man från svensk sida skulle ha en\r\nsådan beredskap blir det sannolikt ingen rapport\r\nom en nordisk kärnvapenfri zon. Det är bara att\r\nvälja.</pre><pre>Anf. 40 HANS GÖRAN FRANCK (s):</pre><pre>Herr talman! Jag är inte så pessimistisk som Sten\r\nAndersson är. Jag tror att även våra nordiska\r\ngrannar bör kunna övertygas om att en ny tid har\r\ninträtt och att man kan arbeta med nya metoder.\r\nJag tror att det över huvud taget skall kunna finnas\r\nstörre möjligheter att påverka vår omvärld, för att\r\nmotverka att det sker militär utbyggnad. Vi\r\nbehöver inte bara ta fasta på vad som kan ske\r\nösterut. Jag tycker t.ex. att Norge bör besvara\r\nGorbatjovs förslag om nordlig nedrustning, vilket\r\nman ännu inte har gjort.</pre><pre>Överläggningen var härmed avslutad.</pre><pre>9 § Svar på fråga  1990/91:149 om förtroendet\r\nför den svenska alliansfriheten</pre><pre>Anf. 41 Utrikesminister STEN ANDERSSON\r\n(s):</pre><pre>Herr talman! Jan Jennehag har till\r\nförsvarsministern riktat en fråga om vilka åtgärder\r\nhan avser vidta för att återställa förtroendet för den\r\nsvenska alliansfriheten. Frågan har överlämnats till\r\nmig för besvarande.</pre><pre>Bakgrunden till frågan synes vara de uppgifter som\r\nförekommit i pressen om att Sverige i stöd av ett\r\nhemligt försvarsavtal med USA från år 1952\r\nsystematiskt skulle ha bedrtivit ett dubbelspel vad\r\ngäller den svenska neutralitetspolitikens\r\nutformning. Regeringen skulle därvid också ha\r\nundanhållit väsentliga fakta i målet för det svenska\r\nfolket.</pre><pre>Jag kan försäkra Jan Jennehag om att dessa i sig\r\nmycket allvarliga beskyllningar dess bättre saknar\r\nall grund. Något avtal med den innebörd som\r\nuppgivits finns inte och har aldrig funnits.</pre><pre>Det vore enligt min mening djupt olyckligt om den\r\ndebatt som förts tilläts skymma blicken för det\r\nväsentliga, nämligen att alliansfriheten under lång\r\ntid varit och alltjämt förblir grundläggande för vår\r\nutrikes- och säkerhetspolitik. Alliansfriheten utgör\r\nsjälva kärnan i vår neutralitetspolitik. Det gäller\r\nockså och inte minst i ett skede präglat av\r\ndramatiska förändringar i vår omvärld.</pre><pre>Frågeställaren konstaterar att innebörden och\r\ntolkningarna av vår neutralitetspolitik kan skifta\r\nfrån tid till annan. I detta ligger i och för sig\r\ningenting uppseendeväckande. Neutrala staters\r\nrättigheter och skyldigheter i händelse av krig finns\r\nreglerade i Haagkonventionerna från år 1907. I fred\r\nfinns inga motsvarande bestämmelser. Den svenska\r\nneutralitetspolitiken är en politik vars innehåll vi\r\nsjälva definierar med hänsyn till vad vi anser bäst\r\ngagna våra nationella intressen.</pre><pre>Självfallet måste vi beakta de krav som\r\ntrovärdigheten i vår strävan att även i kritiska lägen\r\nslå vakt om neutraliteten ställer. Men det betyder\r\ninte att vår politik skulle vara statisk eller att vi\r\nskulle sakna förmåga att anpassa vår utrikespolitik\r\ntill en föränderlig verklighet.</pre><pre>Europas karta håller nu på att ritas om. Det kalla\r\nkriget tillhör det förflutna. Warszawapakten har i\r\npraktiken upphört att existera. NATO utvecklas\r\nalltmer i riktning mot en politisk organisation.\r\nParallellt härmed ser vi hur en ny alleuropeisk\r\nsäkerhetsordning, baserad på samarbete och\r\nömsesidigt förtroende mellan Europas länder och\r\nfolk, utvecklas och tar form. Därmed förändras\r\nockså förutsättningarna för vår egen utrikes- och\r\nsäkerhetspolitik.</pre><pre>Samtidigt är det viktigt att hålla i minnet att den\r\nsvenska neutralitetspolitiken inte enbart är en\r\nprodukt av det kalla kriget. Den bygger på en\r\nmångårig historisk tradition och utgör sedan länge\r\nvårt bidrag till lugn och stabilitet i vår del av\r\nvärlden. Det är en politik som även med förändrade\r\nyttre betingelser förblir rotad i ett starkt svenskt\r\negenintresse. Jag har från min tid som\r\nutrikesminister talrika belägg för att man också i\r\nomvärlden inser att så är fallet och inte minst på\r\ndenna grund hyser förtroende och respekt för vår\r\nneutralitetslinje. Det är ett förtroendekapital som i\r\nstöd av en fast och konsekvent svensk utrikes- och\r\nförsvarspolitik byggts upp under en lång följd av år\r\noch som regeringen fortsatt med all kraft och\r\nomsorg kommer att förvalta.</pre><pre>Grunden för vår utrikes- och säkerhetspolitik\r\nförblir också med det nya läget i Europa\r\nalliansfrihet i fred syftande till neutralitet i krig.</pre><pre>Anf. 42 JAN JENNEHAG (v):</pre><pre>Herr talman! Jag tackar utrikesminstern för svaret.\r\nDet var intressant. Det var bra att vi fick höra att\r\ndet inte har funnits något avtal med NATO sedan\r\n1952. Aftonbladets uppgift den 27 oktober om ett\r\navtal 1982 mellan State Departement och den\r\nsvenske ÖB är kanske också felaktigt. Men nu är\r\nskadan skedd -- den svenska trovärdigheten är\r\nifrågasatt.</pre><pre>Jag har framför mig en bunt klipp från svenska\r\ntidningar, allt ifrån Proletären till Svenska\r\nDagbladet, där dessa uppgifter kommenteras. I\r\nmin fråga hänvisar jag till en händelse för ungefär\r\ntio år sedan. Den dåvarande försvarsministern\r\ngjorde då ett uttalande med ungefär följande\r\ninnebörd: Vi är visserligen alliansfria, men vi vet ju\r\nvar vi hör hemma. Det uttalandet förorsakade ett\r\nenormt liv. Man kan säga att de nu aktuella\r\nartiklarna i Dagens Nyheter och Aftonbladet har\r\nväckt ett massmedialt liv, dock inte på samma sätt\r\nsom den dåvarande försvarsministerns uttalande.</pre><pre>Skadan är alltså skedd -- den svenska\r\ntrovärdigheten har ifrågasatts.</pre><pre>Jag har här ett klipp från den norska tidningen\r\nDagbladet den 5 november, där man frågar sig om\r\nden svenska neutraliteten är en stor bluff. Har\r\nSveriges försvarsförbindelser med USA och NATO\r\nvarit så omfattande att man kan tala om ett\r\nassocierat medlemskap i NATO? frågar tidningen.\r\nNär utländska presskommentarer har den\r\nkraktären anser jag att det har skett en skada som\r\nbehöver åtgärdas.</pre><pre>Anf. 43 Utrikesminister STEN ANDERSSON\r\n(s):</pre><pre>Herr talman! Om det finns länder där man är så\r\noklok att man baserar sin uppfattning om svenskt\r\nneutralitetspolitik och alliansfrihet på svenska\r\ntidningsklipp, då kan detta ha skadat. Men jag tror\r\ninte att man är så oklok.</pre><pre>Anf. 44 JAN JENNEHAG (v):</pre><pre>Herr talman! När vi tar del av tidningsklipp och\r\nförsöker bedöma deras trovärdighet, måste vi ändå\r\nförstå att vad som skrivs är ett utflöde av en debatt\r\nsom pågår. Om det i denna debatt uttrycks tvivel på\r\nvår trovärdighet, måste vi ta det på allvar.\r\nUtrikesministern tycker inte att vi behöver göra\r\nnågonting. Jag tycker att vi behöver det. Vi lär inte\r\nbli eniga i dag.</pre><pre>Anf. 45 Utrikesminister STEN ANDERSSON\r\n(s):</pre><pre>Herr talman! Jan Jennehag försöker plåga ut så\r\nmycket som möjligt av detta. Det finns emellertid\r\ninget fog för detta misstänkliggörande.</pre><pre>Det avtal som träffades 1952 offentliggjordes både\r\ni Sverige och i USA, och det blev tillgängligt för\r\nallmänheten. Det är alltså inget hemligt avtal, och\r\ndet avsåg inte det som man har gjort gällande i\r\ndebatten.</pre><pre>Det är likadant med det avtal som åberopats i\r\nAftonbladet. Det avtal som träffades 1982 var ett\r\ntillämpningsavtal beträffande det\r\nförsvarsmaterielsamarbete som förekommer\r\nmellan Sverige och USA -- ingenting annat. Det är\r\ningenting märkvärdigare än det som sker i andra\r\nsammanhang då Sverige säljer vapen till andra\r\nländer. Det finns alltså inget fog för\r\nbeskyllningarna. Vi är beredda att lämna ut allt det\r\nmaterial som krävs för att misstankarna skall hävas.</pre><pre>Anf. 46 JAN JENNEHAG (v):</pre><pre>Herr talman! Jag konstaterar bara att det för tio år\r\nsedan blev fruktansvärt liv när en svensk\r\nutrikesminister tämligen löst och utan att göra\r\nnågra hänvisningar sade att man visste var vi hör\r\nhemma.</pre><pre>Nu presenteras upplysningar av en annan. Men jag\r\nvill också sätta in detta i ett historiskt sammanhang\r\noch konstatera att det i dag passar litet bättre för\r\nsocialdemokratiska företrädare att inte tala så högt\r\nom alliansfrihet och neutralitet, när vi behöver\r\nomvärdera dessa begrepp inför vårt EG-samarbete.</pre><pre>Anf. 47 Utrikesminister STEN ANDERSSON\r\n(s):</pre><pre>Herr talman! Jag talar gärna och ofta om både\r\nsvensk neutralitetspolitik och svensk alliansfrihet.\r\nJan Jennehag måste alltså ha lyssnat på någon\r\nannan än mig.</pre><pre>Anf. 48 JAN JENNEHAG (v):</pre><pre>Herr talman! Jag konstaterar att utrikesministern\r\noch jag icke lär bli eniga i denna fråga -- varje fall\r\ninte i dag.</pre><pre>Överläggningen var härmed avslutad.</pre><pre></pre><pre>10 § Svar på fråga  1990/91:151 om åtgärder för\r\natt få hem de kvarhållna svenskarna i Bagdad</pre><pre>Anf. 49 Utrikesminister STEN ANDERSSON\r\n(s):</pre><pre>Herr talman! Per Gahrton har fågat mig vad jag\r\navser vidta för vidare åtgärder för att underlätta för\r\nde kvarhållna svenskarna i Bagdad att få resa hem\r\ntill Sverige om de så önskar.</pre><pre>Krisen i Persiska Viken har redan utvecklats till en\r\nmänsklig tragedi. Hundratals, kanske tusentals\r\nkuwaitier har dödats och sårats. Flera tiotal\r\namerikanska soldater har redan mist livet under\r\növningar och förberedelser för vad som kan\r\nkomma.</pre><pre>Skulle ett krig bryta ut väntas en mänsklig katastrof\r\nav oanade mått. Bedömare talar om tiotusentals,\r\nkanske hundratusentals dödsoffer och ett\r\noräkneligt antal sårade.</pre><pre>Irak kvarhåller fortfarande mellan tre och fyra\r\ntusen utlänningar mot deras vilja. Ett stort antal av\r\ndessa är utplacerade vid militära och civila\r\nanläggningar som förmodas vara mål för väpnade\r\nattacker.</pre><pre>Ett antal svenskar hålls också fortfarande kvar i\r\nBagdad.</pre><pre>Den svenska regeringen har vid upprepade\r\ntillfällen krävt att alla utlänningar som så önskar\r\nskall få lämna Irak. UD har på olika sätt aktivt\r\nverkat härför. Ett mindre antal svenskar har i olika\r\nsammanhang tillåtits resa ut.</pre><pre>Svensk-palestinska vänskapsförbundet har gjort en\r\nbeundransvärd insats härför, liksom också Sveriges\r\nMuslimska råd. Jag vill ta detta tillfälle att å\r\nregeringens vägnar tacka dessa båda organisationer\r\nför deras värdefulla bidrag till vår gemensamma\r\nsak.</pre><pre>Jag vill vidare försäkra Per Gahrton och riksdagens\r\növriga ledamöter att regeringen fortsätter att med\r\nall kraft driva frågan om svenskarnas utresa.\r\nFörutom våra egna direkta kontakter med Iraks\r\nregering har en rad andra länder, organisationer\r\noch personer engagerats i denna sak.</pre><pre>Jag kan här inte gå närmare in på exakt vilka detta\r\ngäller och hur de eller vi agerar, men jag kan\r\nförsäkra att denna fråga fortsätter att ha högsta\r\nprioritet och att utrikesdepartementet arbetar\r\nvidare på högvarv.</pre><pre>Det är allas vår förhoppning att vi snart skall uppnå\r\ndet för oss självklara resultatet att alla svenskar som\r\nså önskar skall få återvända hem till Sverige från\r\nIrak.</pre><pre>Anf. 50 PER GAHRTON (mp):</pre><pre>Herr talman! Jag tackar för svaret. Jag noterar med\r\ntillfredsställelse utrikesministerns syn på läget i\r\nområdet och det yttersta allvar som\r\nutrikesministern ger uttryck för här.</pre><pre>Jag utgår från att det också innebär att Sverige\r\nfortsättningsvis kommer att prioritera olika försök\r\natt få till stånd en fredlig lösning på denna konflikt\r\npraktiskt taget till varje pris, men givetvis inom\r\nramen för vad FN sysslar med. I dessa tider när det\r\nskramlas med vapen på många ställen är det\r\noerhört viktigt att det i världen finns en röst som\r\ntalar om förstånd och fred. Det gäller naturligtvis\r\nför alla inblandade, men det gäller också för våra\r\nlandsmän som finns mitt i detta getingbo med stor\r\noro. De har många anhöriga som också känner en\r\nberättigad oro.</pre><pre>Jag vill rikta ytterligare tack till utrikesministern,\r\nmen inte är för egen del. För mina vänners skull,\r\nför Sveriges Muslimska råds och framför allt för de\r\nsvenskars som kvarhålls och deras anhörigas skull\r\ntackar jag verkligen med emfas för\r\nutrikesministerns vänliga ord. Det känns bra,\r\nframför allt å de hemkomna svenskarnas vägnar,\r\nefter den ganska osakliga kritik som riktades från\r\nvisst håll mot att vi över huvud taget gjorde denna\r\naktion. Det känns mycket bra att få det\r\nerkännandet från regeringens sida.</pre><pre>Jag har inte så mycket att fråga om, men jag vill ha\r\nett klargörande på tre punkter. För det första vill\r\njag för säkerhets skull kollationera att jag har tolkat\r\nsaken rätt och att regeringen kommer att fortsätta\r\natt arbeta för en fredslösning. För det andra undrar\r\njag om man kan tolka berömmet till dessa\r\ndelegationer så att regeringen ser positivt på att\r\neventuellt andra delegationer åker om det skulle bli\r\nnödvändigt. För det tredje vill jag ta upp en fråga\r\nsom gäller hoppet för de anhöriga. Det har talats\r\nom att de skulle få åka ner till jul. Kan\r\nutrikesministern möjligen ge någon antydan om att\r\ndet inte skall behövas, att de anhöriga inte skall\r\nbehöva åka till Bagdad i jul utan att saken då skall\r\nvara ur världen?</pre><pre>Anf. 51 Utrikesminister STEN ANDERSSON\r\n(s):</pre><pre>Herr talman! Jag hoppas naturligtvis, utan att\r\nkunna ge några garantier för så kommer att ske, att\r\nalla svenskar skall vara hemma före jul. Det arbetar\r\nvi för på allt sätt.</pre><pre>Vi har inte heller något emot att andra\r\ndelegationer, i likhet med Palestinska\r\nvänskapsförbundet eller Sveriges Muslimska råd,\r\nåker ner. Det viktigaste i detta läge, kanske också\r\nför svenskarna, är att vi på allt sätt fortsätter våra\r\nansträngningar att hitta eller hjälpa till att hitta en\r\nfredlig lösning. De flesta som man talar om det här\r\nmed börjar nu bli mycket pessimistiska. Man är klar\r\növer vilka steg som borde finnas med i en\r\nfredsprocess, men ingen har ännu kommit på hur\r\nman skall ta det första steget.</pre><pre>I det avseendet kan möjligen länder som Sverige\r\nspela en roll. Det kräver dock dels att parterna vill\r\natt Sverige skall finnas med, dels att parterna hyser\r\nfullt förtroende för Sverige. Det krävs åtminstone\r\natt de hyser mycket större förtroende för Sverige än\r\nvad de hyser för varandra.</pre><pre>Anf. 52 PER GAHRTON (mp):</pre><pre>Herr talman! Jag vill starkt understryka behovet av\r\naktiva insatser för fred. Vi mötte kravet från många\r\nhåll att Sverige skall engagera sig mera aktivt.\r\nBland dem som vi pratade med hade en del inte\r\ntyckt sig uppfatta att det förekommer kraftfulla\r\ninsatser. Nu har utrikesministern varit ute och rest\r\npå ett sätt som jag för min del tycker är mycket\r\npositivt och lovande. Jag skall inte begära\r\nnoggranna besked om exakt vad som har tilldragit\r\nsig vid dessa samtal. Ibland måste man kanske få gå\r\ndiplomatiskt till väga.</pre><pre>Jag konstaterar också att regeringen gärna ser att\r\nnya delegationer reser. Jag vill understryka vikten i\r\natt det finns en beredskap för sådana resor om de\r\nverkligen skulle behövas. De opinionsbildare som\r\nsitter på sina stolar här och var och skriver utan att\r\ntänka på människorna ute i världen, kanske borde\r\ntänka efter. Det fungerar inte på oss som är mer\r\neller mindre proffspolitiker, utan på de människor\r\nsom närmast drabbas när de får höra att det är en\r\nkombination av fåfänga och stupiditet som har gjort\r\natt man över huvud taget vill hjälpa dem. Jag\r\nnoterar att vi i detta avseende har samma\r\nuppfattning som regeringen tycks ha.</pre><pre>Överläggningen var härmed avslutad.</pre><pre>11 § Svar på fråga  1990/91:109 om åtgärder för\r\natt hindra svenska män att utnyttja barn i Asien</pre><pre>Anf. 53 Statsrådet BENGT LINDQVIST (s):</pre><pre>Herr talman! Gudrun Schyman har frågat\r\nsocialministern vilka åtgärder svenska regeringen\r\ntänker vidta för att inte svenska män skall utnyttja\r\nbarn i Asien. Frågan har överlämnats till mig för\r\nbesvarande.</pre><pre>Att barn utnyttjas i sexuellt syfte är självklart\r\nnågonting som vi med all kraft måste bekämpa. När\r\ndet gäller sexuellt utnyttjande av barn i andra\r\nländer är detta en fråga som till största delen kräver\r\nsamarbete mellan länderna för att kunna lösas. I\r\nSverige är det i första hand genom opinions- och\r\nupplysningsarbete som insatser kan ske. Under\r\nvissa förutsättningar kan brott som förövats\r\nutomlands bestraffas i Sverige, om gärningsmannen\r\när bosatt här. Dessa regler gäller också\r\nstraffbelagda övergrepp mot barn.</pre><pre>Frågan om sexuellt utnyttjande av barn och\r\nungdomar har de senaste åren fått ökad\r\nuppmärksamhet i FN.</pre><pre>I konventionen om barnets rättigheter har slagits\r\nfast att det är en mänsklig rättighet för varje barn\r\natt skyddas mot övergrepp och utnyttjande. Det\r\ngäller självfallet också exploatering i sexuella\r\nsammanhang. Konventionens artikel 32 slår fast\r\nstaternas skyldighet att vidta åtgärder såväl\r\nnationellt som internationellt för att förhindra att\r\nbarn utnyttjas för prostitution. Konventionen\r\nbildar därför en viktig bas för åtgärder på detta\r\nområde.</pre><pre>Vid årets möte med FNs kommission för de\r\nmänskliga rättigheterna antogs två beslut rörande\r\nexploatering av barn. För det första tillsattes en\r\nsärskild rapportör med uppgift bl.a. att studera\r\nförekomsten av sexuellt utnyttjande av barn. För\r\ndet andra beslöt kommissionen att för synpunkter\r\nfrån bl.a. stater sända ut ett förslag till\r\naktionsprogram mot sexuell exploatering av barn.\r\nSverige stödjer helt och fullt antagandet av ett\r\nsådant program. Meningen är att kommissionen\r\nnästa år skall anta aktionsprogrammet, som bl.a.\r\nbehandlar frågan om åtgärder mot s.k. sexturism.</pre><pre>Även inom Europarådet pågår ett arbete för att\r\nkomma till rätta med utnyttjandet av barn för\r\nprostitution. Efter gemensamt nordiskt initiativ har\r\nEuroparådet tillsatt en arbetsgrupp som skall\r\nföreslå åtgärder mot olika former av sexuellt\r\nutnyttjande av barn.</pre><pre>Jag kan därför konstatera att frågan om sexuellt\r\nutnyttjande av barn är föremål för åtskillig\r\nuppmärksamhet både inom och utom FN. Sverige\r\nkommer att verka för att detta arbete bedrivs så\r\naktivt som möjligt.</pre><pre>Anf. 54 GUDRUN SCHYMAN (v):</pre><pre>Herr talman! Jag skall be att få tacka statsrådet\r\nLindqvist för svaret. Vi är överens om att detta är\r\nen mycket allvarlig fråga, som väl förtjänar att\r\nuppmärksammas ännu mer än hittills. Bakgrunden\r\ntill att jag har ställt den här frågan är att en treårig\r\nkampanj har startats, ledd av en pastor från Nya\r\nZeeland som har fått pengar från FN:s barnfond.\r\nDet är alltså en kampanj för att väcka\r\nuppmärksamhet runt om i världen för dessa frågor.\r\nFramför allt riktar sig kampanjen till länder i den\r\nrika världen, i världen, för att väcka opinion och för\r\natt få regeringarna att reagera på något sätt.</pre><pre>Jag känner till barnkonventionen och vad som görs\r\ninternationellt och att detta är en fråga för FN. Men\r\njag tror att en mycket viktig del i detta arbete är att\r\nskapa en nationell opinion, att få ett tryck i det egna\r\nlandet som blir så starkt att det blir omöjligt för\r\nmän, som det företrädesvis är fråga om, att resa till\r\nländer i tredje världen och utnyttja barn på detta\r\nsätt. Man kan tänka sig vad som skulle hända om\r\nvi hade motsatt trafik, om det kom män från tredje\r\nvärlden och utnyttjade våra flickor som är i\r\nåldrarna sex--nio år -- det finns siffror som visar att\r\ndet rör sig om det -- i den enorma utsträckning som\r\ndet är fråga om i tredje världen. Jag tror att det\r\nskulle väcka ett ramaskrik. Jag menar också att\r\ndetta är ett tecken på hur man skiljer på i-värld och\r\nu-värld, och hur man delvis tar lätt på sådana här\r\nuppgifter.</pre><pre>Jag skulle vilja koncentrera den här debatten till\r\nvad vi kan göra här i Sverige för att få upp frågan\r\npå dagordningen -- inte som ett internationellt\r\nproblem, det är vi överens om att det är -- utan jag\r\nför att få igång den här debatten och för att få fram\r\nde reaktioner som skulle omöjliggöras att den här\r\ntypen av resor över huvud taget arrangeras och som\r\nskulle omöjliggöra att detta fortsätter i den\r\nutsträckning som faktiskt sker nu. Jag vill ha litet\r\nkonkreta exempel på vad vi kan göra här i Sverige\r\nnu.</pre><pre>Anf. 55 Statsrådet BENGT LINDQVIST (s):</pre><pre>Herr talman! Vi är helt överens om att det behövs\r\nåtgärder på olika plan och att åtgärder här i Sverige\r\när viktiga under förutsättning att vi kan finna\r\nåtgärder som är effektiva och som gör att vi\r\nverkligen kommer åt problemen. Jag tror alltså att\r\ndet är viktigt att man försöker öka kunskapen om\r\nvad som pågår, att man kartlägger de här resorna\r\noch att man sprider information av vad som faktiskt\r\när på gång, dvs. att man avslöjar den s.k.\r\nsexturismens verkliga innehåll och inriktning. Men\r\njag tror samtidigt att det är en ganska svår uppgift,\r\neftersom dessa länder är attraktiva turistmål i sig.\r\nMycket av den turism som sker i denna riktning i\r\nvärlden är naturligtvis fullt legitim och oantastlig.\r\nMen vi borde anstränga oss för att försöka göra\r\nsådana insatser. Kanske är det\r\nfrivilligorganisationerna som kämpar för barns\r\nrättigheter, både internationellt och i Sverige, som\r\nborde engagera sig i att med olika metoder försöka\r\navslöja vad som pågår. Och skulle sådana propåer\r\nkomma från det hållet skulle jag söka efter\r\nmöjligheter att stödja dessa organisationer.</pre><pre>Herr talman! Jag vill också passa på att säga att\r\nutöver de internationella aktiviteter som jag redan\r\nhar nämnt har också underkommittén till\r\nkommissionen för de mänskliga rättigheterna, som\r\nsysslar med olika minoritetsgrupper, satt i gång ett\r\nkartläggningsarbete som handlar om handel med\r\nbarn över huvud taget. Jag tror att en av\r\nuppgifterna från svensk sida är att se till att de olika\r\nkartläggningar som nu görs verkligen leder till ökad\r\nkunskap och till att vi sedan använder den\r\nkunskapen både här hemma och i vårt\r\ninternationella arbete.</pre><pre>Anf. 56 GUDRUN SCHYMAN (v):</pre><pre>Herr talman! Jag är överens med Bengt Lindqvist\r\nom att detta är en svår uppgift. Och det kan många\r\ngånger vara svårt att avslöja den trafik som pågår.\r\nOch vi skall vara medvetna om att det är fråga om\r\nstora pengar, det finns mycket pengar att tjäna i\r\ndenna verksamhet, vilket gör denna fråga mycket\r\nsvår.</pre><pre>Det finns broschyrer på flygplatser och på\r\nresebyråer i vilka det ges information och\r\nupplysningar om vad som försiggår ute i världen.\r\nDet finns en broschyr som heter Pass upp, som\r\nungdomar får när de reser. Syftet med den är att\r\nhjälpa dem att inte råka ut för olyckor. Denna\r\nbroschyr kan även handla om aids, osv. Det finns\r\nen broschyr som heter Pass på, där det påpekas att\r\nman skall kolla sitt bagage så att man inte ofrivilligt\r\nblir langare av knark, m.m.</pre><pre>Vi har motionerat i riksdagen om att staten borde\r\nkunna bekosta något liknande där man pekar på att\r\ndenna typ av s.k. turism förekommer i dessa länder\r\noch att denna verksamhet är djupt kränkande och\r\nolaglig ur olika synpunkter.</pre><pre>Anf. 57  Statsrådet BENGT LINDQVIST\r\n(s):</pre><pre>Herr talman! Jag ställer mig inte avvisande till\r\nnågot sådant, om vi bara kan finna effektiva former\r\nför det. Om vi skall komma till rätta med detta på\r\nnationellt plan här hemma i Sverige tror jag att det\r\nmåste handla om åtgärder av ett sådant slag som\r\ngör att de människor som planerar resor med denna\r\navsikt verkligen känner ett obehag och känner sig\r\navslöjade. Om det går att åstadkomma på något\r\nsätt är jag positiv till att vidta åtgärder om vi kan\r\nfinna formerna för dem. Men jag tror att det är där\r\nsom vi måste sätta in stöten.</pre><pre>För min del tror jag också mycket på åtgärder bland\r\nbarn och ungdomar i de länder det gäller. Vi måste\r\nutveckla vårt stöd till barnen, inte minst till\r\ngatubarnen, slumbarnen, i de stora städerna både\r\ni Asien och i Latinamerika. Om det kunde bli ett\r\nmassivt stöd i barnkonventionen för sådana\r\ninsatser, tror jag faktiskt att vi skulle kunna göra\r\nnågot i positiv riktning för att komma till rätta med\r\ndenna svåra situation.</pre><pre>Anf. 58 GUDRUN SCHYMAN (v):</pre><pre>Herr talman! Om detta är vi fullständigt överens.\r\nJag tolkar denna debatt som att när det kommer\r\nkonkreta förslag till åtgärder som kan vidtas här i\r\nSverige -- vare sig de kommer från\r\nfrivilligorganisationer eller från annat håll eller i\r\nform av motioner, kanske t.o.m. i riksdagen -- så\r\nkommer statsrådet att ställa sig positiv till dem och\r\nvara villig att hjälpa till i detta mycket viktiga\r\narbete.</pre><pre>Överläggningen var härmed avslutad.</pre><pre>12 § Svar på fråga  1990/91:155 om\r\nbilförmåner</pre><pre>Anf. 59 Statsrådet ERIK ÅSBRINK (s):</pre><pre>Herr talman! Carl Frick har frågat mig vad jag\r\navser att göra för att komma till rätta med\r\nföretagsbilarna. Han syftar därvid på värderingen\r\nav bilförmån.</pre><pre>Värderingen av bilförmån är starkt schabloniserad.\r\nNågon ändring i det avseendet sker inte genom\r\nskattereformen. Detta hänger samman med att\r\nförmån av fri bil är mycket vanligt förekommande.\r\nAv främst förenklingsskäl tas t.ex. inte hänsyn till\r\nkörsträckans längd i det enskilda fallet.\r\nBeskattningen av förmånsbilarna skärptes dock\r\nhögst väsentligt i samband med reformen. Jag kan\r\ntillägga att till grund för beräkningen av\r\nförmånsvärdet ligger en antagen privat körsträcka\r\npå 1 500 mil per år.</pre><pre>De regler som skall tillämpas fr.o.m. den 1 januari\r\n1991 har som nämnts nyligen behandlats och\r\nantagits av riksdagen. Jag har för närvarande inte\r\nför avsikt att verka för en omprövning av dem.</pre><pre>Anf. 60 CARL FRICK (mp):</pre><pre>Herr talman! Jag tackar för svaret. Jag tror att det\r\när ett av de kortaste svar som jag någonsin har fått\r\ni ett sådant här sammanhang. Och nöjd är jag\r\nnaturligtvis inte, eftersom regeringen tydligen inte\r\nhar någon avsikt att göra något åt detta.</pre><pre>Bilförmånen är, som jag ser den, en ganska märklig\r\nhistoria som ju innebär att man får en bil till sitt\r\nförfogande från sitt företag mot att man betalar en\r\nviss procentsats av nybilsvärdet i skatt eller\r\nliknande. Problemet är ju inte att man använder\r\nbilen i företagets tjänst. Problemet är i stället den\r\nprivata körningen som innebär att man får gratis\r\nbensin och många andra saker. Det finns därför\r\ninga begränsningar för dessa människor när det\r\ngäller att köra bil. Dessutom känner de ju inte av\r\nskattehöjningar och bensinprishöjningar. Det finns\r\nalltså ingen gräns.</pre><pre>Vi har ju också sett att bensinbolagen ger ut\r\nEuropakort som man kan åka på i Europa och låta\r\nföretagen betala. Då får man åka ganska billigt.</pre><pre>Vad detta innebär är egentligen en inledning till en\r\nstimulans till ofantligt slöseri med bensin och\r\nåkande. Vi har ju ställt oss bakom olika\r\nkonventioner för att begränsa utsläpp av\r\nkväveoxider. Vi har sagt att det skall finnas ett tak\r\nför koldioxidutsläpp osv. Här har man då en\r\nverksamhet som i stället accelererar detta. Jag\r\ntycker att det är litet beklämmande att man från\r\nregeringens sida inte har uppmärksammat det. Det\r\nhär är en sorts miljöfråga. Därför borde man se till\r\natt vi får bort sådana här bilförmåner och successivt\r\nleder oss in i ett sunt tänkande när det gäller miljö\r\noch framtid, så att vi får ner den här typen av\r\nverksamhet, som jag dessutom tycker är ganska\r\norättvis.</pre><pre>Vad är det som ligger bakom regeringens ovilja\r\negentligen mot miljö? Den slutsats som man drar av\r\nstatsrådets svar är att regeringen struntar i miljön --\r\nregeringen har ju fixat en skatterefom.</pre><pre>Anf. 61 Statsrådet ERIK ÅSBRINK (s):</pre><pre>Herr talman! Carl Frick sade att beslutet var\r\ninledningen till en stimulans till körande med\r\nförmånsbilar. Så är det inte. Som jag sade i mitt svar\r\när det här principiellt inget nytt med anledning av\r\nskattereformen, utan dessa regler har vi haft i flera\r\når. Vad vi gör med skattereformen är att vi kraftigt\r\nskärper beskattningen av förmånsbilarna, man tar\r\nupp ett större förmånsvärde till beskattning. Det\r\ngör att förmånen inte är lika attraktiv som den var\r\ntidigare. Detta skall jämföras med kontantlön, som\r\nbeskattas lägre än tidigare. Det gör att vi i\r\npraktiken får en tröskel som gör att för dem som\r\nkör litet blir det här inte en intressant förmån. En\r\nviss återhållande effekt tror jag att detta har.</pre><pre>Jag skall gärna medge att dessa regler inte är\r\nperfekta. Det beror på att vi i skattesammanhang\r\nliksom på andra områden ofta måste en göra en\r\navvägning mellan enkelheter å ena sidan och\r\nprecsionen, millimeterrättvisan, å den andra. Vi\r\nklarar inte i praktiken -- jag har i varje fall inte sett\r\nnågot sådant konkret förslag -- att mäta hur lång\r\nden faktiska körsträckan är. Om man bygger på\r\nkörsträckan måste man därför ändå förlita sig på\r\nschabloner. Då är vi tillbaka i den typ av\r\nproblematik som vi har med dagens system. Sådana\r\npraktiska hänsyn gör att vi tvingas arbeta med\r\nschabloner, som inte ger exakt rätt resultat i varje\r\nenskilt fall. Men jag tycker ändå att det blir bättre\r\nresultat än med det system vi har.</pre><pre>Jag vill vidare säga att betydande ansträngningar\r\nhar gjorts från regeringen att få skattereformen\r\nockså miljömässigt riktig. Det är inte alltid som vi\r\nhar fått tillräckligt starkt stöd från andra för att\r\nkunna genomföra skattereformen i alla dessa delar.</pre><pre>Anf. 62 CARL FRICK (mp):</pre><pre>Herr talman! Vad jag menade var alltså att man\r\nfaktiskt inleder människor i frestelse att köra\r\nmycket. Man har en fast kostnad, och sedan finns\r\ndet ingen gräns för privat körande. Jag har träffat\r\nfamiljer där hela familjen uttnyttjar bilen och kör\r\nenormt långa sträckor. Det är verkligen ett\r\nfantastiskt sätt att inleda människor i frestelse att\r\nköra mycket och därmed aktivt delta i\r\nmiljöförstöringen.</pre><pre>Jag har själv inget förslag, men jag tycker att det\r\nvore värt att gemensamt fundera ut sätt att på något\r\nvis få kåll på den här verksamheten, när vi ändå i\r\nandra sammanhang uppmanar människor att vara\r\nåterhållsamma med användningen av fossila\r\nbränslen. Här har vi i stället ett system som\r\nuppmanar människor till att göra precis tvärtom.</pre><pre>Anf. 63 Statsrådet ERIK ÅSBRINK (s):</pre><pre>Herr talman! Jag skall inte upprepa mig, men jag\r\nvill lägga till att indirekt kan det ändå vara en press\r\npå förmånsinnehavaren. Det är nämligen\r\narbetsgivaren som får betala de kostnader som är\r\nförknippade med bensinförbrukningen. Det kan\r\nändå ha någon återhållande effekt att ett överdrivet\r\nkörande innebär ökade kostnader.</pre><pre>Jag vill än en gång understryka att det inte är ett\r\nperfekt system. Carl Frick är välkommen med\r\nförslag om hur man skall kunna genomföra ett mera\r\nmiljövänligt system, som samtidigt är praktiskt\r\nfungerande och som dessutom har erforderliga\r\nförutsättningar att få politiskt stöd i denna\r\nkammare.</pre><pre>Anf. 64 CARL FRICK (mp):</pre><pre>Herr talman! Någon restriktivitet kanske företagen\r\nkan ha, men ärligt talat tror jag inte så mycket på\r\ndet.</pre><pre>Jag skall gärna delta i ett arbete och komma med\r\nett förslag som kan vara bra. Om\r\nsocialdemokraterna och miljöpartiet på någon\r\npunkt kan vara överens i det här, då borde det\r\nfinnas politisk majoritet i riksdagen för att\r\nåstadkomma en miljöförbättring av det här slaget.\r\nDet tror jag dessutom skulle ha psykologiska\r\nverkningar. Folk är utomordentligt förgrymmade\r\növer att vissa personer i landet får fara runt utan\r\nbegränsningar. Så det finns också en sorts social\r\nsida i det hela, som borde vara uppmuntrande för\r\nen socialdemokrat.</pre><pre>Överläggningen var härmed avslutad.</pre><pre></pre><pre>13 § Svar på fråga  1990/91:173 om\r\nrealisationsvinstbeskattningen av bostadsrätter</pre><pre>Anf. 65 Statsrådet ERIK ÅSBRINK (s):</pre><pre>Herr talman! Bo Lundgren har frågat mig om\r\nregeringen är beredd att ändra reavinstreglerna så\r\natt vid försäljning av bostadsrätter hänsyn inte tas\r\ntill föreningens skulder.</pre><pre>En utgångspunkt i skattereformen är att\r\nskattereglerna för egnahem och bostadsrätter skall\r\nvara enhetliga och likformiga. För bostadsrätternas\r\ndel innebär detta att reavinsten skall beräknas med\r\nhänsyn till lägenhetens andel i föreningens skulder.\r\nDetta i kombination med en rätt för den\r\nskattskyldige att dra av sin andel i föreningens\r\nutgifter för ny-, till- och ombyggnadskostnader och\r\nför motsvarande andel av utgifter för värdehöjande\r\nreparationer och underhåll under fem år före\r\navyttringen innebär att reglerna för bostadsrätter\r\noch egnahem har fått samma principiella\r\nutformning.</pre><pre>Mot den bakgrunden är det -- vilket Bo Lundgren\r\ngör gällande -- inte riktigt att påstå att en\r\nförlustaffär kan leda till reavinstbeskattning. Mitt\r\nsvar på den av Bo Lundgren ställda frågan är att jag\r\ninte är beredd att föreslå några förändringar när det\r\ngäller reavinstbeskattningen av bostadsrätter.</pre><pre>Anf. 66 BO LUNDGREN (m):</pre><pre>Herr talman! Det är fullt möjligt att som i\r\nskatteomläggningen driva enhetlighetsprincipen\r\nväl långt. Man kan inledningsvis konstatera att\r\nbostadsrätten innebär en rätt att bebo en lägenhet\r\nsom tillhör en förening där man är medlem. Men\r\nnär man äger ett småhus, som för övrigt också kan\r\nvara bostadsrätt, är det inte så med äganderätten,\r\nutan där äger man tillgången i sig själv i dess helhet.\r\nDet är alltså ganska klart en skillnad redan i\r\nupplåtelseformen.</pre><pre>Statsrådet säger att en förlustaffär inte kan leda till\r\nreavinstbeskattning. Jag vill fråga: Är statsrådet\r\nberedd att stå här och säga att inte vid något enda\r\ntillfälle kan en försäljning av bostadsrätt, som ger\r\nen förlust, leda till reavinstbeskattning?</pre><pre>Som statsrådet sade är det mycket komplicerade\r\nregler. Om man är beredd att ändra i det\r\nhänseendet skulle man kunna förenkla reglerna och\r\nsamtidigt få bort de tvivelaktiga effekter som\r\ninnebär att, inte normalt men i vissa fall, t.o.m. en\r\nförlustaffär kan leda till reavinstbeskattning, då\r\nhade man sluppit många problem. För den enskilde\r\när det nämligen fråga om att ha betalat ett pris för\r\nrätten att bebo en lägenhet och få ett visst annat pris\r\nvid försäljning av bostadsrätten. Det är fullt\r\nmöjligt, utan att det blir några som helst\r\nskatteflyktsproblem eller annat, att beskatta en\r\nreavinst vid försäljning av bostadsrätten, om man\r\nnu över huvud taget skall beskatta den. Jag vill\r\nfråga statsrådet: Är det verkligen till hundra\r\nprocent säkert att det aldrig kan bli en reavinstskatt\r\nvid en förlustaffär?</pre><pre>Anf. 67 Statsrådet ERIK ÅSBRINK (s):</pre><pre>Herr talman! Det är riktigt, som Bo Lundgren\r\nsäger, att det är vissa skillnader i själva\r\nbesittningsformen mellan bostadsrätten och\r\näganderätten. Det är också så att vi i\r\nskattereformen eftersträvat, och till stora delar\r\nockså uppnått, en lika behandling i ekonomiskt\r\nhänseende. Det har varit kännetecknande för\r\nsträvandena på det här området, där vi ännu en\r\nkort tid har kraftigt olika regler för äganderätt och\r\nbostadsrätt. Jag ser ett stort värde i att vi får samma\r\nskattemässiga behandling, att vi i ekonomisk\r\nmening behandlar de olika besittningsformerna så\r\nlika som möjligt. Det gör vi med den här\r\nförändringen. Då är det nödvändigt att ta hänsyn\r\ntill förändringarna av skulden i\r\nbostadsrättsföreningen. De gamla reglerna ledde\r\ntill en felaktig beskattning. Det är inte så att en\r\nfelaktig beskattning bara slår i den ena riktningen,\r\nden kan lika väl slå i den andra riktningen, dvs. att\r\nman i vissa fall kanske beskattar för litet och i andra\r\nför mycket. Det är inte så, som det ibland antyds,\r\natt den ändring vi gör skulle utfalla entydigt\r\nnegativt för bostadsrätterna. Den kan i många fall\r\nfå den motsatta effekten. Man får ett ekonomiskt\r\nriktigare resultat.</pre><pre>Jag skall medge att det kan finnas vissa pedagogiska\r\nproblem att sprida insikt om innebörden av de nya\r\nskattereglerna. Men det är då viktigt att vi alla\r\nhjälps åt att ge korrekta beskrivningar av hur\r\nreglerna fungerar och skall tillämpas. Då tror jag\r\natt vi efter hand kommer att få stor förståelse för\r\nreglerna, även i det här avseendet.</pre><pre>Anf. 68 BO LUNDGREN (m):</pre><pre>Herr talman! Statsrådet Åsbrink svarade inte på\r\nfrågan, som jag tycker är rätt central, nämligen om\r\ndet kan bli beskattning vid en förlustaffär.</pre><pre>Låt mig sedan säga att problemet med\r\nreavinstbeskattningen ju är att den generellt är för\r\nhög i Sverige, både när det gäller bostäder och när\r\ndet gäller andra tillgångar. Som den nu är utformad\r\när det också en mycket komplicerad lagstiftning\r\nsom inte får avsedda effekter, i varje fall inte enligt\r\nmitt sätt att se det. Den pedagogiska uppgiften\r\nhade kunnat förenklas om man hade avstått från de\r\nkomplicerande regler som nu har införts.</pre><pre>Men låt mig gå tillbaka till den fråga som jag ställt\r\ntill statsrådet. Eftersom man bara får dra av\r\nvärdehöjande reparationer och underhåll som\r\ngjorts under fem år före avyttringen, innebär\r\nexempelvis en investering sex år tidigare att man\r\nhar fått en skuldökning, om man har lånat kapital\r\ntill det, men man får inte avdrag för motsvarande\r\nkostnad från reavinsten för andelen. Det innebär\r\natt skulden mycket väl kan ha ökat utan att\r\navdragsvolymen ökat på samma sätt, och därmed\r\nhar man en förlust. Detta är orimligt. Jag frågar\r\nåterigen: Är det korrekt, som statsrådet säger i sitt\r\nsvar? Om det inte är det, bör det upplysas om det\r\nav rent pedagogiska skäl.</pre><pre>Anf. 69 Statsrådet ERIK ÅSBRINK (s):</pre><pre>Herr talman! Femårsregeln har tillkommit av\r\npraktiska skäl. Det föreligger svårigheter att gå\r\nalltför lång tid tillbaka. Här finns återigen en\r\nlikabehandling av bostadsrättsinnehavaren och den\r\nsom äger sin bostad.</pre><pre>Bo Lundgren tycker att reavinstbeskattningen är\r\nför hård. Jag kan bara konstatera att det här är ett\r\nutflöde av en princip som jag för min del anser vara\r\nmycket viktig, nämligen att vi skall ha lika\r\nbeskattning av arbetsinkomster och\r\nkapitalinkomster. Det är möjligt att Bo Lundgren\r\nanser att inkomster av arbete skall beskattas\r\nhårdare. Jag har i varje fall inte den uppfattningen.\r\nJag ser ett stort värde i att vi har likabehandling,\r\noch det uppnår vi med skattereformen fr.o.m. nästa\r\når.</pre><pre>Anf. 70 BO LUNDGREN (m):</pre><pre>Herr talman! När man jämför beskattningen av\r\narbete och beskattningen av kapital bör man, som\r\nstatsrådet själv gör i andra sammanhang, säga att vi\r\nhar för hög kapitalbeskattning i Sverige, inte minst\r\nmed tanke på den inflationstakt som regeringen de\r\nfacto har åstadkommit, bl.a. genom finansieringen\r\nav skatteomläggningen och genom andra brister i\r\nden ekonomiska politiken. Men det är en alltför\r\nhög skattesats som gäller, såväl när det gäller\r\nkapitalinkomster som när det gäller\r\nkapitalvinstbeskattningen. Det är också en mycket\r\nhög beskattning i förhållande till vad man har i\r\növriga Europa. Det kan väl statsrådet, som har\r\nansvaret för detta, knappast förneka!</pre><pre>Men den fråga det här gäller är att\r\nreavinstbeskattningen, bortsett från att den är för\r\nhög, är orimligt och tveksamt utformad.\r\nFemårsgränsen är en praktisk regel, säger\r\nstatsrådet. Ja, för skatteförvaltningen i första hand.\r\nDet intresserar mig inte att samma sak gäller för\r\nsmåhusen. Frågan är återigen: Kan inte\r\ninvesteringar som är gjorda före femårsperioden\r\nleda till att skuldökningen blir sådan att man de\r\nfacto får en skatt trots att man har gjort en förlust\r\npå affären?</pre><pre>Anf. 71 Statsrådet ERIK ÅSBRINK (s):</pre><pre>Herr talman! Det är möjligt att det inte intresserar\r\nBo Lundgren att man har en femårsregel också för\r\negnahem, men för mig har det stort intresse, och\r\njag ser även på den här punkten ett värde i att vi har\r\nlika regler för äganderätt och bostadsrätt.</pre><pre>Sedan är det riktigt att finansieringen av\r\nskattereformen engångsvis medför en viss höjning\r\nav priserna -- det är ingen bestående effekt utan en\r\nengångseffekt. Jag är betydligt mer orolig för vad\r\nen underfinansiering med 40 miljarder kr., som\r\nmoderaterna haft, i varje fall i sina hittillsvarande\r\nskatteförslag, skulle innebära, bl.a. för\r\ninflationstakten här i landet, om det förslaget\r\ngenomfördes. Min tro är att det skulle leda till\r\ngalopperande inflation i den svenska ekonomin.\r\nJag hoppas att vi slipper uppleva ett sådant\r\nscenario.</pre><pre></pre><pre>Anf. 72 BO LUNDGREN (m):</pre><pre>Herr talman! I denna skattedebatt vill jag bara\r\nframhålla -- det vet statsrådet mycket väl, i varje\r\nfall efter riksdagsdebatten den 13 juni -- att det inte\r\nfinns någon underfinansiering i det förslag som vi\r\nhar lagt fram. Bortsett från att de påståendena är i\r\nsak fel på varje punkt är det inget parti som lägger\r\nfram förslag om en underfinansiering på 40\r\nmiljarder av en skattesänkning på 54 miljarder --\r\ndet är orimligt i sig självt.</pre><pre>Låt mig sedan säga att femårsregeln, som gäller\r\nbåde småhus och bostadsrätter, är någonting som i\r\nsig själv komplicerar tillvaron, inte minst för de\r\npersoner som är berörda i sammanhanget.</pre><pre>Men åter till frågan. Här gäller det att inte få\r\noskäliga effekter. Jag har inte fått svar på frågan:\r\nMenar statsrådet seriöst att det inte går att vid en\r\nförlustaffär vid en bostadsrättsförsäljning hamna i\r\nden situationen att man får betala reavinstskatt?</pre><pre>Anf. 73 Statsrådet ERIK ÅSBRINK (s):</pre><pre>Herr talman! Jag har redan svarat på den fråga som\r\nBo Lundgren har ställt. Vi genomför fr.o.m. nästa\r\når lika regler för äganderätt och bostadsrätt. Jag ser\r\ndet som en stor vinst att vi når dithän. Jag ser det\r\nockså som en stor vinst att vi så långt det är\r\npraktiskt möjligt får en likabehandling av\r\narbetsinkomster och kapitalinkomster i\r\nskattesystemet.</pre><pre>\r\nSedan kan jag instämma i beteckningen ''orimligt''\r\npå det skatteförslag som moderaterna tidigare har\r\npresenterat. Det är orimligt, och det går inte att\r\nförverkliga. Den intressanta fråga som man kan\r\nställa sig är om den överenskommelse som nyligen\r\nhar träffats mellan moderatledaren och\r\nfolkpartiledaren också innebär att moderatledaren\r\nnu överger sin tidigare skattepolitik och därmed i\r\ntysthet accepterar den skattereform som har\r\ngenomförts, eller om ni moderater alltjämt kräver\r\natt skattereformen rivs upp för att ni skall kunna\r\nbilda en regering tillsammans.</pre><pre>Anf. 74 BO LUNDGREN (m):</pre><pre>Herr talman! Som statsrådet också mycket väl vet\r\nkommer marginalskattesänkningarna självfallet att\r\nligga fast även vid ett regeringsskifte, som är\r\nnödvändigt för svensk ekonomi. Om man däremot\r\nskall sänka skattetrycket -- vilket vi och folkpartiet\r\när överens om -- krävs uppenbarligen att några\r\nskatter sänks. Exempelvis kan det då bli aktuellt\r\nmed sådana som har varit inslag i finansieringen av\r\nskattereformen. Man måste sänka vissa skatter för\r\natt få ett sänkt skattetryck -- det är nödvändigt.</pre><pre>Låt mig sedan slå fast att det trots vad statsrådet\r\nsade i sitt svar -- det har han i och för sig sedan inte\r\nvelat upprepa -- är fullt möjligt att hamna i den\r\nsituationen att man får betala reavinstskatt på en\r\nfaktisk förlustaffär om man försäljer en\r\nbostadsrätt. Det är orimligt. Det är en följd av att\r\nvi har för hög beskattning och av att man använder\r\nen felaktig teknik. Den bör alltså ändras.</pre><pre>Anf. 75 Statsrådet ERIK ÅSBRINK (s):</pre><pre>Herr talman! Det är ett fullständigt felaktigt\r\nåtergivande av vad jag har sagt. Det är tvärtom på\r\ndet sättet att med de ändringar som vi nu genomför\r\ni beskattningen kan vi eliminera ett antal fall där\r\nbeskattningen har varit felaktig, i vissa fall för hög\r\noch i andra fall för låg. Med den reform vi nu\r\ngenomför följer alltså, som jag ser det, en stor\r\nförbättring även i det här avseendet.</pre><pre>För övrigt får jag väl tolka Bo Lundgrens\r\nuttalanden så, att det alltjämt är ett moderat krav\r\natt folkpartiet skall hoppa av från och riva upp den\r\nskattereform som man varit överens med oss om att\r\ngenomföra. Det gäller även reavinstbeskattning av\r\nbostäder.</pre><pre>Anf. 76 BO LUNDGREN (m):</pre><pre>Herr talman! I ord vill socialdemokrater ibland\r\nsänka skattetrycket. Att det aldrig blir så i gärning\r\när väl känt av svenska folket, som får betala\r\nskatterna. Men om socialdemokraterna i ord vill\r\nsänka skattetrycket måste också\r\nsocialdemokraterna överväga att exempelvis sänka\r\nmomsuttaget eller sänka kapitalbeskattningen.\r\nStatsrådet Åsbrink sade själv i den offentliga\r\nhearingen i skatteutskottet att\r\nkapitalbeskattningen sannolikt var för hög och att\r\nden kanske måste omprövas så småningom. Det\r\ninnebär ett avsteg från skattereformen, som\r\ntydligen inte får ändras över huvud taget.</pre><pre>Låt mig sedan säga att om en person köper en\r\nbostadsrätt för en viss summa och sedan genomför\r\nvärdehöjande reparationer och underhåll sex år\r\ninnan denna bostadsrätt försäljs igen och om\r\nvederbörande finansierar detta med lån är det fullt\r\nmöjligt för vederbörande att hamna i den\r\nsituationen att han eller hon, om vederbörande\r\nsäljer bostadsrätten med en viss förlust i termer av\r\nförsäljningspris minus anskaffningskostnad, får\r\nbetala reavinstskatt för en faktisk förlust, på grund\r\nav att skuldökningen är så stor och på grund av att\r\nman inte får göra avdrag för reparationen. Så är\r\ndet, statsrådet!</pre><pre>Överläggningen var härmed avslutad.</pre><pre>14 § Svar på fråga  1990/91:179 om vården i\r\nfamiljehem och skatteomläggningen</pre><pre>Anf. 77 Statsrådet ERIK ÅSBRINK (s):</pre><pre>Herr talman! Stina Eliasson har frågat mig om\r\nvilka åtgärder jag avser att vidta för att de s.k.\r\nfamiljehemmen -- trots skattereformen -- skall\r\nkunna finnas tillgängliga för socialtjänstens behov\r\nnär det gäller vård av barn och ungdom i behov av\r\nsamhällets särskilda stöd.</pre><pre>Ett av huvudsyftena med skattereformen är att\r\nskapa en neutral beskattning av arbetsinkomster.\r\nDetta gäller i princip alla slag av ersättningar för\r\narbetsinsatser.</pre><pre>Beträffande kostnadsersättningar har i princip\r\noffentligt anställda varit befriade från att ta upp\r\ndem till beskattning, och de har då inte heller fått\r\navdrag för de omkostnader som ersättningen avsett\r\natt täcka. Av likformighetsskäl gäller i\r\nfortsättningen emellertid samma\r\nbeskattningsregler för såväl offentligt som privat\r\nanställda i detta avseende. Kostnadsersättningar\r\nskall således tas upp som intäkt medan avdrag\r\nmedges för omkostnaderna.</pre><pre>Vad jag nu sagt kommer också att gälla för sådan\r\nkostnadsersättning som utges för vård av person i\r\nenskilt familjehem. Det kan vara svårt att beräkna\r\nomkostnadernas storlek. Det är därför dessa\r\nnormalt bör antas kunna uppgå till ett\r\nschablonbelopp med vilket avdrag kan medges vid\r\ntaxeringen. I sådana fall kommer inte heller\r\npreliminärskatt att dras på kostnadsersättningen.\r\nRiksskatteverket bör kunna ge närmare\r\nrekommendationer om bl.a. schablonbeloppens\r\nstorlek. Det står naturligtvis den skattskyldige fritt\r\natt visa att kostnaderna varit högre och på så vis få\r\navdrag för dessa.</pre><pre>Skatteomläggningen leder till likformig och lägre\r\nbeskattning av arbetsinkomster. Skattereformen\r\nbör därför enligt min mening få en positiv inverkan\r\npå människors engagemang i familjehemsvården.</pre><pre>Talmannen konstaterade att frågeställaren inte var\r\nnärvarande i kammaren och förklarade\r\növerläggningen avslutad.</pre><pre>15 § Svar på fråga  1990/91:172 om åtgärder i\r\nanledning av riksdagens tillkännagivanden i vissa\r\nbiståndsfrågor</pre><pre>Anf. 78 Statsrådet LENA HJELM-WALLÉN\r\n(s):</pre><pre>Herr talman! Jan-Erik Wikström har frågat mig om\r\nvilka åtgärder som vidtagits med anledning av\r\nriksdagens beslut i vissa biståndsfrågor.</pre><pre>Frågorna som Jan-Erik Wikström tar upp åtgärdas\r\nför närvarande på olika sätt inom UD och\r\nbiståndsmyndigheterna.</pre><pre>När det gäller utredningen om kreditinstrumentets\r\nroll i biståndet kan jag meddela Jan-Erik Wikström\r\natt den kommer att tillsättas inom kort. Direktiv till\r\nutredningen håller på att utarbetas, och enligt vår\r\ntidsplan skall resultatet av utredningen kunna\r\npresenteras före sommaren 1991. Utredningens\r\nuppgift är beroende av andra diskussioner och\r\növerväganden som t.ex. regeringens\r\nställningstagande till utredningen om det bilaterala\r\nbiståndets organisation och arbetssätt, och i\r\nsynnerhet då förslagen som gäller behovet av att\r\nstödja u-ländernas näringslivsutveckling.\r\nUtredningen kommer nu lägligt i tiden, inte minst\r\nmed hänsyn till de livliga internationella\r\ndiskussioner som pågår om krediternas roll i\r\nbiståndet. Att utarbeta direktiv som sätter frågan i\r\nsitt rätta internationella sammanhang har tagit\r\nnågra månader.</pre><pre>Jan-Erik Wikströms andra fråga gäller det\r\nfranskspråkiga Afrika. FNs utvecklingsprogram,\r\nVärldsbanken och Afrikanska utvecklingsbanken\r\nhar tagit initiativ till en särskild fond för att bygga\r\nupp kunskap och kapacitet för att i ett långsiktigt\r\nperspektiv skapa underlag för utvecklingspolitiken\r\ni Afrika. Efter riksdagens beslut har Sverige aktivt\r\nmedverkat i detta arbete och kommer att ingå i en\r\nstyrelse för fonden som väntas börja sin verksamhet\r\ni början av år 1991. En viktig fråga har för svensk\r\ndel varit att det franskspråkiga Afrikas problem och\r\nbehov skall uppmärksammas. Arbetet i fonden ger\r\nanledning till att bygga upp kunskap på svensk sida\r\nom förhållandena i dessa länder.</pre><pre>Den tredje delfrågan avsåg hur hemvändande\r\nbiståndsarbetares erfarenheter tas till vara. Med\r\nbreddningen i det svenska biståndssamarbetet\r\nkommer nya personalkategorier in i bilden. SIDAs\r\nnya utbildningsbyrå söker nya vägar för att ta till\r\nvara dessa personalkategoriers erfarenheter i\r\nbiståndsarbetet. Det avser bl.a. möjligheter att mer\r\nsystematiskt dra in företagsanställd personal i\r\nutbildningsverksamheten. I årets\r\nbudgetproposition avser jag att återkomma till hela\r\nfrågan om utvärderings- och erfarenhetsåterföring i\r\ndet svenska biståndet.</pre><pre>Anf. 79 JAN-ERIK WIKSTRÖM (fp):</pre><pre>Herr talman! Jag läser självfallet allt riksdagstryck,\r\nsärskilt skrivelser från regeringen, mycket\r\nnoggrant. När jag läste skrivelse 1990/91:15 och\r\nkom till s. 24, fann jag under rubriken\r\nInternationellt utvecklingssamarbete att skrivelsen\r\nvar slutbehandlad. Jag undrade då vad som hade\r\nhänt med de tre tillkännagivanden som\r\nutrikesutskottet hemställt om att riksdagen skulle\r\ngöra. Tillkännagivandena gällde alltså åtgärder för\r\nen långsiktig kunskapsuppbyggnad om det\r\nfransktalande Afrika, en parlamentarisk utredning\r\nmed uppgift att göra en översyn av u-krediterna och\r\nandra kreditinstrument från biståndspolitisk\r\nsynpunkt samt vikten av att ta till vara\r\nhemvändande biståndsarbetares erfarenheter. Det\r\nstod att läsa att skrivelsen var slutbehandlad, men\r\ninte ett ord om dessa tillkännagivanden. Det var\r\ndärför jag ställde min fråga.</pre><pre>Jag tackar nu biståndsministern för svaret. Jag vet\r\ninte vad som har hänt, om man i raketfart har tagit\r\nupp dessa tre frågor inom utrikesdepartementet för\r\natt kunna komma med ett lämpligt svar i dag. Min\r\nfråga är: Varför fanns inte dessa tillkännagivanden\r\nomnämnda i regeringens skrivelse?</pre><pre>Anf. 80 Statsrådet LENA HJELM-WALLÉN\r\n(s):</pre><pre>Herr talman! Tiden mellan riksdagens beslut om\r\nbiståndsbudgeten och denna skrivelse är omkring\r\nen månad. Under denna månad har vi inte hunnit\r\natt fullfölja alla de propåer som riksdagen har\r\nkommit med. Det är kutym att regeringen får ta\r\nlitet längre tid på sig än så. Detta är orsaken till att\r\ndessa tillkännagivanden inte har behandlats i\r\nskrivelsen.</pre><pre>Så här i efter hand tycks det mig felaktigt att tolka\r\ndetta som att skrivelsen är slutbehandlad, för det är\r\nden naturligtvis inte. Vi fortsätter att behandla\r\ndetta.</pre><pre>Anf. 81 JAN-ERIK WIKSTRÖM (fp):</pre><pre>Herr talman! Misstag kan ju hända i de bästa\r\nkretsar. Om man bara erkänner misstagen, så blir\r\nman genast förlåten.</pre><pre>Överläggningen var härmed avslutad.</pre><pre>16 § Svar på fråga  1990/91:120 om plan- och\r\nbygglagen</pre><pre>Anf. 82 Bostadsminister ULF LÖNNQVIST\r\n(s):</pre><pre>Herr talman! Karin Israelsson har frågat mig om\r\njag anser att plan- och bygglagen (1987:10) spelat\r\nut sin roll. Bakgrunden till frågan är regeringens\r\nbeslut i ett ärende avseende ett överklagande av en\r\ndetaljplan i Umeå kommun.</pre><pre>Svaret är nej. Plan- och bygglagen är både nu och\r\nfortsättningsvis grunden för samhällsplaneringen\r\noch ett viktigt instrument för\r\nmedborgarinflytandet.</pre><pre>Anf. 83 KARIN ISRAELSSON (c):</pre><pre>Herr talman! Jag vill tacka bostadsministern för\r\nsvaret, som var ett klart nej på min fråga om plan-\r\noch bygglagen har spelat ut sin roll.</pre><pre>Jag undrar ändå om detta är med sanningen\r\növerensstämmande, eftersom regeringen genom ett\r\nbeslut har godkänt byggande av ett höghus som\r\nskall bli hotell i centrala Umeå, där det finns\r\nriksintressanta områden som enligt fastlagd\r\nstadsplan är av riksintresse.</pre><pre>Nu vill en penningstark intressent bygga ett\r\nhöghushotell mitt i centrala staden, och detta har\r\nregeringen genom sitt beslut stöttat. Det finns inga\r\nmotiv i regeringsbeslutet till varför man har gått\r\nifrån stadsplanen. Området är tydligen inte längre\r\nav riksintresse, då man tillåter byggandet av detta\r\nhöghushotell.</pre><pre>Eftersom det saknas skäl, funderar också många\r\nandra kommuner över vad som ligger bakom\r\nbeslutet. Inte minst inom Stockholms kommun\r\nundrar man vad regeringen egentligen menar.</pre><pre>Det enda som statsrådet har anfört var när han\r\nunder en intervju i Ekot sade att han inte vill köra\r\növer de lokala politikerna i Umeå, men en sådan\r\nintervju kan ju inte innehålla allt. Det är väl inget\r\nskäl som det finns något stöd för i plan- och\r\nbygglagen!</pre><pre>Kommer detta att bli vägledande inför framtiden?\r\nKommer de starka ekonomiska intressena att väga\r\ntyngre än riksintressen, miljöintressen och\r\nbevarandeintressen? I så fall borde det ske en\r\nlagändring eller ett slopande av kriteriet\r\nriksintressen, om dessa så snabbt kan köras över\r\nnär det finns andra intressenter med i bilden.</pre><pre>Statsrådet borde ha kunnat motivera beslutet.</pre><pre>Anf. 84 Bostadsminister ULF LÖNNQVIST\r\n(s):</pre><pre>Herr talman! Jag vill med kraft vända mig emot\r\npåståendet att det för regeringens ställningstagande\r\nskulle ha haft någon som helst betydelse vem det är\r\nsom skall bebygga tomten. Regeringen har i\r\nenlighet med vad som sägs i plan- och bygglagen\r\nprövat detta ärende.</pre><pre>Om man ifrågasätter om ett riksintresse har\r\npåverkats av en plan är det länsstyrelsen som i\r\nförsta hand har att bevaka ett riksintresse och att\r\ndet inte -- som det uttrycks i lagen -- påtagligt\r\nskadas av de kommunala besluten. Länsstyrelsen\r\nhar gjort en genomgång, och man har kommit fram\r\ntill att riksintresset inte påtagligt skadas av de\r\nkommunala besluten. Därför har man ansett att det\r\nvar möjligt att godta denna plan. Regeringen har\r\ngjort samma bedömning som länsstyrelsen.\r\nRegeringen har också bedömt att riksintresset inte\r\npåtagligt skadas i detta fall och har därför ansett att\r\nplanen kan antas.</pre><pre>Det har i denna fråga också förekommit en lång rad\r\növerklaganden från kommuninnevånare. Låt mig\r\nbara säga att det inte är fråga om att köra över en\r\nlokal opinion. Det är fråga om att mot bakgrund av\r\nvad som sägs i plan- och bygglagen bedöma det som\r\nvi hade att i första hand ta ställning till, nämligen\r\nriksintresset som sådant. Vi har alltså i regeringen\r\nfunnit att det inte påtagligt skadas av det\r\nkommunala beslutet.</pre><pre>Anf. 85 KARIN ISRAELSSON (c):</pre><pre>Herr talman! Det var bra att höra att det funnits i\r\nvarje fall några tankar i samband med beslutet och\r\natt detta inte tillkommit på lösa boliner, men vad\r\nbostadsministern förtiger är att\r\nriksantikvarieämbetet och boverket har ansett att\r\ndet aktuella läget är av så stort riksintresse att det\r\när bevarandevärt. Det är för en lekman som mig\r\nnär jag reser genom Umeå stad helt klart att\r\nstadssilhuetten och miljön kommer att förändras\r\nalldeles påtagligt av detta stora spökhotell mitt inne\r\ni en låg bebyggelse. Det kommer att skymma\r\nmycket av den utsikt som finns mot den vackra\r\nälvbrinken osv.</pre><pre>Dessutom kommer hotellet att påverka miljön i\r\nstaden, eftersom det kommer att dra till sig mycken\r\ntrafik. Det vore kanske på sin plats att man klarare\r\ndefinierade vad ett riksintresse är och om det kan\r\noffras så här lätt.</pre><pre>Anf. 86 Bostadsminister ULF LÖNNQVIST\r\n(s):</pre><pre>Herr talman! Jag vill upprepa att det finns ett\r\nriksintresse ur kulturminnesvårdssynpunkt i\r\ncentrala Umeå. Det är helt riktigt att\r\nriksantikvarieämbetet menade att detta riksintresse\r\nskulle ta skada av detta kommunala beslut.\r\nLänsstyrelsen och även regeringen gjorde en annan\r\nbedömning. Regeringen har därför, som sagt, mot\r\nbakgrund av att vi ansett att riksintresset icke\r\npåtagligt skadas om planen genomförs, antagit\r\nplanen. Det är det som ligger bakom beslutet och\r\nden redovisning som jag har lämnat.</pre><pre>Anf. 87 KARIN ISRAELSSON (c):</pre><pre>Herr talman! Det är bara att beklaga att beslutet\r\nhar utfallit på detta sätt. Det kan inte vara så att alla\r\nmellanstora städer i Sverige numera skall ha ett\r\nhöghus inne i centrala staden för att de skall anses\r\nvara städer av god kvalitet. Det finns många\r\nområden i Umeåregionen som skulle ha passat\r\nbetydligt bättre för inplacering av ett höghushotell.\r\nMan var inte bunden vid en förläggning enbart till\r\ndenna plats.</pre><pre>Regeringen borde kanske också ha tagit litet mera\r\nhänsyn till de protester som även har riktats mot\r\nregeringen i detta ärende. Också de tunga\r\nmyndigheterna riksantikvarieämbetet och\r\nboverket gjorde en annan avvägning.</pre><pre>Beslutet får dessutom den principiella följden att\r\ndet skapas en stor osäkerhet om huruvida det över\r\nhuvud taget finns någon mening i att för framtiden\r\nklassa miljöer som riksintressanta. Den situationen\r\nuppstår om man så snabbt kan gå ifrån ett sådant\r\nhär avgörande, dessutom på så svaga grunder som\r\nhar skett i Umeå.</pre><pre>Anf. 88 Bostadsminister ULF LÖNNQVIST\r\n(s):</pre><pre>Herr talman! Regeringens prövning har gällt\r\närendet i Umeå. Regeringen kommer självfallet i\r\nalla de sammanhang där det anförs att riksintressen\r\nskulle ta skada att pröva ärendena från fall till fall.\r\nDet är alltså inte fråga om prejudicerande\r\nställningstaganden, utan de är att betrakta som\r\nställningstaganden i de aktuella fallen. I detta fall\r\nhar det gällt påverkan på riksintressen beträffande\r\nkulturminnesvården i den centrala delen av Umeå,\r\noch regeringen har funnit att ett antagande av\r\nplanen inte skulle innebära någon påtaglig skada\r\nför riksintresset. Det är det som har legat till grund\r\nför beslutet.</pre><pre></pre><pre>Anf. 89 KARIN ISRAELSSON (c):</pre><pre>Herr talman! Det återstår naturligtvis att se. Jag\r\nantar att det kommer flera prövningsärenden till\r\nregeringen. Med det inträffade som grund kommer\r\nman kanske att vilja få fram den tolkningen att\r\nregeringen kräver sådana här beslut. Vi skall\r\nnaturligtvis med stort intresse följa den inställning\r\nsom regeringen ger uttryck för i de olika frågorna.</pre><pre>Vi förstår att det i detta fall haft stor betydelse att\r\nstarka socialdemokratiska företrädare har stått\r\nbakom beslutet. Jag tycker inte att detta skall väga\r\ntyngst, utan det är riksintresset som i sådana fall\r\nskall göra det. Jag ser det som ett stort svek mot\r\nUmeå stads innerkärna att man tillåter byggandet\r\nav ett hotell av den här storleksordningen där.</pre><pre>Anf. 90 Bostadsminister ULF LÖNNQVIST\r\n(s):</pre><pre>Herr talman! Jag vill än en gång med skärpa\r\nunderstryka att de insinuationer som nu görs om\r\nvad som skulle varit bakgrunden till regeringens\r\nbeslut är i allt oriktiga. Det enda som varit\r\nvägledande för oss är bestämmelserna i plan- och\r\nbygglagen, varvid vi haft att pröva om ett\r\nriksintresse lider påtaglig skada, om en plan antas.\r\nVi har funnit att det här inte lider någon påtaglig\r\nskada och att planen därför kan antas.</pre><pre>Jag undanber mig varje form av insinuationer om\r\natt annat skulle ha varit vägledande för regeringens\r\nbeslut i denna fråga.</pre><pre>Anf. 91 KARIN ISRAELSSON (c):</pre><pre>Herr talman! Det som statsrådet nu tillade om\r\nbeslutsunderlaget var intressant. Det är naturligtvis\r\ntröstefullt att hänsynen till plan- och bygglagen\r\nvarit vägledande, men det stillar inte den oro inför\r\nframtiden som jag känner när man kan frångå en\r\növersiktsplan och på detta sätt klart förändra en\r\nstadsbild.</pre><pre>Överläggningen var härmed avslutad.</pre><pre>17 § Svar på fråga  1990/91:144 om\r\nlagstiftningen om brutet räkenskapsår</pre><pre>Anf. 92 Justitieminister LAILA FREIVALDS\r\n(s):</pre><pre>Herr talman! Karl-Gösta Svenson har frågat\r\nfinansministern vilka åtgärder han tänker vidta för\r\natt åstadkomma en fullgod lagstiftning avseende\r\nbrutna räkenskapsår. Arbetet inom regeringen är\r\nså fördelat att det är jag som skall svara på frågan.</pre><pre>Reglerna om räkenskapsår finns i bokföringslagen.\r\nRiksdagen beslöt i våras om vissa ändringar i\r\nreglerna som trädde i kraft den 1 juli i år.\r\nÄndringarna innebär att bl.a. enskilda\r\nnäringsidkare som regel skall ha kalenderåret som\r\nräkenskapsår. Som Karl-Erik Svenson har varit\r\ninne på finns det sedan tidigare en regel som\r\ninnebär att alla företag inom en koncern skall ha\r\nsamma räkenskapsår. En koncern i dagens mening\r\nkan bestå exempelvis av en enskild näringsidkare\r\noch ett aktiebolag som ägs av honom. Sammantaget\r\nleder detta till att ett aktiebolag som ägs av t.ex. en\r\nenskild näringsidkare nu kan behöva byta\r\nräkenskapsår så att det blir samma inom\r\nkoncernen. Detta gäller emellertid inte om\r\nnäringsidkaren är en enskild jordbrukare, eftersom\r\ndenne omfattas av jordbruksbokföringslagen, som\r\ninte har någon liknande koncernregel. Av detta\r\nföljer att den jordbrukare som i Karl-Gösta\r\nSvensons exempel äger mer än hälften av aktierna i\r\nett byggnadsföretag inte behöver lägga om\r\nräkenskapsåret i aktiebolaget.</pre><pre>Reglerna i bokföringslagen innebär vidare att man\r\nkan få dispens från den nu angivna regleringen.\r\nFörutsättningen för dispens är att det föreligger\r\nsynnerliga skäl. Dispensfrågorna prövas av\r\nriksskatteverket, vars beslut kan överklagas till\r\nregeringen.</pre><pre>Karl-Gösta Svenson har påstått att en tillämpning\r\nav de nu gällande reglerna på detta område innebär\r\natt man måste bryta mot minst en av de i\r\nsammanhanget relevanta lagarna. Jag förstår inte\r\nvad han menar med det. Såvitt jag förstår är så inte\r\nfallet. Jag kan därför inte heller finna någon\r\nanledning att nu ändra dessa bestämmelser.</pre><pre>Anf. 93 KARL-GÖSTA SVENSON (m):</pre><pre>Herr talman! Jag tackar statsrådet för svaret. Det\r\när bra att vi har fått detta klarläggande beträffande\r\njordbrukarna, men av svaret kan man konstatera\r\natt det uppstår en styrande effekt när en person som\r\nidkar enskild näringsverksamhet samtidigt driver\r\nett bolag inom en helt annan bransch. Även när det\r\ninte föreligger något samband mellan\r\nverksamheterna får man den effekten att\r\nräkenskapsåret måste ändras till kalenderår för det\r\naktuella bolaget. Jag tycker att det är en svaghet i\r\nlagstiftningen. Det är näst intill omöjligt att få\r\ndispens, eftersom det härför fordras att synnerliga\r\nskäl skall föreligga.</pre><pre>Överläggningen var härmed avslutad.</pre><pre>18 § Svar på fråga  1990/91:159 om köerna vid\r\nkriminalvården</pre><pre>Anf. 94 Justitieminister LAILA FREIVALDS\r\n(s):</pre><pre>Herr talman! Hugo Hegeland har frågat mig vilka\r\nåtgärder jag har för avsikt att vidta eller föreslå för\r\natt minska köerna till fångvården.</pre><pre>Av Hugo Hegelands fråga får man intrycket att\r\ndömda som skall verkställa ett fängelsestraff inte\r\nkan tas emot. Så är inte fallet. De som inställer sig\r\npå en anstalt med ett föreläggande eller en\r\nverkställbar dom får alltid omgående påbörja\r\nverkställigheten.</pre><pre>Anf. 95 HUGO HEGELAND (m):</pre><pre>Herr talman! Jag tackar statsrådet för försöket att\r\nsvara på min fråga. Jag är mycket förvånad över\r\nsvaret, eftersom min fråga föranleddes av just\r\nmeddelanden i pressen och i TV om ökande köer\r\ntill fängelserna. Nu bestrider statsrådet detta, och\r\ndet var ju utomordentligt intressant, eftersom en av\r\nanledningarna till att man halverade strafftiden just\r\nvar att man ville minska köerna till fängelserna. Det\r\nhar alltså uppstått en helt ny situation.</pre><pre>Svaret ger ett starkt intryck av att statsrådet inte vet\r\nvad ordet ''verkställa'' betyder. Det är ju inte de\r\ndömda som skall verkställa ett fängelsestraff, utan\r\ndet är givetvis kriminalvården som verkställer\r\nstraffet. Den dömde avtjänar straffet. Man bör\r\nenligt min uppfattning i detta sammanhang ha\r\nbättre distinktioner.</pre><pre>Drygt 16 000 personer per år döms i dag till fängelse\r\neller kriminalvård, som det heter i förskönande\r\nsyfte. Man har diskuterat att det måste byggas fler\r\nfängelser eller kriminalvårdsanstalter, men det\r\nfattas pengar, och därför har vi fått köer. Är detta\r\nhelt felaktigt, statsrådet?</pre><pre>Anf. 96 Justitieminister LAILA FREIVALDS\r\n(s):</pre><pre>Herr talman! Läget är det att vi har en mycket hög\r\nbeläggning i våra fängelser. De öppna anstalterna\r\nhar i dag i vart fall på sina håll en beläggning på upp\r\nemot 96 %, och det är högre än föregående år. På\r\nde slutna anstalterna var beläggningen den 1\r\nnovember i år 91 %.</pre><pre>Vi har som ambition att hålla en beläggning på\r\n85 % för att i anstalterna ha utrymme för\r\nplaceringar som kräver hänsyn till särskilda behov.\r\nVi har numera en mycket ambitiös kriminalvård,\r\nsom försöker tillgodose exempelvis behovet av att\r\nfå komma till en narkotikafri anstalt eller till en\r\nanstalt som har en särskild behandling att erbjuda.</pre><pre>När vi har en så pass hög beläggning som det här är\r\nfråga om -- över 90 % -- uppstår givetvis svårigheter\r\nnär det gäller att uppfylla dessa ambitioner.\r\nDessutom är kriminalvårdsstyrelsens system för\r\nplaceringar av dem som är dömda och skall inställa\r\nsig för verkställighet föråldrat. Vi har än så länge\r\ninget ADB-stöd.</pre><pre>Detta är emellertid frågor som\r\nkriminalvårdsstyrelsen mycket aktivt arbetar med,\r\noch vi har vidtagit särskilda åtgärder för att få till\r\nstånd en större effektivitet när det gäller att utnyttja\r\nde tillgängliga fängelseplatserna.</pre><pre>Anf. 97 HUGO HEGELAND (m):</pre><pre>Herr talman! Jag tackar statsrådet för detta\r\nbetydligt fylligare svar, som bättre svarar mot min\r\nfråga och anledningen till min fråga. Eftersom jag\r\nhar suttit vid förhandlingarna i justitieutskottet och\r\näven har besökt kriminalvårdsanstalter kan jag\r\nsäga att det är mycket ambitiöst att man försöker\r\nplacera de dömda i rätta miljöer. Detta är särskilt\r\nproblematiskt när det gäller längre fängelsestraff,\r\noch det skapar givetvis köer.</pre><pre>Jag skulle utöver detta vilja ställa en fråga. Det är\r\nheller inte omöjligt att statsrådet har funderat över\r\ndetta. I USA har det blivit allt vanligare att privata\r\nfirmor tar över fängelserna. Jag har sett en uppgift\r\ni tidningen Arbetet -- som naturligtvis är ett verkligt\r\nsanningsvittne -- från den 13 maj om att privata\r\nfängelser öppnas runt om i landet i USA. Det finns\r\näven en del ideella föreningar inom den här\r\nverksamheten. Bl.a. sköts ett kvinnofängelse i\r\nMinnesota av den frivilliga organisationen\r\nVolunteers of America. Andra fängelser sköts av\r\nvinstdrivande företag, såsom The Corrections\r\nCooperation of America, i översättning ungefär\r\n''det amerikanska tuktbolaget''. Florida var den\r\nförsta delstaten som hade en ungdomsvårdsskola av\r\nden här typen.</pre><pre>Överläggningen var härmed avslutad.</pre><pre>19 § Svar på fråga  1990/91:164 om registrerat\r\npartnerskap för homosexuella</pre><pre>Anf. 98 Justitieminister LAILA FREIVALDS\r\n(s):</pre><pre>Herr talman! Ylva Johansson har frågat mig om\r\nregeringen avser att presentera ett lagförslag om\r\nregistrerat partnerskap för homosexuella under\r\ninnevarande riksmöte.</pre><pre>Det förslag till lagstiftning om registrerat\r\npartnerskap som socialstyrelsen har utarbetat\r\nbehandlas för närvarande inom\r\njustitiedepartementet. Förslaget, som snarare kan\r\nkarakteriseras som en skiss, reser en hel del\r\nfrågeställningar som kräver ytterligare analyser.\r\nSocialstyrelsens förslag innehåller t.ex inte någon\r\nfullständig inventering av de rättsverkningar som\r\nkan följa, utan är mera att se som en modell. Det\r\nfortsatta nödvändiga beredningsarbetet bör äga\r\nrum under parlamentarisk medverkan. Detta\r\narbete kommer knappast att kunna slutföras inom\r\nsådan tid att ett lagförslag kan överlämnas till\r\nriksdagen under innevarande riksmöte.</pre><pre>Anf. 99 YLVA JOHANSSON (v):</pre><pre>Herr talman! Riksdagen har konstaterat att det är\r\nsamma känslomässiga och ekonomiska\r\nsammanbindning som utgör grunden för både\r\nheterosexuell och homosexuell samlevnad. Men\r\nhomosexuella par saknar i dag möjlighet till ett\r\nfastare familjebildningssystem. Regeringen har\r\nsjälv tidigare framfört att det måste vara en viktigt\r\nsamhällsuppgift att underlätta en stabil\r\nhomosexuell samlevnad.</pre><pre>Nu har socialstyrelsen presenterat ett lagförslag\r\nsom syftar till att rättslikhet mellan hetero- och\r\nhomosexuella parförhållanden skall uppnås i flera\r\nviktiga avseenden.</pre><pre>Jag vill tacka justitieministern för svaret, men jag\r\när besviken över att regeringen inte planerar att\r\nkomma med en proposition i den här frågan under\r\ndetta riksmöte. Jag skulle vilja fråga\r\njustitieministern om regeringen har för avsikt att\r\npresentera ett lagförslag om registrerat partnerskap\r\nför homosexuella eller om det här är ett försök att\r\nbegrava frågan. Såvitt jag är underrättad har också\r\nden socialdemokratiska partikongressen uttalat sig\r\npositivt i frågan och uttalat att frågan bör ges en\r\nskyndsam behandling av regeringen.</pre><pre>Jag skulle också vilja fråga om anledningen till att\r\nman vill ha en parlamentarisk beredning. Det är ju\r\nsällan riksdagen ställer sig negativ till en\r\nparlamentarisk beredning av en fråga. Men på vilka\r\npunkter finns det anledning att förankra den här\r\nfrågan i andra partier? Min övertygelse är att en\r\nganska bred majoritet av den här kammaren i dag\r\nskulle stödja ett förslag från regeringen om\r\ninförande av registrerat partnerskap för\r\nhomosexuella.</pre><pre>Anf. 100 Justitieminister LAILA FREIVALDS\r\n(s):</pre><pre>Herr talman! Det gläder mig att Ylva Johansson är\r\növertygad om att det i riksdagen finns en bred\r\nenighet om att i den här frågan följa den riktning\r\nsom socialstyrelsen har presenterat i sitt förslag.\r\nDet torde underlätta det beredningsarbete som\r\nkvarstår innan regeringen har möjlighet att lägga\r\nfram en proposition.</pre><pre>Regeringen kommer att arbeta med den här frågan\r\nså skyndsamt som det över huvud taget är möjligt.</pre><pre>Anf. 101 YLVA JOHANSSON (v):</pre><pre>Herr talman! Det var välkommet att regeringen\r\nskall arbeta så skyndsamt som möjligt. Men jag\r\nskulle ändå vilja ställa en kompletterande fråga,\r\neftersom jag tycker att det vore mycket olyckligt\r\nom frågan skulle behöva dras igenom valrörelsen\r\noch inte kunde avgöras förrän efter det kommande\r\nvalet. Socialstyrelsen förslag har ju i alla fall av\r\nsocialstyrelsen presenterats som ett lagförslag, och\r\ndet har de fördelarna att det inte skulle innebära\r\nmånga ändringar i annan lagstiftning. På vilka\r\npunkter betraktas detta förslag som skiss eller\r\nmodell?</pre><pre>Anf. 102 Justitieminister LAILA FREIVALDS\r\n(s):</pre><pre>Herr talman! Det vi talar om nu är ett helt nytt\r\nrättsinstitut i svensk lagstiftning. När man inför ett\r\nsådant är det ganska viktigt att man har klart för sig\r\nvilka rättsverkningar som kan följa. Detta måste\r\nnaturligtvis beredas på ett noggrant sätt. Det vore\r\nmycket olyckligt om vi genomförde en så pass\r\ngenomgripande lagändring som detta innebär utan\r\natt vara övertygade om att den kommer att fungera\r\noch vilka konsekvenser den över huvud taget får.</pre><pre>Jag reagerar litet grand mot Ylva Johanssons sätt\r\natt närma sig frågan. Vi har ett förslag från\r\nsocialstyrelsen. Det kräver ytterligare beredning,\r\nbl.a. för att, som jag tidigare sade, inventera de\r\nolika rättsverkningar som kan bli en följd av\r\ninstitutet. Detta kräver en utredning i vanlig\r\nordning, och jag bedömer det för närvarande\r\nknappast som möjligt, ens om arbetet sker med\r\nstörsta skyndsamhet, att en proposition kan\r\nföreligga under innevarande riksmöte. Det är\r\nmöjligt att vi hinner med det, men jag bedömer det\r\nsom väldigt svårt att hinna med. Jag tycker att Ylva\r\nJohansson borde vara nöjd med ett sådant svar.</pre><pre>Anf. 103 YLVA JOHANSSON (v):</pre><pre>Herr talman! Jag har naturligtvis stort förtroende\r\nför regeringens beredningsarbete. Jag är själv inte\r\njurist och kan inte avgöra frågan. Självfallet litar\r\njag på att regeringen gör en riktig bedömning av\r\nhur man behöver förbereda andra rättsliga\r\nverkningar.</pre><pre>Men vad jag frågade var på vilka punkter detta\r\ngällde och hur förslaget förhåller sig till det danska\r\nförslaget, som redan är genomfört.</pre><pre>Överläggningen var härmed avslutad.</pre><pre>\r\nAjounering</pre><pre>Kammaren beslöt kl. 16.39 på förslag av talmannen\r\natt ajournera frågestunden till kl. 18.00.</pre><pre>\r\nÅterupptagna förhandlingar</pre><pre>Förhandlingarna återupptogs kl. 18.00</pre><pre></pre><pre>20 § Svar på fråga  1990/91:116 om\r\ngrundvattnet</pre><pre>Anf. 104 Miljöminister BIRGITTA DAHL\r\n(s):</pre><pre>Herr talman! Gudrun Schyman har frågat mig om\r\njag är beredd att medverka till ett snabbt\r\nriksdagsbeslut i enlighet med naturvårdsverkets\r\nönskan i fråga om skydd av grundvattnet.</pre><pre>Situationen beträffande grundvattnet är allvarlig.\r\nRegeringen uppdrog därför i augusti 1989 åt\r\nnaturvårdsverket att utarbeta underlag för en\r\nnationell strategi för god vattenkvalitet. Uppdraget\r\nhar redovisats till regeringen i mitten av september\r\ni år i form av rapporten Sötvatten '90, ett\r\naktionsprogram för en nationell strategi för god\r\nvattenkvalitet. Rapporten kompletterar de andra\r\naktionsplanerna Hav '90, Luft '90 och Natur '90.</pre><pre>Samtliga dessa aktionsplaner har tagits fram på\r\nuppdrag av regeringen som ett led i förberedelserna\r\nför den miljöproposition som läggs fram för\r\nriksdagen under våren. Regeringen kommer då att\r\nge sin helhetssyn på miljöpolitiken och också\r\nnärmare redogöra för sitt ställningstagande till de\r\nåtgärder som föreslås i Sötvatten '90.</pre><pre>Då Gudrun Schyman, som framställt frågan,\r\nanmält att hon var förhindrad att närvara vid\r\nsammanträdet, medgav andre vice talmannen att\r\nAnnika Åhnberg i stället fick delta i\r\növerläggningen.</pre><pre>Anf. 105 ANNIKA ÅHNBERG (v):</pre><pre>Herr talman! Gudrun Schyman är tyvärr\r\nförhindrad att närvara här i kammaren i dag. Jag\r\nber att på hennes vägnar få tacka för svaret på\r\ndenna fråga.</pre><pre>Gudrun Schyman har ställt frågan därför att hon\r\nkänner stor oro, vilket ministerns svar bekräftar att\r\nvi alla gör, över situationen för grundvattnet. Vi\r\ntycker naturligtvis att det är mycket bra att\r\nnaturvårdsverket har fått i uppgift att göra en\r\nsamlad utredning kring grundvatten och sötvatten i\r\növrigt och att detta kommer till riksdagen i\r\nsamband med att vi behandlar den stora\r\nmiljöpolitiska propositionen.</pre><pre>Det kan ändå inte hjälpas att man ibland känner att\r\ndet finns delar i detta beslut som vi hade kunnat ta\r\nupp tidigare och att ambitionen att behandla\r\nhelheten kan leda till att kanske förhållandevis\r\nenkla men viktiga beslut i onödan fördröjs. Jag\r\ntänker då särskilt på en del som berörs i denna\r\nfråga, nämligen saltvatteninträngningen speciellt i\r\nskärgårdsområden. Där har vi från vänsterpartiet\r\ntidigare motionerat och krävt att man skulle\r\nbelägga denna rätt att använda vattnet med någon\r\ntyp av tillståndsplikt i syfte att göra människor\r\nuppmärksamma på vad som faktiskt håller på att\r\nhända och att det faktum att någon oansvarigt\r\nutnyttjar vatten på sin fritidstomt till sitt fritidshus\r\nkan leda till att man -- för hur långt fram till vet vi\r\ninte -- ödelägger möjligheterna för alla att få\r\ntillgång till färskvatten. Därför tycker vi nog att\r\nfrågan hade kunnat bli föremål för riksdagens\r\nbeslut redan för några år sedan. Därmed hade vi\r\nkanske sluppit en del av de problem som vi har sett\r\nföregående sommar men även denna sommar.</pre><pre>Anf. 106 Miljöminister BIRGITTA DAHL\r\n(s):</pre><pre>Herr talman! Det är i och för sig riktigt att vi genom\r\natt ha ingripit på ett tidigare stadium, innan vi fick\r\nen så omfattande exploatering av vissa väldigt\r\nkänsliga skärgårdsområden, skulle ha kunnat\r\nförebygga denna situation. Det var för att få en\r\nmöjlighet att hantera dessa frågor som\r\nnaturvårdsverket fick uppdraget.\r\nRemissinstanserna yttrade sig över förslaget den 5\r\nnovember. Det har inte riktigt gått en vecka sedan\r\ndess. Jag kan försäkra att vi inte kommer att dröja\r\nmed att vidta åtgärder nu.</pre><pre>Det rör sig om bl.a. ganska komplicerade lagfrågor\r\noch gammal sedvanerätt, som man måste angripa.\r\nDet är inte så enkelt, vilket naturvårdsverket också\r\nhar påpekat. Jag vill dock säga att det finns\r\nmöjligheter för kommuner och länsstyrelser att\r\ningripa även med stöd av nuvarande lagstiftning.\r\nOckså detta är ganska komplicerat. Men jag skall\r\nge ett exempel.</pre><pre>Det finns i vattenlagen en allmän aktsamhetsregel,\r\nsom innebär att var och en måste iaktta aktsamhet\r\nså att icke vattentillgången skadas. För att förstärka\r\nskyddet för en yttre grundvattentillgång får\r\nlänsstyrelsen inrätta ett vattenskyddsområde kring\r\ndenna samt föreskriva de inskränkningar i rätten att\r\nförfoga över fastigheter och meddela de andra\r\nföreskrifter som behövs.</pre><pre>Det finns alltså faktiskt möjligheter att ingripa med\r\nutnyttjande av nuvarande lagstiftning. Men jag tror\r\natt det kommer att vara till nytta att få en samlad\r\nstrategi, som vi kan se till att alla tillämpar i\r\nfortsättningen.</pre><pre>Anf. 107 ANNIKA ÅHNBERG (v):</pre><pre>Herr talman! Jag delar uppfattningen att det är en\r\nfördel om vi kan få en samlad strategi. En\r\nanledning till att enskilda kommuner eller\r\nlänsstyrelser inte utnyttjar denna möjlighet kan\r\nvara att de tycker att det är mycket svårt att gå fram\r\npå egen hand och avvika i väsentliga avseenden från\r\nhur likartade situationer blir behandlade i andra\r\ndelar av landet. Jag tror också att det kan vara så\r\natt man inte har uppmärksammat denna möjlighet\r\noch att kommunerna kanske inte har upplevt att de\r\nhar fått tillräckligt stöd i att använda sig av denna\r\nmöjlighet. Regeringen borde kanske på ett\r\ntydligare sätt ha markerat för de kommuner som\r\nhar starkt hotade områden att denna möjlighet\r\nredan finns och att kommunerna, om problemen är\r\nmycket allvarliga, borde ha använt denna möjlighet\r\nredan tidigare.</pre><pre>Anf. 108 Miljöminister BIRGITTA DAHL\r\n(s):</pre><pre>Herr talman! Det syftet tjänar faktiskt själva\r\nutredningen, som har kartlagt detta och på ett\r\ntydligt sätt talat om att möjligheten finns.\r\nNaturvårdsverket håller nu på att förbereda\r\nföreskrifter till kommuner och länsstyrelser i denna\r\nfråga.</pre><pre>Naturvårdsverket har framhållit att det skulle vara\r\nbra att göra en smärre ändring i vattenlagen enligt\r\nvilken tillsynsmyndigheten kan vid vite förelägga\r\nnågon som saknar tillstånd till vattenuttag att\r\nupphöra med sin verksamhet även under period då\r\nbeslutet är överklagat. En sådan lagändring\r\nförbereds just nu i justitiedepartementet.</pre><pre>Anf. 109 ANNIKA ÅHNBERG (v):</pre><pre>Herr talman! Även om vi nu har klagat över att\r\ndessa beslut har dröjt för länge, vill jag gärna\r\navsluta denna debatt med att säga att vi är mycket\r\nglada över att dessa frågor nu skall bli föremål för\r\nriksdagsbehandling. Jag är även glad över vad\r\nministern sade om att regeringen verkligen inte\r\nskall, när utredningen och remissomgången är\r\nklara, dröja med att komma med förslag så att vi\r\nkan i bästa möjliga mån reparera tidigare synder på\r\ndetta område.</pre><pre>Överläggningen var härmed avslutad.</pre><pre>21 § Svar på fråga  1990/91:152 om åtgärder för\r\natt stärka skyddet av älvarna enligt\r\nnaturresurslagen</pre><pre>Anf. 110 Miljöminister BIRGITTA DAHL\r\n(s):</pre><pre>Herr talman! Siw Persson har, med hänvisning bl.a.\r\ntill pågående regeringsprövning av ett\r\nmarkavvattningsföretag vid Brattströmmen i\r\nÖsterdalälven, frågat mig vilka initiativ jag är\r\nberedd att ta för att stärka älvarnas skydd i\r\nnaturresurslagen.</pre><pre>Låt mig först konstatera att de älvar och älvsträckor\r\nsom riksdagen beslutat undanta från\r\nvattenkraftsutbyggnad har ett lagligt skydd genom\r\nbestämmelser i naturresurslagen 3 kap. 1 och 6 §§.\r\nDetta skydd innebär förbud mot vattenkraftverk,\r\nvattenreglering eller vattenöverledning för\r\nkraftändamål. Bestämmelserna innebär också att\r\nandra exploateringsföretag och ingrepp i miljön får\r\nkomma till stånd inom de berörda områdena,\r\nendast om det kan ske på ett sätt som inte påtagligt\r\nskadar områdenas natur- och kulturvärden.</pre><pre>Enligt min uppfattning är det av riksdagen\r\nbeslutade skyddet av älvarna så starkt att jag för\r\nnärvarande inte kan se att det skulle finnas något\r\natt vinna på att genomföra några ändringar i\r\nnaturresurslagen i detta avseende.</pre><pre>Beträffande Brattströmmen kan jag konstatera att\r\nden är belägen i en del av Österdalälven som\r\nåtnjuter skydd enligt bl.a. de bestämmelser i\r\nnaturresurslagen som jag nu har nämnt.\r\nMarkavvattningsärendet i det aktuella\r\nvattenområdet prövas för närvarande av\r\nregeringen, varför jag givetvis inte nu kan\r\nkommentera detta.</pre><pre>Anf. 111 SIW PERSSON (fp):</pre><pre>Herr talman! Jag tackar för svaret. Det gläder mig,\r\nmen i och för sig är det ett självklart svar för en\r\nansvarsfull miljöminister. Naturvårdsverket har\r\nbåde i juni och senast häromveckan slagit fast att\r\nföretaget i Brattströmmen utan tvekan är ett\r\nmarkavvattningsföretag och att företaget strider\r\nmot naturresurslagen 3 kap. 1 och 6 §§.</pre><pre>Varför har jag då ställt den här frågan till\r\nmiljöministern? Jo, det är av följande anledning.\r\nDet går nämligen elaka rykten, Birgitta Dahl, om\r\natt ministern möjligen skulle vara beredd att\r\nkompromissa om NRL, därför att Älvdalens\r\nkommun har gått ut och gjort arbeten och nu har\r\nproblem. Jag vill ge miljöministern möjlighet att\r\nhär säga att det är elakt förtal, och att det aldrig\r\nskulle falla miljöministern in att förhandla om\r\nnågonting så viktigt som de saker som finns\r\nupptagna i NRL.</pre><pre></pre><pre>Anf. 112 Miljöminister BIRGITTA DAHL\r\n(s):</pre><pre>Herr talman! Jag måste upprepa, Siw Persson, att\r\njag inte ens efter sådana provokationer, indirekt\r\nkan kommentera ett kommande beslut. Riktigt så\r\nenfaldig är jag inte. Jag vill inte avhända mig\r\nmöjligheten att bevaka miljöintressena.</pre><pre>Jag vill dock påminna om att regeringen i våras\r\nförbjöd schaktningsarbetena. Jag har klart och\r\ntydligt deklarerat att när det gäller\r\nnaturresurslagen, och det vet Siw Persson, är just\r\nfrågan om älvarna, de undantagna älvarna, inte\r\nförhandlingsbar. Det är inte en prövning enligt\r\nnaturresurslagen som det är fråga om här. Det är en\r\nprövning i annan ordning som gäller just detta. Det\r\nbeslut som skall komma efter det att alla\r\ninblandade har yttrat sig tänker jag redovisa när det\r\nbeslutet är fattat.</pre><pre>Anf. 113 SIW PERSSON (fp):</pre><pre>Herr talman! Jag måste be miljöministern förklara\r\nsig litet närmare. Jag förstod inte riktigt vad\r\nmiljöministern menade. Det skall väl prövas av\r\nregeringen om det är ett markavvattningsföretag\r\noch om det strider mot NRL eller inte? Är det\r\nytterligare något som skall prövas som jag har\r\nmissat? I sådana fall ber jag miljöministern om en\r\nförklaring.</pre><pre>Anf. 114 Miljöminister BIRGITTA DAHL\r\n(s):</pre><pre>Herr talman! Ja, det är riktigt att det skall prövas\r\npå det sättet.</pre><pre>Anf. 115 SIW PERSSON (fp):</pre><pre>Herr talman! Vi är många som tycker att det är\r\nsjälvklart att det som är intaget i NRL inte i någon\r\nform skall vara förhandlingsbart. Jag vill passa på\r\ntillfället att understryka detta.</pre><pre>Man har från olika håll påpekat att om en kommun\r\ninte inväntat att ett länsstyrelsebeslut har vunnit\r\nlaga kraft, utan satt i gång någonting som den sedan\r\ninte klarar av och får ekonomiska problem, får det\r\nvara dess egen huvudvärk. Det är myndigheternas\r\nsjälvklara skyldighet att se till att de saker som är\r\nundantagna och skyddade i NRL skall bevakas.</pre><pre>Jag vill också passa på att säga till miljöministern att\r\ndet självfallet är problem med dessa\r\növersvämningar. Men man klarar inte av det genom\r\natt gå in i Brattströmmen. Naturvårdsverket har\r\nvisat på en öppning. Man kan klara av detta genom\r\natt förbättra de undermåliga avloppssystem som\r\nfinns uppe i området, i Idre.</pre><pre>Överläggningen var härmed avslutad.</pre><pre>22 § Svar på fråga  1990/91:175 om Emån</pre><pre>Anf. 116 Miljöminister BIRGITTA DAHL\r\n(s):</pre><pre>Herr talman! Ingrid Hasselström Nyvall har frågat\r\nmig om ansökningar om anslag inkommit för\r\nfortsatt arbete i Emån, och hur jag anser att detta\r\nskall utformas.</pre><pre>Den ekonomiska ramen för det s.k. Emåprojektet\r\nfastställdes av riksdagen år 1978. Enligt vad jag har\r\nfått veta föreligger ingen framställning om ändrade\r\nekonomiska förutsättningar för projektet.\r\nLantbruksstyrelsen bemyndigades i anslutning till\r\nriksdagsbeslutet att lämna statsbidrag för åtgärder\r\ninom projektet. Jag har inhämtat från\r\nlantbruksstyrelsen att det för närvarande utgår\r\nbidrag för prövningskostnader.</pre><pre>Av mitt svar i riksdagen till Ingrid Hasselström\r\nNyvall den 20 oktober 1988 framgår att regeringen\r\nnoggrant följer Emåprojektet. Regeringen har\r\nbl.a. i januari 1989 förbehållit sig prövningen av\r\ntillåtligheten enligt vattenlagen av flera delföretag\r\ninom projektet. Yttranden från förättningsmännen\r\ntill regeringen förväntas komma in under 1991. Låt\r\nmig också nämna att regeringen i april 1989 till\r\nstörsta delen fastställt ett beslut som länsstyrelsen\r\ni Kalmar län fattat i egenskap av tillsynsmyndighet\r\nenligt miljöskyddslagen. Genom beslutet\r\nförhindrades åtgärder som gav upphov till\r\nomfattande grumlingar i Emåns vatten.</pre><pre>Regeringen har, så långt det är lagligen möjligt,\r\nskaffat sig inflytande över den prövning som skall\r\nföregå eventuella arbeten i Emån. Jag kan\r\nnaturligtvis inte uttala mig om utformningen av\r\nsådana arbeten, eftersom det då finns risk att jag\r\nföregriper framtida regeringsbeslut.</pre><pre>Anf. 117 INGRID HASSELSTRÖM NYVALL\r\n(fp):</pre><pre>Herr talman! Tack för svaret, statsrådet Dahl. Jag\r\nfår också tacka för att regeringen noggrant följer\r\nEmåprojektet. Det är ju inte första gången vi\r\ndiskuterade detta och kanske heller inte den sista.</pre><pre>Jag tror nog att de kvarnar som tidigare fanns i\r\nEmån säkerligen snurrade betydligt snabbare än\r\ndagens byråkratiska. Jag vet att man väntar på en\r\nvattendom. Men sedan Sydkraft dragit tillbaka sitt\r\nförslag om vattenkraftsutbyggnad borde ärendet\r\nkunna behandlas snabbare.</pre><pre>Vad som nu föranlett min fråga är uppgifter om att\r\nårensning planeras norrut genom Emådalen förbi\r\nMörlunda.</pre><pre>Jag vill klart deklarera att debatten kring Emån\r\nmåste handla om både hur åns egenart och\r\nsärpräglade flora och fauna kan bevaras och hur\r\nlantbrukets intressen skall beaktas. Nu ligger en\r\ndöd hand över ån, och ingenting händer för att\r\nstimulera en positiv utveckling, t.ex. för att få\r\nökadturism med fiske som ett väsentligt inslag.</pre><pre>För två år sedan, i oktober 1988, lovade statsrådet\r\nDahl mig i ett frågesvar att ta initiativ till en översyn\r\nav Emånprojektet med syfte att hela företaget\r\nskulle omprövas av riksdagen. Något sådant\r\ninitiativ har vi inte sett.</pre><pre>Är det inte dags att, i samband med den nya\r\njordbrukspolitiken, se över om man inte kan\r\nkoppla samman stödet för det öppna landskapet\r\nmed Emåprojektet?</pre><pre>Anf. 118 Miljöminister BIRGITTA DAHL\r\n(s):</pre><pre>Herr talman! Det jag lovade, och det har jag\r\nverkligen följt, var att noggrant följa\r\nEmåprojektet. Regeringen har förbehållit sig\r\nprövning, och regeringen har efter besvär från\r\nexploateringsintressena fastställt de\r\nlänsstyrelsebeslut som skulle skydda Emån.</pre><pre>Vi har även ändrat praxis och tagit beslut i ett antal\r\nenskilda ärenden som gäller våtmarker och\r\ndikningsföretag, någonting som jag också lovade\r\nvid det tillfället. Detta är ju ett av många exempel\r\npå företag som grundar sig på riksdagsbeslut som\r\ninte överensstämmer med nuvarande syn på\r\nnaturvården. Vi är inte färdiga med detta. I ett\r\nantal andra ärenden har vi tagit beslut som har\r\nstärkt skyddsintressena mot exploatörerna. Det\r\nallra tydligaste exemplet är Hornborgasjön. Jag\r\nkan lova att vi kommer att fullfölja det arbetet och\r\natt det kommer att återspegla sig i den\r\nmiljöpolitiska propositionen, i den aktionsplan för\r\nnaturvården och i den förnyade skärpta lagstiftning\r\npå naturvårdsområdet som vi kommer att förelägga\r\nriksdagen. I detta arbete har jag ett mycket gott\r\nsamarbete med jordbruksministern.</pre><pre>Anf. 119 INGRID HASSELSTRÖM NYVALL\r\n(fp):</pre><pre>Herr talman! Jag vill ändå återkomma med\r\nytterligare en fråga. Det står här att statsrådet\r\nDahl, från lantbruksstyrelsen, har inhämtat att det\r\nför närvarande utgår bidrag för\r\nprövningskostnader. Det vore intressant att veta\r\nom man vet någonting om omfattningen av de\r\nkostnaderna. Det står vidare att yttrandet från\r\nförrättningsmännen förväntas komma in till\r\nregeringen under 1991. Förekommer det någon\r\nstyrning av detta t.ex. via naturvårdsenheten?\r\nDessa förrättningsmän, arbetar de fullständigt\r\nfritt? Det var ju detta som ledde till den olyckliga\r\nutvecklingen 1988.</pre><pre>Anf. 120 Miljöminister BIRGITTA DAHL\r\n(s):</pre><pre>Herr talman! För det första får regeringen inte,\r\nsom Ingrid Hasselström Nyvall vet, lägga sig i ens\r\ntillsynsmyndigheternas handläggning av enskilda\r\närenden. Vi följer däremot noggrant arbetet, och\r\nlänsstyrelsen och regeringen har haft samma\r\nuppfattning i de här frågorna under de senaste åren.\r\nFör det andra vill jag upplysa om att regeringens\r\nbemyndigande till lantbruksstyrelsen att lämna\r\nstatsbidrag för åtgärder mot översvämningar i\r\nEmån som gavs 1978 föreskriver som villkor för\r\nstatsbidraget att åtgärderna skall vara påbörjade\r\nföre utgången av år 1988. Den tiden är alltså\r\npasserad.</pre><pre>Anf. 121 INGRID HASSELSTRÖM NYVALL\r\n(fp):</pre><pre>Herr talman! Ja, statsrådet det ser nu ut att kunna\r\nbli majoritet i riksdagen för att Emån skall omfattas\r\nav naturresurslagen när frågan kommer upp nästa\r\ngång. Det blir väl i vår som vanligt. Inför det undrar\r\njag om inte miljöministern ändå kan fundera kring\r\nett handlingsprogram för Emån. Ett lagskydd\r\nskulle kunna betyda utveckling för ett av Sveriges\r\nintressantaste vattendrag. Om man för in Emån\r\nunder naturresurslagen, är det inte för att hindra\r\nutvecklingen. Jag hoppas i stället att det skall leda\r\ntill ett ökat intresse och ökade resurser för Emån.</pre><pre>Anf. 122 Miljöminister BIRGITTA DAHL\r\n(s):</pre><pre>Herr talman! Jag kan lova att det kommer att\r\nläggas fram förslag om förstärkt skydd för\r\nnaturvården, för våtmarker och mot\r\nexploateringsintressen osv. Lagstiftningen skall\r\nskärpas, och det kommer att göras insatser för vård\r\nav kulturlandskapet och värdefulla naturmiljöer.</pre><pre>Som Ingrid Hasselström Nyvall vet får vi inte ha\r\nretroaktiv lagstiftning. Jag får inte heller ingripa i\r\nstrid mot lagstiftningen i enskilda ärenden där det\r\nföreligger olika rättsintressen som måste vägas\r\nenligt lagens bokstav och anda. Jag kan emellertid\r\nlova att jag skall utnyttja alla möjligheter, det har\r\nregeringen gjort genom att förbehålla sig\r\nprövningen, att ta till vara naturvårdens intressen\r\nnär det gäller Emån.</pre><pre></pre><pre>Anf. 123 INGRID HASSELSTRÖM NYVALL\r\n(fp):</pre><pre>Herr talman! Jag får tacka för det här positiva\r\nbeskedet. Jag kommer att ha det i åtanke, och jag\r\nvet att många med mig kommer att kontrollera att\r\ndet följs.</pre><pre>Överläggningen var härmed avslutad.</pre><pre>23 § Svar på frågorna 1990/91:153, 154, 158, 166\r\noch 168 om SJs persontågstrafik</pre><pre>Anf. 124 Kommunikationsminister GEORG\r\nANDERSSON (s):</pre><pre>Herr talman! Carl Frick har frågat mig vad som\r\nkommer att hända med den spårburna trafiken\r\nmellan Falköping och Nässjö samt hur det kommer\r\natt gå med Kinnekullebanan när regeringen drar\r\ntillbaka pengar för interregional tågtrafik. Viola\r\nClaesson har frågat mig om regeringens s.k.\r\nkrispaket innebär att tågtrafik i Norrlandslänen\r\nkommer att läggas ner. Åke Gustavsson har frågat\r\nmig vilka åtgärder jag avser vidta för att invånarna\r\ni Jönköpings län även fortsättningsvis skall ha\r\ntillgång till goda kollektiva transporter på sträckan\r\nNässjö--Jönköping. Karin Israelsson har frågat mig\r\nom regeringen ämnar stå fast vid beslutet att\r\nminska anslagen till SJ och om det i så fall innebär\r\natt persontrafiken i norr stoppas. Då frågorna berör\r\nsamma anslag, dvs. statens köp av interregional\r\npersontrafik på järnväg, väljer jag att besvara dem\r\ni ett sammanhang.</pre><pre>Statens kostnader avseende järnvägens\r\ninfrastruktur och järnvägstrafik uppgår för\r\nnärvarande till drygt 4 000 milj.kr. per år. Av dessa\r\nanslås, under innevarande budgetår, 618 milj.kr. till\r\nköp av interregional persontrafik på järnväg.\r\nRegeringen har ansett det nödvändigt att i\r\nkrispaketet föreslå en minskning av detta anslag\r\nmed 157 miljoner.</pre><pre>Köpet av tågtrafik sker genom förhandling mellan\r\nregeringen, företrädd av transportrådet, och SJ.\r\nTransportrådet och SJ har i preliminärt avtal den 1\r\noktober 1990 kommit överens om den statliga\r\nupphandlingen för budgetåret 1991/92. Detta avtal\r\nbehöver nu omförhandlas med hänsyn till den lägre\r\nanslagsnivån. Det är viktigt att denna\r\nomförhandling sker snarast då tidtabellerna för den\r\nlokala och regionala kollektivtrafiken i länen i\r\nflertalet fall är anpassade efter den interregionala\r\ntågtrafiken.</pre><pre>Resultatet av förhandlingen kommer sedan att\r\nredovisas i regeringens budgetproposition till\r\nriksdagen i januari. Jag vill därför inte på detta\r\nstadium uttala mig om vilken tågtrafik som kommer\r\natt köpas. Jag förutsätter dock att sovvagnstrafiken\r\ntill övre Norrland även fortsättningsvis kommer att\r\ningå i upphandlingen. Det är enligt min mening\r\notänkbart att halva Sverige skulle ställas utan\r\npersontrafik på järnväg.</pre><pre>Vad avser Kinnekullebanan vill jag nämna att den\r\när en länsjärnväg. Enligt det trafikpolitiska beslutet\r\når 1988 omfattas inte länsjärnvägar av den statliga\r\nupphandlingen. Det är numera trafikhuvudmännen\r\ni länen som ansvarar för trafikförsörjningen på\r\nlänsjärnvägarna. Jag finner därför ingen anledning\r\ntill åtgärd på grund av frågan om Kinnekullebanan.</pre><pre>Anf. 125 CARL FRICK (mp):</pre><pre>Herr talman! Jag får tacka för svaret. Riksdagen\r\nbeslutade så sent som i våras att anslaget till den\r\ninterregionala trafiken skulle vara oförändrat i två\r\når, om jag minns rätt. Skälet till detta var att det har\r\nvisat sig vara mycket besvärligt att klara\r\nupphandlingen och trafikplaneringen om nya beslut\r\nfattas varje år. Att man nu går in och skär i anslaget\r\nstrider mot riksdagsbeslutet. Det strider även mot\r\nriksdagsbeslutet att det skall vara mera långsiktigt\r\nnär det gäller den här typen av anslag.</pre><pre>1988 års trafikpolitiska beslut innehöll ett löfte om\r\natt staten inte skall övervältra kostnaderna för\r\npersontrafik på järnväg till kommunerna. Om\r\nstaten nu minskar sina inköp för persontrafik på\r\njärnväg kommer kommun och landsting att tvingas\r\natt antingen bekosta järnvägstrafiken eller att\r\nersätta den med busstrafik. I bägge fallen innebär\r\ndet att statens nuvarande kostnader övervältras på\r\nkommunerna i strid mot riksdagens beslut, såvitt\r\njag kan förstå.</pre><pre>Det här är besvärligt för länshuvudmännen att\r\nklara upp. Mot bakgrund av den enorma\r\nryckigheten. Vi har också sett en skrivelse från\r\nlandshövdingarna i Jönköpings och Skaraborgs län\r\nsom uttalar sin förtvivlan över detta.</pre><pre>År 1987 köpte staten persontrafik för 1,5 miljard, i\r\ndagens penningvärde. I år rör det sig om 0,6\r\nmiljarder. Det är en mycket kraftig sänkning. Nu\r\nföreslås ytterligare en säkning med 30 %. Det\r\nkommer naturligtvis att inverka allvarligt på den\r\ninterregionala trafiken när man gör på detta sätt.</pre><pre>Man har anledning att hysa oro både för banan\r\nFalköping--Nässjö och för Kinnekullebanan. Om\r\nlänshuvudmännen vill upprätthålla trafiken på t.ex.\r\nbanan Falköping--Nässjö, måste man kanske offra\r\nKinnekullebanan. Dessa frågor hänger ihop. Jag\r\nkan inte förstå varför regeringen går emot\r\nriksdagens beslut och på detta sätt hotar den trafik\r\nsom faktiskt behövs för att man skall få bort så\r\nmånga fordon så möjligt från våra vägar. Det finns\r\nen väl fungerande järnvägstrafik.</pre><pre>Anf. 126 VIOLA CLAESSON (v):</pre><pre>Herr talman! Jag vill tacka\r\nkommunikationsministern för svaret. Jag kan\r\nfaktiskt bara finna ett enda riktigt kategoriskt\r\nuttalande i detta, nämligen att det enligt\r\nkommunikationsministern är otänkbart att halva\r\nSverige skulle ställas utan persontrafik på järnväg.\r\nDetta är en ganska låg ambitionsnivå. Det stämmer\r\ninte ett dugg med de beslut som riksdagen har\r\nfattat.</pre><pre>Sedan förra våren har regeringen minskat anslaget\r\ntill den interregionala tågtrafiken -- den som kallas\r\nolönsam -- med 190 milj. kr. Nu skall ytterligare en\r\nminskning med 157 miljoner ske.</pre><pre>Svenska lokaltrafikföreningen säger att det leder\r\ntill en ohållbar situation. En omfattande och\r\ndramatisk nedläggning av tågtrafiken kommer att\r\näga rum i juni 1991. I praktiken tvingas man att\r\nersätta indragen tågtrafik med busstrafik, vilket\r\nCarl Frick också har varit inne på här.</pre><pre>Dessutom strider det mot de beslut som vi tidigare\r\nhar fattat här i riksdagen. Det skulle vara intressant\r\natt veta om det finns någon rimlig och logisk tanke\r\nbakom den här regeringspolitiken. Har man\r\nstuderat var den miljövänliga trafiken skall minskas\r\npå grund av att det finns t.ex. ett överskott på\r\nmiljövänlig tågtrafik? Finns det ett sådant\r\növerskott av miljövänlig tågtrafik, Georg\r\nAndersson? Var i landet finns det i så fall? Nu\r\nkommer tydligen sovvagnstrafiken till övre\r\nNorrland att räddas. Om ambitionsnivån är att\r\nhalva Sverige inte kan ställas utan tågtrafik, undrar\r\nmänniskor i hela Sverige var trafiken skall läggas\r\nner. Var i landet finns det för mycket tågtrafik i\r\ndag?</pre><pre>Anf. 127 ÅKE GUSTAVSSON (s):</pre><pre>Herr talman! På en punkt delar jag statsrådets\r\nuppfattning, nämligen att det är nödvändigt att ha\r\nett sparpaket i det nuvarande ekonomiska läget. I\r\növrigt gör jag bedömningen att det inte är riktigt\r\nsjyst mot de olika delar av landet som håller på att\r\nförsöka klara en bra regionaltrafik att göra kraftiga\r\nnedskärningar.</pre><pre>Detta gäller särskilt i fallet med banan Nässjö--\r\nFalköping, där parterna är helt överens.\r\nKonsekvensen av ett sparpaket som skulle slå mot\r\ndenna bandel, är att man helt rycker undan marken\r\nför en långsiktig utveckling av trafikpolitiken. Det\r\nkan dessutom innebära att man övervältrar\r\nkostnader på kommun och landsting, vilket strider\r\nmot det trafikpolitiska beslutet.</pre><pre>Jag tycker att det är rimligt att man bibehåller\r\nsovvagnstrafiken i Norrland. Däremot tycker jag\r\natt det är fel att plocka ut vissa bandelar och inte\r\nstudera hur de skall kunna fungera på mest\r\neffektiva sätt. Väljer man metoden att plocka ut\r\nsovvagnstrafiken på Norrland, vilket statsrådet har\r\ngjort, tycker jag att det är precis lika rimligt att säga\r\natt man skall ha kvar trafiken Nässjö--Falköping\r\nenligt den överensskommelse som transportrådet\r\noch SJ redan har träffat. Därför är min logiska fråga\r\ntill kommunikationsministern: Varför är statsrådet\r\ninte beredd att göra samma utfästelse för en\r\ngeografiskt begränsad region som berör åtskilliga\r\nhundratusen invånare och som har stor\r\nregionalpolitisk betydelse?</pre><pre>Anf. 128 KARIN ISRAELSSON (c):</pre><pre>Herr talman! Jag ber att få tacka statsrådet för\r\nsvaret på frågan.</pre><pre>För en månad sedan undertecknade SJ tillsammans\r\nmed transportrådet det avtal som skulle gälla för\r\ntrafikperioden från sommaren 1991 till sommaren\r\n1992. Så här kort tid efter detta kommer det ett\r\nbesked om att ytterligare besparingar måste ske.\r\nDå sattes rykten i svang om att även\r\nsovvagnstrafiken på Norrland skulle dras in, att\r\ninlandsbanan skulle läggas ned och att vissa andra\r\ningrepp i Norrlandstrafiken skulle göras. Vad som\r\noroade mig mest var att sovvagnstrafiken skulle tas\r\nbort. Nu påstår ju statsrådet i svaret att han\r\nförutsätter att sovvagnstrafiken till övre Norrland\r\näven fortsättningsvis kommer att ingå i\r\nupphandlingen. Det är ju en förutsättning, men det\r\när ju inget besked om att så kommer att ske.</pre><pre>I vissa intervjuer i hemortspressen har Georg\r\nAndersson varit mer bestämd i sin uppfattning att\r\ndet skall tillskjutas medel som gör det möjligt att\r\nbehålla sovvagnstrafiken. Jag hade hoppats på ett\r\nsådant klart besked även i det här svaret, men så\r\nblev det inte. Det är fortfarande förhandlarna som\r\nskall komma överens om det här. Det är mycket\r\nolyckligt, eftersom alla kostnader stiger för\r\nNorrlandsresenärerna. Turtätheten på Linjeflyg\r\nkommer att minska, och kostnaderna kommer att\r\nöka ganska påtagligt. Dessutom har ju kostnaderna\r\nför transporter med egen bil ökat alldeles påtagligt\r\nför oss som har långa avstånd. Vad som har hänt är\r\natt bussarna redan har vaknat. De står i kö får att\r\nfå klara av denna trafik. Ur miljösynpunkt är det ju\r\nbeklagligt att så skall vara fallet när vi har en\r\njärnväg som är lagd och klar men som inte kan\r\ntrafikeras. Järnvägen är ju ett miljövänligt\r\nalternativ.</pre><pre>Något som har bidragit till att försämra SJs\r\nekonomi är förslaget om momspåslag på\r\npersontrafik, vilket har slagit undan benen för SJ.\r\nJag undrar om regeringen är beredd att förändra\r\nmomsen på persontransporter.</pre><pre>Anf. 129 Kommunikationsminister GEORG\r\nANDERSSON (s):</pre><pre>Herr talman! Detta är ingen rolig situation. Vi har\r\nunder några veckor arbetat med ett krispaket med\r\nanledning av behovet av att minska statens utgifter.\r\nDet är många besvärande beslut som vi har fått\r\nfatta. Det här är ett av dem. Det hade varit mycket\r\nskojigare att få presentera en ytterligare expansion\r\npå detta område liksom på många andra områden.</pre><pre>Jag håller med Carl Frick om att det inte är lyckligt\r\natt göra hastiga brott i den här utvecklingen. Och\r\njag har respekt för riksdagens tidigare beslut. Men\r\nnu föreläggs riksdagen förslag om att ändra detta\r\nbeslut. Då är det upp till riksdagen att ta ställning.\r\nOm riksdagen vill tillskjuta pengar är det riksdagen\r\nobetaget att göra det. Men regeringen har bedömt\r\natt vi måste spara och begränsa utgifterna på en rad\r\nområden, och vi har då valt också detta område\r\nmed en begränsad reduktion av subventionen av\r\ntågtrafiken. Jag noterar att ingen kommenterat hur\r\nmycket som vi egentligen satsar på\r\njärnvägstrafiken. I stället angriper alla den\r\nbegränsade besparingen, som är nog så känslig där\r\nden inträffar.</pre><pre>Det är riktigt att det inte finns överskott på\r\nmiljövänlig trafik. Vi skulle behöva mer av den\r\nsorten. Men det här är en ekonomisk fråga.\r\nSparpaketet var nödvändigt, säger Åke\r\nGustavsson, och att det är det som är bakgrunden.\r\nJag har plockat ut övre Norrland av alldeles\r\nbestämda skäl. Jag finner det inte rimligt att\r\nNorrland, trots det här sparpaketet, skall drabbas\r\npå det sättet att ingen persontrafik skall förekomma\r\ni övre Norrland. Därför har jag gjort det, men jag\r\nhar gjort det med reservation. Jag har sagt att om\r\nupphandlingen blir för dyr måste vi se över SJs\r\nensamrätt att trafikera dessa banor och utöva\r\ndenna sovvagnstrafik. Det är alltså fortfarande ett\r\nförhandlingsläge, som jag menar måste finnas\r\ngentemot SJ när det gäller uppköpen av detta\r\nliksom i övriga delar.</pre><pre>Anf. 130 CARL FRICK (mp):</pre><pre>Herr talman! Jag har respekt för att man satsar 4\r\nmiljarder på järnvägen. Samtidigt har man ju fattat\r\nett beslut om att införa moms på kollektivtrafiken,\r\noch då tar man säkert tillbaka en hel del av dessa\r\nförträffliga pengar.</pre><pre>Men vad den här politiken är inledningen till\r\nupplever jag som en urholkning av hela\r\njärnvägspolitiken. Man har talat sig varm för att\r\nman skall storsatsa på järnvägen, osv. för att så\r\nmånga människor och så mycket gods som möjligt\r\nskall kunna transporteras på järnvägen. Först har\r\nanslagen till interregional trafik minskat med\r\nungefär 50 % i reala värden, och sedan fortsätter\r\nden här politiken. Om man skall tro på järnvägen\r\nkan regeringen inte fortsätta att skära ned.</pre><pre>Jag skall för miljöpartiets del gärna delta i ett\r\narbete som syftar till att skrapa ihop de här\r\npengarna och betydligt mer, så att vi kan bygga ut\r\nen väl fungerande internregional trafik i hela\r\nlandet. Det är faktiskt nödvändigt om vi skall klara\r\nvåra miljöproblem. Jag kan inte förstå varför\r\nregeringen på det här sättet prioriterar bil- och\r\nbusstrafik. Jag är nämligen övertygad om att man\r\ngör förluster på olyckor och annat också i detta\r\nsammanhang.</pre><pre>Anf. 131 VIOLA CLAESSON (v):</pre><pre>Herr talman! Det är inget nytt att riksdagens\r\njärnvägspartier får stå och slåss mot regeringen för\r\nen bättre och utbyggd järnvägstrafik i landet. De\r\nhär 4 miljarderna kan låta mycket, men det är\r\nverkligen inte det, eftersom man skulle ha byggt\r\nefter behoven för länge sedan, och järnvägen är\r\nmycket eftersatt, det vet Georg Andersson mycket\r\nväl.</pre><pre>Georg Anderssons ödesmättade tal, om att landet\r\nskulle vara i ekonomisk kris och att man därför kan\r\nskära utan att diskutera var man skall skära, varför\r\nman skall göra det och utan att det finns ett\r\növerskott på miljövänlig trafik i det här landet,\r\naccepterar inte jag och vänsterpartiet.</pre><pre>Den EG-anpassning av trafiken som har ägt rum\r\nunder flera år i det här landet har bl.a. inneburit att\r\nlandets största företag, Volvo, har tjänat över 10\r\nmiljarder på att utöka sin långtradararmada på\r\nlandsvägarna. Det är en EG-anpassad politik som\r\nsamhället får betala. Volvo har gjort vinster, och\r\nsamhället har gjort förluster, och det ställer vi oss\r\ninte bakom.</pre><pre>Anf. 132 ÅKE GUSTAVSSON (s):</pre><pre>Herr talman! Georg Andersson och jag är överens\r\nom att sparpaketet är nödvändigt. Men poängen i\r\ndet jag försökte säga är att sparpaketet i detta\r\navseende motverkar sina egna syften.</pre><pre>För det första är det samhällsekonomiskt felaktigt\r\nav den enkla anledningen att\r\nkollektivtrafikresandet minskar.</pre><pre>För det andra -- och det gäller den statsfinansiella\r\nsituationen som vi nu diskuterar -- blir det rimligen\r\nsvårare för SJ att uppfylla statsmakternas krav på\r\nförräntningar.</pre><pre>För det tredje drabbar det miljön genom att folk\r\ntvingas ut på vägarna i större utsträckning.</pre><pre>För det fjärde innebär det att trafiksäkerheten blir\r\nsämre. Här diskuteras t.ex. Jönköpings läns sämsta\r\nriksväg när det gäller olyckor.</pre><pre>Jag menar alltså att det är viktigt att vi även\r\nfortsättningsvis klarar att genomföra det avtal som\r\nligger klart.</pre><pre>Anf. 133 KARIN ISRAELSSON (c):</pre><pre>Herr talman! När även de egna går in och håller\r\nmed om kritiken så måste väl också statsrådet inse\r\natt det här är allvarligt. Det finns ingen\r\nregionalpolitisk grund i det krispaket som har lagts\r\nfram, utan det slår blint. Vi vet att de svagare\r\nregionerna drabbas ännu hårdare av krispaket som\r\ninte har någon regionalpolitisk inriktning eller\r\nnågon solidaritet inbyggd i sig. Och det är alltid de\r\nsvaga som då får betala det högre priset. Det är en\r\nfara i att anse sig vara så fattig att man inte har råd\r\nmed de satsningar som på sikt är lönsamma och som\r\nger de effekter som vi alla fyra här har talat om när\r\ndet gäller miljö och alternativ. Man kan på det\r\nsättet satsa mycket felaktigt och åstadkomma stora\r\nskador för framtiden. Faktum är ju att man inte har\r\nråd att underhålla de vägar som finns, och det är\r\nnågot som är mycket påtagligt i Norrlandslänen.</pre><pre>Jag tycker att det finns all anledning att inför\r\nförhandlingarna starkt hävda behovet av trafik i\r\nNorrland.</pre><pre>Anf. 134 Kommunikationsminister GEORG\r\nANDERSSON (s):</pre><pre>Herr talman! Alla fyra frågeställarna talade för\r\nökade utgifter för samhället. Det vore önskvärt att\r\nman kunde ställa upp. Regeringen har inte ansett\r\natt vi kan göra det, utan har tvingats att göra\r\nkännbara inskränkningar i utgifterna. Vi har dock\r\nen mycket medveten strävan i\r\nkommunikationsdepartementet att skydda\r\ninvesteringarna i infrastrukturen. Vad vi har dragit\r\nner på är administration och bidragssystem. Det är\r\ngenomgående i det krispaket som har presenterats.</pre><pre>Moms ifrågasätter Carl Frick och andra. Kom ihåg\r\natt bensinmomsen, som vi har infört, drar in ca 10\r\nmiljarder. Momsen på kollektivtrafiken, inkl. flyg,\r\nlokaltrafiktrafik och SJ, svarar för ungefär 2\r\nmiljarder.</pre><pre>Viola Claesson vill diskutera huruvida det finns en\r\nekonomisk kris. Vi har aldrig varit inne i den\r\ndiskussionen, utan vi har utgått från den\r\nekonomiska analys som vi har presenterat för\r\nriksdagen. Sedan kan jag säga att det\r\nsamhällsekonomiskt vore bättre att göra ytterligare\r\nsatsningar, men de pengarna har vi inte.</pre><pre>Anf. 135 CARL FRICK (mp):</pre><pre>Herr talman! Man kan ju dra den slutsatsen att när\r\ndet gäller de järnvägssträckor som vi har talat om --\r\nFalköping--Nässjö och Norrlandstrafiken -- verkar\r\ndet onekligen som att vi får räkna med\r\nneddragningar av trafiken. Indirekt drabbas också\r\nKinnekullebanan. Jag tycker att det är ett slag mot\r\nSkaraborgs län, och också mot Jönköpings län. Jag\r\ntycker att det är utomordentligt dåligt att det\r\ntransportmedel som vi borde utveckla i Sverige nu\r\nfaktiskt kommer att minska i omfattning.</pre><pre>Genom att man minskar bidragen, minskar man\r\nfaktiskt också trafikmöjligheterna och\r\nåkmöjligheterna på ett naturvänligt sätt för\r\nmänniskorna. Jag har väldigt svårt att förstå att det\r\nkan vara en god miljöpolitik -- det kunde vara en\r\ngod socialdemokratisk politik också -- att man gör\r\npå det här sättet. Vi har ändå undertecknat en\r\nkonvention mot ökade utsläpp av kväveoxider. Vi\r\nhar fastställt ett koldioxidtak i Sverige. Vi har gjort\r\nen mängd andra saker som vi säger är viktiga för\r\noss. Här handlar nu regeringen precis tvärtom. Nog\r\ntycker jag att vi gemensamt skulle kunna klara att\r\nhitta 157 miljoner, och säkert mer pengar, för att se\r\ntill att den här trafiken kan räddas och utvecklas.\r\nJag tycker att det är skrutt av regeringen!</pre><pre>Anf. 136 VIOLA CLAESSON (v):</pre><pre>Herr talman! Ja, Carl Frick, det stämmer, och det\r\ntycker jag att vi har visat gång på gång i debatter\r\nsom handlat om mer pengar till järnvägen. Det var\r\nväldigt bra att Georg Andersson själv bjöd på så\r\nutomordentliga argument. Han sade att flyget och\r\nSJ tillsammans bara ger statskassan 2 miljarder, när\r\nman har lagt på momsen. Ta då bort momsen på\r\njärnvägstrafiken!</pre><pre>En fråga vill jag upprepa som vi har tagit upp här i\r\nriksdagen varje år: Varför skall flyget slippa att\r\nbetala en drivmedelsskatt motsvarande den som\r\nbilismen får betala? Jag skulle uppskatta att\r\nungefär 3 miljarder årligen skulle kunna tas in på\r\nflyget. Om man vill att det skall vara\r\nkonkurrensneutralitet, något som regeringen nu\r\nhar gått i spetsen för att driva igenom här i\r\nriksdagen, ta då pengarna därifrån och se samtidigt\r\ntill att det inom det inrikesflyg som vi har finns en\r\nregionalpolitisk balans så, att linjerna mellan\r\nhuvudstäderna inte vinner på andras bekostnad.\r\nMen se framför allt till att momsen försvinner på\r\nmiljövänliga kollektivtransporter och att pengarna\r\ntill interregional tågtrafik finns kvar med råge,\r\nGeorg Andersson.</pre><pre>Anf. 137 ÅKE GUSTAVSSON (s):</pre><pre>Herr talman! Kommunikationsministern säger att\r\nalla fyra talar för ökade utgifter från samhällets\r\nsida. Det är möjligt att det var felsägning -- jag\r\nförmodar att statsrådet syftar på statsfinanserna.\r\nJag menar att det samhällsekonomiskt är felaktigt\r\natt vidta drastiska nedskärningar av den enkla\r\nanledningen att man skulle tvinga många ut på\r\nvägarna. Men jag ifrågasätter -- det är min poäng --\r\natt det statsfinansiellt är rätt att genomföra denna\r\nåtgärd. Det leder till att SJ får svårt att uppfylla\r\nstatsmakternas krav på förräntningar. Jag tror att\r\ndet blir sämre möjligheter att utveckla\r\nreseunderlaget på såväl västra stambanan som\r\nsödra stambanan, mellan vilka bandelen Nässjö--\r\nFalköping går.</pre><pre>Statsrådet är beredd att diskutera en frisedel på 200\r\nmiljoner för att upprätthålla sovagnstrafiken.\r\nOkej, det kan man göra, men vad jag begär är en\r\nfrisedel på 30 miljoner. Bjud på det!</pre><pre>Anf. 138 KARIN ISRAELSSON (c):</pre><pre>Herr talman! Krismedvetandet kom ovanligt\r\nsnabbt den här gången. Den 1 oktober hade man ett\r\nhelt annat underlag för överläggningarna. Nu\r\nplötsligt har underlaget förändrats. Jag håller med\r\nföregående talare om att förhållningssättet att\r\npresentera ett krispaket verkar något märkligt. Vi\r\nhör emellanåt hur bra det har gått i Sverige och hur\r\nbra den här regeringen har varit när det gällt att\r\nklara svensk ekonomi.</pre><pre>Vad jag vill är att man bevakar Norrlandslänens\r\nintressen. Jag vet att -- det har man sagt också från\r\nSJ -- just momsbeslutet har omkullkastat mycket av\r\nSJs möjligheter att klara sig. Då tycker jag att det\r\nfinns anledning att reparera skadorna något så när\r\noch se till att pengarna kommer SJ till godo.</pre><pre>Anf. 139 Kommunikationsminister GEORG\r\nANDERSSON (s):</pre><pre>Herr talman! Till Karin Israelsson: En bra regering\r\när en regering som tar ekonomiskt ansvar för\r\nlandet. Det vill vi göra, även om det är obekvämt\r\natt presentera en del av de förslag som är\r\nnödvändiga. Karin Israelsson pläderade tidigare för\r\nmer pengar också till vägarna. Jag ger gärna mer\r\npengar till vägarna i den utsträckning som vi kan\r\nplocka fram dem av skattebetalarna och på annat\r\nsätt. Vi arbetar intensivt med det.</pre><pre>Vi bör hitta 157 miljoner, säger Carl Frick. Ja, hjälp\r\ntill då! Riksdagen får ju tillfälle att ta ställning till\r\nfrågan. Det är naturligtvis obetaget att plussa på\r\ndetta och mer därtill.</pre><pre>Momshöjningen är ju, som ni alla vet, en del av\r\nskattereformen. Där kan man hålla på att plocka ut\r\nden ena delen efter den andra och urholka hela\r\nreformen. Det är så litet pengar, säger Viola\r\nClaesson, att det kan man bjuda på. Så plockar man\r\nut den ena delen efter den andra, men det går inte\r\natt bedriva en ansvarig ekonomisk politik på det\r\nsättet.</pre><pre>30 miljoner vill Åke Gustavsson att jag skall bjuda\r\npå. Jag kan inte i dagens läge bjuda på mer än 618\r\nmiljoner minskat med 157 miljoner.</pre><pre>När det gäller Norrlandstrafiken har jag angett\r\nspeciella villkor för, och även förklarat varför, att\r\nköpet skall komma till stånd.</pre><pre>Anf. 140 CARL FRICK (mp):</pre><pre>Herr talman! Beträffande skattereformen har vi i\r\nmiljöpartiet sagt att vi inte tycker om den så som\r\nden har antagits. Vi hade ett annat förslag. Vi hade\r\ndessutom finansierat de olika åtgärderna. Där\r\ningick definitivt inte moms på järnvägstrafiken, det\r\nkan jag tala om. Däremot ingick ökade belopp till\r\ninterregional trafik. Våra förslag är helt\r\nfinansierade. Det borde finnas utrymme för att\r\ndiskutera en omläggning i dessa frågor. Dessutom\r\ningick, precis som Viola Claesson sade, också att vi\r\nfaktiskt vill skattebelägga flygbränslet i\r\nmotsvarande grad som man gör i fråga om bilismen.\r\nVi kan tänka oss att skydda Gotlandstrafiken och\r\ntrafiken i övre Norrland.</pre><pre>Vad regeringen nu gör är en långsamt verkande --\r\nsom jag upplever det -- dödsstöt mot tankarna på\r\natt bygga ut järnvägstrafiken. Man vill fortsätta\r\nmed landsvägsbyggande med ökad bilism, ökade\r\nolyckor och ökad miljöförstöring.\r\nSocialdemokraterna uppträder som ett\r\nmiljöförstörarparti, tyvärr, måste jag säga. Det är\r\nett tydligt tecken på att man långsiktigt struntar i\r\nmiljöfrågorna.</pre><pre>Anf. 141 VIOLA CLAESSON (v):</pre><pre>Herr talman! Georg Andersson var själv litet grand\r\ninne på rätt linje, när han frågade oss om\r\nskattereformen skall uppluckras. Ja, visst skall den\r\nuppluckras -- självklart. Det finansiella läget i\r\nSverige kräver inte så drastiska åtgärder som nu\r\ndrabbar järnvägstrafiken överallt. Dessutom faller\r\nju regeringens löften om miljövänlig kollektivtrafik\r\npå bilismens bekostnad, som lovades i t.ex.\r\nregeringsförklaringen 1989, platt till marken. Det\r\ngår inte att fatta det ena miljöfientliga\r\ntrafikbeslutet efter det andra och skära ner\r\nanslagen till järnvägen och påstå att man\r\nfortfarande håller fast vid sina löften.</pre><pre>Nej, riv upp skattereformen, framför allt i de delar\r\nsom får så här märkliga konsekvenser. Nu har man\r\nredan gjort upp tidtabeller med hänvisning till den\r\nuppgörelse som har träffats den 1 oktober. Hur\r\nskall man kunna åstadkomma en förändring som\r\nhinner träda i kraft nästa år?</pre><pre>Anf. 142 ÅKE GUSTAVSSON (s):</pre><pre>Herr talman! Om kommunikationsministern\r\nursäktar mig begränsar jag mig till att debattera den\r\nfråga som var ställd, inte skattefrågan.</pre><pre>Det är naturligtvis tufft att få en debatt där flera\r\nfrågeställare pressar kommunikationsministern.</pre><pre>Det blir så när man -- som\r\nkommunikationsministern i det här fallet -- har en\r\nfelaktig utgångspunkt.</pre><pre>Jag tycker att vi har en bra regering. Regeringen tar\r\ni allmänhet intryck av de argument som finns och\r\nden diskussion som förs. Jag vet att Georg\r\nAndersson själv har god förmåga att lyssna. Därför\r\nutgår jag från att man i regeringen som helhet nu\r\nfunderar vidare med utgångspunkt i denna debatt.\r\nDå tror jag att regeringen kommer till samma\r\nslutsats som jag har gjort, nämligen att man skall se\r\ntill att kollektivtrafiken fungerar, se till att vi har\r\nbra förbindelser mellan Nässjö och Falköping.</pre><pre></pre><pre>Anf. 143 Kommunikationsminister GEORG\r\nANDERSSON (s):</pre><pre>Herr talman! Det är viktigt att komma ihåg att det\r\nfinns kvar ett betydande belopp för upphandling av\r\nolönsam interregional järnvägstrafik. Det är\r\ntransportrådets uppdrag att genomföra en förnyad\r\nförhandling med SJ. Det är naturligtvis också SJs\r\nroll att bedriva så mycket järnvägstrafik som\r\nmöjligt så rationellt som möjligt och få den att gå\r\nihop. Vi kan inte klara SJ och järnvägspolitiken\r\nmed ständigt ökande subventioner.\r\nSubventionsgraden för järnvägstrafiken som sådan\r\nligger i dag på drygt 4 000 milj. kr. Det innebär\r\ntotalt sett en fördubbling under de senaste tre åren.\r\nNågonstans finns naturligtvis en gräns.</pre><pre>Sedan håller jag med Åke Gustavsson om att\r\nskattereformen inte är dagens ämne. Jag säger bara\r\natt jag inte är beredd att förorda att den rivs upp.\r\nJag tycker att de som nu talar för det uttrycker sig\r\npå ett ansvarslöst sätt när det gäller landets\r\nekonomi. Jag tror att vi med den skattereform som\r\nhar beslutats kommer att ha ett mycket bättre\r\nunderlag för att bedriva både en aktiv trafikpolitik\r\noch en aktiv miljöpolitik på lång sikt.</pre><pre>Anf. 144 CARL FRICK (mp):</pre><pre>Herr talman! I så fall tycker jag att man börjar i\r\nbakänden -- genom att förstöra för miljön och den\r\nhär trafiken. Det hade varit bättre om man hade\r\nbörjat med att se till att denna hade fungerat på ett\r\nbra sätt -- då kanske man hade skapat det underlag\r\nsom verkligen behövs.</pre><pre>Kommunikationsministern ondgjorde sig över att\r\nman subventionerar järnvägen. Men ett faktum är\r\nju att den trafik vi har på vägarna i grunden är\r\nstarkt subventionerad, eftersom den inte bär sina\r\nsamlade miljö- och samhällskostnader. Det innebär\r\natt vi långsiktigt subventionerar miljöförstöring.</pre><pre>Genom att subventionera järnvägen\r\nsubventionerar man ingen miljöförstöring.\r\nTvärtom -- man subventionerar möjligen en god\r\nframtid. Jag subventionerar hellre järnvägen än jag\r\nsubventionerar biltrafik och bilism.</pre><pre>Anf. 145 VIOLA CLAESSON (v):</pre><pre>Herr talman! Det är faktiskt nya begrepp som har\r\nanvänts under senare år, när man börjat tala om att\r\njärnvägen subventioneras med så och så mycket.\r\nTidigare fick vi veta -- jag vet att den uppgiften är\r\nriktig -- att SJ i Sverige var det mest effektiva och\r\nrationella järnvägsföretaget i Europa. Jag tror att\r\nGeorg Andersson måste hålla med om det. Men\r\nhelt plötsligt började man tala om förluster och\r\nsubventioner.</pre><pre>Men, okej -- med utgångspunkt från det vill jag\r\nhöra av Georg Andersson: Ställer regeringen upp\r\npå att åtminstone betrakta de olika trafikslagen på\r\nett neutralt sätt, så att man låter\r\nkonkurrensneutralitet råda?</pre><pre>Nu skall jag inte nämna biltrafiken utan flyget.\r\nVarför skall flyget fortsätta att subventioneras så\r\nkraftigt att flyget inte ens behöver betala en\r\ndrivmedelsskatt som motsvarar bilismens? Vad är\r\nanledningen till det, Georg Andersson? Där skulle\r\nman få in gott och väl de pengar som behövs för en\r\nbättre tågtrafik i stället för att avveckla tågtrafiken\r\ni Sverige.</pre><pre>Anf. 146 Kommunikationsminister GEORG\r\nANDERSSON (s):</pre><pre>Herr talman! Jag ställer gärna upp och diskuterar\r\nflygtrafiken med Viola Claesson vid ett särskilt\r\ntillfälle -- jag finner inte utrymme att göra det nu.</pre><pre>Carl Frick sade att jag ondgjorde mig över\r\nsubventioneringen av järnvägstrafiken. Nej, det\r\ngör jag inte. Jag går in i den med öppna ögon. Jag\r\nhar t.o.m. föreslagit en höjning av\r\ninvesteringsgraden och insatserna. Det är faktiskt\r\npå det sättet att vi över statsbudgeten betalar mer\r\nän 5 000 milj. kr. för järnvägstrafiken som sådan.\r\nSJ betalar banavgifter med knappt en miljard.\r\nNettokostnaden för samhället för järnvägstrafiken\r\nligger alltså på över 4 000 miljoner. Jag står för den\r\npolitiken -- jag ondgör mig inte över den, men jag\r\ntycker det är ärligt att redovisa den.</pre><pre>När det gäller vägtrafiken vill jag säga att det\r\nfaktiskt är så att vägtrafikanterna i form av olika\r\nskatter inkl. moms betalar i storleksordningen 40\r\nmiljarder. Vi satsar i statsbudgeten 10 miljarder för\r\nvägverkets verksamhet. Siffrorna talar för sig\r\nsjälva.</pre><pre>Anf. 147 CARL FRICK (mp):</pre><pre>Herr talman! Jag fick uppfattningen att\r\nkommunikationsministern ondgjorde sig över\r\nsubventionerna; han tyckte att det var otäckt att de\r\nskulle behöva öka. Jag tror tvärtom att det är\r\nviktigt att vi sätter in all kraft vi kan på att\r\nunderlätta uppbyggnaden av en fungerande\r\njärnvägstrafik. Vi måste faktiskt få upp folk på\r\ntågen i mycket större utsträckning, om vi inte skall\r\nfortsätta att förstöra miljön.</pre><pre>Jag kan av dagens frågestund bara dra den\r\nslutsatsen att jag inte kan få något klart besked från\r\nkommunikationsministern om att han är villig att se\r\növer det här beslutet. Han har fått erbjudanden\r\nfrån andra partier om att diskutera för att se vad\r\nman kan göra för att rädda situationen. Det är han\r\nuppenbarligen inte intresserad av. Han står fast vid\r\nsitt beslut. Det tycker jag är käckt, men det är inte\r\nså käckt för de människor som skall drabbas av det\r\nhär.</pre><pre>Det betyder uppenbarligen att de här banorna\r\nkommer att drabbas av olika nedskärningar -- det\r\ntycker jag är ytterligt beklagligt. Jag tycker att\r\ninvånarna i de här länen skall notera att det finns en\r\ntrafikmässig ovilja mot att utveckla den här\r\nlänstrafiken.</pre><pre>Anf. 148 Kommunikationsminister GEORG\r\nANDERSSON (s):</pre><pre>Herr talman! Jag vill bara än en gång konstatera att\r\nanslaget prutas med 157 miljoner. Kvar är ett\r\nbelopp i storleksordningen 500 miljoner, att köpa\r\nden här trafiken för. I vilken utsträckning sådana\r\nköp kan förverkligas kan jag i dag icke uttala mig\r\nom, men det är alltså betydande belopp kvar för\r\nköp av icke lönsam interregional trafik på de linjer\r\nsom nu är i den här situationen.</pre><pre>Överläggningen var härmed avslutad.</pre><pre>24 § Svar på fråga  1990/91:156 om trafiken på\r\nE 4 genom Vaggeryd</pre><pre>Anf. 149. Kommunikationsminister GEORG\r\nANDERSSON (s):</pre><pre>Herr talman! Carl Frick har frågat mig vad\r\nregeringen avser att göra för att lösa de problem\r\nsom genomfartstrafiken genom Vaggeryd orsakar\r\nsamt om regeringen planerar några insatser för att\r\nsnarast leda trafiken förbi Vaggeryd. Carl Frick\r\nfrågar dessutom om regeringen kan tänka sig ett\r\ntrafikförbud för långtradare under tiden kl. 22.00\r\ntill kl. 06.30 i avvaktan på annan trafiklösning.</pre><pre>Planeringsprocessen för byggande av riksvägar\r\ninnebär bl.a. att det på lokal och regional nivå\r\nlämnas förslag till prioriteringar av vilka\r\ninvesteringar som skall realiseras. Planerna\r\nupprättas och fastställs efter remissbehandling av\r\nvägverket. Det är således inte regeringen som\r\nbeslutar vilka vägar som skall byggas.</pre><pre>När det gäller planen för byggande av riksvägar i\r\nJönköpings län har länsstyrelsen valt att prioritera\r\nen del andra objekt före förbifart Vaggeryd. Som\r\nexempel på sådana prioriteringar kan nämnas\r\nförbifart Eksjö samt västerleden i Vetlanda.\r\nVägverket har inte funnit skäl att ändra\r\nlänsstyrelsens bedömning. Regeringen har inte\r\nfunnit några ekonomiska förutsättningar att göra\r\nsärskilda insatser i detta fall. Enligt vad jag har\r\ninhämtat pågår dock för närvarande inom\r\nvägverket ett arbete med att genom\r\nomfördelningar inom tillgängliga medel försöka\r\ngöra det möjligt att, om än i mindre omfattning,\r\nåstadkomma byggstart av projektet E 4 i Vaggeryd\r\nunder samma år som byggstart sker av projektet\r\nförbifart Eksjö.</pre><pre>Avslutningsvis vill jag med anledning av Carl Fricks\r\nandra fråga svara att jag inte är beredd att vidta\r\nnågra åtgärder för att införa trafikförbud för\r\nlångtradare på den aktuella vägen.</pre><pre>Anf. 150 CARL FRICK (mp):</pre><pre>Herr talman! Jag får tacka för svaret. Det som var\r\nintressant var att man skulle kunna tänka sig en\r\nbyggstart av ett projekt där man skulle göra\r\nnågonting liknande i Eksjö. Då är frågan: När är\r\ndetta tänkt att genomföras? Det kan vara intressant\r\nför de människor som bor i Vaggeryd att veta, vilket\r\når det här kan tänkas börja.</pre><pre>Den andra frågan, om körförbud, är faktiskt\r\nmycket allvarligt tänkt. Genom det här samhället\r\ndundrar mellan 10 000 och 12 000 fordon per dygn,\r\noch de passerar ganska tätt intill husen och förbi en\r\nskola. Skall människor kunna utföra ett gott arbete\r\ni samhällets tjänst måste de faktiskt kunna sova\r\nordentligt. Jag tycker då att det är rimligt att\r\navstänga den tunga trafiken under den tid de kan\r\nberäknas ta sin nattvila. Hur skall de kunna klara\r\nsina arbeten, om de hela nätterna störs av denna\r\nutomordentligt tunga och dundrande trafik? Jag\r\ntycker det är viktigt socialt att skydda människorna\r\nfrån detta intensiva buller som uppträder\r\noregelbundet natten lång.</pre><pre>Jag vill verkligen rekommendera regeringen att\r\nallvarligt fundera över att avlysa trafik på sådana\r\nhär känsliga områden. Det gör man utomlands --\r\ndet förekommer i både Schweiz och Österrike -- för\r\natt skydda befolkningen från nattstörningar. I dessa\r\ninternationalismens tider är det konstigt att man\r\ninte skall kunna ta efter sådana goda exempel från\r\nandra länder, såvida det inte är -- som ofta är\r\nfallet -- fråga om att snabbt transportera varor och\r\nsnabbt tjäna pengar, för det är uppenbarligen\r\nviktigare än människors väl och ve när det gäller\r\nderas nattsömn.</pre><pre>Jag tycker att man skall sätta i gång så fort som\r\nmöjligt med dessa arbeten och att man under tiden\r\nskall bereda människor möjligheter till nattvila\r\ngenom att förbjuda den tunga trafiken mellan kl.\r\n22.00 och 6.30.</pre><pre>Anf. 151 Kommunikationsminister GEORG\r\nANDERSSON (s):</pre><pre>Herr talman! Som komplettering till mitt svar vill\r\njag säga att den här genomfarten är ett av de objekt\r\nsom jag anser vara bland de pinsammaste att vi\r\nskall behöva ha som de är i dag. Jag har studerat\r\ndetta på ort och ställe, och jag bedömer det som\r\nmycket angeläget att man finner en lösning. Jag har\r\ndiskuterat detta tidigare privat med Åke\r\nGustavsson och med den numera bortgångne\r\nriksdagsledamoten Sven-Erik Alkemark.</pre><pre>Jag hoppas verkligen att det skall gå att hitta en\r\nlösning och att det arbete som vägverket nu\r\nbedriver skall kunna medverka till att detta\r\npåskyndas.</pre><pre>Jag måste erkänna, Carl Frick, att jag tyvärr inte\r\nhar något underlag med mig för att konkret kunna\r\nsvara på den fråga som ställdes om tidpunkten.</pre><pre>När det gäller införande av ett trafikförbud under\r\nnattetid, är det tyvärr inte möjligt att under så lång\r\ntid stänga av en sådan pulsåder som E 4 utgör i detta\r\nområde.</pre><pre>Anf. 152 CARL FRICK (mp):</pre><pre>Herr talman! Jag har all respekt för att\r\nkommunikationsministern inte kan lämna några\r\ndetaljer om när byggandet skall påbörjas. Men jag\r\nnoterar att inställningen är välvillig till att det skall\r\npåbörjas.</pre><pre>Jag menar inte att hela trafiken på E 4 skall\r\navstängas nattetid, utan jag avser bara den tunga\r\ntrafiken. Den lätta trafiken som dundrar mindre\r\nborde man kunna acceptera.</pre><pre>Jag vet ju själv hur det brukar gå till med de tunga\r\nmastiga långtradarna. Det vore en människovänlig\r\nhandling av regeringen att se till att den tunga\r\ntrafiken stängdes av nattetid. Den kan brusa fram\r\npå dagen intill den dag då man ordnar en förbifart\r\nsom är bra.</pre><pre>Det gläder mig att höra att\r\nkommunikationsministern tycker att situationen i\r\nVaggeryd är väldigt allvarlig. Det borde borga för\r\natt det snart sätts in åtgärder, men glöm inte bort\r\nnattsömnen! Den är faktiskt viktig.</pre><pre>Överläggningen var härmed avslutad.</pre><pre>25 § Svar på fråga  1990/91:157 om produktion\r\noch underhåll m.m. av järnvägens rullande\r\nmateriel</pre><pre>Anf. 153 Kommunikationsminister GEORG\r\nANDERSSON (s):</pre><pre>Herr talman! Viola Claesson har frågat\r\nindustriminister Rune Molin vilka åtgärder\r\nregeringen planerar för att Sverige skall ha kvar\r\nproduktion, underhåll och yrkeskunnande inom\r\njärnvägens verkstadsområde. Arbetet inom\r\nregeringen är så fördelat att det är jag som skall\r\nsvara på frågan.</pre><pre>Jag svarade på en fråga om Notviksverkstaden\r\ntidigare i höst. Sedan den tidpunkten har behovet\r\nav omstrukturering inte förändrats vad gäller SJs\r\nverkstäder. För att SJ skall kunna uppnå en effektiv\r\noch därmed långsiktigt livskraftig\r\nverkstadsverksamhet krävs det omfattande\r\nomstruktureringar. Detta innebär dess värre\r\npersonalminskningar, men dessa bedömer SJ som\r\nnödvändiga för att kunna klara den kvarvarande\r\nverkstadsverksamhetens fortlevnad.</pre><pre>Beträffande malmvagnskorgar har SJ, enligt vad\r\njag inhämtat, för avsikt att under 1991 begära\r\nofferter om tillverkning.</pre><pre>Anf. 154 VIOLA CLAESSON (v):</pre><pre>Herr talman! Tack för svaret, Georg Andersson.\r\nTyvärr verkar det som att Georg Andersson inte\r\nriktigt har förstått vad dessa frågor handlar om.\r\nEnligt det svar som har givits här tidigare är det\r\nfullständigt obehövligt att säga i detta sammanhang\r\natt det skulle behövas en omstrukturering av\r\nNotviken.</pre><pre>Jag försöker ta upp den stora principiella frågan om\r\natt det finns ett väldigt stort behov av både personal\r\noch yrkeskunnande på SJs verkstadsområde i\r\nSverige. Det stora problemet för dagen är ju att\r\nsåväl SJ som Asea Brown Boveri sparkar personal\r\npå svenska verkstäder, samtidigt som man\r\nförhandlar med utländska bolag om order i\r\nmångmiljonklassen för att få detta arbete utfört\r\nutanför Sverige. Det är ju därför som man säger\r\nupp personal i Notviken och som Asea Brown\r\nBoveri och SJ har beslutat att lägga ned verkstaden\r\ni Östersund. Känner Georg Andersson inte till det\r\nhär? Detta i sin tur möjliggjordes genom ett\r\növerrumplande beslut i regeringen 1988/89, som\r\ninte Georg Andersson direkt kan lastas för. Det var\r\ndå som portarna öppnades för Asea Brown Boveris\r\nköp av SJs verkstad. Man firade detta med ett\r\ninvigningsjippo för ungefär ett och ett halvt år\r\nsedan, men redan under hösten bestämde man sig\r\nför att lägga ner verksamheten. Samtidigt\r\nförhandlar man med ett f.d. östtyskt företag om att\r\nlägga en order som kommer från SSAB om\r\nspecialvagnar till andra ställen än Notviken och\r\nÖstersund. Kan detta vara rimligt om vi vill ha kvar\r\nyrkeskunskap, kunnande och människor som kan\r\nunderhålla järnvägens materiel i Sverige, Georg\r\nAndersson?</pre><pre></pre><pre>Anf. 155 Kommunikationsminister GEORG\r\nANDERSSON (s):</pre><pre>Herr talman! Med den utvidgning som Viola\r\nClaesson gör i denna fråga är det i vid mening en\r\nnäringspolitisk och ekonomisk-politisk fråga. Då är\r\nvi egentligen tillbaka till diskussionen om\r\nkrispaketet. Om svensk produktion blir så dyr att\r\nden inte kan hävda sig i konkurrensen, är vi illa ute.\r\nDet är bl.a för att dämpa kostnadsutvecklingen som\r\nkrispaketet har presenterades.</pre><pre>Det som Viola Claesson pekar på är bara ett\r\nexempel på att det nu finns i olika segment i det\r\nsvenska näringslivet svårigheter att med framgång\r\nkonkurrera med internationella producenter. Detta\r\när ett allvarligt uttryck för den ekonomisk-politiska\r\nsituation som vi befinner oss i och som vi måste\r\nmöta med omfattande åtgärder. Då är denna fråga\r\nsom vi nu diskuterar bara ett symtom på den\r\nsituation som vi befinner oss i.</pre><pre>Anf. 156 VIOLA CLAESSON (v):</pre><pre>Herr talman! Nu handlar det väl inte om vad Georg\r\nAndersson uppfattar som symtom eller inte.</pre><pre>Anledningen till att jag ställde den här frågan till\r\nRune Molin var att han har varit uppe i Östersund,\r\neller om det var Notviken, och talat om att\r\nregeringen minsann inte kommer att bidra till några\r\nfler brandkårsutryckningar, dvs. för att rädda jobb.</pre><pre>Jag försöker ta upp behovet av yrkeskunniga\r\nmänniskor på detta område, om vi nu skall ha en\r\njärnväg i mer än halva Sverige, så att vi slipper bli\r\nberoende av utländska bolag för att kunna fortsätta\r\natt reparera egna vagnar, materiel och också\r\nnyproduktion.</pre><pre>Är det inte längre kvalitetsmässiga och\r\nregionalpolitiska aspekterna värda någonting för\r\nregeringen, Georg Andersson? Det är vad\r\narbetarna i Notviken och Östersund undrar över.</pre><pre>Överläggningen var härmed avslutad.</pre><pre>26 § Svar på fråga  1990/91:165 om SJs\r\nanvändning av vissa träslag</pre><pre>Anf. 157 Kommunikationsminister GEORG\r\nANDERSSON (s):</pre><pre>Herr talman! Annika Åhnberg har frågat mig om\r\nvilka åtgärder regeringen avser vidta med\r\nanledning av SJs beslut om användning av\r\nutrotningshotat trä vid tillverkning av\r\nperrongbänkar.</pre><pre>Efter vad jag inhämtat från SJ har man dragit\r\ntillbaka detta beslut och undersöker för närvarande\r\nalternativa material till sina perrongbänkar.</pre><pre>Enligt min mening finns det inte anledning för\r\nregeringen att vidta någon åtgärd i denna fråga.</pre><pre>Anf. 158 ANNIKA ÅHNBERG (v):</pre><pre>Herr talman! Det är ingen nyhet att de tropiska\r\nregnskogarna till stor del skövlas och att detta utgör\r\nett betydande hot inför framtiden när det gäller den\r\ngenetiska mångfalden och klimatförändringar. Det\r\när ett väl känt faktum.</pre><pre>För en tid sedan blev två beslut kända, som rör\r\nsvenskt förhållningssätt till de tropiska\r\nregnskogarna. Ett beslut innebar att den svenska\r\nmöbelindustrin och möbelhandlarna hade bestämt\r\nsig för att bojkotta import av trä från tropiska\r\nregnskogar, inte total bojkott, utan import av\r\nsådant trä som inte var producerat på ett ekologiskt\r\nrimligt anpassat sätt.</pre><pre>Samtidigt blev det känt att statens järnvägar\r\nminsann inte alls hade några sådana planer utan\r\ntvärtom avsåg att importera trä för sina\r\nperrongbänkar utan några krav på hur det skulle\r\nvara avverkat och producerat.</pre><pre>Ministern redovisade nu i sitt svar att SJ har ändrat\r\nsig, och det är bra. Det visar att man har varit\r\nlyhörd för en opinion som man i och för sig borde\r\nha tagit hänsyn till tidigare. Man borde också ha\r\ninsett att fakta -- och inte det här opinionstrycket --\r\nskulle ha lett till att man inte fattade detta beslut.</pre><pre>Av svaret kan jag förstå att regeringen tycker att\r\ndetta är någonting som varken riksdag eller\r\nregeringen skall lägga sig i. Det är klart att det\r\nnaturligtvis handlar om marginella mängder sett i\r\nrelation till hoten mot de tropiska regnskogarna.\r\nMen jag tillhör dem som ändå anser att man har rätt\r\natt ställa högre krav på statligt ägda företag. Jag\r\nmenar att de t.o.m. skall kunna gå i spetsen, gå före\r\nandra företag.</pre><pre>Det var därför ytterst beklämmande att finna att\r\ndet i det här fallet var precis tvärtom med statens\r\njärnvägar. Av den anledningen tycker jag att frågan\r\nkändes angelägen att diskutera.</pre><pre>Överläggningen var härmed avslutad.</pre><pre>27 § Svar på fråga  1990/91:122 om EGs\r\ngiftnormer</pre><pre>Anf. 159 Statsrådet ANITA GRADIN (s):</pre><pre>Herr talman! Gudrun Schyman har frågat om jag\r\ntänker vidta några åtgärder för att få fram ett beslut\r\nom klassificering och märkning av formaldehyd i\r\nenlighet med kemikalieinspektionens förslag.</pre><pre>De svenska märkningsbestämmelserna på\r\nkemikalieområdet överensstämmer i hög grad med\r\nEGs. Detta är bl.a. en följd av att Sverige utformat\r\nsitt system med EGs som bas. Vissa viktiga\r\nskillnader finns dock i systemen. Sverige har en\r\nfjärde klass som EG saknar och som framför allt\r\nomfattar lösningsmedel. Vi har således på vissa\r\npunkter kommit fram till andra slutsatser vad gäller\r\nfarlighetsklassificering och märkning.\r\nFormaldehyd är ett sådant fall.</pre><pre>Det är angeläget att vi så långt som möjligt försöker\r\nundvika att anta regler som avviker från övriga\r\nvästeuropeiska länders. Samtidigt är det viktigt\r\nmed ett fortsatt aktivt arbete för att undvika skador\r\nför hälsa och miljö. I det här fallet har de aviserade\r\nreglerna för klassificering och märkning av\r\nformaldehyd ansetts välgrundade.\r\nKemikalieinspektionens styrelse väntas utfärda\r\nreglerna vid sitt nästa möte.</pre><pre>Då Gudrun Schyman, som framställt frågan,\r\nanmält att hon var förhindrad att närvara vid\r\nsammanträdet, medgav andra vice talmannen att\r\nViola Claesson i stället fick deltaga i\r\növerläggningen.</pre><pre>Anf. 160 VIOLA CLAESSON (v):</pre><pre>Herr talman! Jag ber att få tacka för svaret.</pre><pre>Frågan är vem som har ansett att de regler som\r\nman kan förutsätta att kemikalieinspektionen skall\r\nutfärda är välgrundade och att klassificeringen är\r\nvälgrundad. Om svaret kan uppfattas så, att\r\nkemikalieinspektionen av regeringen har fått\r\nklartecken därför att regeringen tänker stå emot\r\nEG-kommissionens krav, då är detta ett mycket bra\r\nsvar och någonting som man tacksamt kan notera.\r\nJag hoppas att jag har tolkat svaret rätt.</pre><pre>EG-kommissionen betraktar ju nämligen\r\ncancervarningar i anslutning till olika kemiska\r\nämnen -- i detta fall talar vi om formaldehyd -- som\r\nett slags handelshinder. Detta har upprört många. I\r\nDanmark har både befolkning och regering fått\r\nslåss för att hålla på sin princip om hur\r\ncancervarningen skall se ut och varför.\r\nFormaldehyd är just ett cancerframkallande ämne.</pre><pre>Om jag kan tolka svaret som att Anita Gradin och\r\nregeringen verkligen tänker säga nej till EG-\r\nkommissionens krav och stå fast vid sin syn på hur\r\nman skall betrakta formaldehyd, då är detta bra.\r\nDå har vi fått det svar vi vill ha på Gudrun\r\nSchymans fråga.</pre><pre>Anf. 161 Statsrådet ANITA GRADIN (s):</pre><pre>Herr talman! Viola Claesson har tolkat svaret\r\nkorrekt.</pre><pre>Överläggningen var härmed avslutad.</pre><pre>28 § Svar på fråga  1990/91:140 om proposition\r\nom krigsmaterielexporten</pre><pre>Anf. 162 Statsrådet ANITA GRADIN (s):</pre><pre>Herr talman! Torgny Larsson har frågat mig när\r\nden aviserade propositionen med förslag till ny\r\nlagstiftning på krigsmaterielområdet kommer att\r\nföreläggas riksdagen.</pre><pre>I proposition 1987/88:154 med förslag till lag om\r\nförbud mot utförsel av krigsmateriel, m.m.\r\nförutskickade jag tillsättande av dels en\r\nparlamentarisk kommitté för att se över\r\nexportbehovet, utlandssamarbetet och riktlinjerna\r\nför krigsmaterielexporten, dels en särskild utredare\r\nför att göra en översyn av krigsmaterielbegreppet.\r\nDen särskilde utredaren, universitetskanslern\r\nGunnar Brodin, överlämnade sitt betänkande,\r\nBegreppet krigsmateriel (SOU 1989:66), i oktober\r\n1989. Den parlamentariska kommittén\r\növerlämnade sitt betänkande, Utlandssamverkan\r\npå krigsmaterielområdet (SOU 1989:102), i\r\nfebruari 1990. Bägge betänkandena var föremål för\r\nen bred remissbehandling under våren 1990.</pre><pre>På grundval av utredningsbetänkandena och\r\nremissyttrandena pågår ett propositionsarbete\r\ninom utrikesdepartementets handelsavdelning. I\r\nsamband därmed behandlas även vissa förslag som\r\nframfördes i den s.k. medborgarkommissionens\r\nrapport om svensk vapenexport i maj 1988 (SOU\r\n1988:15). Det gäller bl.a. frågan om en\r\nsammanslagning av lagarna om utförsel resp.\r\ntillverkning av krigsmateriel samt frågan om\r\nlagfästning av vissa övergripande kriterier för\r\nexport av krigsmateriel från Sverige. I det\r\nsammanhanget finns det även anledning att\r\nuppmärksamma den socialdemokratiska\r\npartikongressens uttalande om lagfästning av s.k.\r\novillkorliga exporthinder.</pre><pre>Propositionsarbetet är mycket omfattande och\r\ntidskrävande. Det har dessutom något försenats på\r\ngrund av att den parlamentariska kommittén\r\nlämnade sitt betänkande drygt fyra månader senare\r\nän beräknat. De sista remissyttrandena kom därför\r\nin först under sommaren 1990. Ett femtiotal\r\nsakfrågor måste behandlas i propositionsarbetet.\r\nDärtill finns ett behov av att göra kompletterande\r\nutredningar beträffande vissa problem som också\r\nuppmärksammats i den politiska debatten. Det\r\ngäller den av Torgny Larsson berörda frågan om\r\nlagfästning av riktlinjerna, som har viktiga\r\nkonstitutionella aspekter. Det gäller även inverkan\r\nav de folkrättsliga neutralitetsreglerna och av FN-\r\nstadgans principer på våra egna exportregler, en\r\nfråga som otillräckligt uppmärksammats i\r\nkrigsmaterielexportutredningens betänkande.</pre><pre>Av dessa skäl är det inte möjligt för mig att i dag\r\nsäga exakt när propositionen om\r\nkrigsmaterielfrågor kommer att föreläggas\r\nriksdagen. Min förhoppning är dock att det skall\r\nske under år 1991.</pre><pre></pre><pre>Anf. 163 TORGNY LARSSON (s):</pre><pre>Herr talman! Jag ber att få tacka Anita Gradin för\r\nsvaret. Jag har känt det som mycket angeläget att\r\nfå ett klarläggande besked från regeringen om när\r\nen proposition för en ny vapenexportpolitik kan\r\nläggas fram. Som både Anita Gradin och jag vet,\r\nfattades det vid den socialdemokratiska\r\npartikongressen ett beslut om en skärpning av\r\nreglerna för vapenexport. Det är därför av stort\r\nvärde att veta vilka konsekvenser regeringen har\r\ntagit av detta.</pre><pre>Mot bakgrund av utredningar som har arbetat har --\r\nantar jag -- en proposition förberetts för att lämnas\r\nunder våren 1991. Det är viktigt att\r\npropositionsarbetet inte försenas och att det blir\r\nmöjligt att redan under pågående riksmöte fatta ett\r\nbeslut.</pre><pre>Det har naturligtvis utförts ett omfattande\r\nutredningsarbete. Jag förstår att ett stort arbete\r\nockså måste bedrivas på departementet. Såvitt jag\r\nkan förstå är tanken att de beslut som fattades\r\nunder den socialdemokratiska partikongressen\r\nskall inarbetas i propositionen.</pre><pre>Jag skulle vilja fråga vad som menas med den sista\r\nmeningen i statsrådets svar, där det står att\r\nstatsrådets förhoppning är att detta skall ske under\r\når 1991. Kan det alltså innebära en risk för att det\r\nblir fråga om hösten 1991?</pre><pre>Anf. 164 Statsrådet ANITA GRADIN (s):</pre><pre>Herr talman! Det är väldigt svårt för mig att ge\r\nnågot löfte, eftersom detta arbete har försenats. Vi\r\nhar dels fått påpekanden från\r\nfolkrättsdelegationen, som enligt min mening i sitt\r\nremissvar har gjort mycket riktiga invändningar.\r\nMan påtalar där bristerna på just det området. Det\r\ngör att vi nu arbetar igenom den delen tillsammans\r\nmed de folkrättsligt sakkunniga.</pre><pre>Det är vidare fråga om det som Torgny Larsson\r\nsjälv tar upp, nämligen det uttalande som gjordes\r\npå den socialdemokratiska partikongressen. Även\r\ndetta gör det naturligtvis nödvändigt att ytterligare\r\nstudera dessa frågor.</pre><pre>Risken finns därför att propositionen kan läggas\r\nfram först senare under året.</pre><pre>Anf. 165 TORGNY LARSSON (s):</pre><pre>Herr talman! Skulle det ändå inte vara möjligt att\r\nnu prioritera detta arbete? Det är ju viktigt att det\r\nfattas ett beslut i och med att den mandatperiod vi\r\nnu är inne i snart är till ända. Det vore mycket bra\r\nom vi kunde klara av frågan före valet.</pre><pre>Jag skulle vilja vädja till statsrådet och till\r\nregeringen att om möjligt lägga fram ett förslag så\r\natt riksdagen kan fatta beslut redan under våren, i\r\nmaj eller juni.</pre><pre>Överläggningen var härmed avslutad.</pre><pre>29 § Svar på fråga  1990/91:177 om svenskars\r\narbetsresor till Norge</pre><pre>Anf. 166 Statsrådet ANITA GRADIN (s):</pre><pre>Herr talman! Isa Halvarsson har ställt en fråga till\r\njordbruksminister Mats Hellström angående\r\ngränspendlare till Norge. Frågan har överlämnats\r\ntill mig.</pre><pre>Problemet gäller tillämpningen av en internationell\r\ntullkonvention om tillfällig införsel av privata\r\nvägfordon. Konventionens syfte är att undvika\r\ndubbelbeskattning av privatbilar i samband med\r\nbilägarens tillfälliga besök utanför\r\nbosättningslandet. Dess värre har\r\nbosättningsbegreppet inte definierats i\r\nkonventionen, vilket öppnat möjligheter till olika\r\ntolkningar. I Sverige strävar tullverket efter att\r\ntillämpa samma principer som används i den\r\nsvenska folkbokföringen. I Norge tillämpar\r\ntullmyndigheterna mer restriktiva principer som i\r\nstörre utsträckning beaktar var man har sin\r\narbetsplats. Detta leder till att en svensk pendlare\r\nmed familjebostad i Sverige och en\r\ntillsvidareanställning i Norge anses som bosatt i\r\nNorge. Därigenom är pendlaren inte berättigad till\r\ntemporär tullfrihet där.</pre><pre>En del av bakgrunden till problemen är att Sverige\r\nhar en lägre bilbeskattning än de andra nordiska\r\nländerna. Det kan därför vara frestande för\r\npersoner i andra nordiska länder att köpa bil här.</pre><pre>För närvarande arbetar en nordisk arbetsgrupp på\r\natt försöka åstadkomma gemensamma nordiska\r\nregler. Arbetsgruppen studerar de regler som gäller\r\neller föreslagits inom EG.</pre><pre>Enligt svenska bestämmelser har\r\ntullmyndigheterna också möjlighet att ge dispens\r\nfrån reglerna i olika situationer då en person som är\r\nbosatt i landet tillfälligt använder en utländsk bil.\r\nDen möjligheten finns inte i Norge. Från svensk\r\nsida har vi i den blandade svensk-norska\r\nkommissionen för ekonomiskt samarbete föreslagit\r\natt man i Norge skapar samma möjligheter till\r\nsmidig tillämpning. Vi har också instruerat den\r\nsvenska ambassaden i Oslo att ta upp frågan med\r\nnorska myndigheter, vilket har skett.</pre><pre>Anf. 167 ISA HALVARSSON (fp):</pre><pre>Herr talman! Jag tackar statsrådet så mycket för\r\nsvaret.</pre><pre>Det är märkligt att det inte skall gå att ändra dessa\r\nregler. Det skulle verkligen underlätta för\r\nmänniskor om rätten att föra en bil över gränsen\r\ninom Norden fastslogs, och det skulle också leda till\r\nett enhetligare Norden. Det är mycket beklagligt\r\natt detta byråkratiska krångel skall leda till så\r\nmånga hinder och svårigheter för människor.</pre><pre>Detta är en mycket gammal fråga, men det som\r\ngjorde att jag ställde frågan var egentligen en\r\nartikel i Expressen där man betraktade detta som\r\nen Norgehistoria. Det blev mycket dyrt för den\r\nsvensk som visserligen bodde i Norge men fick fel\r\npå sin bil och lånade sin systers bil i Göteborg. Han\r\nåkte alltså till Norge i en svensk bil, och det kostade\r\nhonom 130 000 kr.</pre><pre>Det är mer vanligt att svenskar arbetar i Norge och\r\nbor i Sverige. Några personer som bodde i\r\nCharlottenberg i Värmland och arbetade på\r\nFornebu hade också väldiga problem. De arbetade\r\nskift och hade en mycket kort period för nattvila,\r\noch när de sov över betraktades de som bosatta i\r\nNorge trots att de var mantalsskrivna och hade sina\r\nhem i Sverige. En gammal historia är den om\r\nprästen som inte fick använda sin tjänstebil, utan\r\nfrun var tvungen att hämta honom vid gränsen. Det\r\nvore en välgärning för de människor som bor nära\r\ngränsen om man kunde ändra på detta.</pre><pre>Anf. 168 Statsrådet ANITA GRADIN (s):</pre><pre>Herr talman! Också jag anser att det skulle vara\r\nen välgärning om vi kunde komma överens i dessa\r\nfrågor, och det är mycket tråkigt att vi inte gjort\r\ndet. Vi har från svensk sida aktualiserat frågan i det\r\nnordiska samarbetet och vid handelsministrarnas\r\nmöten, men tyvärr har vi inte lyckats komma\r\növerens. Det beklagar jag. Jag anser att detta\r\nskadar och ger dåligt rykte åt det nordiska\r\nsamarbetet.</pre><pre>Överläggningen var härmed avslutad.</pre><pre>30 § Svar på fråga  1990/91:162 om\r\nkonsumentinflytandet på livsmedelspolitiken</pre><pre>Anf. 169 Statsrådet MARGOT WALLSTRÖM\r\n(s):</pre><pre>Herr talman! Annika Åhnberg har frågat mig om\r\nregeringen avser att vidta åtgärder för att öka\r\nkännedomen om de medel som riksdagen anslog\r\nunder våren 1990 för ökat konsumentinflytande på\r\nlivsmedelspolitiken.</pre><pre>Frågan om den närmare utformningen av stödet till\r\nideella konsumentorganisationer bereds för\r\nnärvarande inom regeringskansliet i samråd med\r\nberörda myndigheter. I det sammanhanget\r\nbehandlas även frågan om hur information skall ske\r\nför att sprida kännedom om möjligheterna att\r\nutnyttja de anslagna medlen. Regeringen avser att\r\nfatta beslut i frågan före årsskiftet.</pre><pre>Anf. 170 ANNIKA ÅHNBERG (v):</pre><pre>Herr talman! Riksdagen beslutade i våras om en\r\nganska omfattande förändring av\r\nhusmedelspolitiken som innebär att jordbruket\r\nskall avregleras över en femårsperiod.</pre><pre>Detta beslut, och livsmedelspolitiken över huvud\r\ntaget, är i stort inriktat på de produktionsmässiga\r\naspekterna. Det är många som har ansett, bl.a. vi\r\nfrån vänsterpartiet, att konsumentinflytandet är\r\nlitet. Men i detta beslut ingick att riksdagen anslog\r\n2 milj.kr. att fördelas via konsumentverket för\r\nideellt konsumentarbete under just den period när\r\nlivsmedelspolitiken förändras. Det är oerhört\r\nangeläget att konsumentperspektivet tas till vara\r\noch att man är med och påverkar.</pre><pre>När nu statsrådet svarar att man håller på att\r\nfundera över hur detta skall läggas upp och hur\r\nanslaget skall fördelas, blir jag litet besviken. Jag\r\ntycker nog att det var ett ganska tydligt besked från\r\nriksdagen att 2 milj.kr. skulle fördelas via\r\nkonsumentverket. Jag har litet svårt att förstå att\r\ndet skall krävas så omfattande grubblerier av\r\nregeringen om hur man skall hantera dessa 2\r\nmilj.kr. och att man skall behöva grunna så länge\r\növer hur man skall bära sig åt för att komma ut med\r\ninformation kring detta. Pengarna behövs nu.</pre><pre>Det är säkert ingen nyhet för statsrådet att det finns\r\nen spirande rörelse kring de frågor som har med\r\nmatpriser och matkvalitet att göra. Jag tror att\r\nmånga av de organisationer som arbetar ideellt med\r\ndessa frågor, nybildade eller sådana som har funnits\r\ntidigare, skulle vara i stort behov av även ett litet\r\nekonomiskt bidrag för att anordna möten och för\r\natt kunna bygga upp sin verksamhet. Jag måste nog\r\nsäga att jag är besviken över att det har gått så sakta\r\natt få dessa pengar fördelade. Jag hoppas verkligen\r\natt det blir som statsrådet säger, dvs. att arbetet blir\r\nfärdigt före årsskiftet.</pre><pre>Anf. 171 Statsrådet MARGOT WALLSTRÖM\r\n(s):</pre><pre>Herr talman! Om Annika Åhnberg tolkar mig på\r\ndetta sätt tror jag att byråkratsvenskan har ställt sig\r\ni vägen för oss två. Vi är alla mycket glada över att\r\nhela denna livsmedelspolitiska debatt har kommit i\r\ngång, och det också utifrån konsumentintresset.</pre><pre>Regeringen har allt intresse av att få ut dessa\r\npengar så snabbt som möjligt. Det som har skett är\r\natt jordbruksdepartementet omedelbart gav ett\r\nuppdrag till konsumentverket. Det handlar inte\r\nbara om att allmänt fundera kring dessa pengar,\r\nutan det handlar om vilka kriterier som skall gälla\r\nför att man skall få bidrag. Det är just detta som\r\nkonsumentverket har redovisat till\r\njordbruksdepartementet, och regeringen är alltså i\r\nfärd med att så att säga sätta i sjön dessa\r\nbestämmelser så att man kan börja söka dessa\r\npengar.</pre><pre>En rad organisationer har hört av sig till mig, och\r\njag har också tagit upp den här frågan när jag varit\r\nute och talat. Vi har ett gemensamt intresse, och\r\nregeringen skall inte långdra denna fråga. Det har\r\nvarit nödvändigt att få ett underlag så att vi vet efter\r\nvilka riktlinjer detta stöd skall fördelas. Detta tror\r\njag är nödvändigt. Det är just sådana frågor som\r\nman vänder sig till regeringen med: Vilka kan få\r\nmedel, de samarbetsorganisationer som nu har\r\ndykt upp eller andra? Vilka kan få ta del av dessa\r\npengar? När detta uppdrag nu är redovisat skall det\r\ninte dröja länge.</pre><pre>Anf. 172 ANNIKA ÅHNBERG (v):</pre><pre>Herr talman! Det är också många representanter\r\nfrån olika organisationer som har vänt sig till mig\r\noch frågat vart dessa pengar har tagit vägen. Jag är\r\nmycket glad att få detta klargörande, dvs. att\r\nregeringen ser detta som en angelägen uppgift.\r\nAnnars skulle man kunna gripas av misstanken att\r\nregeringens intresse för ett aktivt konsumentarbete\r\ni livsmedelspolitiken inte vore så stort, och det\r\nskulle vara mycket tråkigt om det skulle uppfattas\r\nså.</pre><pre>Anf. 173 Statsrådet MARGOT WALLSTRÖM\r\n(s):</pre><pre>Herr talman! De misstankarna skall vi verkligen se\r\ntill att ta död på. Så är det naturligtvis inte. Vi är\r\ntvärtom mycket intresserade av att medlen kommer\r\nut. Som jag upplever det känns det mycket bra att\r\nkunna erbjuda denna möjlighet till alla dem som nu\r\nstartar nya konsumentorganisationer -- jag har tagit\r\nmed en del tidningsklipp om detta -- och som är\r\nintresserade av att delta i denna debatt något som\r\nvi väl alla hälsar med glädje.</pre><pre>Anf. 174 ANNIKA ÅHNBERG (v):</pre><pre>Herr talman! Jag är glad att statsrådet tycker att\r\ndet känns bra att kunna erbjuda dessa medel. Jag är\r\nnaturligtvis särskilt glad eftersom det var en motion\r\nfrån vänsterpartiet som låg bakom detta beslut.\r\nRegeringen skulle kanske kunna känna sig glad\r\nännu fler gånger om den tog till sig fler av våra\r\nförslag.</pre><pre>Överläggningen var härmed avslutad.</pre><pre>31 § Bordläggning</pre><pre>Anmäldes och bordlades</pre><pre>Motionerna</pre><pre>med anledning av prop. 1990/91:47 Vissa frågor\r\ninför allmän fastighetstaxering år 1992</pre><pre>1990/91:Sk15 avBo Lundgren m.fl. (m)</pre><pre>1990/91:Sk16 av Knut Wachtmeister m.fl. (m)</pre><pre>1990/91:Sk17 av Gunnar Björk m.fl. (c)</pre><pre>1990/91:Sk18 av Hans Dau (m)</pre><pre>1990/91:Sk19 av Kjell Johansson m.fl. (fp)</pre><pre>med anledning av prop. 1990/91:48 Tillämpning i\r\nfråga om Irak och Kuwait av lagen (1971:176) om\r\nvissa internationella sanktioner:</pre><pre>1990/91:U3 av PerGahrton m.fl. (mp)</pre><pre>1990/91:U4 av Bengt Hurtig (v)</pre><pre></pre><pre></pre><pre>32 § Anmälan om frågor</pre><pre>Anmäldes att följande framställts</pre><pre>den 13 november</pre><pre>1990/91:182 av Eva Goe s (mp) till\r\nkommunikationsministern om bron över Södertälje\r\nkanal:</pre><pre>Broförbindelsen på E 4 över Södertälje kanal\r\nbestår av två broar. Den av broarna som ligger\r\nnedströms havererade den 13 maj 1990. Den\r\nersattes med en provisorisk fast bro, som starkt\r\nbegränsar den segelfria höjden i kanalen. Sjöfarten\r\nblir därför nödgad att ta en omväg på ca 10 mil.\r\nSjöfartsverket har påtalat denna olägenhet för\r\nvägverket och vill ha en snabb hantering och\r\nlösning av ärendet.</pre><pre>Ännu har inget skett. Om vägverket tror att den\r\nbro som finns i dag är tillräcklig, är detta en felaktig\r\nbedömning: sjöfartsintressena lider i dag skada och\r\nkommer att skadas i framtiden om inte bron\r\nåterställs, dvs. en bro med en segelhöjd på 42 meter\r\ni öppet läge.</pre><pre>Ur miljö-, energi- och resurssynpunkt måste\r\nsjöfarten prioriteras före biltrafiken, och arbetet\r\nmed att bygga en ny bro måste påbörjas omgående.</pre><pre>Min fråga till kommunikationsministern är:</pre><pre>Har otillräckliga resurser avsatts för att snabbt\r\nersätta den havererade bron med en ny enligt ovan?</pre><pre>1990/91:183 av Gunnar Björk (c) till\r\nsocialministern om härbärgen för socialt utslagna:</pre><pre>Sedan socialdemokraterna övertog\r\nregeringsmakten 1982 har inkomst- och\r\nförmögenhetsskillnaderna i Sverige ökat. Antalet\r\nhem- och bostadslösa, s.k. uteliggare, har ökat\r\ndramatiskt. Ett forskningsprojekt i Karolinska\r\ninstitutets regi uppskattade 1988 antalet hem- och\r\nbostadslösa enbart i Stockholm till 4 000--5 000\r\npersoner.</pre><pre>Bidragen och antalet bidragsberoende kommer att\r\nöka till följd av skattereformen. Samtidigt medför\r\nden försvagade konjunkturen ökad arbetslöshet,\r\nvilket också det riskerar att öka bidragsberoendet\r\noch antalet hem- och bostadslösa.</pre><pre>Situationen och den utveckling som är på väg är\r\ndjupt beklaglig. Om Sverige gör anspråk på att vara\r\nett välfärdssamhälle får det inte acceptera att\r\nsocialt utslagna tvingas söka sitt nattkvarter i\r\ntrappuppgångar och kulvertar. Regeringen har dess\r\nvärre inte med kraft tagit itu med problemen.</pre><pre>Jag vill med anledning av ovanstående rikta\r\nföljande fråga till socialministern:</pre><pre>Vad avser statsrådet att föreslå riksdagen för\r\nåtgärder för att tillgodose behovet av härbärgen för\r\nsocialt utslagna?</pre><pre>1990/91:184 av Allan Ekström (m) till\r\ncivilministern om polisbemanningen på Lidingö:</pre><pre>Polisstationen på Lidingö hålls sedan två veckor\r\nstängd under natten.</pre><pre>Vad avser statsrådet att göra för att tillförsäkra\r\nLidingöborna ett tillfredsställande rättsskydd även\r\nnattetid?</pre><pre>33 § Kammaren åtskildes kl. 19.29.</pre><pre>Förhandlingarna leddes</pre><pre>av talmannen från sammanträdets början t.o.m.\r\najourneringen kl 16.39 och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}