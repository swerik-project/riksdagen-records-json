{"dokumentstatus":{"dokument":{"hangar_id":"2349385","dok_id":"GH09120","rm":"1993/94","beteckning":"120","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"120","slutnummer":"0","datum":"1994-06-08 00:00:00","systemdatum":"2005-10-27 13:43:54","publicerad":"1994-06-08 00:00:00","titel":"Riksdagens snabbprotokoll 1993/94:120 Onsdagen den 8 juni","subtitel":null,"status":null,"htmlformat":null,"relaterat_id":null,"source":"webbnav","sourceid":"{46CC6476-2071-407C-A6D8-E7DA98054641}","dokument_url_text":"http://data.riksdagen.se/dokument/GH09120/text","dokument_url_html":"http://data.riksdagen.se/dokument/GH09120","dokumentstatus_url_xml":"http://data.riksdagen.se/dokumentstatus/GH09120","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:120</div>\r\n<div class=\"sidhuvud_datum\">Onsdagen den 8 juni</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 2 juni.</pre><pre>2 §  Avsägelse</pre><pre>Talmannen meddelade att Ian Wachtmeister (nyd)\r\nanhållit om att fr.o.m. den 11 juni bli entledigad\r\nfrån uppdraget som ledamot av riksdagen.</pre><pre>Kammaren biföll denna avsägelse.</pre><pre>3 §  Anmälan om ny ordförande i\r\nutrikesutskottet</pre><pre>Talmannen meddelade att utrikesutskottet den 7\r\njuni utsett Karl-Göran Biörsmark (fp) till ny\r\nordförande efter Daniel Tarschys.</pre><pre>4 §  Meddelande om kompletteringsval till vissa\r\nutskott, m.m.</pre><pre>Talmannen meddelade att på grund av\r\nuppkommande vakanser hade</pre><pre>dels Folkpartiet liberalernas riksdagsgrupp fr.o.m.\r\nden 20 juni anmält Håkan Holmberg som ledamot\r\ni utrikesutskottet och Lars Leijonborg som ledamot\r\ni utrikesnämnden, båda efter Daniel Tarschys,\r\nCharlotte Branting som suppleant i utrikesutskottet\r\noch i utrikesnämnden efter Håkan Holmberg\r\nrespektive Lars Leijonborg samt Håkan Holmberg\r\nsom suppleant i Europarådets svenska delegation\r\nefter Pär Granstedt,</pre><pre>dels Centerns riksdagsgrupp fr.o.m. den 20 juni\r\nanmält Pär Granstedt som ledamot i Europarådets\r\nsvenska delegation efter Daniel Tarschys.</pre><pre>Talmannen förklarade fr.o.m. den 20 juni valda till</pre><pre>ledamot i utrikesutskottet</pre><pre>Håkan Holmberg (fp)</pre><pre>ledamot i utrikesnämnden</pre><pre>Lars Leijonborg (fp)</pre><pre>ledamot i Europarådets svenska delegation</pre><pre>Pär Granstedt (c)</pre><pre>suppleant i utrikesutskottet och i utrikesnämnden</pre><pre>Charlotte Branting (fp)</pre><pre>suppleant i Europarådets svenska delegation</pre><pre>Håkan Holmberg (fp)</pre><pre>5 §  Meddelande om riksmötets sista dag</pre><pre>Beträffande riksmötets sista dag, lördagen den 11\r\njuni, meddelade talmannen följande:</pre><pre>Den avslutande partiledardebatten som skulle\r\nbörja kl. 9.00 beräknades till ca fem timmar.\r\nEftersom antalet repliker inte kunde förutsägas var\r\nden totala debattiden något osäker.</pre><pre>Efter debatten skulle sammanträdet ajourneras\r\n20 -- 30 minuter.</pre><pre>Regeringen har förutskickat att det kunde bli\r\naktuellt med information om Öresundsbron. Den\r\nskulle i så fall följa efter ajourneringen.\r\nInformation tillsammans med kompletterande\r\nfrågor beräknades till ca 45 minuter.</pre><pre>Om information lämnades skulle sammanträdet\r\ndärefter ajourneras 5 -- 10 minuter. Efter\r\najourneringen, ca kl. 15.30, skulle avslutningen av\r\nvalperiodens sista riksmöte äga rum. Den\r\nberäknades till ca 1 timmme och 15 minuter.</pre><pre>6 §  Förnyad bordläggning</pre><pre>Föredrogs men bordlades åter</pre><pre>Arbetsmarknadsutskottets betänkande\r\n1993/94:AU19</pre><pre>7 §  Beslut rörande utskottsbetänkanden som\r\nslutdebatterats den 7  juni</pre><pre>KU50 Folkomröstning om EU-medlemskap</pre><pre>Mom. 2 (formuleringen av svarsalternativen,\r\nm.m.)</pre><pre>1. utskottet</pre><pre>2. res. 1 (s)</pre><pre>Votering:</pre><pre>290 för utskottet</pre><pre>23 för res. 1</pre><pre>5 avstod</pre><pre>31 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>116 s, 75 m, 26 fp, 27 c, 24 kds, 21 nyd, 1 -</pre><pre>För res. 1:</pre><pre>6 s, 1 m, 1 fp, 1 c, 1 kds, 12 v, 1 -</pre><pre>Avstod:</pre><pre>5 s</pre><pre>Frånvarande:</pre><pre>11 s, 4 m, 6 fp, 3 c, 1 kds, 2 nyd, 2 v, 2 -</pre><pre>Mom. 6 (bindande deklaration)</pre><pre>1. utskottet</pre><pre>2. res. 2 (s)</pre><pre>Votering:</pre><pre>289 för utskottet</pre><pre>24 för res. 2</pre><pre>4 avstod</pre><pre>32 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>117 s, 75 m, 25 fp, 26 c, 24 kds, 21 nyd, 1 -</pre><pre>För res. 2:</pre><pre>8 s, 1 m, 1 fp, 1 c, 12 v, 1 -</pre><pre>Avstod:</pre><pre>2 s, 1 fp, 1 kds</pre><pre>Frånvarande:</pre><pre>11 s, 4 m, 6 fp, 4 c, 1 kds, 2 nyd, 2 v, 2 -</pre><pre>Mom. 12 (öppen redovisning av finansieringen)</pre><pre>1. utskottet</pre><pre>2. res. 3 (s)</pre><pre>Votering:</pre><pre>291 för utskottet</pre><pre>23 för res. 3</pre><pre>3 avstod</pre><pre>32 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>118 s, 75 m, 26 fp, 26 c, 24 kds, 21 nyd, 1 -</pre><pre>För res. 3:</pre><pre>6 s, 1 m, 1 fp, 2 c, 12 v, 1 -</pre><pre>Avstod:</pre><pre>2 s, 1 kds</pre><pre>Frånvarande:</pre><pre>12 s, 4 m, 6 fp, 3 c, 1 kds, 2 nyd, 2 v, 2 -</pre><pre>Övriga moment</pre><pre>Kammaren biföll utskottets hemställan.</pre><pre>JuU31 Bostadsdomstolen</pre><pre>Mom. 1 (den framtida organisationen)</pre><pre>1. utskottet</pre><pre>2. res. 1 (s)</pre><pre>Votering:</pre><pre>179 för utskottet</pre><pre>139 för res. 1</pre><pre>31 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>1 s, 76 m, 26 fp, 29 c, 25 kds, 21 nyd, 1 -</pre><pre>För res. 1:</pre><pre>126 s, 12 v, 1 -</pre><pre>Frånvarande:</pre><pre>11 s, 4 m, 7 fp, 2 c, 1 kds, 2 nyd, 2 v, 2 -</pre><pre>Mom. 2 (tidpunkt för upphörande av\r\nBostadsdomstolen)</pre><pre>1. utskottet</pre><pre>2. res. 2 (s)</pre><pre>Votering:</pre><pre>176 för utskottet</pre><pre>141 för res. 2</pre><pre>32 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>76 m, 25 fp, 29 c, 24 kds, 21 nyd, 1 -</pre><pre>För res. 2:</pre><pre>127 s, 1 fp, 12 v, 1 -</pre><pre>Frånvarande:</pre><pre>11 s, 4 m, 7 fp, 2 c, 2 kds, 2 nyd, 2 v, 2 -</pre><pre>Mom. 3</pre><pre>Kammaren biföll utskottets hemställan.</pre><pre>JuU33 Kompletteringspropositionen 1993/94:150\r\nSlutlig reglering av statsbudgeten för budgetåret\r\n1994/95, m.m.</pre><pre>Mom. 2 (garantipension för administrativ personal)</pre><pre>1. utskottet</pre><pre>2. res. 1 (s)</pre><pre>Votering:</pre><pre>177 för utskottet</pre><pre>140 för res. 1</pre><pre>1 avstod</pre><pre>31 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>76 m, 27 fp, 29 c, 24 kds, 20 nyd, 1 -</pre><pre>För res. 1:</pre><pre>127 s, 12 v, 1 -</pre><pre>Avstod:</pre><pre>1 kds</pre><pre>Frånvarande:</pre><pre>11 s, 4 m, 6 fp, 2 c, 1 kds, 3 nyd, 2 v, 2 -</pre><pre>Övriga moment</pre><pre>Kammaren biföll utskottets hemställan.</pre><pre>JuU34 Uppskov med behandlingen av vissa\r\närenden</pre><pre>Kammaren biföll utskottets hemställan.</pre><pre>UU27 Uppskov med behandlingen av vissa\r\närenden</pre><pre>Kammaren biföll utskottets hemställan.</pre><pre>TU35 En effektivare fordonskontroll</pre><pre>Mom. 1 (förslagen rörande kontrollbesiktningen)</pre><pre>1. utskottet</pre><pre>2. res. 1 (s)</pre><pre>Votering:</pre><pre>179 för utskottet</pre><pre>140 för res. 1</pre><pre>30 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>76 m, 27 fp, 29 c, 25 kds, 21 nyd, 1 -</pre><pre>För res. 1:</pre><pre>127 s, 12 v, 1 -</pre><pre>Frånvarande:</pre><pre>11 s, 4 m, 6 fp, 2 c, 1 kds, 2 nyd, 2 v, 2 -</pre><pre>Mom. 3 (förslagen rörande övriga\r\nfordonskontroller)</pre><pre>1. utskottet</pre><pre>2. res. 2 (s)</pre><pre>Votering:</pre><pre>179 för utskottet</pre><pre>140 för res. 2</pre><pre>30 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>76 m, 27 fp, 29 c, 25 kds, 21 nyd, 1 -</pre><pre>För res. 2:</pre><pre>127 s, 12 v, 1 -</pre><pre>Frånvarande:</pre><pre>11 s, 4 m, 6 fp, 2 c, 1 kds, 2 nyd, 2 v, 2 -</pre><pre>Övriga moment</pre><pre>Kammaren biföll utskottets hemställan.</pre><pre>TU30 Investeringsplaner för infrastrukturen</pre><pre>Mom. 1 (investeringsplaneringen)</pre><pre>1. utskottet</pre><pre>2. res. 1 (s)</pre><pre>3. men. (v).</pre><pre>Förberedande votering:</pre><pre>131 för res. 1</pre><pre>14 för men.</pre><pre>174 avstod</pre><pre>30 frånvarande</pre><pre>Kammaren biträdde res. 1</pre><pre>Huvudvotering:</pre><pre>179 för utskottet</pre><pre>140 för res. 1</pre><pre>30 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>76 m, 27 fp, 29 c, 25 kds, 21 nyd, 1 -</pre><pre>För res. 1:</pre><pre>127 s, 12 v, 1 -</pre><pre>Frånvarande:</pre><pre>11 s, 4 m, 6 fp, 2 c, 1 kds, 2 nyd, 2 v, 2 -</pre><pre>Mom. 8 (länstrafikanläggningar)</pre><pre>1. utskottet</pre><pre>2. res. 3 (s)</pre><pre>Votering:</pre><pre>177 för utskottet</pre><pre>140 för res. 3</pre><pre>32 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>76 m, 26 fp, 29 c, 25 kds, 20 nyd, 1 -</pre><pre>För res. 3:</pre><pre>127 s, 12 v, 1 -</pre><pre>Frånvarande:</pre><pre>11 s, 4 m, 7 fp, 2 c, 1 kds, 3 nyd, 2 v, 2 -</pre><pre>Övriga moment</pre><pre>Kammaren biföll utskottets hemställan.</pre><pre>TU34 Överenskommelse om investeringar i\r\ntrafikens infrastruktur i Göteborgsregionen</pre><pre>Mom. 1 (Överenskommelse om investeringar i\r\ntrafikens infrastruktur i Göteborgsregionen)</pre><pre>1. utskottet</pre><pre>3. men. (v)</pre><pre>Votering:</pre><pre>282 för utskottet</pre><pre>13 för men.</pre><pre>24 avstod</pre><pre>30 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>126 s, 76 m, 24 fp, 29 c, 25 kds, 1 nyd, 1 -</pre><pre>För men.:</pre><pre>12 v, 1 -</pre><pre>Avstod:</pre><pre>1 s, 3 fp, 20 nyd</pre><pre>Frånvarande:</pre><pre>11 s, 4 m, 6 fp, 2 c, 1 kds, 2 nyd, 2 v, 2 -</pre><pre>TU36 Godkännande av grundläggande principer\r\nför avtal rörande Arlandabanan</pre><pre>Mom. 1 (avslag på propositionen m.m.)</pre><pre>1. utskottet</pre><pre>2. res. (s)</pre><pre>Votering:</pre><pre>176 för utskottet</pre><pre>141 för res.</pre><pre>2 avstod</pre><pre>30 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>76 m, 25 fp, 29 c, 25 kds, 20 nyd, 1 -</pre><pre>För res.:</pre><pre>127 s, 1 nyd, 12 v, 1 -</pre><pre>Avstod:</pre><pre>2 fp</pre><pre>Frånvarande:</pre><pre>11 s, 4 m, 6 fp, 2 c, 1 kds, 2 nyd, 2 v, 2 -</pre><pre>TU38 Kompletteringspropositionen inom\r\ntrafikutskottets beredningsområde</pre><pre>Kammaren biföll utskottets hemställan.</pre><pre>TU39 Uppskov med behandlingen av vissa ärenden</pre><pre>Kammaren biföll utskottets hemställan.</pre><pre>SfU25 Vissa studiestödsfrågor</pre><pre>Mom. 4 (studiebidrag i förhållande till prestation)</pre><pre>1. utskottet</pre><pre>2. res. 1 (m, fp, c, kds)</pre><pre>Votering:</pre><pre>154 för utskottet</pre><pre>165 för res. 1</pre><pre>Kammaren biföll res. 1.</pre><pre>Partivis fördelning av rösterna:</pre><pre>För utskottet:</pre><pre>126 s, 1 m, 1 fp, 13 nyd, 12 v, 1 -</pre><pre>För res. 1:</pre><pre>1 s, 75 m, 26 fp, 29 c, 25 kds, 8 nyd, 1 -</pre><pre>Frånvarande:</pre><pre>11 s, 4 m, 6 fp, 2 c, 1 kds, 2 nyd, 2 v, 2 -</pre><pre>Mom. 5 (deltidsstudier i komvux)</pre><pre>1. utskottet</pre><pre>2. res. 2 (m, fp, c, kds)</pre><pre>Votering:</pre><pre>150 för utskottet</pre><pre>168 för res. 2</pre><pre>31 frånvarande</pre><pre>Kammaren biföll res. 2.</pre><pre>Partivis fördelning av rösterna:</pre><pre>För utskottet:</pre><pre>126 s, 1 fp, 10 nyd, 12 v, 1 -</pre><pre>För res. 2:</pre><pre>76 m, 26 fp, 29 c, 25 kds, 11 nyd, 1 -</pre><pre>Frånvarande:</pre><pre>12 s, 4 m, 6 fp, 2 c, 1 kds, 2 nyd, 2 v, 2 -</pre><pre>Mom. 7 (återbetalningssystemet)</pre><pre>1. utskottet</pre><pre>2. res. 3 (m, fp, c, kds)</pre><pre>Votering:</pre><pre>151 för utskottet</pre><pre>167 för res. 3</pre><pre>1 avstod</pre><pre>30 frånvarande</pre><pre>Kammaren biföll res. 3.</pre><pre>Partivis fördelning av rösterna:</pre><pre>För utskottet:</pre><pre>127 s, 2 c, 9 nyd, 12 v, 1 -</pre><pre>För res. 3:</pre><pre>76 m, 27 fp, 27 c, 25 kds, 11 nyd, 1 -</pre><pre>Avstod:</pre><pre>1 nyd</pre><pre>Frånvarande:</pre><pre>11 s, 4 m, 6 fp, 2 c, 1 kds, 2 nyd, 2 v, 2 -</pre><pre>Mom. 8 (studiebidragets nivå)</pre><pre>1. utskottet</pre><pre>2. res. 4 (m, fp, c, kds)</pre><pre>Votering:</pre><pre>148 för utskottet</pre><pre>169 för res. 4</pre><pre>1 avstod</pre><pre>31 frånvarande</pre><pre>Kammaren biföll res. 4.</pre><pre>Partivis fördelning av rösterna:</pre><pre>För utskottet:</pre><pre>127 s, 8 nyd, 12 v, 1 -</pre><pre>För res. 4:</pre><pre>76 m, 27 fp, 29 c, 25 kds, 11 nyd, 1 -</pre><pre>Avstod:</pre><pre>1 nyd</pre><pre>Frånvarande:</pre><pre>11 s, 4 m, 6 fp, 2 c, 1 kds, 3 nyd, 2 v, 2 -</pre><pre>Mom. 9 (lagförslagen)</pre><pre>Kammaren biföll res. 5 (m, fp, c, kds).</pre><pre>Övriga moment</pre><pre>Kammaren biföll utskottets hemställan.</pre><pre>8 §  Reformering av det allmänna\r\npensionssystemet och delpensionsförsäkringen</pre><pre>Föredrogs</pre><pre>socialförsäkringsutskottets betänkanden</pre><pre>1993/94:SfU24 Reformering av det allmänna\r\npensionssystemet (prop. 1993/94:250 delvis) och</pre><pre>1993/94:SfU26 Delpensionsförsäkringen (prop.\r\n1993/94:150 delvis).</pre><pre>Talmannen meddelade att\r\nsocialförsäkringsutskottets betänkanden SfU24 och\r\nSfU26 skulle debatteras gemensamt.</pre><pre>Kammaren biföll talmannens förslag att dessa\r\närenden skulle avgöras efter endast en\r\nbordläggning.</pre><pre>Anf. 1  LEIF BERGDAHL (nyd):</pre><pre>Fru talman! Jag börjar med att tala om de allmänna\r\npensionerna och går sedan över till delpensionen.\r\nJag kommer endast att ta upp några aspekter som\r\ninte så många andra har tagit upp i denna gigantiska\r\nflod av information. Jag skulle vilja anspela på vad\r\nFriedrich von Schiller sagt, ''es äckelt mir'', och\r\nsäga att allt detta bläcksudd äcklar mig.</pre><pre>Man anser att vårt nuvarande ATP-system befinner\r\nsig i en djup kris. Är det sant? Mitt svar är nej. Om\r\ndet är något som inte befinner sig i en kris i detta\r\nkrisens Sverige i dag är det vårt ATP-system. Vid\r\nen årlig BNP-tillväxt på 1,5 %, just det som\r\nPensionsberedningen har räknat med, kommer\r\nAP-fonderna att behöva tas i anspråk först omkring\r\n2010.</pre><pre>Hittills har man endast tagit en del av avkastningen.\r\nAP-fonderna växer hela tiden. Om man efter 2010\r\nskulle behöva börja tömma fonderna räcker de i\r\nminst drygt 10 år, dvs. till omkring 2025. Det är\r\nnaturligtvis svårt att göra exakta beräkningar. Jag\r\nhar haft hjälp av en mycket framstående\r\nförsäkringsmatematiker när jag har gjort dessa\r\nberäkningar. Efter 2025 måste\r\nkompensationsgraden sänkas. Vi kommer ändå att\r\nefter internationella förhållanden ha ett mycket\r\ngott pensionsskydd i minst 20 år till, dvs. till ungefär\r\n2045.</pre><pre>Alternativt kan man sänka kompensationsgraden\r\nredan tidigare. Man kan sänka den på olika sätt.\r\nMan kan t.ex. kompensera upp till 5,5 basbelopp\r\noch få mera av en grundpensionskaraktär. Det finns\r\nmöjlighet att med smärre modifieringar få ATP-\r\nsystemet att fungera väldigt bra i mycket lång tid\r\nframöver.</pre><pre>När detta pensionsbeslut fattades var\r\nregeringspartierna och Socialdemokraterna\r\növerens. En signal skulle gå till marknaden.\r\nUtlandet skulle på en gång reagera positivt på detta\r\noerhört viktiga beslut enligt mångas mening i\r\nSverige. Jag trodde inte ett dugg på detta, och\r\ndenna signal kom aldrig. Jag skulle gissa att det inte\r\nheller kommer någon signal efter dagens beslut i\r\nkammaren. Det nya pensionssystemet uppfattas\r\ninte av marknaden såsom radikalt positivt för\r\nSveriges ekonomiska framtid.</pre><pre>Att som Pensionsarbetsgruppen gör blanda ihop\r\ndet gamla ATP-systemet med ett nytt system anser\r\njag kommer att förorsaka mycket stora problem.\r\nStora grupper av befolkningen kommer att känna\r\nsig orättvist behandlade. Människorna blir vilse och\r\nfår ännu mindre tilltro till politikerna osv.\r\nMotsättningar som inte finns kommer att byggas\r\nupp. Detta är redan på gång. Kvinnor ställs mot\r\nmän. Akademiker ställs mot arbetare. Unga ställs\r\nmot gamla, och egna företagare ställs mot\r\nanställda. Så kommer det att bli framöver.</pre><pre>En sak som kommer att inträffa och som man kan\r\nvara 100-procentigt säker på är att antalet artiklar,\r\nskrifter och böcker om detta kommer att öka\r\nofantligt under den närmaste tioårsperioden. Det\r\nhade varit mycket bättre om man i stället hade\r\nbehållit ATP-systemet och justerat det med en\r\neventuell sänkning av kompensationsgraden och då\r\ntagit hänsyn till vad vi har råd med i detta land med\r\nhänsyn till BNP:s utveckling osv. Man skulle ha\r\nkompletterat med generösare regler för avdrag för\r\nprivata pensionsförsäkringar, dvs. man skulle få dra\r\nav för make, maka och sambo. Motioner har väckts\r\npå detta område. Ingen nämnd och ingen glömd.</pre><pre>Om man vill införa ett nytt pensionssystem -- vilket\r\njag alltså inte tycker vore bra -- borde man ha gjort\r\nvissa viktiga förändringar. Dessa förändringar har\r\nvi skrivit motioner om och reserverat oss för i\r\nPensionsarbetsgruppen, där jag satt med. En viktig\r\nförändring vore att man hade en betydligt större\r\npremiereservdel än som finns i det nya förslaget.\r\nHur stor denna premiereservdel skulle ha blivit vet\r\ningen. Hade man enbart ett premiereservsystem,\r\nskulle i stort sett hela Sverige ha ägts av\r\npensionsfonder i framtiden. Vi anser att man borde\r\nha ett dubbelt så stort premiereservsystem som det\r\nför närvarande föreslagna.</pre><pre>En annan viktig aspekt är att det nya\r\npensionssystemet borde ha mer av\r\ngrundpensinskaraktär. Man skulle inte kompensera\r\nupp till 7,5 basbelopp, utan man skulle gå upp till\r\n5,5 basbelopp. Sedan skulle var och en själv få\r\nordna den återstående delen genom privata\r\nförsäkringar eller eventuellt av arbetsgivaren\r\nbetalda försäkringar.</pre><pre>Den viktigaste punkten i vår reservation är\r\nemellertid inte detta utan förslaget om att man efter\r\n60 års ålder inte längre skulle ha rätt till\r\nförtidspension annat än i sällsynta undantagsfall.\r\nEfter 60 år skulle man vara hänvisad till förtida\r\nuttag av ålderspension. Jag förutsätter att den nya\r\nregeringen -- som jag starkt misstänker kommer att\r\nbli socialdemokratisk -- skall allvarligt överväga\r\ndetta. LO har ju liknande åsikter. Här skulle man\r\npå ett enkelt sätt skapa rättvisa och samtidigt spara\r\npengar.</pre><pre>Jag yrkar avslag på propositionen samt bifall till vår\r\nreservation under mom. 1, 2, 3, 7, 18 och 20 i\r\nsocialförsäkringsutskottets hemställan i\r\nbetänkande 24.</pre><pre>I delpensionsbetänkandet ingår såsom bilaga 3 ett\r\narbete från Sociologiska institutionen vid Umeå\r\nuniversitet med titeln Varför ökar antalet\r\nförtidspensionärer? Man kommer i detta arbete\r\nfram till ganska märkliga slutsatser. De går stick i\r\nstäv med en artikel i Veckans Affärer den 13 maj\r\n1994. Där har man studerat ett arbete från\r\nSocialstyrelsen, som heter Socialrapport 1994.\r\nUppgifterna är tydligen kontrollerade av Statistiska\r\nCentralbyrån. Av det arbete som Veckans Affärer\r\nciterar framgår att antalet invandrade\r\nförtidspensionärer under åren 1975--1992 ökade\r\nfrån 4 % till 10 %. Samtidigt har den svenska\r\nandelen legat konstant på 4 %.</pre><pre>Problemet med förtidspensionens ökning är\r\nhuvudsakligen ett invandrarproblem. Genom den\r\nmassiva invandringen kommer även\r\npensionssystemet på sikt att påverkas mycket\r\nkraftigt. Jag försökte ta upp dessa aspekter i\r\nPensionsarbetsgruppen. Man tittade litet försynt på\r\ndem och avfärdade dem sedan. Synpunkterna\r\nframfördes ju från Ny demokrati, och då var det\r\ninte lämpligt att reagera. Det är inte fråga om\r\ninvandrarfientlighet, men invandringen kommer\r\natt påverka pensionssystemet och det problemet\r\nmåste man förr eller senare tackla.</pre><pre>Därefter vill jag gå in på delpensionsfrågans\r\nbehandling våren 1993. Tyvärr kan jag inte\r\nmedverka till att rädda denna pension en tredje\r\ngång. Jag vill att påståendet att vi i\r\nsocialförsäkringsutskottet har brutit en\r\növerenskommelse belyses ytterligare en gång och\r\nsedan läggs till handlingarna för framtida\r\nforskning.</pre><pre>Vi beställde en utredning efter anklagelserna om\r\natt vi hade brutit överenskommelsen. Vi anlitade\r\nen mycket aktad jurist, nämligen Lars Foyer från\r\nkonstitutionsutskottet, som mycket noggrant gick\r\nigenom ärendet. Efter mycket noggranna förhör\r\nsom tog en dryg månad i anspråk avlämnade han en\r\ntolvsidig rapport, som kommer att deponeras i\r\nRiksdagsbiblioteket för framtida forskning.\r\nSlutsatsen i Lars Foyers rapport löd:</pre><pre>''Någon formell överenskommelse i\r\ndelpensionsfrågan som kan åberopas mot Ny\r\ndemokrati har inte träffats. -- -- -- Det inträffade är\r\nalltså uttryck för en kulturkrock: traditionell\r\nriksdagsverksamhet med tyngdpunkt i\r\nutskottsarbetet kontra ett hittills ovanligt, mera\r\ndemonstrativt agerande med tyngdpunkt i\r\nkammarbehandlingen.''</pre><pre>Slutligen tackar jag fru talmannen för visad\r\nfördragsamhet med vissa av vårt partis yttringar.\r\nJag kommer särskilt ihåg hur väl talmannen höll\r\nbalansen, när vår på den tiden vördade partiledare\r\nuppträdde i denna talarstol iklädd kilt. Jag önskar\r\nfru talmannen en god sommar!</pre><pre>Anf. 2  BERITH ERIKSSON (v):</pre><pre>Fru talman! Eftersom detta är min sista större\r\ndebatt här i kammaren, vill jag inleda med att säga\r\natt jag naturligtvis har många positiva minnen från\r\nmina riksdagsår -- då även från\r\nsocialförsäkringsutskottet. Jag vill främst nämna\r\ndet goda arbetsklimatet. Men vad jag också\r\nkommer att minnas av framför allt det senaste\r\nriksdagsåret är de många dåligt beredda förslag\r\nsom har kommit till socialförsäkringsutskottet.\r\nUtskottet har ständigt fått komplettera. Utskottet\r\nhar fått göra omskrivningar, förtydliganden och\r\nbordläggningar. Vi har fått lov att skaffa egna\r\nunderlag och ibland snicka till egna lösningar. Här\r\nvill jag passa på att uttala min djupa respekt för\r\nutskottskansliets stora kompetens.</pre><pre>Det som är otillfredsställande med en sådan\r\narbetsordning är att somliga förslag inte leder till\r\nresultat. Det var förmodligen därför som det inte\r\nblev någon ny tandvårdsförsäkring. Det har\r\nresulterat i konstigheter, som man senare har\r\nförsökt att eliminera verkningarna av, t.ex.\r\nreduceringen av sjukförsäkringen för långtidssjuka\r\noch olägenheterna med att kunna delta i ideell\r\nverksamhet för förtidspensionärer.</pre><pre>Även det framtida pensionssystem som vi skall\r\ndiskutera här i dag är otillfredsställande\r\nofullständigt enligt vår mening. Förslaget är dåligt\r\nberett och jag tror inte att framtidens\r\npensionssystem kommer att se ut som det som nu\r\nskissas i betänkandet. Det blir förmodligen inte\r\ntillräckligt med de tre nya utredningar som man nu\r\nplanerar att tillsätta. När det dyker upp nya\r\nproblem och svårigheter kommer ytterligare\r\növersyn att behövas.</pre><pre>Egenavgifterna, som var en hörnpelare i\r\növerenskommelsen mellan Socialdemokraterna\r\noch de borgerliga partierna i utredningen, sade\r\nVänsterpartiet blankt nej till, eftersom procentuellt\r\nsett höga avgifter får mycket negativa\r\nmarginaleffekter för människor med små\r\ninkomster. Egenavgifterna är enligt olika\r\nuttalanden från Ingvar Carlsson inte längre\r\naktuella, utan de skall tas ut som\r\narbetsgivaravgifter. Det här är en av\r\nVänsterpartiets ståndpunkter.</pre><pre>Socialdemokraternas talesman i ekonomifrågor,\r\nGöran Persson, har samma synsätt. Därtill håller\r\nhan med oss om att förslaget är dåligt utrett. Det\r\nnågot märkliga i det här sammanhanget är att\r\nGöran Persson, enligt en artikel i Svenska\r\nDagbladet, ändå vill ha kvar en egenavgift på 5 %.\r\nDet vore bra om herrarna kunde bestämma sig.</pre><pre>Jag har läst en annan socialdemokrats debattbok,\r\nRädda välfärden, av Kjell-Olof Feldt. Där håller\r\nKjell-Olof Feldt med oss om de oönskade\r\nmarginaleffekterna. I boken påtalas också det\r\norättvisa i att övergå från arbetsgivaravgifter till\r\navdragsgilla egenavgifter. Det är en åtgärd som har\r\nen omvänd fördelningseffekt som innebär en\r\nförmån för rika höginkomsttagare. Det leder i sin\r\ntur till att kommunernas och landstingens ekonomi\r\ndräneras.</pre><pre>En del hävdar att Kjell-Olof Feldt har fel, att det är\r\nett nollsummespel, men någon effekt har väl ändå\r\navdragsgilla avgifter på ekonomin? Det är dessa\r\navgifter som Vänsterpartiet anser borde utredas\r\ninnan ett principbeslut fattas. Avdragsgilla avgifter\r\ni exempelvis socialförsäkringen drabbar ju\r\nkommunerna. Det är ganska självklart, eftersom\r\nkommunerna då får mindre pengar.</pre><pre>De som förordar egenavgifter gör det av två skäl.\r\nDe ser dels egenavgifterna som ett led i\r\nsystemskiftet -- man skall själv sköta sina\r\nförsäkringar -- dels pekar de som förordar\r\negenavgifter på pedagogiska skäl -- man skall se vad\r\nman betalar för. Den första delen av\r\nargumentationen, den för systemskiftet, är\r\nVänsterpartiet klar motståndare till. När det gäller\r\ndet andra argumentet, att man skall se vart\r\npengarna går, anser vi, liksom många andra, att\r\navrapporteringen säkert kan göras på annat sätt.\r\nDet skriver man också i betänkandet.</pre><pre>Även i utskottet har vi tagit upp avgiftsväxlingen\r\noch skatteproblematiken som blir en följd av den.\r\nUtskottet pekar på att saken måste ses över. Det är\r\nväl bra. Men det räcker inte att fatta beslut om att\r\ndet skall finnas en skatteväxling om man inte\r\nlämnar tillräckliga öppningar för att det skulle\r\nkunna göras annorlunda.</pre><pre>Vänsterpartiet anser att det förslag som vi nu skall\r\ndebattera om och ta ställning till är mer\r\nbyråkratiskt än det pensionssystem som vi redan\r\nhar. Frågan är om man inte drar på sig svårigheter\r\ni stället för att åtgärda brister. Inga försök har heller\r\ngjorts för att behålla det goda i nuvarande system.</pre><pre>Vi tycker som bekant inte heller att det sätt som\r\nregeringen har hastat fram de här besluten på är\r\nvidare demokratiskt. Alla remissinstanser har\r\npåtalat den korta tid som de har haft till sitt\r\nförfogande. De skulle ha behövt mer tid för att göra\r\nbedömningar av konsekvenserna för sina\r\nmedlemmar, exempelvis inom fackförbunden. Jag\r\nanser att hanteringen av förslaget i utskottet, och\r\natt också hasta det igenom vårriksdagen, ger\r\nkritikerna rätt.</pre><pre>Med rätta har utskottet också uttalat sin oro över\r\nde samhällsekonomiska konsekvenser som\r\nregeringens förslag innebär. Vänsterpartiet delar\r\nden oron. Att regeringen och utskottet har fastnat\r\nför livsinkomstprincipen har medfört att det blir ett\r\nsnårigt system, eftersom man då måste kompensera\r\nså många omständigheter under intjänandetiden.\r\nDet gäller i dag studier, vård av barn, militärtjänst\r\noch delad pensionsrätt. Under beredningens gång\r\nkommer det säkert att dyka upp flera\r\nomständigheter som man anser måste\r\nkompenseras. Hur blir det t.ex. med vård av\r\nanhörig?</pre><pre>För vart och ett av de här områdena behövs ett eget\r\nregelsystem. Vänsterpartiets alternativ är i det\r\nfallet avgjort mycket enklare. Vi vill ha ett system\r\nsom bygger på de 30 bästa intjänandeåren. Vi vill\r\nha kvar de fördelningseffekter som det nuvarande\r\nATP-systemet ger. Det skulle vi få på det sättet. Vi\r\nanser att finansieringen skall ske solidariskt och\r\ndelas både mellan generationer och mellan\r\nindivider. Ett sådant system kan vara\r\nförmånsbaserat och knytas till det\r\nsamhällsekonomiska utrymmet. Det kan, liksom\r\ndet nu framlagda förslaget, göras följsamt till\r\nsamhällsekonomin.</pre><pre>Med en 30-årig intjänandetid behövs inte alla\r\nkompensationsregler för olika grupper. Man har\r\ngod tid på sig för att studera, skaffa barn, göra\r\nmilitärtjänst, vara utomlands ett tag eller kanske\r\narbeta utanför Europa någon period. 30\r\nintjänandeår kan ge en bra pension att leva på.\r\nLivet skulle med vårt förslag ''räcka till'' även i\r\npensionshänseende. Dessutom, vilket inte tas upp i\r\nbetänkandet, skulle besparingar kunna göras på\r\nden administrativa sidan. I betänkandet skrivs\r\nväldigt litet om den administrativa delen av det nya\r\npensionssystemet.</pre><pre>Det premiereservsystem som skall införas anser vi\r\nvara enbart av ondo och en del av den nuvarande\r\nregeringens systemskifte. Även ett\r\npremiereservsystem är dyrt att administrera. Det\r\nförsäkringsbolag som skall sköta hanteringen\r\nkommer naturligtvis att göra detta mot skälig\r\nersättning. Troligtvis kommer avgifterna att ligga\r\npå ca 20--25 %. Det kommer då att krävas att man\r\nblir en alert placerare för att inte förlora pengarna\r\ni sin premiereserv, som skall vara en extra trygghet\r\npå gamla dagar.</pre><pre>På detta sätt blir premiereserven en gökunge i en\r\nallmän försäkring. Risken är uppenbar att den kan\r\ntränga ut och ta död på de generella förmånerna i\r\nsystemet. Det är i dag svårt att veta hur stora\r\nskillnader det kommer att medföra i\r\npensionsnivåer, men vi ser en klar risk att goda\r\nplacerare och folk med tur kommer att få högre\r\npension. Man kan då fråga sig om man kan fortsätta\r\natt kalla det här pensionssystemet allmänt.</pre><pre>Bidragsberoendet finns kvar. Regeringen och\r\nutskottet har inte löst problemet för dem som inte\r\nhar någon eller mycket liten inkomst, en grupp som\r\nbara blivit större under den här regeringsperioden.\r\nFör den gruppen ges inget alternativ till\r\nsocialbidrag som försäkring på gamla dagar.\r\nSjälvklart kommer de flesta fattiga år 2010 likaväl\r\nsom nu att vara kvinnor.</pre><pre>Grundpensionen får en så låg nivå att människor\r\nmed liten pension kommer att behöva tillskott i\r\nform av socialbidrag. Det problemet finns bl.a. för\r\nstora grupper av invandrare, något som också\r\nutskottet berör i sitt betänkande. Behovet av\r\nbostadsbidrag för att klara hyran kommer att finnas\r\nkvar för stora pensionsgrupper.</pre><pre>En högre grundpension skulle spara in på både\r\nbostadstillägg och socialbidrag. Enligt vårt förslag\r\nskall basbeloppet höjas med en halv procent. På det\r\nsättet skulle stora grupper räddas från att behöva\r\nefterfråga socialbidrag.</pre><pre>Samtidigt med reformeringen av det allmänna\r\npensionssystemet behandlas i dag förslaget om\r\nförsämring av delpensionen. Också det förslaget\r\nkan ge ett negativt utslag för låginkomsttagare,\r\nframför allt kvinnor. Vi kan i dag bara gissa oss till\r\nhur det blir, eftersom det även på den punkten\r\nråder stora oklarheter om hur en förändring slår.\r\nVad vi vet är att antalet förtidspensionerade har\r\nökat när man vid tidigare tillfällen har förändrat\r\ndelpensionen till det sämre. Vi tycker att det hade\r\nvarit rimligt att den arbetsgrupp som ser över\r\nförtidspensioneringen även hade fått i uppdrag att\r\nutreda och lägga fram förslag till hur möjligheten\r\ntill delpension skulle kunna införlivas i\r\npensionsreformen. Det finns en klar koppling\r\nmellan delpension och förtidspension, och det är\r\ndärför mycket oklart om den nu väntade\r\nbesparingen verkligen blir en besparing i stället för\r\nen övervältring till andra delar av\r\nsocialförsäkringssystemet.</pre><pre>Jag ser att min taletid börjar ta slut, fru talman, och\r\njag vill därför till sist bara göra en reflexion.\r\nRegeringen, som annars är så noga med EU-\r\nanpassningen, har i det här fallet tydligen missat att\r\ngöra sina förslag anpassade till EU. Inte heller har\r\nutskottet i sitt betänkande kommenterat våra\r\nmotionspåpekanden om delad pensionsrätt och\r\nanpassning till Europaunionen.</pre><pre>Fru talman! Jag får senare komma tillbaka i\r\nrepliker. Jag yrkar bifall till vår meningsyttring vid\r\nbetänkandet SfU26. För att spara kammarens tid\r\nyrkar jag i vår meningsyttring vid betänkandet\r\nSfU24 endast bifall till hemställan under mom. 1\r\nbeträffande avslag på propositionen och förslag om\r\nannan inriktning.</pre><pre>Anf. 3  MARGIT GENNSER (m):</pre><pre>Fru talman! ATP-lagstiftningen är i år 35 år\r\ngammal. Pensionsbeslutet togs, som bekant, under\r\nsvår oenighet med en majoritet i riksdagen som\r\nbyggde på en mans nedlagda röst. Då som nu var\r\npensionsbeslutet ett principbeslut. Det slutliga\r\nutformningen skulle regeringen återkomma med\r\nsenare.</pre><pre>Redan 1958 års proposition, som avslogs,\r\nuppvisade stora avvikelser från de Åkessonska och\r\nEckerbergska utredningarna, framför allt vad\r\ngällde intjänandereglerna. 15/30-årsreglerna\r\nintroducerades mycket sent -- efter\r\nfolkomröstningen -- i en pensionsberedning med\r\nmedverkan av bl.a. Otto Nordenskiöld.</pre><pre>När man nu i efterhand läser de två\r\npropositionerna, från 1958 och 1959, slås man av\r\nden totala bristen på analys av de ändrade\r\nintjänandereglerna och av de ekonomiska\r\naspekterna över huvud taget. Det fanns inte mycket\r\nav analyser av ATP-systemets långsiktiga\r\nhållbarhet.</pre><pre>Berith Eriksson framför nu motsvarande kritik mot\r\noss. Jag har jämfört de olika texterna. Man skall\r\ninte berömma sig själv, men vi har i alla försökt att\r\ngöra mer av grundliga analyser. Men det är mycket\r\nsvårt att föra en diskussion när de verkligheter som\r\nvi beskriver är så olika att man knappast tror att\r\nman talar om samma sak.</pre><pre>Varför börjar jag egentligen med en sådan här\r\nhistorisk betraktelse? Den har viss betydelse för\r\nhur vi bedömer dagens förslag. För det första är det\r\nväsentligt när man fattar sådana här långsiktiga\r\nbeslut att man vinnlägger sig om noggranna\r\növerväganden om systemets möjligheter att stå\r\nemot påfrestningar. Sådana överväganden måste vi\r\nockså göra i dag. För det andra är det omöjligt att\r\nfatta långsiktigt hållbara pensionsbeslut utan en\r\nbetydande majoritet i riksdagen. Jag tror att\r\npensionsbeslut i stort sett måste bygga på\r\nkonsensus.</pre><pre>Det har sagts -- och den utsagan höll också på att\r\nflyta in i utredningen -- att ATP-systemets\r\nekonomiska bräcklighet aldrig uppmärksammades\r\nnär beslutet togs. Detta är fel. Mitt parti varnade\r\nfaktiskt för de framtida ekonomiska problemen.\r\nHerr Cassel uppehöll sig i riksdagens\r\npensionsdebatt vid de problem av ekonomisk natur\r\nsom ATP-systemet skulle ge upphov till. Varningar\r\nfanns. Jag säger inte detta för att briljera med mitt\r\npartis klokskap utan därför att jag tror att vi måste\r\nvisa lyhördhet även för kritik. Jag har försökt att\r\nlyssna till de konstruktiva förslag som har framförts\r\ni motioner som behandlats i utskottet.</pre><pre>Med en sådan inställning kan vi ta itu med\r\nsvårigheterna, och jag hoppas att vi i framtiden\r\nalltid skall göra det tidigt och inte på ett sent\r\nstadium. Problemen i dag har fördjupats genom att\r\ninsikten om att allt inte stod rätt till med ATP-\r\nsystemet har tagit lång tid att växa fram, och de som\r\nreserverat sig mot dagens utskottsbetänkande har\r\nännu inte skaffat sig en realistisk bild av nuvarande\r\nATP-systems brister. Jag tycker inte att jag behöver\r\nsäga mer.</pre><pre>ATP-systemet har en inbyggd ekonomisk\r\nbräcklighet. Den har förvärrats genom åren.\r\nFöljande faktorer har bidragit till detta.</pre><pre>Först och främst byggde systemet på hög tillväxt.\r\nMan lovade höga ingångspensioner. Med hög\r\ntillväxt skulle nämligen pensionerna skriva ned sig\r\nsjälva, eftersom de skulle räknas upp enbart med\r\nprisindex. Det var meningen att 80--90-åringar\r\nendast skulle ha 30 % av sin lön under de 15 bästa\r\nåren. Med låg tillväxt blev utvecklingen den\r\nmotsatta.</pre><pre></pre><pre>Den faktiska och formella pensionsåldern\r\nändrades -- 67 år blev 65 år. Men i realiteten är den\r\nfaktiska pensionsåldern i dag 59 år. Det håller inte\r\nekonomiskt. Förtidspensionskostnaderna har\r\nexploderat. Här måste ett mycket stort antal\r\nåtgärder vidtas. Vi blir i genomsnitt mycket äldre\r\noch vi studerar längre. Då krävs det också att vi\r\narbetar något längre upp i åldrarna. Leif Bergdahl\r\nhar tyvärr inget förstått. Det är det enda som jag\r\nkan konstatera efter hans anförande.</pre><pre>När änkepensioneringen i princip avskaffades 1988\r\nansåg jag att förslaget var för långtgående och inte\r\nalls tillräckligt. Vi var tvungna att göra någonting\r\nför att skapa tilltro till en långsiktig, väl genomtänkt\r\noch rättvis omvandling av ATP-systemet. Jag tog\r\nupp några grundprinciper.</pre><pre>För det första att rättsförluster för intjänade\r\npensionsrättigheter skulle undvikas.</pre><pre>För det andra att medborgarna skulle ges\r\nmöjligheter att bygga upp ett eget pensionssystem\r\noch efterlevandeskydd.</pre><pre>För det tredje att förmåner som inte motsvaras av\r\nde från början stipulerade intjänandereglerna\r\navförs från systemet. Det gäller s.k. fripassagerare,\r\ndär motivet ofta var arbetsmarknadsskäl.</pre><pre>För det fjärde att möjligheterna att återföra\r\npensionsåldern till den i ATP-systemet\r\nursprungliga övervägs, allra helst som den\r\ngenomsnittliga livslängden ökar. Givetvis bör\r\nkonstruktionen kunna göras flexibel. Människor är\r\nolika, och det skall man ta hänsyn till.</pre><pre>Vi har bundit oss vid att den formella\r\npensionsåldern skall vara 65 år. Det står i avtalet,\r\noch avtal skall hållas. Jag tror att detta egentligen\r\ninte spelar någon större roll i dag och inte heller i\r\ndet nya systemet. Vi måste se på den faktiska\r\npensionsrätten, och den skall jag återkomma till.</pre><pre>När det först gäller rättsförlusterna i det nya\r\npensionssystemet har det rått enighet över\r\npartigränserna om att vi så långt möjligt skall\r\nminimera rättsförluster. I dagens ekonomiska\r\nsituation är detta inte lätt. Långa övergångstider\r\nleder till tröghet och högre kostnader. Vi har valt en\r\ntjugoårig -- egentligen tjugofemårig -- övergångstid\r\nför åldersgruppen 40--60 år. Personer över 60 år\r\nomfattas enbart av det gamla systemet, och\r\npersoner under 40 år omfattas enbart av det nya\r\nsystemet.</pre><pre>De yngsta generationerna -- personer under 40 år --\r\nfår sina pensionsinsättningar översatta till det nya\r\nsystemet. Vi har vinnlagt oss om att på det mest\r\nkorrekta sättet göra en omräkning från det gamla\r\nsystemet till det nya.</pre><pre>Det finns några -- som jag ser det -- beklagliga\r\nundantag beroende på tekniska problem. Det\r\ngäller de pensionsinsatser som studiebidragen skall\r\nge för universitetsstuderande. Vi har inte mäktat\r\natt hitta någon väg att lösa den frågan. I utskottet\r\nsade vi att vi skall se på frågan en gång till.\r\nDetsamma gäller kompensationen nära\r\npensionstaket.</pre><pre>Rent principiellt anser jag att det inte skall finnas\r\nnågon pensionsrätt för studiebidrag. Den principen\r\när fel. Det är lön som skall ge pension. Yrken som\r\nfordrar långa studier skall ge en god lön, och det\r\ninnebär kompensation för studieåren.</pre><pre>Politik består av kompromisser och av att man skall\r\nse på hur förhållandena är i dag. Lönenivån är\r\nväldigt sammanpressad. Därför är kompromissen\r\ninte särskilt svår att bära för mig. Men jag vill ändå\r\nha detta sagt.</pre><pre>För övergångsgenerationen har vi infört en\r\ntjugondedelsinfasning som leder till en mjuk\r\növergång till det nya systemet. En brist är måhända\r\natt metoden leder till administrationsproblem. Men\r\nde bör kunna klaras. Ytterligare: Det finns en regel\r\nsom gör att ingen skall få sämre pension än han eller\r\nhon skulle ha erhållit 1995 med beaktande av\r\nintjänandeår. Den pesnion som skulle ha gällt med\r\n1995 års regler räknas fram till pensionsdagen och\r\njämförs med den då intjänande pensionen efter de\r\nnya och gamla reglerna sammantaget. Man får det\r\nsom ger det bästa resultatet. På så sätt undviks\r\nretroaktiva effekter.</pre><pre>En annan form -- som jag vill kalla för oäkta\r\nretroaktivitet -- har ofta påtalats i debatten. Den\r\nkan vi inte göra någonting åt. Resonemangen\r\nbrukar lyda så här: Hade jag vetat att\r\npensionssystemet skulle ändras, hade jag aldrig\r\nstuderat. Jag hade aldrig forskarutbildat mig och\r\njag hade aldrig skaffat mig barn, eftersom jag då\r\ngenom mitt val hade gått miste om inkomstår.\r\nArgumentet mot detta är att ingen av oss kan\r\nplanera med säkerhet eller utan risk. Vad vi har\r\ntjänat in skall ingen kunna ta ifrån oss i en rättsstat,\r\nmen det som i efterhand tycks vara felaktiga val på\r\ngrund av osäkerhet går inte att rätta till med\r\nretroaktivitetsregler. Det skulle föra för långt.</pre><pre>Det nya systemet bygger på livsinkomstprincipen\r\noch det är försäkringsmässigt uppbyggt. Det\r\ninnebär att vi har frångått det uttalande som fanns i\r\n1959 års proposition ''att sambandet mellan avgifter\r\noch förmåner inte skall vara rigoröst''.</pre><pre>Huvudregeln för oss har varit att det skall finnas ett\r\nfast samband mellan avgifter och framtida\r\nförmåner. På så sätt blir pensionsavgiften, vare sig\r\nden betalas som egenavgift eller arbetsgivaravgift,\r\nen försäkringsavgift, inte en skatt. Sambandet\r\nmellan avgifter och pension måste göras tydligt.\r\nDet sker genom att den enskilde varje år får ett\r\npensionsbesked på vilket det anges vilken avgift\r\nsom har betalats in, hur stora de tidigare inbetalda\r\navgifterna är, hur de fördelar sig mellan\r\nfördelnings- och premiereservsystemet, hur\r\navgifterna har vuxit eller minskat på grund av dåliga\r\ntider och hur stor en framtida pension kan tänkas\r\nbli om lönen är densamma fram till 61, 65 eller 70\r\når. På det här sättet får den enskilde och hushållen\r\nett ''planeringsunderlag'' för annat sparande, andra\r\nförsäkringsanordningar etc. Det har sagts att den\r\nsvenska modellen har kännetecknats av att\r\nhushållens inkomster ''socialiserats'' mycket mer än\r\nnäringslivets inkomster. Nu återger vi hushållen\r\nmöjligheten och förmågan att planera.</pre><pre>Eftersom systemet är försäkringsmässigt blir\r\npensionen avhängig av hur den återstående\r\nlivslängden efter 65 år utvecklas. På så sätt blir\r\nsystemet stabilt.</pre><pre>Den kanske mest radikala nyheten i förslaget är att\r\nsystemet är avgiftsbaserat, inte förmånsbaserat.\r\nVad menar jag med det? Jo, de samlade avgifterna\r\noch deras tillväxt bestämmer pensionen, inte\r\nslutlönen. Det är därför som det är så viktigt att\r\nhushållen får täta pensionsbesked så att de kan\r\ntrygga vad de anser vara en god pensionsnivå.</pre><pre>Ett avgiftsfinansierat system skapar\r\nsamhällsekonomisk balans. RFV behöver inte vart\r\nfemte år räkna efter hur mycket avgifterna skall\r\nhöjas. Om det går bra för Sverige, går det bra för\r\npensionssparandet -- om inte, går det sämre.\r\nDärför kommer vi att anstränga oss ännu mera för\r\natt det skall gå bra för Sverige.</pre><pre>Fortfarande är systemet ett fördelningssystem till\r\n89 % och ett premiereservsystem till ca 11 %.\r\nVarför? Jo, 1959 års beslut och nuvarande stora\r\nstatsskuld har gjort det omöjligt att omvandla\r\nsystemet till ett fullödigt premiereservsystem, om\r\nman så skulle önska. Jag tror att en blandning av\r\nprinciperna är bäst. Naturligtvis hade jag gärna sett\r\nen större premiereservsandel. När det gäller\r\nutrymme i framtiden, får kommande generationer\r\ngöra den bedömningen. Systemet är så konstruerat\r\natt det går att göra vissa ändringar.</pre><pre>I Ny demokratis motion önskar man att göra en\r\nsnabb omvandling till premireservsystem, om jag\r\nhar förstått saken rätt när jag läste motionen -- när\r\njag hörde Leif Bergdahl förstod jag saken\r\nannorlunda. Detta är inte realistiskt i dagens läge.\r\nJag yrkar avslag på Ny demokratis motion.</pre><pre>Att helt gå över till enbart grundskydd har också\r\nvarit aktuellt i debatten. Mitt parti har ofta\r\nförespråkat detta. Jag kunde ha sympatiserat med\r\nförslaget 1950, men att införa detta i dag hade gjort\r\natt dagens och många framtida kohorter av\r\npensionärer hade lidit skada av verkligt retroaktiva\r\neffekter. Det bör man undvika så långt möjligt,\r\neftersom det skulle skapa social oro. Jag tycker att\r\nvi bör fundera över utvecklingen med\r\nsuperinflation i mellankrigstidens Europa.</pre><pre>Pensionsarbetsgruppen har kritiserats för att det\r\nnya systemet inklusive övergångsanordningar\r\nfortfarande är för dyrt. Inte minst har kritikerna\r\nfunnits bland de ekonomer som numera har blivit\r\nså intresserade av socialförsäkringsfrågor. Jag skall\r\ninte nämna några namn, men jag har hört att just\r\ndessa duktiga namnkunniga ekonomer och\r\ndebattörer för 1--1,5 år sedan konstaterade att ett\r\nförsäkringsmässigt, avgiftsbaserat ATP-system\r\nvore en politisk omöjlighet.</pre><pre>Systemet bygger, precis som jag förutspådde 1988,\r\npå att åtskillnad skall göras mellan det äkta\r\nförsäkringssystemet och de intjänanderegler som\r\nhar klara sociala motiv. Det äkta\r\nförsäkringssystemet lever sitt liv utanför budgeten.\r\nStatsbudgeten och andra försäkringssystem får stå\r\nför de sociala insatserna, kostnaderna, och se till att\r\nperiodiseringen blir riktig.</pre><pre>Folkpensionen ersätts med en garantipension, som\r\ndels skall vara beskattningsbar, dels undanröja de\r\nhundraprocentiga marginaleffekter som\r\nlåginkomsttagare tidigare har drabbats av. Som\r\nmoderat tycker jag att detta faktiskt är ett av de\r\nviktigaste besluten i reformen. Jag tycker att just\r\nlåginkomsttagare skall få ha kvar någonting av det\r\nsom de har strävat ihop till.</pre><pre>Frågan om förtidspensioner har delvis beaktats av\r\noss. Vi menar att de måste ligga i ett eget system\r\nmen har lämnat de stora avgörandena till den\r\nAlbågska utredningen. Vi har också givit en\r\nnådatid genom att låta AP-fonderna betala\r\nförtidspensionerna under 5--7 år för åldersgruppen\r\n58--65 år.</pre><pre>Jag tror att en höjning av den faktiska\r\npensionsåldern med 2--3 år under denna tid --\r\ngenom en rad olika åtgärder -- är helt realistisk. Det\r\när viktigt att den genomförs.</pre><pre>Få motioner ha väckts, men de har varit\r\nintressanta. Vi har lyssnat på Daniel Tarschys och\r\npå Karin Wegeståhl, och vi har sagt att man måste\r\nse närmare på de problem som de har tagit upp. Det\r\nhar varit positivt att ta del av motionerna.</pre><pre>Man kan fråga sig: Har vi löst alla ekonomiska\r\nproblem inom pensionssystemet? Realismen\r\nfordrar naturligtvis att jag svarar nej på den frågan.\r\nOm vi får en bra tillväxt de närmaste åren blir\r\npåfrestningarna mycket mindre, eftersom det\r\ngamla ATP-systemet skriver ned sig självt -- allt\r\nenligt konstruktörernas ritningar.</pre><pre>Förtidspensionsproblemet måste lösas;\r\nkostnaderna måste dras ned. Men de måste dras\r\nned på ett sådant sätt att de som förtidspensionerna\r\nverkligen är gjorda för inte drabbas.</pre><pre>Om vi skulle misslyckas med dessa saker kan inte\r\nhela bördan läggas på dem som har tvingats in i det\r\ngamla ATP-systemet, dvs. halva folket. Bördorna\r\nmåste bäras jämnt av alla transfereringssystem.</pre><pre>Men låt mig vara litet optimistisk. Jag erkänner att\r\nen del kostnader som drabbar statsbudgeten är väl\r\nhöga. Det låg i kompromissens natur. Men det finns\r\nandra effekter som faktiskt kommer att öka\r\narbetsviljan och dynamiken. Jag tror att chansen\r\nför att dessa effekter skall göra sig gällande är\r\nstörre än för de dramatiska dynamiska effekter som\r\nutmålades i samband med skattereformen.</pre><pre>Konjunkturläget, att tiden är den riktiga, inger\r\ntillförsikt. Övergången blir mjukare. Snabba kast,\r\nsom inträffade vad gällde ändringen av\r\nskatteavdrag och den indirekta beskattningen, har\r\neffekten att de dödar eller fördröjer de goda\r\nkrafterna, det som vi kallar dynamik.</pre><pre>Jag yrkar bifall till propositionen och avslag på\r\nreservationen och meningsyttringen.</pre><pre>Vad gäller delpensionerna noterar jag bara med\r\ntillfredsställelse att vi äntligen har kommit till en\r\nslutpunkt. Jag yrkar bifall till propositionen och\r\navslag på meningsyttringen.</pre><pre>Fru talman! Ursäkta att jag talar litet på övertid.</pre><pre>Jag vill faktiskt framföra ett tack till\r\nPensionsarbetsgruppen. Jag har tvekat inför att\r\ngöra det, eftersom det inte är bra om man tror att\r\netablissemanget sitter och kokar ihop lösningar i\r\nslutna rum.</pre><pre>Men jag skulle vilja säga att vi var väldigt ärliga och\r\nöppna. Jag har aldrig arbetat i en politiskt\r\nsammansatt grupp där vi har varit så civila. Vi har\r\ngivit och tagit argument, och vi har försökt att\r\nförstå varandra. Det tycker jag är bra.</pre><pre>Jag tackar våra tjänstemän som har varit fantastiska\r\noch uppoffrat sön- och helgdagar, nätter och jag vet\r\ninte vad. En del av dem är här nu -- tack så mycket!</pre><pre>Jag måste också tacka utskottet. Ni har ytterligare\r\npenetrerat texterna och helt klart visat var det kan\r\nfinnas problem. Det måste vi lyssna till även i\r\nfortsättningen. Jag tror att det är så man gör ett bra\r\narbete.</pre><pre>Till slut ber jag också att få tacka fru talman. Det\r\när ju sista debatten som jag är uppe i denna säsong.\r\nJag hoppas att jag återkommer. Jag önskar fru\r\ntalman en god sommar.</pre><pre>Anf. 4  BERITH ERIKSSON (v) replik:</pre><pre>Fru talman! Margit Gennser riktar i mitt tycke\r\noprecis kritik mot Vänsterpartiets motionsförslag\r\noch försöker ge sken av att Vänsterpartiet inte har\r\nförstått att vi behöver ett nytt pensionssystem.</pre><pre>Vi anser, och det skriver vi också i vår motion, att\r\nvi behöver ett enklare och mer överskådligt system\r\nän det som utskottsmajoriteten föreslår. Men vi är\r\növerens med utskottet och regeringen om att vi\r\nmåste ha ett förändrat pensionssystem, eftersom\r\ndet nuvarande systemet inte kommer att hålla för\r\ndet kostnader som uppstår om 10--15 år. Detta har\r\nockså Margit Gennser och andra sagt i olika\r\nsammanhang.</pre><pre>Vi är också förespråkare för att pensionssystemet\r\nskall bli ett separat system med möjlighet att göra\r\nomfördelningar inom systemet. Vi är vidare\r\növerens om att detta system skall omfatta alla. Ett\r\nsådant system är nämligen billigare att\r\nadministrera, och det är också bättre med ett sådant\r\nsystem när man vill göra ofördelningar inom\r\nsystemet.</pre><pre>Men vi anser att ett pensionssystem som är fritt från\r\nbehoven att kompensera många grupper blir\r\nmycket mer överskådligt och billigare att\r\nadministrera. Vi håller fast vid bästaårsprincipen\r\npå 30 år. Då skapas ett utrymme för just de saker\r\nsom Margit Gennser nyligen sade att hon\r\negentligen inte var för, som att kompensera för\r\nexempelvis studier i pensionssystemet.</pre><pre>Om vi läser och följer med i hur framtidsforskare\r\ntror att människors förvärvsmönster kommer att se\r\nut i framtiden, finner vi att vårt förslag ger ett bättre\r\nsystem. Forskarna tror att människor inpå 2000-\r\ntalet kommer att arbeta maximalt 30 år. Någon har\r\npåpekat att dagens förslag till pensionssystem\r\nbygger på gårdagens -- inte på morgondagens --\r\nlivs och arbetsmönster.</pre><pre>Vänsterpartiet har genom Riksförsäkringsverket\r\nlåtit göra en beräkning av vad en justering av\r\nårsregeln skulle innebära. Beräkningen visar att\r\nvårt förslag ur samhällsekonomisk synvinkel är väl\r\nså gott som det som Pensionsarbetsgruppen och\r\nutskottet har kommit fram till.</pre><pre>Anf. 5  MARGIT GENNSER (m) replik:</pre><pre>Fru talman! Vad som är enkelt är ofta mycket svårt\r\natt definiera. Jag skulle vilja säga att det nuvarande\r\nATP-systemet uppfattas som mycket krångligt av\r\nde människor som får sin pension genom det. Jag\r\nhar ofta fått telefonsamtal där människor har\r\nundrat: Blir det verkligen så här litet? Eller: Varför\r\nfick jag den här pensionen?</pre><pre>Det helt fullgångna nya systemet kommer att vara\r\nenkelt, eftersom där finns fasta, klara samband.\r\nVad jag betalar in får jag också ut. Jag får en\r\nnoggrann och tät redovisning och kan följa vad som\r\nhänder i systemet. Det betyder att jag under årens\r\nlopp lär mig de regler som jag behöver lära mig.\r\nDet är alltså ett mer harmoniskt system.</pre><pre>Sedan finns det komplikationer, och den stora\r\nkomplikationen är att vi har haft ett annat system.\r\nFör att det inte skall bli retroaktiva effekter, eller\r\nså få retroaktiva effekter som möjligt, måste vi göra\r\nlånga och naturligtvis litet krångliga\r\növergångslösningar. Men det beror inte på systemet\r\nsom sådant, utan det är det gamla systemet och de\r\ngamla besluten som binder upp oss på det här viset.</pre><pre>Jag hade naturligtvis gärna sett att man kunde säga\r\ntill människor att de får välja det ena eller det andra\r\nsystemet nu. Jag kan förstå att ett sådant\r\nrisktagande är någonting som man har kunnat göra\r\ni USA, men det går knappast i dagens Sverige.\r\nDärför fick vi välja de här litet mera komplicerade\r\nlösningarna.</pre><pre>När det gäller det som hör till statsbudgeten tycker\r\njag att vi har fått enklare lösningar.\r\nGarantipensionen kommer att vara mycket enklare\r\natt förstå än de konstigheter, med avtrappningar i\r\nmånga led, som fanns i folkpensionssystemet. Så\r\nfort man tar in en socialt motiverad kostnad i ett\r\nsystem uppstår det vissa komplicerade problem.\r\nMen det gäller i alla system, även i det gamla ATP-\r\nsystemet.</pre><pre>Anf. 6  BERITH ERIKSSON (v) replik:</pre><pre>Fru talman! Margit Gennser börjar med att säga att\r\ndagens system är krångligt. Det är ingen som\r\nmotsäger det. När man pratar med\r\nförsäkringskassans folk får man klart för sig att det\r\ntar många år att lära sig systemet. Det beror\r\nframför allt på att det varje gång som systemet\r\nändras införs övergångsregler som lappar över\r\nvarandra.</pre><pre>Jag tycker att vi pratar om olika saker. Det jag tog\r\nupp var livsinkomstprincipen ställd mot en\r\nberäkning på 30 år och vad det skulle innebära för\r\nden enskilde och för samhället. Vårt påpekande är\r\natt det för varje grupp som skall ersättas handlar\r\nom dels skattemedel som ersättning, dels\r\nadministrativa kostnader.</pre><pre>När man läser det finstilta får man också klart för\r\nsig att det inte är alla som kan få den här\r\nersättningen under sin militärtjänst eller under sin\r\nbarnledighet. Man skall ha betalat in pengar till\r\npensionsförsäkringen under tre år för att komma i\r\nåtnjutande av den.</pre><pre>Anf. 7  MARGIT GENNSER (m) replik:</pre><pre>Fru talman! Berith Eriksson går nu över till att\r\ndiskutera hur försäkringskassans personal kommer\r\natt få det. Det är självklart att en förändring alltid\r\ninnebär en ny ansträngning för dem som har hand\r\nom denna service. Jag tror samtidigt att man har\r\nmöjlighet att satsa på nya, bättre och effektivare\r\ndatasystem, att man skall använda sig av ny teknik\r\noch göra en vettig upphandling, så att det inte blir\r\nen upprepning av det gamla FAS 90.</pre><pre>Vad gäller påhängen i statsbudgeten, finns de redan\r\nnu, kanske inte när det gäller värnplikten men när\r\ndet gäller andra saker. Det är helt enkelt så att vi\r\nhär får ha rutiner för att klara ut att de här sakerna\r\nfinns med i systemet, därför att vi vill ha ett\r\nsamband mellan avgifter och förmåner. Vi vill ta\r\nbort motsvarigheten till skattekilar. Vi vet att\r\nskattekilar är något som är oerhört destruktivt för\r\nett lands ekonomi, för arbetsvilja och för\r\narbetsglädje. Jag vet att Vänstern har en annan\r\nsynpunkt -- kanske en annan människouppfattning.\r\nVi har åtminstone olika uppfattningar om\r\nekonomi.</pre><pre>Det lönar sig egentligen inte att diskutera, men jag\r\ntror att något av det viktigaste i det här systemet är\r\natt det finns ett fast samband mellan avgifter och\r\nförmåner. Vi har gjort sociala hänsynstaganden,\r\nmen vi har lagt dem i statsbudgeten. Det är där de\r\nadministrativa komplikationerna finns. Man måste\r\ngöra detta för att få ett humant samhälle, samtidigt\r\nsom de flesta som reder sig själva har mycket nytta\r\nav det fasta sambandet. Det var ett av de stora\r\nproblemen med det gamla ATP-systemet, dvs. att\r\ndet inte skulle finnas ett rigoröst samband mellan\r\navgifter och förmåner. Det har säkerligen betytt en\r\nhel del för vår mycket låga faktiska pensionsålder.</pre><pre>Anf. 8  Statsrådet BO KÖNBERG (fp):</pre><pre>Fru talman! Mer frihet och mindre otrygghet är\r\ncentrala mål i arbetet för ett gott samhälle. Mer\r\nfrihet söker vi åstadkomma genom ett\r\ndemokratiskt styrelseskick, mänskliga fri- och\r\nrättigheter, marknadsekonomi och valfrihet.</pre><pre>Mindre otrygghet söker vi åstadkomma genom\r\ntillgång till god omvårdnad och god vård för alla\r\nsamt genom socialförsäkringar. De bidrar också till\r\natt öka friheten för många människor. Den\r\nviktigaste av socialförsäkringarna är\r\nålderspensionen. Det är därför en stor sak vi\r\ndebatterar i dag, då vi behandlar en reform av den\r\nallmänna ålderspensionen.</pre><pre>Förra gången detta skedde var för drygt en\r\ngeneration sedan. I slutet av 1950-talet fastställdes\r\ngrunderna för den inkomstberoende allmänna\r\npensionen, för ATP.</pre><pre>Detta skedde efter många års utredande, efter\r\nfolkomröstning och efter extra riksdagsval. När\r\nriksdagsbeslutet fattades år 1959 skedde det med\r\nminsta möjliga övervikt -- med en röst.</pre><pre>Under de 35 år som gått sedan dess har\r\nförändringar naturligtvis gjorts. Så har bl.a. den\r\nallmänna pensionsåldern sänkts från 67 till 65 år\r\noch grundskyddet stärkts genom att\r\npensionstillskottet införts och höjts kraftigt. Men\r\ngrunderna från 1959 finns kvar -- på gott och på ont.</pre><pre>Få områden är så viktiga för den enskilde och för\r\nsamhället som socialförsäkringarna. Få ting är så\r\nmissförstådda som dessa. Inte minst de två senaste\r\nårens debatt visar hur viktigt det är att många sätter\r\nsig in i dessa frågor.</pre><pre>Eftersom ålderspensionen är så central för den\r\nenskilde och så viktig för samhällsekonomin är det\r\ninte något märkligt att den lätt väcker politisk strid.\r\nSå var ju fallet förra gången. Det är desto mer\r\nglädjande att riksdagen i dag kan ta ställning till ett\r\nförslag om omfattande reformering av\r\nålderspensionen som fått stöd av partier som har\r\n90 % av väljarna bakom sig.</pre><pre>Förtjänsten av detta delas av många, inte minst av\r\nde många experter som biträtt under arbetets gång.\r\nJag vill till dem och till regeringspartiernas och\r\nSocialdemokraternas representanter i dag rikta ett\r\nvarmt tack för utomordentliga insatser. De\r\npolitiker det är fråga om är Socialdemokraternas\r\nIngela Thalén och Anna Hedborg, Moderaternas\r\nMargit Gennser, Centerpartiets Åke Pettersson,\r\nKristdemokraternas Pontus Wiklund och\r\nFolkpartiet liberalernas Barbro Westerholm.</pre><pre>De principiella ställningstaganden som riksdagen\r\ngör i dag är många. Bland de viktigaste är:</pre><pre>-- en sammanläggning av systemen för folkpension\r\noch ATP,</pre><pre>-- införande av beskattning av den framtida\r\nmotsvarigheten till folkpensionen, garantinivån i\r\ndet reformerade systemet,</pre><pre>-- del av garantipension även för många som tjänat\r\nin inkomstberoende pension,</pre><pre>-- rätt till inkomstberoende pension baserad på\r\nlivsinkomsten för årliga inkomster upp till 7,5\r\nlönebasbelopp,</pre><pre>-- fördelningspolitiska tillägg till denna\r\nlivsinkomstprincip i form av garantipension,\r\npensionsrätt för föräldrar till små barn, för\r\nvärnplikt och delvis för högskolestudier,</pre><pre>-- pensioner som är följsamma till såväl\r\nsamhällsekonomin som till förändringar i\r\nmedellivslängden,</pre><pre>-- flexibel pensionsålder fr.o.m. 61 års ålder,</pre><pre>-- rätt att stanna kvar på arbetet till 67 års ålder,</pre><pre>-- införande av premiereserver i pensionssystemet\r\nmotsvarande 2 % av årsinkomsterna,</pre><pre>-- halvering av pensionsavgiften ovanför\r\nförmånstaket,</pre><pre>-- införande av en egenavgift till ålderspensionen på\r\n1 % av årsinkomsterna,</pre><pre>-- införande av rätt till delning av\r\npensionsrättigheter mellan makar samt</pre><pre>-- en stegvis övergång till det reformerade systemet.</pre><pre>Var och en av dessa punkter har varit föremål för\r\ndiskussion i många år. Ett exempel, fru talman, är\r\nfrågan om delning av pensionsrätt mellan makar,\r\nvilket fru talmannen var en av de första som drev i\r\nSverige. Fru talmannen kan nu få vara med om att\r\nse riksdagen ta ställning till detta den sista\r\nriksdagsveckan.</pre><pre>Det föreliggande förslaget är resultatet av det\r\nutrednings- och förhandlingsarbete som sattes i\r\ngång för drygt två och ett halvt år sedan. Sedan dess\r\nhar också ett intensivt remiss- och utskottsarbete\r\nskett.</pre><pre>Det reformerade systemets grundpelare har fått ett\r\nmycket starkt stöd av flertalet remissinstanser. Det\r\ngäller allra mest följsamheten till\r\nsamhällsekonomin och till förändringar i\r\nmedellivslängden. Dessa två mycket viktiga\r\nförändringar förefaller ha stöd av hela riksdagen,\r\nmöjligen med undantag av Ny demokrati -- det är\r\nlitet svårt att utreda var Ny demokrati står i den\r\nfrågan.</pre><pre>Ett starkt stöd har också sådana centrala inslag som\r\nlivsinkomstprincipen, garantipensionen och\r\növergångsreglerna fått.</pre><pre>Den mest kontroversiella delen av den omfattande\r\nproposition som riksdagen i dag skall ta ställning till\r\när arbetsgruppens förslag att halva avgiften till\r\nålderspensionen skall tas ut av den enskilde som\r\negenavgift. Denna fråga skall enligt förslaget\r\nprövas ännu en gång innan slutlig ställning tas.</pre><pre>Av alla de invändningar som riktats mot denna del\r\nav reformen väger en tungt: Kan man vara säker på\r\natt den föreslagna sänkningen av\r\narbetsgivaravgiften med drygt 8 procentenheter får\r\ntill följd att lönerna höjs med motsvarande belopp?\r\nArbetsgivarnas representanter har förklarat sig\r\nberedda att se till att kompensationen kommer till\r\nstånd. Ändå är man på löntagarhåll skeptisk till att\r\nså blir fallet. Efter samtal med parterna får\r\npartierna ånyo bedöma frågan.</pre><pre>Flera av de övriga invändningarna grundar sig på\r\nrena missförstånd. Den vanligaste av dessa är tron\r\natt det finns några reella skillnader mellan en\r\narbetsgivaravgift och en avdragsgill egenavgift vad\r\navser fördelningspolitik, marginaleffekter eller\r\nkommunernas ekonomi. Så är inte fallet.</pre><pre>Det är möjligt att vi inte kommer att bli överens om\r\ndetta mitt konstaterande under dagens några\r\ntimmar långa debatt. Jag bedömer det dock som\r\nsannolikt att vi kan bli det under de närmaste\r\nmånadernas prövning av frågan.</pre><pre>I propositionen föreslås att möjligheten att få del av\r\nden nuvarande delpensionen upphör samtidigt med\r\natt det reformerade systemet börjar träda i kraft\r\nden 1 januari år 2000. Delpensionen kommer\r\ndärmed att försvinna några år senare. I årets\r\nkompletteringsproposition föreslog regeringen --\r\nefter samråd med företrädare för\r\nsocialdemokraterna -- vissa skärpningar av reglerna\r\nför delpension redan fr.o.m. den 1 juli i år.\r\nUtskottet har ställt sig bakom de förändringarna\r\nmed de tillägg som har dykt upp under resans gång.</pre><pre>Riksdagen ställer sig i dag sannolikt inte bara\r\nbakom principerna för den omfattande\r\nreformeringen av det allmänna pensionssystemet\r\nutan också bakom den fortsatta hanteringen av\r\nreformen. Som framgår av propositionen kommer\r\nriksdagen att i olika omgångar föreläggas lagförslag\r\nsom utgår från de principer som riksdagen i dag tar\r\nställning till.</pre><pre>Alla kommande förslag som utgår från dagens\r\nbeslut kommer att beredas mellan företrädare för\r\nde fem partier som stöder reformen.</pre><pre>Jag avser att i nästa vecka föreslå regeringen att\r\ntillsätta en särskild genomförandegrupp för att vara\r\nforum för detta beredande. Avsikten är att gruppen\r\nskall påbörja sitt arbete redan denna månad. Det är\r\nangeläget -- för att inte säga nödvändigt -- för att\r\ntidtabellen för reformen skall kunna hållas.</pre><pre>En av de viktiga frågor genomförandegruppen\r\nkommer att ansvara för är hanteringen av frågan\r\nom eventuell växling mellan arbetsgivaravgift och\r\negenavgift.</pre><pre>Det reformerade pensionssystemet är enligt min\r\noch regeringens mening avsevärt bättre än det\r\nnuvarande. Allting annat lika vore det därför\r\nönskvärt att det trädde i kraft så fort som möjligt,\r\nlåt oss säga inom något år. Men det reformerade\r\npensionssystemet ger ibland ett högre och ibland ett\r\nlägre utfall än vad dagens regler ger. I de fall som\r\ndet reformerade systemet ger högre pension skulle\r\nden berörde förstås inte ha några invändningar mot\r\natt de nya reglerna infördes så snart som det var\r\ntekniskt möjligt. I det omvända fallet kan\r\nberättigade invändningar resas mot ett mycket\r\nsnabbt genomförande av reformen. Förslaget\r\ninnebär att de första pensioner som helt betalas ut\r\nenligt de nya reglerna betalas ut först åren 2015--\r\n2020.</pre><pre>En nackdel med detta långsamma genomförande är\r\natt de obalanser som finns i dagens system -- och\r\nsom bl.a. tar sig uttryck i att de utbetalade ATP-\r\npensionerna i år överstiger de inbetalade avgifterna\r\nmed ca 20 miljarder kronor -- först på lång sikt\r\nrättas till.</pre><pre>Så sent som år 2010 kommer 80 % av\r\npensionsutbetalningarna att göras utifrån de\r\nnuvarande reglerna. Det dröjer ända fram till år\r\n2018 innan de nya reglerna står för mer än hälften\r\nav utbetalningarna. Det är detta som är\r\nbakgrunden till konstaterandet i propositionen att\r\ndet kan komma att behövas förändringar i det\r\nnuvarande regelsystemet.</pre><pre>Fru talman! Jag inledde mitt anförande med att tala\r\nom vår strävan att minska otrygghet. Någon total\r\ntrygghet kan vi människor aldrig skapa. Den stora\r\nkometen kan slå ned. Vi vet ännu inte hur vi skall\r\nförhindra en ny istid. Förödande krig kan ånyo\r\ndrabba oss. Handelskrig kan trots alla våra\r\nansträngningar drabba handeln mellan jordens\r\nländer. Vi kan också av andra skäl misslyckas med\r\natt utveckla produktivkrafterna.</pre><pre>Det reformerade pensionssystemet är trots allt\r\ndetta ett betydelsefullt steg i riktning mot minskad\r\notrygghet. Det ger i sig ökade förutsättningar för\r\nekonomisk tillväxt genom att stimulera till\r\nförvärvsarbete och genom ökning av sparandet i\r\nekonomin. De rätta drivkrafterna förstärks och de\r\norätta försvagas.</pre><pre>Till detta kommer att pensionerna görs följsamma\r\ntill förändringar i ekonomin och i livslängden. Med\r\ndagens nästan eniga riksdagsbeslut tar vi ett stort\r\nsteg mot att trygga det viktigaste av\r\ntrygghetssystemen -- den allmänna\r\nålderspensionen. Fru talman! Det är långtifrån allt\r\nsom behöver göras, men det är ganska mycket.</pre><pre>Anf. 9  BERITH ERIKSSON (v) replik:</pre><pre>Fru talman! Jag är inte ekonom, men jag\r\nifrågasätter ändå Könbergs påpekande att det inte\r\nskulle finnas något samband mellan egenavgifter\r\noch avdragsrätt å ena sidan och kommunernas\r\nekonomi å den andra. Där sätter jag större tilltro\r\ntill de många ekonomer som har påpekat att det\r\nfinns just det.</pre><pre>Vari skillnaden mellan egenavgifter och\r\narbetsgivaravgifter ligger är helt klart, åtminstone\r\nför alla löneförhandlare.</pre><pre>Anf. 10  Statsrådet BO KÖNBERG (fp):</pre><pre>Fru talman! Jag är glad att Berith Eriksson tog upp\r\nden frågan igen -- det ger mig möjlighet att\r\nåterkomma till den.</pre><pre>Berith Eriksson är emot egenavgifter, såvitt jag\r\nförstår av två skäl. Det ena är ideologiskt: Hon tror\r\natt en socialförsäkring som har egenavgifter inte är\r\nen socialförsäkring. På den punkten gissar jag att\r\njag inte kan få Berith Eriksson att ändra\r\nuppfattning. För mig står det helt klart att man\r\nförstås kan finansiera en obligatorisk\r\nsocialförsäkring antingen med arbetsgivaravgifter\r\neller med egenavgifter. Om Berith Eriksson inte\r\ntror mig på den punkten kan hon ju studera andra\r\nländer som har det systemet och uppenbarligen har\r\nsocialförsäkring.</pre><pre>Den andra punkten -- hur det påverkar\r\nkommunernas ekonomi -- är inte en\r\nvärderingsfråga. Det är en fråga om fakta.\r\nAntingen har jag rätt, eller också har Berith\r\nEriksson rätt -- något tredje gives inte i det fallet.\r\nOm man har en arbetsgivaravgift sådan som vi har\r\nhaft de senaste 35 åren och som ju är avdragsgill vid\r\nbeskattningen -- vare sig löntagarna eller några\r\nandra betalar skatt på arbetsgivaravgifterna -- får\r\ndet samma effekt som en avdragsgill egenavgift.</pre><pre>De missuppfattningar som finns på den här punkten\r\nhar ibland, tror jag, att göra med att man inte gör\r\nriktigt klart för sig skillnaden mellan en växling och\r\nen höjning. Det är självklart att en höjning av en\r\narbetsgivaravgift påverkar kommunernas ekonomi\r\noch skatteunderlag. På precis samma sätt påverkar\r\nen höjning av en avdragsgill egenavgift\r\nkommunernas ekonomi. Om man däremot växlar\r\nen avdragsgill egenavgift till en avdragsgill\r\narbetsgivaravgift eller tvärtom påverkar det inte\r\nkommunernas ekonomi. Det tror jag lätt inses om\r\nman gör den här skillnaden mellan en höjning och\r\nen växling.</pre><pre>Anf. 11  BERITH ERIKSSON (v) replik:</pre><pre>Fru talman! Frågan om egenavgifter är naturligtvis\r\nideologisk. Det är den utifrån vetskapen att\r\negenavgiften i ett längre perspektiv innebär en\r\nlönesänkning för arbetarna.</pre><pre>När det gäller den avdragsgilla egenavgiften gör\r\nskatteskillnaderna i kommunerna att det blir olika\r\nresultat. Arbetsgivaravgiftens skattedel är däremot\r\nlika över hela landet. Där ligger skillnaden. Jag\r\nbehöver inte vara någon större ekonom för att\r\nförstå att det slår olika för hög- och\r\nlåginkomsttagare om man skall få göra avdrag för\r\negenavgifterna. Dessutom blir det mindre pengar\r\ntill kommunerna. Jag anser mig inte behöva vara så\r\nbevandrad i ekonomiska frågor för att förstå detta.</pre><pre>Anf. 12  Statsrådet BO KÖNBERG (fp):</pre><pre>Fru talman! Berith Eriksson säger att en\r\negenavgift -- tydligen till skillnad från en\r\narbetsgivaravgift -- leder till en lönesäkning för\r\nlöntagarna.</pre><pre>Berith Eriksson kan möjligen fundera över vad\r\narbetsgivaravgifter leder till. Är de gåvor från\r\narbetsgivarna till löntagarkollektivet, eller\r\npåverkar de löneutrymmet? Det skulle vara\r\nintressant att få ett svar på den frågan.</pre><pre>Berith Eriksson återkommer till det som enligt min\r\nmening är en missuppfattning. Hon talar om att\r\nkommunalskatteskillnaderna, liksom vilket\r\nlöneläge man befinner sig i, skulle ha någon\r\nbetydelse i diskussionen om det skall vara en\r\narbetsgivaravgift eller en avdragsgill egenavgift. I\r\nbåda dessa fall blir det samma effekt.</pre><pre>Anf. 13  MAUD BJÖRNEMALM (s):</pre><pre>Fru talman! Införandet av ATP-systemet är en av\r\nvåra viktigaste sociala reformer under 1900-talet.\r\nDet är naturligtvis en känslig och grannlaga uppgift\r\natt genomföra en reformering av ett så stort system\r\nsom ATP-systemet, som vi alla är berörda av. Det\r\ngäller också att bevara människors förtroende för\r\npensionssystemet. Många människor uttrycker en\r\noro och en osäkerhet över vilka förändringar som\r\nkommer att göras och vilka effekter en förändring\r\nkommer att innebära för deras egen del. Men det\r\nfinns också en förståelse för att dagens\r\npensionssystem måste förändras.</pre><pre>Mycket har förändrats sedan ATP-systemet\r\ninfördes. Pensionsåldern har sänkts från 67 till 65\r\når. Medellivslängden har ökat och fortsätter att\r\nöka. Det betyder att vi lever längre och är friskare\r\nän tidigare generationer. Det är naturligtvis\r\nglädjande och bra. Det betyder att Sverige har en\r\nav de äldsta befolkningarna i världen.</pre><pre>Detta innebär också att pensionerna kommer att\r\nbetalas ut till allt fler under allt längre perioder\r\njämfört med hur det var när ATP-systemet\r\ninfördes. Allt fler pensionärer har dessutom tjänat\r\nin full pension, och det antalet ökar.</pre><pre>Den största samhällsförändringen är kanske ändå\r\natt kvinnors förvärvsfrekvens har ökat. Nu\r\nförvärvsarbetar praktiskt taget lika många kvinnor\r\nsom män. Men fortfarande ger kvinnors lägre löner\r\noch kortare tid i arbetslivet en lägre ATP än vad\r\nmän får.</pre><pre>Skillnaderna kommer att minska när de kvinnor\r\nsom i dag förvärvsarbetar går i pension. De har\r\nförvärvsarbetat i mycket större utsträckning än\r\ntidigare generationers kvinnor.</pre><pre>Antalet förtidspensionärer har ökat mycket kraftigt\r\nunder 1970- och 1980-talet. Samtidigt har antalet\r\nyrkesverksamma minskat. Det påverkar\r\nkostnaderna för pensionssystemet negativt. Vi har\r\nförändringar i befolkningsutvecklingen. En bit in\r\npå 2000-talet kommer stora årskullar att gå i\r\npension, bl.a. 40-talisterna.</pre><pre>Den utveckling som vi nu ser har alltså inte varit\r\nhelt okänd. En pensionsberedning började arbeta\r\n1984. Den lade fram sitt betänkande 1990. Sedan\r\ndess har den djupa ekonomiska krisen och den höga\r\narbetslösheten tillkommit.</pre><pre>Samhällsekonomin har under flera år haft en låg\r\neller ingen tillväxt. Det betyder att lönesummorna\r\nhar minskat men att pensionernas andel av\r\nlönesummorna har ökat. Arbetslösheten är hög.\r\nDet medför minskade avgifter till\r\npensionssystemet. Den ekonomiska kris som\r\nSverige befinner sig i har gjort det nödvändigt att\r\npåskynda arbetet med en reformering av det\r\nallmänna pensionssystemet.</pre><pre>Hösten 1991 tillsattes Pensionsarbetsgruppen. I\r\nden gruppen ingick personer med olika intressen\r\noch utgångspunkter, men de hade uppenbarligen en\r\ngod vilja att åstadkomma ett bra resultat. Jag tycker\r\natt gruppen skall ha en eloge för sitt arbete. Här har\r\ntydligen de deltagande partierna både tagit och\r\ngivit, och de har varit beredda att kompromissa för\r\natt komma fram till en bred politisk\r\növerenskommelse. Detta är självfallet av mycket\r\nstor betydelse för pensionssystemets hållfasthet i\r\nframtiden.</pre><pre>Det som jag tycker att man kan vara kritisk mot --\r\nmånga är det också -- är den korta remisstiden. Den\r\ntidigare pensionsberedningen och nu\r\nPensionsarbetsgruppen har arbetat under cirka tio\r\nårs tid. Remissinstanserna har fått knappt två\r\nmånader på sig för att sätta sig in i förslaget och\r\navge synpunkter.</pre><pre>Jag tycker också att socialförsäkringsutskottet har\r\nhaft knappt om tid för en så viktig och komplicerad\r\nfråga. Vi startade visserligen arbetet, innan vi hade\r\nfått propositionen och alla remissyttranden, med en\r\nstor utfrågning. Där försökte vi fånga upp\r\nsynpunkter och få olika frågor belysta. Det fick vi\r\nockså. Det har naturligtvis varit till hjälp.\r\nProtokollet från utfrågningen finns som bilaga till\r\nbetänkandet för den som är intresserad. Tidsplanen\r\nhar också varit alltför optimistisk. Nu föreslås att\r\ndet reformerade pensionssystemet skall träda i\r\nkraft från den 1 januari 1996. Det är ett år senare än\r\nPensionsarbetsgruppens förslag. Vi får se om den\r\ntidsramen kan hållas. En hel del arbete återstår\r\nnämligen.</pre><pre>Jag tycker också att det är bra att förslaget nu skall\r\nfattas i två omgångar. I dag skall vi fatta beslut om\r\nriktlinjerna. Vi lägger fast principerna om att det\r\nskall vara ett offentligt och obligatoriskt\r\npensionssystem, att pensionen skall grunda sig på\r\nlivsinkomsten, att det handlar om ett\r\nålderspensionssystem och att pensionsåldern skall\r\nvara flexibel.</pre><pre>Detta betyder bl.a. att frågan om förtidspensioner\r\nskall behandlas i ett annat sammanhang.</pre><pre>Trots den korta remisstiden har många tunga\r\ninstanser kommit in med värdefulla synpunkter.\r\nDet har också kommit fram att det på en del\r\npunkter i förslaget behövs ytterligare bearbetning\r\ninnan preciserade förslag kan lämnas till riksdagen.\r\nRegeringen har därför, som vi nyss har hört,\r\nbeslutat att kalla en genomförandegrupp med\r\nföreträdare för de partier som står bakom\r\növerenskommelsen.</pre><pre>En av de viktigaste punkterna som\r\ngenomförandegruppen har att behandla är frågan\r\nom hur ålderspensionsavgiften skall tas ut --\r\nväxlingen från arbetsgivaravgift till egenavgift.</pre><pre>Pensionsarbetsgruppen har föreslagit att den ena\r\nhälften av ålderspensionsavgiften, dvs. 9,25 %,\r\nskall tas ut som en arbetsgivaravgift och att den\r\nandra hälften skall tas ut som en egenavgift. Den\r\nskall betalas av den anställde och vara avdragsgill.</pre><pre>Den sammanlagda pensionsavgiften är 18,5 %.\r\nMeningen är att den anställdes lön, eftersom\r\narbetsgivaren får sin avgift sänkt med hälften, skall\r\nhöjas med samma belopp.</pre><pre>Många av remissinstanserna är negativa till den här\r\nuppdelningen mellan arbetsgivaravgifter och\r\negenavgifter. Man befarar att växlingen kommer att\r\nleda till komplikationer. Många remissinstanser\r\nbefarar också att växlingen inte kommer att ske för\r\nalla löntagare. Något bindande löfte har inte heller\r\narbetsgivarna gett.</pre><pre>Även om det i propositionen framhålls att\r\nrepresentanter för arbetsgivarna har förklarat sig\r\nberedda att bidra till en uppgörelse som innebär att\r\nalla löntagare skall ges kompensation för\r\negenavgiften finns det hos de fackliga\r\norganisationerna en stor tveksamhet, både till\r\negenavgifter som finanseringskälla och till\r\nväxlingen från arbetsgivaravgifter.</pre><pre>Även Pensionsarbetsgruppen säger i sitt\r\nbetänkande att växlingen är förenad med\r\nkomplikationer.</pre><pre>Flera remissinstanser påtalade också att om en\r\navgiftsväxling skall ske så skall det vara vid ett enda\r\ntillfälle.</pre><pre>Regeringen och Pensionsarbetsgruppen menar att\r\ndet finns skäl att visa fram kostnaderna för det\r\ninkomstskydd som det offentliga pensionssystemet\r\nger. Även om dagens arbetsgivaravgifter\r\nfinansieras ur löneutrymmet så saknas en direkt\r\nkoppling mellan förmåner och avgifter.</pre><pre>Både skatteutskottet och finansutskottet har i sina\r\nyttranden tagit upp problemet med\r\navgiftsväxlingen.</pre><pre>Skatteutskottet säger att avgiftsväxlingen kommer\r\natt medföra att underlaget för olika avgifter\r\nkommer att öka. Det gäller inte bara\r\narbetstagarnas egenavgifter till pensionssystemet,\r\ntill sjukpenning och arbetslöshetsförsäkring utan\r\nockså avgifter till daghem m.m. om de beräknas\r\nmed hänsyn till bruttolön.</pre><pre>Finansutskottet framför liknande synpunkter och\r\nanser därför att om en avgiftsväxling skall ske bör\r\nden ske i ett steg vid samma tidpunkt för hela\r\narbetsmarknaden och att den bör hållas isär från\r\nvanliga löneförhandlingar.</pre><pre>Det finns flera än arbetsgivare och arbetstagare\r\nsom berörs av följderna av en avgiftsväxling, t.ex.\r\nde som har olika skadeersättningar eller andra\r\nersättningar som har fastställts med hänsyn till\r\ntidigare lön. Det kan gälla ersättningar som betalas\r\nut från staten, som arbetsskadeersättning eller från\r\nförsäkringsbolag.</pre><pre>Socialförsäkringsutskottet påtalar i betänkandet att\r\nde många komplikationer som är förenade med\r\navgiftsväxlingen har blivit fullt tydliga i ett sent\r\nskede i arbetet med ålderspensionsreformen.</pre><pre>Vi anser därför att det är olyckligt om bindningar\r\nsom skett under stark tidspress för hur dessa\r\nproblem skall lösas, skall bli styrande för en så stor\r\noch viktig fråga som avgiftsväxlingen. Det är helt\r\nnödvändigt att den här mycket viktiga frågan\r\nbereds vidare.</pre><pre>Frågan behöver diskuteras mycket grundligt både\r\nmellan de partier som står bakom uppgörelsen och\r\nmellan arbetsmarknadens parter. Frågan om den\r\nfortsatta finansiseringen av sjuk- och\r\narbetsskadeförsäkringen och förtidspensioneringen\r\nhänger mycket nära ihop med frågan om hur\r\nålderspensionsavgiften skall tas ut.</pre><pre>Ytterligare viktiga frågor som\r\nGenomförandegruppen bör bereda är:</pre><pre>lagregleringen av förändringarna i\r\npensionssystemet,</pre><pre>avtalspensionernas förhållande till\r\ngarantipensionen,</pre><pre>utformningen av spärregeln för uttag av pension\r\nföre 65 års ålder,</pre><pre>regler för kapitalförvaltning inom\r\npremiereservsystemet samt</pre><pre>omföring av avgifter och betalningsansvar mellan\r\nålderspensionssystemet, respektive statsbudget och\r\nandra socialförsäkringssystem.</pre><pre>Frågorna är tekniska och komplicerade.\r\nFörhoppningsvis får socialförsäkringsutskottet\r\nlängre tid på sig att behandla\r\nGenomförandegruppens förslag än vad vi har haft\r\nnär det gäller Pensionsarbetsgruppens utredning\r\noch regeringens förslag.</pre><pre>Fru talman! Med det anförda vill jag yrka bifall till\r\nutskottets hemställan i betänkande SfU 24 och\r\navslag på reservationen.</pre><pre>Fru talman! I detta sammanhang skall vi också\r\nbehandla socialförsäkringsutskottets betänkande\r\nnr 26, som gäller delpensioner. I förslaget till\r\nreformering av pensionssystemet finns förslag om\r\nbifall till att delpensionen skall avvecklas från år\r\n2000, dvs. samma år som de första\r\nålderspensionerna kommer att betalas ut enligt det\r\nnya reformerade pensionssystemet. Då skall inte\r\nheller några nya delpensioner beviljas.</pre><pre>Skälet till att delpensionerna tas bort är att det nya\r\npensionssystemet anses så flexibelt och medger\r\nindividuella lösningar så att behov av ett\r\ndelpensionssystem inte längre anses särskilt stort.</pre><pre>I kompletteringspropositionen, eller vårbudgeten\r\nsom regeringen föredrar att kalla den, föreslås nu\r\nen försämring av delpensionen. Tredje gången gillt,\r\nkanske man kan säga. Syftet med delpensionen är\r\natt ge de äldre en möjlighet att få en mjuk övergång\r\nfrån förvärvsarbete till ålderspension. För många är\r\ndet också ett sätt att undvika förtidspension.</pre><pre>Regeringen föreslår att arbetstiden får minskas\r\nmed högst tio timmar per vecka och att rätten till\r\ndelpension skall den försäkrade få först från och\r\nmed det år han eller hon fyller 62 år. Ersättningen\r\nskall enligt propositionen vara fortsatt 65 %. De\r\nhär förändringarna skall träda i kraft den 1 juli\r\n1994. Samtidigt säger regeringen att den har\r\nambitionen att successivt höja pensionsåldern i det\r\nnuvarande pensionssystemet till 66 år.</pre><pre>Förslaget kommer nästan innan bläcket har torkat\r\ni Pensionsarbetsgruppens betänkande -- ett\r\nbetänkande som är en uppgörelse mellan\r\nregeringspartierna och där man slår fast att\r\npensionsåldern skall vara 65 år.</pre><pre>I vår motion med anledning av regeringens förslag\r\nsäger vi att vi är beredda att, med hänsyn till den\r\nekonomiska situationen, acceptera vissa\r\nbesparingar inom pensionssystemet. Men vi har ett\r\nannat och bättre förslag än regeringen.</pre><pre>Vi är inte beredda att gå med på en höjning av\r\npensionsåldern till 66 år. Det är 65 år som skall\r\ngälla. Vi vill också hålla åldersgränsen för när man\r\nkan få delpension så låg som det är ekonomiskt\r\nmöjligt. Vi föreslår 61 år i stället för 62 år.</pre><pre>För att finansiera vårt förslag är vi beredda att\r\nsänka kompensationsnivån från 65 till 55 %.\r\nArbetstiden får minska med högst tio timmar. När\r\ndet gäller övergångsbestämmelser så föreslår vi att\r\nför att man skall få delpension enligt nuvarande\r\nregler skall ansökan vara gjord före den 1 juli 1994,\r\ndvs. i år, och man skall börja ta ut delpensionen\r\n1994. Om detta är vi överens i utskottet.</pre><pre>Fru talman! Vi har gjort en försämring något\r\nmindre försämrad. Vi socialdemokrater har\r\nmedverkat till en försämring av delpensionen,\r\neftersom vi såg det som mycket viktigt och\r\nangeläget att behålla 65 år som pensionsålder. Jag\r\nyrkar därför bifall till utskottets hemställan.</pre><pre>Anf. 14  KARIN ISRAELSSON (fp):</pre><pre>Fru talman! Under detta riksmöte har vi fattat\r\nbeslut om stora förändringar i\r\nsocialförsäkringssystemen. I dag skall riksdagen\r\nfatta beslut om den framtida pensionen. Beslutet\r\nom reformen är inte förhastat, även om tiden när\r\narbetsgruppens förslag förelåg till beslut inte blev\r\nsärskilt väl tillmätt. En remissomgång med många\r\nsvar gav dock besked om en klar majoritet för\r\nförslaget. En del återstår naturligtvis att lösa av de\r\nfrågor som aktualiserats dels under\r\nremissomgången, dels under\r\nutskottsbehandlingen. Centerpartiet anser dock att\r\ndetta skall vara möjligt att komma till rätta med när\r\nreformen skall sjösättas.</pre><pre>Många av oss som i dag i utskottet har handlagt\r\närendet om reformeringen av pensionssystemet var\r\nockså med om att utforma efterlevandeskyddet\r\nsom ersatte den forna änkepensioneringen. Tack\r\nvare den framsynthet som detta beslut i enighet\r\nkunde ge, har vi åstadkommit en rättvis fördelning\r\nav minskade ekonomiska medel. Vi har också\r\nsamtidigt kunnat skydda de svaga som förlorat en\r\nnärstående. Jag anser också att dagens\r\npensionsförslag har samma inriktning.</pre><pre>Diskussionen rörande den framtida pensionens\r\nutformning har pågått under en tioårsperiod. I\r\nCenterpartiet tilsattes för flera år sedan en\r\narbetsgrupp, som jag ledde, med syfte att diskutera\r\nprincipen rörande en förändring i dagens\r\npensionssystem. Förenkling och samordning samt\r\nen grundtrygghet var de principer som ledde oss i\r\ndet arbetet. Naturligtvis kunde vi inte grunda våra\r\nuppfattningar på annat än principiella beräkningar.</pre><pre>Pensionstillskottet och undantagandereglerna för\r\nicke anslutna medborgare dominerade\r\npensionsdebatten under början av 1980-talet. Till\r\nslut kunde vi från Centerpartiet få rätt när de s.k.\r\nundantagandepensionärerna fick sitt\r\npensionstillskott. I den debatten framgick hur\r\nkrångligt och invecklat och kanske ibland\r\ninkonsekvent pensionssystemet var konstruerat.</pre><pre></pre><pre>Kvinnorna har till synes varit gynnade i ATP-\r\nsystemet enligt många av kritikerna till det\r\nreformerade pensionssystem som nu föreligger.\r\nDen s.k. 30/15-års-regeln ger viss rättvisa för den\r\nkvinna som först i mogen ålder kommer ut i\r\narbetslivet. Tyvärr var detta tillräckligt för en så\r\ntilltagen ATP-pension att den verkligen räckte till.\r\nMånga trodde att ATP-poängen skulle ge den\r\ntrygghet som man behövde på ålderns höst. Så har\r\ndock inte varit fallet.</pre><pre>Jag har mött många äldre kvinnor som varit djupt\r\nbesvikna på den pension de erhållit. Det känns\r\ndärför främmande att några företrädare för\r\npolitiska kvinnoförbund så tveklöst slår vakt om ett\r\nsystem som så gravt missgynnat så många kvinnor\r\nmed låga inkomster. Tvärtom har kvinnor med\r\nhöga inkomster gynnats av nuvarande\r\npensionssystem. Visst unnar vi dessa deras\r\nförmåner, men vi från Centern vill hellre fördela\r\nkrympande förmåner till dem som bäst behöver\r\ndem. Dessa kvinnor med låg pensionsrätt har även\r\nlåga avtalspensioner. Centerkvinnorna har insett\r\ndetta och hälsar med tillfredsställelse att\r\ngrundtrygghetstanken nu finns med i det\r\nreformerade pensionssystemet.</pre><pre>Den effekt de särskilda skattereglerna gav i och\r\nmed att tilläggspensioneringen utbetalades har\r\nockså chockat många låginkomsttagare som\r\npensionärer. Plötsligt fick de också betala avgifter\r\npå tjänster som den med bara folkpension och\r\npensionstillskott inte behövde betala. I stort var\r\ntilläggspensioneringen till ondo för denna grupp av\r\nkvinnor med deltidstjänster och kort tid i\r\narbetslivet. Dessa lever tyvärr ibland på gränsen till\r\nexistensminimum. Deras situation kommer att\r\nförbättras när garantipensionen genomförs.</pre><pre>Centern insåg detta och ville i ett nytt\r\npensionssystem slippa denna effekt för just\r\ngruppen kvinnor med deltidstjänster och där vård\r\nav barn och anhöriga begränsat\r\nförvärvsarbetstiden.</pre><pre>Vårdåren kunde räknas som del av pensionsåldern,\r\nde 30 åren, tack vare Centerns agerande i den\r\ntidigare ickesocialistiska regeringen i början av 80-\r\ntalet. Tyvärr har det inte varit möjligt att\r\ntillgodoräkna sig dessa vårdår retroaktivt. Centern\r\nhar under många år motionerat för att öppna denna\r\nmöjlighet.</pre><pre>De särskilda skatteregler som i dag omfattar\r\npensionerna skapar marginaleffekter. Detta har\r\nvarit särskilt märkbart på ränteinkomster som en\r\npensionär erhåller. Även detta drabbade många\r\ngånger kvinnor svårt. De hade ofta fått sälja det\r\ngemensamma huset när maken gått bort och orken\r\ninte funnits att sköta huset. Då innebar\r\nskattereglerna en mycket hög beskattning på dessa\r\nränteinkomster. Dessa förhållanden har även\r\nCenterpartiet, främst genom Martin Olsson på sin\r\ntid, framfört, och vi lyckades så småningom delvis\r\nlösa problemen.</pre><pre>Herr talman! Diskussionen rörande uthålligheten i\r\ndagens pensionssystem böljar fram och tillbaka. I\r\nbörjan av 80-talet framfördes oron att AP-fonderna\r\nsnart skulle vara tömda. Samma budskap förs fram\r\ni dag, vilket givetvis är helt befogat i dag när\r\ntillväxten är så låg och antalet pensionärer ökar.\r\nPensionsarbetsgruppen anser att det finns en\r\nuthållighet i AP-fonderna som räcker under\r\növergångstiden och infasningen av det kommande\r\npensionssystemet.</pre><pre>Naturligtsvis ser vi gärna att tillväxten ökar för att\r\nge stabilitet. Nu är vi på god väg mot detta med de\r\nåtgärder som den nuvarande regeringen har\r\ngenomfört. Pensionen kommer att följa\r\nkostnadsutvecklingen på ett mera nära sätt i\r\nframtiden. Blir tillväxten god ökar pensionen, om\r\ninte så minskar den.</pre><pre>Centern hade alla dessa förhållanden klara för sig\r\nnär vår grupp tog sig an uppgiften att presentera ett\r\nrättvist förslag med en grundtrygghet i\r\npensionerna. Sammanförande av de olka inslagen i\r\npensionssystemet skulle förbilliga och förenkla.</pre><pre>Det är klart att det förslag vi i dag skall ta ställning\r\ntill inte på alla punkter sammanfaller med Centerns\r\ngrundtrygghetsförslag inom pensionssystemet, men\r\ni stort överensstämmer det.</pre><pre>Vi får nu en garantipension lika för alla. Vi slopar\r\npensionstillskott och särskilda skatteregler. Vi får\r\nmöjlighet att dela pensionsinkomsten mellan\r\nmakar som ett skydd för den part som har lägre\r\ninkomst, men kanske ger mera av sin arbetstid i det\r\ngemensamma hemmet. Vi får möjlighet att räkna\r\ninkomst för vårdarbete med barnen. Vårdåren kan\r\nnu plötsligt räknas även retroaktivt.</pre><pre>Låginkomsttagare kommer inte att invaggas i en tro\r\natt den framtida pensionen bli så hög att de kan leva\r\nmycket gott på den. Genom att få besked varje år\r\nkan man på ett bättre sätt följa pensionens\r\nutveckling. Studietiden kan tillerkännas inkomster\r\nsom ger pensionsrätt, vilket vi har drivit från\r\nCenterns sida. Även detta kommer att utredas\r\nytterligare.</pre><pre>Genom premiereservsystemet kan man själv styra\r\növer delar av avgifterna. Fortfarande finns det\r\nkommunala bostadstillägget utanför\r\npensionssystemet. Vi hade från Centerns sida velat\r\nha det med i pensionen. Tyvärr visade det sig inte\r\nmöjligt. I stället får vi ett bostadstillägg till\r\npensionärer fr.o.m. nästa år. Det är statligt och med\r\nviss möjlighet för enskilda kommuner att under\r\nnågra år ge högre tillägg.</pre><pre>Förslaget till ett reformerat pensionssystem är en\r\nkompromiss där de stora partierna som medverkat\r\när överens. I arbetsgruppen och utredningen är\r\nman ense om tagen. Detta är viktigt. Ett så\r\nomfattande förändringsarbete måste hålla över\r\nmånga år. Vi kan inte utsätta oss för snabba\r\nförändringar oavsett riksdagsmajoritet.</pre><pre>Det är därför med stor glädje jag kan notera att vi\r\nfrån utskottets sida varit ense om den framtida\r\npensionsåldern. Den skall vara 65 år och därutöver\r\nflexibel. Genom att delpensionen trappas ut ur\r\nsystemet behövs möjligheter att även kunna\r\npensioneras före 65 års ålder utan att av\r\nekonomiska skäl tvingas avstå. Tyvärr visar det sig\r\natt garantipensionen inte i alla fall uppnås, och då\r\när förtida uttag ej möjligt. Detta måste naturligtvis\r\nlösas, och utskottet hänskjuter även den frågan till\r\nvidare behandling.</pre><pre>Herr talman! Jag vill med detta uttrycka\r\nCenterpartiets glädje över att vi nu kan fatta beslut\r\ni frågan om ett reformerat pensionssystem. Mycket\r\nåterstår att utreda, och lagen skall utvecklas och\r\nförhoppningsvis kunna antas så att förslaget kan\r\nträda i kraft den 1 januari 1996.</pre><pre>Jag vill också med några ord beröra betänkande\r\nSfU26, som behandlar delpensionens förändring.\r\nVi har i utskottet sammanjämkat våra\r\nuppfattningar till ett enhetligt förslag. Det tror jag\r\när ett lyckligt beslut. Med avseende på det nya\r\npensionssystemet kommer delpensionens\r\navtrappning också kunna att accepteras av en bred\r\nallmänhet när vi nu får en flexibel pensionsålder.\r\nÄven i detta betänkande slår vi fast att\r\npensionsåldern skall vara 65 år.</pre><pre>Jag vill med detta yrka bifall till utskottets\r\nhemställan beträffande dessa betänkanden samt\r\navslag på reservationerna och meningsyttringarna.</pre><pre>Anf. 15  PONTUS WIKLUND (kds):</pre><pre>Herr talman! Visst känns det litet historiskt att vi\r\nnu är på väg att besluta om ett till stora delar nytt\r\nlångsiktigt ålderspensionssystem, detta främst för\r\natt ett allmänt pensionssystem är en mycket viktig\r\nkomponent i en välfärdsstat sådan som vår.\r\nNärmare var fjärde person har helt eller delvis sin\r\nförsörjning från pensionssystemet. Bakom\r\nförslaget finns en för en fråga som denna unik bred\r\npolitisk enighet, där närmare 90 % av riksdagens\r\nledamöter står bakom förslaget.</pre><pre>Det sistnämnda är ett av skälen till att våga hoppas\r\natt systemet skall kunna vara stabilt för lång tid\r\nframöver. Vi har i Pensionsarbetsgruppen arbetat\r\nmed tidsperspektivet 30--60 år. Detta är av stor vikt\r\nför vårt lands ekonomiska framtid och för de\r\nenskilda människornas möjlighet att beträffande\r\npensionen på lång sikt kunna förutse, välja och\r\nplanera sin framtid.</pre><pre>En annan faktor som stärker hoppet om att\r\nsystemet är autonomt för lång tid är\r\nremissyttrandena från tunga remissinstanser. Visst\r\nfinns det i de allra flesta krav på en annan\r\nutformning i enskilda frågor. Inte sällan är det\r\nemellertid så att ett antal yttranden vill ha ändring\r\nåt ett håll, och en annan grupp yttranden åt rakt\r\nmotsatt håll. I det väsentliga, i grundprinciperna\r\nhar det emellertid varit en snarast överraskande\r\ngod uppslutning.</pre><pre>Pensionsförslaget är ju i hög grad konstruerat för\r\natt vara långsiktigt stabilt. Nämnas skall\r\nkopplingen mellan livsinkomsten och pensionen,\r\nföljsamhetsindexeringen till samhällsekonomin\r\nsamt följsamhet till demografiska förändringar,\r\nt.ex. förändringar i medellivslängd.</pre><pre>Men detta att skapa förutsättningar för ett på lång\r\nsikt robust och stabilt pensionssystem kräver vissa\r\noffer. Man måste exempelvis undvika att göra\r\nundantag från regeln att livsinkomsten skall ge\r\npensionsunderlaget.</pre><pre>Vi har gjort undantag endast i några för stora\r\nbefolkningsgrupper viktiga situationer under\r\nlivsloppet, främst garantipensionen som\r\ngrundtrygghet, samt pensionsrätt för barnår,\r\nvärnplikt och i viss mån studier.</pre><pre>Det betyder att ett antal mindre grupper med\r\nspeciella förhållanden inte har kunnat beaktas med\r\nsärregler. På sikt torde ofta andra sociala\r\ntrygghetssystem, lönenivåer etc. anpassas till\r\npensionssystemet i den mån förhållandet upplevs\r\nsom uppenbart orättvist. Men det kan bli\r\nbekymmer framför allt under en övergångstid.</pre><pre>Varför går det inte att göra undantag för ett antal\r\nmindre särgrupper i ett allmänt pensionssystem\r\nmed krav på långsiktigt stabilitet? Bl.a. därför att\r\nolika gruppers förhållanden ofta förändras med\r\ntiden, och värderingarna om rättvisa och orättvisa i\r\nolika gruppers situation skiftar.</pre><pre>Med andra ord måste särlösningar ofta korrigeras\r\nmed åren genom ingrepp av politikerna. Då är man\r\nsnart ute på djupt vatten. Ett ingrepp ger vanligen\r\nsekundära effekter som ofta är svåra eller omöjliga\r\natt förutse. Dessa kräver i sin tur fler justeringar,\r\nofta i andra regler. Till sist kan man t.ex. hamna i\r\nfelaktiga fördelningseffekter.</pre><pre>Men det är givetvis viktigt att särgrupper får rimliga\r\npensionslösningar. Det finns ju numera en uppsjö\r\nav olika privata försäkringar som kan skräddarsys\r\nför att komplettera det allmänna pensionssystemet.</pre><pre>Det är angeläget att avtalsförsäkringarna anpassas\r\ntill det nya pensionssystemet så att de i\r\nhuvuddragen blir kongruenta, drar åt samma håll\r\noch ger en god trygghet som upplevs som rättvis.\r\nEnligt uppgift är arbetet med detta redan på gång.</pre><pre>En alldeles speciell särgrupp i det här\r\nsammanhanget är de som arbetar för solidaritets-\r\noch biståndsorganisationerna. Dessa har en\r\nsamarbets- och intresseförening som förkortas\r\nBIFO. Dessa människor har ofta mycket låga löner\r\nför det, ur mänsklig synpunkt, synnerligen viktiga\r\narbete de utför i u-länderna. De får numera inte\r\nvara folkbokförda i Sverige under utlandsarbetet,\r\nvilket minskar deras möjlighet att få full\r\ngarantipension.</pre><pre>Förutom att huvudmännen borde ordna\r\nförsäkringsskydd, t.ex. enligt någon skräddarsydd\r\navtalsförsäkringsmodell, kan det kanske vara\r\nmöjligt att ta upp deras situation i det fortsatta\r\ngenomförandearbetet med det reformerade\r\npensionssystemet. Man skulle kunna överväga om\r\nde nuvarande begreppen försäkringslön respektive\r\nATP-förbindelse kan överföras i någon form till det\r\nnya pensionssystemet.</pre><pre>Herr talman! Vi i kds tror på förslaget till\r\nreformerat pensionssystem. Vi är i allt väsentligt\r\nnöjda med förslaget. Det är ju en kompromiss\r\nmellan de fem partier som står bakom. Alla fem har\r\nfått ge och ta. Det är inte minst viktigt för oss\r\nkristdemokrater att det nya pensionssystemet\r\nuppvärderar hemarbetet och stärker kvinnornas\r\ntrygghet. Här vill jag nämna barnaåren, som även\r\nfadern har tillträde till, och frivillig pensionsdelning\r\nmellan makar.</pre><pre>Vidare finns det ett förslag om att privata\r\npensionsförsäkringar i regel bör ingå i bodelningen\r\nefter äktenskapsskillnad, som skedde före 1988.\r\nAndra former av pensionsrättigheter, t.ex.\r\ntjänstepension från avtalspensionering, skall\r\njämkningsvis i skäliga fall kunna beaktas vid en\r\nbodelning efter en skiljsmässa. En särskild\r\nutredningsman skall föreslå förändringar i\r\näktenskapsbalken.</pre><pre>Som företrädare för ett av de partier som arbetat\r\nför de nämnda familjepolitiska pensionsinslagen\r\nkänns det även för mig mycket tillfredsställande att\r\nvid ett annat tillfälle kunna berätta för fru talman\r\nIngegerd Troedsson att talmannens förslag från\r\nbörjan av 60-talet -- då givetvis i egenskap av\r\npartipolitiker -- om ATP-poäng för vård av egna\r\nbarn samt giftorätt i ATP-poäng nu efter voteringen\r\näntligen är i hamn. Det sker dock i en lätt förändrad\r\nskepnad för att passa det nya pensionssystemet.\r\nÄven i vårt parti har dessa frågor i många år stått\r\npå kravlistan.</pre><pre>Vänsterpartiets ledare Gudrun Schyman har gått ut\r\nmed vallöften som bl.a. innebär ett återställande av\r\nflera socialförsäkringar till vad de en gång var när\r\nde var som generösast, om jag har förstått\r\ntidningarna rätt. Ett annat pensionssystem än det\r\nhär föreslagna är ett krav för att göra upp med\r\nSocialdemokraterna om det skulle bli en\r\nvänsterseger i valet. Berith Eriksson har ju berättat\r\nen hel del om det.</pre><pre>Nu tror inte jag att det blir en vänsterseger, men\r\nskulle det bli det och om Vänsterpartiets krav står\r\nfast lär det inte bli något samregerande. Det är min\r\nprognos. Jag upplever nämligen att de fem partier\r\nsom står bakom pensionsuppgörelsen, således även\r\nSocialdemokraterna, är fast beslutna att genomföra\r\nden i den form som propositionen och betänkandet\r\nbeskriver. Därför tror jag också att det kommer att\r\nlyckas att enas kring de delvis ännu öppna frågorna,\r\nvarav flera är viktiga, som den planerade\r\ngenomförandegruppen och experter skall\r\nslutbehandla.</pre><pre>Herr talman! Det är viktigt att så kan ske i enighet\r\nför att på sikt positivt bidra till vårt lands\r\nekonomiska framtid liksom för människornas\r\ntrygghet och tillit för kommande tid.</pre><pre>Anf. 16  BERITH ERIKSSON (v) replik:</pre><pre>Herr talman! I våra motioner och i vår valplattform\r\nsäger vi att vi vill återställa nivåerna i\r\narbetslöshetsförsäkringen, föräldraförsäkringen\r\noch sjukförsäkringen för långtidssjukskrivna från\r\n70 % till 80 %. Det har att göra med att vi förordar\r\narbetslinjen. Vi anser att det är de delar av\r\nsocialförsäkringen som befrämjar arbetslinjen som\r\nvi måste prioritera.</pre><pre>Pontus Wiklund räknar upp grunderna i det nya\r\npensionssystemet som alla är överens om. Vi är\r\nockså överens om vi skall ha en följsamhet till\r\nsamhällsekonomin. Det är fullt möjligt att göra\r\näven vårt förslag följsamhetsindexerat. Det som\r\nskiljer oss är livsinkomstprincipen ställd mot ett\r\nsystem där man räknar på 30 år av arbetslivet.</pre><pre>Vi är också överens om att vi skall ha\r\ngarantipensionen. Vi anser dock att den bör höjas\r\nnågot för att inte alltför stora grupper skall vara\r\ntvungna att kompensera med socialbidrag. Det som\r\ndå skiljer livsinkomstprincipen från vårt förslag är\r\nalla de särlösningar som samtliga som varit uppe i\r\ntalarstolen i dag har uttalat bekymmer över. De\r\nmåste lösas. Pontus Wiklund säger nu att vi får ta\r\ndet goda med det onda och inse att vi får en massa\r\ngrupper i samhället som vi inte kan kompensera.\r\nMed vårt förslag skulle vi inte ha det bekymret.</pre><pre>Anf. 17  PONTUS WIKLUND (kds) replik:</pre><pre>Herr talman! Jag tog upp detta med valutspelet för\r\natt illustrera att det kanske inte finns en riktigt\r\naktuell politisk realism i förslagen. Det inslaget\r\nfinns även i er syn på hur pensionssystemet bör vara\r\nkonstruerat. I dag kan vi sannolikt inte klara det\r\nekonomiskt, även vi alla skulle vilja vara mer\r\ngenerösa.</pre><pre>Principerna i ert förslag, detta att ni överger\r\nlivsinkomstprincipen, är en mycket viktig fråga i\r\ndet hela. De flesta bitarna i ett pensionssystem är\r\nmer eller mindre sammanvävda med varandra.\r\nÖverger man livsinkomstprincipen och inför en\r\ntrettioårsprincip för intjänandet kommer mycket av\r\ndet övriga att rubbas. Det upplevde vi ju också i\r\ndiskussionerna i Pensionsarbetsgruppen.\r\nVänsterpartiet hade en egen linje som medförde att\r\ndet ofta måste föras två parallella diskussioner.</pre><pre>Det finns säkert många sätt att konstruera ett\r\nallmänt offentligt pensionssystem. Jag kan inte på\r\nnågot sätt säga att vårt system i alla stycken är\r\nbättre. Men det är dock ett mycket genomtänkt\r\nförslag. Vi har under många år bearbetat olika\r\nprinciper som har lett fram till det här förslaget. Jag\r\ntror på det. Att nu börja rubba en del av\r\ngrundvalarna vore synnerligen olyckligt. Jag tror\r\ndessutom inte att det är realistiskt. Vi fem partier\r\nsom står bakom det här förslaget kommer att stå\r\nfast vid dessa principer.</pre><pre>Anf. 18  BERITH ERIKSSON (v) replik:</pre><pre>Herr talman! Det handlar naturligtvis om\r\nsamhällsekonomi, men i den mån det har varit\r\nmöjligt för oss att få hjälp med att räkna på vårt\r\nförslag har vi inte funnit att det skulle vara\r\nsamhällsekonomiskt dyrare. Detta vill jag nog att\r\nPontus Wiklund i så fall verifierar bättre.</pre><pre>Vänsterpartiet hade inte samma linje i\r\npensionsarbetsgruppen. Jag kan bara beklaga att så\r\ninte var fallet. Vi var inte färdiga när det gällde hur\r\nen modell kunde se ut för att fungera bäst i\r\nmorgondagens samhälle.</pre><pre>Man kan inte säga att detta är ett arbete som har\r\nkommit fram under ett mångårigt samarbete.\r\nTvärtom har man haft alldeles för bråttom med att\r\nta fram systemet. Det har inte getts möjlighet att få\r\nalla delar väl belysta.</pre><pre>Anf. 19  PONTUS WIKLUND (kds) replik:</pre><pre>Herr talman! Visst är det ett mångårigt arbete som\r\nligger bakom förslaget. Det råder ingen tvekan om\r\natt Pensionsberedningens böcker och funderande,\r\noch inte minst remissyttrandena över\r\nPensionsberedningens förslag, har spelat stor roll\r\nför vårt vägval.</pre><pre>Det är alldeles riktigt att det blev bråttom, framför\r\nallt på slutet. Det är klart markerat i både\r\npropositionen och utskottets betänkande att det\r\näven finns frågor som delvis ännu inte är löst. Det\r\när framför allt frågor av teknisk art men även några\r\nandra frågor. Vi skall arbeta vidare med dessa.</pre><pre>Men jag är övertygad om, inte minst efter att ha\r\nhört litet historier bakom tidigare\r\npensionsutredningar och pensionsförslag, att man\r\nnågon gång måste komma till skott. Man måste\r\ndriva fram ett förslag.</pre><pre>Det är så många komponenter som ingår att man,\r\nnär man har funnit en viss färdriktning som man\r\ntror på, skall göra det bästa av den och inte starta\r\nom från början igen med att ändra vissa\r\ngrundprinciper.</pre><pre>Anf. 20  KARIN WEGESTÅL (s):</pre><pre>Herr talman! ATP-reformen blev en viktig del av\r\nden svenska modellen. Det är ett trygghetssystem\r\nsom har rönt stor uppskattning och beundran i\r\nomvärlden. ATP är också fortfarande ett\r\nvälfungerande system som är en bra bas för\r\nframtidens pensioner.</pre><pre>Reformen genomfördes i strid med de borgerliga\r\npartierna. Därför stod ett avskaffande av ATP-\r\nsystemet högt på den borgerliga regeringens\r\ndagordning hösten 1991. Ett systemskifte på\r\npensionsområdet förutskickades redan i\r\nregeringsdeklarationen och förutsattes vara klart\r\nefter mindre än ett halvår för att beslut skulle\r\nkunna fattas redan våren 1992.</pre><pre>Tidsplanen har sedan justerats efter hand. Beslutet\r\nskulle dock fattas under innevarande\r\nmandatperiod. Detta är orsaken till att ärendet nu\r\nskall behandlas i dag, en av de allra sista dagarna av\r\ndetta riksmöte. Det är också orsaken till att denna\r\nfråga som är så viktig för svenska folket fick en\r\noacceptabelt kort remisstid. Vi fick fem veckor på\r\noss för att läsa in och kommentera ett 900-sidigt\r\nbetänkande. Det har också inneburit en kort tid för\r\nbehandling i regering och utskott samt en orimlig\r\narbetssituation för medlemmarna i arbetsgruppen.</pre><pre>Trots den korta tiden har det framkommit många\r\nviktiga synpunkter från remissinstanserna på det\r\nförslag som Pensionsarbetsgruppen har lagt fram.\r\nMånga organisationer och enskilda har också\r\nlämnat synpunkter.</pre><pre>Debatten om de framtida pensionerna tog extra fart\r\nnär förslaget om egenavgifter på 9,25 % kom i sista\r\nminuten. Debatten kommer att fortsätta fram till\r\ndess att det avgörande beslutet om det reformerade\r\npensionssystemet fattas. Ikraftträdandet har\r\nskjutits fram till den 1 januari 1996, ett år senare än\r\nvad Pensionsarbetsgruppen har föreslagit.</pre><pre>Det beslut som skall fattas i dag omfattar riktlinjer\r\nför ett nytt ålderspensionssystem. Efter att\r\nPensionsarbetsgruppens betänkande hade\r\nremissbehandlats föreslog regeringen avvikelser\r\nfrån arbetsgruppens förslag, och många\r\ngrundläggande frågor skall beredas ytterligare. För\r\ndenna beredning kommer regeringen att tillkalla en\r\nsärskild genomförandegrupp.</pre><pre>Exempelvis har den viktiga frågan om\r\nfinansieringen inte lösts. Övergången från\r\narbetsgivaravgifter till egenavgifter har ifrågasatts.\r\nDet främsta motivet för egenavgifter är att\r\npensionskostnaderna skall bli synliga. Ett stort\r\navsnitt i propositionen avsätts för denna pedagogik\r\nför löntagare.</pre><pre>Regeringen har tagit intryck av påpekandena att\r\navgiftsväxlingen kan medföra komplikationer.\r\nDärför föreslås att frågan bereds vidare i samråd\r\nmed arbetsmarknadens parter.</pre><pre>Arbetsgruppens förslag till växling från\r\narbetsgivaravgift till egenavgift skall diskuteras,\r\noch formerna för avgiftsuttaget skall vägas mot det\r\nsamlade finansieringsbehovet för sjuk- och\r\narbetsskadeförsäkringen, förtidspensionssystemet\r\noch ålderspensionssystemet.</pre><pre>En annan viktig fråga som man föreslår skall\r\nutredas vidare är hur mycket AP-fonderna kan\r\ntillåtas minska utan risk för att samhällsekonomin\r\npåverkas. Regeringen föreslår en nettoöverföring\r\nfrån pensionssystemet till statsbudgeten. Storleken\r\npå denna överföring bör enligt propositionen\r\navpassas så att en betryggande fondstyrka uppnås\r\ninom fördelningssystemet. En regel förutsätts\r\ndärvid vara att fondstyrkan aldrig skall tillåtas\r\nunderstiga 0,5 %, dvs. ett halvt års utbetalning.\r\nDetta skall jämföras med fondstyrkan 1993 som var\r\n5,2 %, dvs. mer än tio gånger större, och vilken\r\nomfattade ett kapital på mer än 500 miljarder\r\nkronor.</pre><pre>Varningar har framförts av bl.a.\r\nRiksförsäkringsverket för att avtrappningen av AP-\r\nfonden blir för stor. Den exakta växlingen av\r\navgifter och betalningsansvar mellan\r\nålderspensionssystem, statsbudget och andra\r\nsocialförsäkringssystem skall därför bli föremål för\r\nfortsatt beredning.</pre><pre>Hur pensionerna skall anpassas till\r\nsamhällsutvecklingen skall också utredas vidare.\r\nDetta är den mest nödvändiga förändringen, men\r\nförändringen hade varit möjlig också inom det\r\nrådande pensionssystemet. Vilken norm som skall\r\nväljas för indexeringen och för tidpunkten för\r\nikraftträdandet får avgöras under den fortsatta\r\nberedningen liksom indexeringen av\r\nförtidspensioner och efterlevandeskydd.</pre><pre>Jag tycker att det är mycket positivt att alla de\r\nviktiga besluten skjuts på framtiden och att man\r\ndärmed, i enlighet med regeringen, får tid att\r\ndiskutera de alternativa förslag som har inkommit\r\nfrån remissinstanserna.</pre><pre>I den motion som jag har undertecknat har vi tagit\r\nupp en del frågor som hänger samman med de nya\r\nintjänandereglerna och de marginaleffekter som\r\nden nya grundpensionen medför.</pre><pre>Den nya pensionen skall vara avgiftsbaserad i\r\nstället för förmånsbaserad. Med dagens\r\npensionssystem garanteras den försäkrade vid full\r\npension ett utfall motsvarande ca 67 % av lönen\r\nföre pensioneringen plus avtalspension som\r\nmotsvarar ca 10 %. Full pension erhålls i dag efter\r\n30 års pensionsgrundande inkomst.</pre><pre>I propositionen anges att det reformerade\r\npensionssystemet skall ge en pension som utgör\r\nsamma andel av inkomsterna under\r\nförvärvsperioden som dagens system ger. Detta går\r\ninte att jämföra med pensionsnivån med nuvarande\r\npensionssystem. Därför är det välgörande att\r\nsocialförsäkringsutskottet konstaterar att man\r\nmåste räkna med att pensionsbeloppen i det nya\r\nsystemet genomsnittligt kommer att ligga på en\r\nlägre nivå.</pre><pre>Om man vill ändra på ett pensionssystem med\r\nanledning av att pensionärerna får för stor del av\r\nkonsumtionsutrymmet, i förhållande till de\r\nförvärvsarbetande, är det väl helt naturligt att\r\npensionerna blir lägre.</pre><pre>Skall man få samma pension som med dagens\r\nsystem, får man räkna med att arbeta längre --\r\nminst 10 år. Detta kommer att drabba kvinnorna\r\nhårdast. De får lägre pensioner med det nya\r\nsystemet. Detta framgår inte av arbetsgruppens\r\nförslag, såvida man inte läser Ann-Charlotte\r\nStåhlbergs redovisning i tabellerna i slutet av\r\nbetänkandets bilaga B.</pre><pre>Med de nuvarande intjänandereglerna skulle\r\nkvinnorna ha kunnat få samma pension som\r\nmännen. Över huvud taget har budskapet under\r\nhela pensionsdebatten varit att alla får högre\r\npensioner med det nya förslaget, särskilt om man\r\nkan arbeta tills man blir 71 år och då har arbetat i\r\n55 år.</pre><pre>Vi har krävt en analys av pensionsförslaget ur\r\njämställdhetssynpunkt. Socialförsäkringsutskottet\r\nanser inte att detta behov är påkallat. Man anser att\r\ndet är viktigt att det nya pensionssystemet inte\r\nmissgynnar kvinnor, men samtidigt anser man att\r\nregeringens förslag innebär en rimlig avvägning i\r\ndetta hänseende. Menar man att graden av\r\nmissgynnande är acceptabel?</pre><pre>En brasklapp har lagts in i slutet: ''Det är emellertid\r\nviktigt att man följer utvecklingen från\r\njämställdhetssynpunkt under införandefasen.''\r\nDetta är i och för sig positivt.</pre><pre>Vi fattade beslut om en jämställdhetsanalys av alla\r\nviktiga beslut för ett par veckor sedan i denna\r\nkammare. Kvinnornas intresse för pensionsfrågan\r\när väckt. De kommer att hålla ögonen på den\r\nfortsatta utvecklingen, och jag är en av dem.</pre><pre>Vi har också tittat på hur marginaleffekterna\r\nkommer att slå med det nya\r\ngarantipensionssystemet. Det visar sig att allt fler i\r\nvanliga inkomstlägen får mindre ut av de pengar\r\nsom satsats i pensionssystemet. I det nya systemet\r\nfår de som har en så liten lön, att de till huvuddelen\r\när beroende av någon annan för sin försörjning, en\r\nnågot högre pension än i dag. De som tjänar över\r\ntaket 7,5 basbelopp, i dag 264 000 kronor, om året\r\nfår ett bättre konsumtionsutrymme, eftersom\r\npensionsavgifter inte skall betalas på mer än halva\r\ninkomsten över taket. Hela minskningen av\r\npensionsutrymmet kommer att bäras av låg- och\r\nmedelinkomsttagare, de flesta kvinnorna och en\r\nstor del av männen.</pre><pre>Vi tycker naturligtvis att det är bra att man kommer\r\natt se över effekterna på avtalspensionerna, men\r\neftersom ingen avtrappning kan göras gentemot\r\nkapitalinkomster och därmed privata\r\npensionsförsäkringar kommer en stor orättvisa att\r\nske mellan dem som ges möjlighet att trygga sin\r\nålderdom genom gemensamma sparformer och\r\ndem som har inkomster av räntor och annan\r\nkapitalavkastning.</pre><pre>Det är synd att utskottet trots att det ser en\r\nutredning av den klassbundna ohälsan som viktig,\r\ninte ser sambandet mellan denna och det nya\r\npensionssystemet.</pre><pre>Vi gläder oss åt att utskottet har funnit det\r\nangeläget att utreda utformningen av den spärregel\r\nsom motiveras av att en pensionär inte skall behöva\r\nleva på en nivå under garantinivån och föreslår att\r\nriksdagen ger regeringen detta till känna. De\r\nföreslagna spärreglerna omöjliggör för många\r\nlåginkomsttagare att utnyttja möjligheterna att ta\r\npension före 65 års ålder, bl.a. tre fjärdedelar av\r\nalla LO:s kvinnor. Om man inte löser detta, faller\r\nhela idén med flexibel pensionsålder.</pre><pre>Vi kommer att följa upp de givna löftena att ingen\r\npensionär skall behöva få en sänkt disponibel\r\ninkomst när de nuvarande folkpensionsförmånerna\r\nersätts med garantipension.</pre><pre>Vi noterar att inget svar i dag kan ges till de\r\npensionärer som får sin pension genom det\r\nnuvarande pensionssystemet vid genomförande av\r\nföljsamhetsindexering också av deras\r\npensionsutbetalningar, eftersom frågan om\r\nindexeringen skall avgöras under den fortsatta\r\nberedningen.</pre><pre>Till slut vill jag påpeka några viktiga frågor som\r\nmåste belysas bättre före beslut. Hur stor ökning av\r\nadministrationskostnaderna till följd av det nya\r\nsystemets ökade byråkrati kan systemet bära? I dag\r\nkostar administrationen under 1 %, ca 1 miljard.\r\nEn ökning mellan 10 och 25 % kan förväntas. Är\r\ndet lämpligt?</pre><pre>En annan viktig del är kostnaden för pension för\r\nvård av barn. Förutom att förslaget kritiserats som\r\nnegativt ur jämställdhetssynpunkt strider det mot\r\nintentionerna i direktiven att det nya\r\npensionssystemet skall bidra till ett ökat\r\narbetsutbud. Förslaget gynnar ett familjemönster\r\ndär kvinnan kan stanna hemma utan inkomst under\r\nbarnens första fyra år. Det är ett retroaktivt\r\nvårdnadsbidrag, som kommer att bli mycket\r\nkostsamt för statskassan både i form av\r\npensionsutgifter och uteblivna skatteinkomster och\r\nutebliven produktion. Detta måste vägas mot de\r\nförslag som kommit från remissinstanser som\r\nSocialdemokratiska kvinnoförbundet och SACO\r\noch som inte har dessa konsekvenser.</pre><pre>Jag ser med tillfredsställelse också att pensionsrätt\r\nför studier kommer att bli föremål för vidare\r\nutredning. Det som oroar är att nivån anses rimlig.\r\nDet skulle få negativa konsekvenser för\r\njämställdheten och bidra till större snedrekrytering\r\ntill högre utbildning.</pre><pre>Vi förväntar oss i likhet med skatteutskottet att de\r\nregler som slutligen beslutas skall vara enkla,\r\nlättöverskådliga och lätthanterliga.</pre><pre>Det beslut som tas i dag omfattar riktlinjer, vars\r\nförutsättningar kommer att prövas i det fortsatta\r\nutredningsarbetet. När detta är klart kommer\r\nförslaget att omsättas i lagtext, och det är först när\r\ndenna föreligger som en reformering av\r\npensionssystemet kan beslutas.</pre><pre>Herr talman! Jag är naturligtvis mycket glad över\r\nden välvilliga behandling som vår motion i stort har\r\nfått, men främst är jag glad för att så stor hänsyn\r\nhar tagits till de kritiska synpunkter på det\r\nursprungliga förslaget som framkommit och som\r\njag delat och delar. Ett fortsatt utredningsarbete\r\nkan leda till att Sverige även i framtiden kan ha ett\r\nbra pensionssystem.</pre><pre>Med anledning härav anser jag att jag i detta läge\r\nkan ställa mig bakom socialförsäkringsutskottets\r\nbetänkande SfU24.</pre><pre>Anf. 21  Statsrådet BO KÖNBERG (fp):</pre><pre>Herr talman! Karin Wegestål tog i sitt anförande\r\nupp flera saker som är väl värda att diskutera.\r\nDärutöver hade hon ett antal synpunkter där det\r\nväl handlar om missförstånd eller vilja att hitta fel\r\nsnarare än vilja till en seriös debatt.</pre><pre>Som ett exempel kan jag nämna att Karin Wegestål\r\njämför fondstyrkan i ett system där bara ATP ingår\r\nmed ett system där hela folkpensionsdelen också\r\ningår. Det blir förstås som att jämföra äpplen och\r\npäron. Det får man förvisso göra, men då måste\r\nman ju själv veta om att det är olika frukter man\r\njämför och helst upplysa den som lyssnar om att det\r\när den jämförelsen man gör.</pre><pre>Också påståenden av typen att man skulle under\r\npensionsarbetets gång ha utlovat att alla skulle få\r\nbättre pension är förstås inte sanna. Som var och en\r\nvet som har intresserat sig för frågan, och det har ju\r\nKarin Wegestål, är det ju så att inför man ett system\r\nsom baserar sig på följsamhet till\r\nsamhällsekonomin, kommer den\r\nsamhällsekonomiska utvecklingen att i stor\r\nutsträckning avgöra om man får högre eller lägre\r\npension. Allting annat givet är det naturligtvis så att\r\nmed en hög tillväxt kommer pensionerna i\r\nframtiden att bli högre än vad de hade blivit om vi\r\nhade behållit ATP, och med en låg tillväxt kommer\r\nde att bli lägre.</pre><pre>Sedan kom Karin Wegestål in på frågan om\r\ngarantipensionen och marginaleffekterna i det\r\nsammanhanget. Jag tror att det är viktigt att inse\r\nkomplikationerna på den punkten. Skall man ha\r\nnågon form av garantipension, måste man\r\nbestämma sig för om den skall avtrappas\r\nomedelbart, som i det nuvarande systemet, alltså\r\nkrona för krona upp till gränsen för folkpension och\r\npensionstillskott, 100 % avtrappning för de\r\nmänniskor det gäller, eller om man vill ha en\r\nlångsammare avtrappning. Vill man ha en\r\nlångsammare avtrappning, kommer andra\r\nmänniskor att beröras av den.</pre><pre>Detta är matematikens järnhårda lagar. Dem\r\nkommer varken Karin Wegestål eller jag ifrån.\r\nMånga har i dagens debatt uttryckt tillfredsställelse\r\növer att arbetsgruppens och propositionens förslag\r\ninnebär att många människor, framför allt kvinnor,\r\nsom i dag inte får ut ett öre av inkomstberoende\r\npension därför att den avräknas krona för krona för\r\nnärvarande, i framtiden kan få ut något. Men man\r\nkan inte åstadkomma bägge delarna på en gång.\r\nMan kan inte på den här punkten, lika litet som på\r\nandra, komma förbi matematikens lagar.</pre><pre>Anf. 22  KARIN WEGESTÅL (s) replik:</pre><pre>Herr talman! Jag skulle bara vilja kommentera det\r\nhär med äpplen och päron. Det är faktiskt ganska\r\nofta man stöter på det när man jämför de båda\r\nsystemen. Det sägs t.ex. att vi måste byta bort ATP-\r\nsystemet, för det klarar sig inte ekonomiskt, och att\r\ndet nya systemet innebär en förstärkning.</pre><pre>I själva verket är de bägge systemen inte\r\njämförbara, just på grund av sådana faktorer som\r\nstatsrådet tar upp här, att man har lyft ut en hel del\r\nsaker ur det kommande systemet. Så det är som\r\nsagt ganska svårt att skilja på äpplen och päron i det\r\nhär sammanhanget. Jag hoppas att det fortsatta\r\nutredandet skall leda till att det blir lättare att göra\r\ndet i framtiden.</pre><pre>Anf. 23  Statsrådet BO KÖNBERG (fp):</pre><pre>Herr talman! Mina synpunkter om frukterna hade\r\natt göra med att Karin Wegestål hävdade från\r\ntalarstolen alldeles nyss att man kunde jämföra den\r\nnuvarande fondstyrkan, där bara ATP-pensionen\r\när en förpliktelse, med det kommande där både\r\nATP-pensionen och garantipensionen är\r\nförpliktelser. Det var detta jag erinrade mot.</pre><pre>Nu väcker Karin Wegestål en större och mycket\r\nintressant fråga, nämligen: Går det att jämföra vad\r\nsom skulle hända, om vi behöll dagens system, med\r\nden reform som riksdagen om en liten stund\r\nförmodligen kommer att besluta om? Svaret är att\r\ndet är mycket svårt, därför att detta innehåller så\r\noerhört många variabler.</pre><pre>Inte minst är det ju så att flertalet av dem som har\r\nägnat sig åt pensionsfrågan på senare år är av den\r\nuppfattningen att vi inte kan behålla ATP-systemet,\r\nsom det nu ser ut, in på 2010--2020-talet. Det är\r\nmeningslöst att jämföra med detta, för den frukten\r\nkommer inte att finnas.</pre><pre>Anf. 24  KARIN WEGESTÅL (s) replik:</pre><pre>Herr talman! Jag anser inte att det skulle vara\r\nmeningslöst att göra den jämförelsen. Jag menar att\r\ndet är en stor brist i hela det här utredningsarbetet\r\natt man inte har sett på det system vi har och\r\nverkligen jämfört med hur man skulle kunna\r\nförändra det utan att vända upp och ner på alltihop\r\noch skapa det kaos som jag faktiskt anser gäller i\r\ndag och som jag hoppas skall kunna redas ut i det\r\nfortsatta arbetet.</pre><pre>Anf. 25  FREDRIK REINFELDT (m):</pre><pre>Herr talman! Bland de föranmälda deltagarna i\r\ndagens pensionsdebatt, då vi skall fatta beslut om\r\nframtidens pensioner, är jag faktiskt den ende\r\nanmälde som helt skall leva efter de nya regler som\r\ndet nya pensionssystemet innebär. Av de övriga\r\ntolv föranmälda skall fem helt leva i enlighet med\r\ndet gamla ATP-systemets pensioner och övriga sju\r\nmed pensioner som blandas mellan det nya och det\r\ngamla systemet. Inte ens ansvarige statsrådet\r\nKönberg själv kommer att leva efter det nya\r\nsystemet utan efter den blandade formen. Han\r\nnickar instämmande.</pre><pre>Noterbart tycker jag också är att inte en enda\r\nsocialdemokrat som till fullo skall leva efter det nya\r\nsystemet har anmält sig till dagens debatt. Det är\r\nmärkligt, eftersom socialdemokraterna i alla\r\nsammanhang just nu hävdar att det är viktigare vem\r\nman är, vilken bakgrund man har, vilken ålder och\r\nvilket kön man har än vilka åsikter man står för. Då\r\nkanske det t.o.m. skall tolkas som ett ointresse från\r\nsocialdemokraternas sida när det gäller det nya\r\npensionssystemet, eller också kommer någon av de\r\nyngre springande om en stund.</pre><pre>Jag väljer att peka på dessa åldersskillnader i\r\ndebatten därför att pensionsfrågan i så hög\r\nutsträckning handlar just om generationseffekter.\r\nDagens beslut påverkar alltså inte i särskilt hög\r\nutsträckning dem som bemannar denna kammare\r\nutan mycket mer sådana som är utanför denna\r\nkammare och t.o.m. de som inte i dag är födda.</pre><pre>Det leder till ett par mycket viktiga principiella\r\nsynpunkter på den typ av beslut som vi skall fatta\r\ni dag. När riksdagen fattar generationspåverkande\r\nbeslut bör man ta särskild hänsyn, menar jag, till de\r\neventuella generationseffekter som besluten kan ge\r\nupphov till.</pre><pre>I januari i år skrev jag en motion om\r\ngenerationsräkenskaper som bl.a. just handlar om\r\ndagens pensionsbeslut. Tyvärr bifölls inte den\r\nmotionen, men jag lovar att återkomma i ärendet.</pre><pre>För att visa att diskussionen har betydelse kan man\r\nfaktiskt titta på det pensionsbeslut som riksdagen\r\nfattade förra gången, på 50-talet. Det har nämnts\r\nvid flera tillfällen i dag. Riksdagen beslöt då att\r\ngenomföra det socialdemokratiska förslaget till\r\nATP-system. Vi kan i dag konstatera att det var ett\r\nmycket dåligt beslut. De insiktsfulla politiker som\r\npekade på systemets skevheter -- jag tänker då på\r\npersoner som Jarl Hjalmarson och Bertil Ohlin --\r\nkan vi i dag konstatera hade rätt. De får med det\r\nbeslut vi skall fatta i dag i viss mån upprättelse,\r\neftersom flera av de justeringar som görs i systemet\r\n35 år senare faktiskt tar hänsyn till de invändningar\r\nsom de hade redan på 50-talet.</pre><pre>ATP-systemet baserades ju på 50-talets\r\ndemografiska förutsättningar. Det sprang litet\r\ngrand ur den allmänna optimism som fanns på 50-\r\ntalet. 50-talets tillväxttal lades till grund för\r\nsystemet. Det gav oss ett instabilt pensionssystem\r\nsom inte var flexibelt nog att klara av sämre tider,\r\ndemografiska förändringar eller beslut om sänkt\r\npensionsålder.</pre><pre>På 50-talet gav det inte många poäng att framföra\r\nden typen av synpunkter. Redan då grundlades den\r\nbeslutsprincip som jag menar är en av\r\ngrundstenarna i den svenska välfärdsstaten och som\r\nhar bidragit till att urholka vår svenska välfärd och\r\ngivit oss den generationsskuld vi i dag har.</pre><pre>För att kunna vädja till breda väljargrupper och gå\r\ndem till mötes när det gäller kraven på finare och\r\nstörre förmåner, men samtidigt slippa att höja\r\nskatterna för att finansiera reformen, är taktiken\r\natt skjuta betalningen på framtiden. Förmåner i\r\ndag -- betalningen till barnbarnen. Effekten\r\nsynliggörs av en enorm statsskuld, men det finns\r\nockså en farligare och mer osynlig del. Den största\r\nosynliga delen är skulduppbyggnaden i dagens\r\nATP-system. Det fungerar som ett stafettlopp där\r\nman överlämnar betalningen för denna\r\nunderfinansiering till kommande generationer.\r\nDen är farlig, därför att få känner till den.\r\nFolkflertalet har dessutom invaggats i tron på ett\r\nsystem som alltså inte kan leverera det som det\r\nsäger sig kunna leverera.</pre><pre>Riksdagen kan i dag fatta ett beslut som jag menar\r\ni nästan alla delar är en förbättring och en\r\ntillnyktring i förhållande till dagens ATP-system.\r\nGenerationseffekterna dämpas betydligt eftersom\r\nlivslönebegreppet läggs till grund för detta nya\r\nsystem och uppräkningen av pensionerna får en\r\ntillväxtkoppling och inte som i dag görs beroende\r\nav inflationen. Därför kommer jag att stödja detta\r\nförslag. Jag tycker t.o.m. att det skall riktas visst\r\nberöm till de avtalsslutande partierna för att de har\r\nkunnat samla sig till detta svåra beslut i bred\r\nenighet.</pre><pre>Visst är det beklagligt att inte heller detta beslut har\r\nbefriats från fördelningspolitiska ambitioner och\r\nutdelande av förmånsgåvor till olika grupper som\r\ninte själva står för finansieringen. Men det handlar\r\nsom sagt om en tydlig tillnyktring.</pre><pre>Märkligare har det varit att följa den debatt som\r\nhar förevarit utanför denna kammare med\r\nanledning av förslaget. En lång rad\r\nintresseorganisationer har ställt sig upp och\r\ndeklarerat att just deras grupp är förlorare i detta\r\nnya förslag. Jämförelser har gjorts med det gamla\r\nATP-systemet i dagspress och i TV utan att man ens\r\nhar nämnt att jämförelserna görs med ett sjukt, inte\r\nfullt ut finansierat system. Utifrån detta har\r\nförlorarna pekats ut.</pre><pre>Vissa debattörer har t.o.m. lyckats höja rösten för\r\nfler olika grupper samtidigt. Vi har fått veta att\r\nkvinnor och studenter men också lågavlönade och\r\nhögavlönade, de som jobbar med kroppen och de\r\nsom har genomgått längre studier alla är förlorare.\r\nAlla har de haft företrädare som velat dela ut\r\nytterligare ofinansierade pensionsrätter till dessa\r\ngrupper, som de alltså inte själva behöver\r\nfinansiera.</pre><pre>Som test på krismedvetandet hos landets\r\nopinionsbildare har pensionsdebatten varit mycket\r\nnedslående.</pre><pre>Låt mig till sist, som en av riksdagens fåtaliga\r\nsextiotalister, berätta hur jag tror att framtiden\r\nkommer att gestalta sig. Den typen av\r\nintressegruppsgynnande som många grupper ropat\r\nefter i denna debatt går mot sin snara död. Den\r\nunga politikergeneration som kommer att ta över\r\nefter den som i dag har makten kommer att tvingas\r\ndiskutera borttagandet av reformer snarare än\r\ninförandet av nya eller förbättrandet av de gamla.\r\nDet är nämligen effekten av att det blir vi som får\r\nrensa upp bland de gamla generationspåverkande\r\nbeslut som den socialdemokratiska välfärdsstaten\r\nhar lett till. I dag tas ett första steg i tillnyktrande\r\nriktning. Jag hoppas att det skall följas av många\r\nfler.</pre><pre>Herr talman! Jag yrkar bifall till utskottets förslag.</pre><pre>Anf. 26  MARGIT GENNSER (m) replik:</pre><pre>Herr talman! Det här är egentligen inte ett genmäle\r\nutan en kommentar. Jag måste tacka Fredrik\r\nReinfeldt för att han tog upp en av dagens\r\ndumheter, dvs. att ett beslut är bra om det är fattat\r\nav personer med rätt ålder, kön, hudfärg osv.</pre><pre>När man sitter i en sådan här kommitté måste man\r\nändå tänka på samhällsintresset. Man har ju ansvar\r\nför kommande generationer. Jag vill inte träffa\r\nmina barn -- jag har inte tänkt ge dem så mycket\r\narvsvinster i framtiden -- när jag är 90 år och de\r\nsäger: Hur kunde du vara med om detta\r\npensionsbeslut?. Det är så man tänker. Jag hoppas\r\natt det blir ett bra beslut och att det är precis som\r\nFredrik Reinfeldt säger, dvs. att det är tillnyktring\r\npå gång.</pre><pre>Anf. 27  FREDRIK REINFELDT (m)\r\nreplik:</pre><pre>Herr talman! Jag tror att det framgick klart av mitt\r\nanförande att jag framför allt polemiserade mot\r\nden allmänna uppfattning som syns i många typer\r\nav debatter. Det sägs att ens kön, ålder och\r\nbakgrund är av större betydelse än ens idéer. Det är\r\nnågonting jag beklagar. Därför tog jag tillfället i akt\r\natt påvisa att det går att slänga tillbaka dessa\r\npåståenden på de personer som oftast använder den\r\ntypen av argumentering.</pre><pre>Inga yngre socialdemokrater deltar t.ex. i dagens\r\ndebatt om ett system som de själva skall leva efter.\r\nMen det finns som sagt fortfarande tid att komma\r\ntill kammaren även för de yngre\r\nsocialdemokraterna, så vi får väl se.</pre><pre>Anf. 28  KARIN WEGESTÅL (s) replik:</pre><pre>Herr talman! Det finns faktiskt socialdemokrater\r\nhär, men jag förstår att den demokrati som säger att\r\nen myndig person i Sverige har en röst och kan\r\nväljas till kammaren inte längre råder. Det är\r\ntydligen på det sättet att de unga som vi så gärna vill\r\nha in i parlamentet för att få en spridning av\r\nerfarenheter inte accepterar att vi som inte tillhör\r\nde unga blandar oss i debatten. Jag tycker att det\r\nblir väldigt spännande att höra om det är det\r\nsvenska folket vill ha.</pre><pre>Att det finns grupper ute i samhället som har en\r\nannan uppfattning än Fredrik Reinfeldt har är jag\r\nfaktiskt tacksam för. Jag skulle vilja vända mig mot\r\natt Fredrik Reinfeldt drar alla unga människor över\r\nen kam och tror att de har samma uppfattning som\r\nhan. Det vet jag att de inte har, och det är jag\r\ntacksam för.</pre><pre>Anf. 29  FREDRIK REINFELDT (m)\r\nreplik:</pre><pre>Herr talman! Det var mycket märkligt, Karin\r\nWegestål, att en företrädare för ett parti som gör\r\nmycket stora åthävor av att man kvoterar efter kön\r\ntill höstens val, som har en partiledare som går ut\r\noch gör stora poänger på att han vill fylla halva sin\r\nriksdagsgrupp med personer under 40 år och påstår\r\natt det kommer att ha återverkan på politiken, som\r\ni hela sin argumentering och sitt angrepp på den\r\nborgerliga regeringen gör gällande att statsråd bara\r\nägnar sig åt att försöka gynna sig själva till följd av\r\nden bakgrund de har, nu menar att man inte får\r\ngöra den typen av påpekanden när det gäller\r\nsocialdemokratiska debattörer i pensionsdebatten.\r\nOm den logiken skall följas hela vägen ut är det väl\r\nalldeles självklart att det är märkligt att det är äldre\r\nsocialdemokrater, som till stora delar skall leva\r\nmed de gamla ATP-reglerna, som i dag är här och\r\nföljer denna diskussion. Jag tycker att det bara\r\nförstärks av Karin Wegeståls inlägg.</pre><pre>Jag har inte påstått att jag på något sätt är någon\r\nsorts företrädare för landets unga -- verkligen inte.\r\nJag hoppas att vi kommer att leva i en tid där vi\r\nkommer att vara oense även när vi har vuxit upp\r\noch blivit litet äldre. Det jag säger är att jag tror att\r\nde generationseffekter som många av\r\nvälfärdsstatens beslut har lett till kanske kommer\r\natt tvinga oss att dra tillbaka reformer, att dra ned\r\nförmåner just därför att vi också har att ta ansvar\r\nför betalningen för underfinansierade beslut som\r\nhar fattats i historien.</pre><pre>Det finns nästan inget bättre exempel än det\r\nstafettlopp som ATP-systemet utgör, där\r\nförmånerna tas ut i dag och betalningen har skjutits\r\npå framtida generationer. Det är bl.a. därför vi gör\r\nom ATP-systemet. Jag välkomnar den\r\ntillnyktringen. Men den behövs på en lång rad olika\r\nandra områden för att vårt välfärdssamhälle skall\r\növerleva.</pre><pre>Anf. 30  KARIN WEGESTÅL (s) replik:</pre><pre>Herr talman! Jag vill bara när det gäller uttalandet\r\nom att skjuta betalningen på framtiden påpeka att\r\ndet väl inte finns någon annan generation än dagens\r\nunga som har vuxit upp i ett så bra samhälle som\r\nSverige är i dag. Man har kunnat tillgodogöra sig\r\nde frukter som de goda åren har gett och som de\r\nmänniskor som är vuxna och äldre i dag har skrapat\r\nihop.</pre><pre>Vi har t.ex. en stor AP-fond, som vi nyss talade om,\r\nsom omfattar 500 miljarder. Vi har ända fram till de\r\nallra senaste åren haft en stor gemensam\r\nförmögenhet i det här landet. Nu har man\r\nvisserligen tullat på den otroligt mycket under de\r\nsenaste tre åren. Det lilla barnet som man brukar\r\nvisa upp, som är fött med så många skulder, har i\r\nsjälva verket, om vi räknar all vår gemensamma\r\nförmögenhet, haft en stor tillgång. Men den\r\nkommer snart att ta slut.</pre><pre>Likadant går det om man inte bestämmer sig för att\r\nsätta stopp för miljardrullningarna, då kommer\r\nsnart AP-fonderna också att vara tömda. Det är\r\npengar som de som är pensionärer i dag och som\r\nkommer att pensioneras inom de närmaste 10--20\r\nåren har varit med och samlat. De har varit en\r\ntrygghet för det svenska folket om det skulle bli\r\nofärd, och det har det ju blivit.</pre><pre>Anf. 31  FREDRIK REINFELDT (m)\r\nreplik:</pre><pre>Herr talman! Det finns två saker man bör skilja åt\r\nnär man kommenterar Karin Wegeståls inlägg. Den\r\nena är att vi naturligtvis alla lever i ett rikt land och\r\natt mycket av det även kommer den yngre\r\ngenerationen till del.</pre><pre>Men den andra invändningen man kan göra är att\r\nvi nu får en lång rad utredningar som faktiskt\r\npåvisar det unika i att den 60- och 70-talsfödda\r\ngenerationen är den första i känd historia som får\r\nen lägre välfärd än sin föräldrageneration. En av de\r\nstora anledningarna till detta är att vi lever i ett land\r\nsom har blivit fattigare till följd av vanskötsel och\r\nfelaktig ekonomisk politik under 25 års tid. Men det\r\nberor också på det faktum att vi har en välfärdsstat\r\nsom till sin konstruktion mycket ofta utdelar\r\nförmåner i dag vars betalning skjuts på framtiden.\r\nDet får alltså generationseffekter som vi i dag har\r\nmycket svårt att överblicka.</pre><pre>Jag kan tycka att den yngre generationen ibland är\r\notacksam. Det brukar påstås så. Vi har fått fin\r\nutbildning och liknande. Men jag tycker samtidigt\r\natt det är illavarslande att mycket få unga har en\r\nmedvetenhet om att statsskulden äter upp vår\r\nvälfärd inifrån genom att den tränger ut andra\r\nutgifter ur budgeten och att vissa andra beslut, t.ex.\r\nATP-reformerna, skjuter betalningen på\r\nframtiden. Jag tror att medvetenheten om detta är\r\ndålig. Då är också beredskapen för sämre tider\r\nmycket dålig, dvs. vi går mot tider med tuffare\r\npolitisk debatt om fördelningen av en minskande\r\nkaka. Det är vi bara i början av.</pre><pre>Anf. 32  DORIS HÅVIK (s):</pre><pre>Herr talman! Jag hade inte tänkt ägna mig mycket\r\nåt det som man kallar resultatet av en arbetsgrupp,\r\nReformering av det allmänna pensionssystemet.\r\nMen jag kan inte låta bli att gå in på tidigare system\r\nefter de inlägg som gjorts.</pre><pre>ATP-systemet kanske man borde kunna från\r\ngrunden innan man hoppar rakt in och fördömer\r\ndet. Hur såg det ut innan vi fick ATP-systemet? Det\r\nfanns en ålderspension och det fanns en\r\nbehovsprövad förtidspension på grundval av den\r\nålderspensionen. Det fanns i vissa företag en\r\nföretagarpension, inte minst i den stad jag kommer\r\nfrån, Göteborg, där varven hade en mindre\r\npension.</pre><pre>De första pensionerna betalades ut 1963. Det var\r\ntill dem som var födda 1896. De fick två\r\ntjugondelar. Jag mottog telefonsamtal från\r\npersonalkontoren på varven. Man frågade hur stor\r\npension en namngiven person skulle få. -- Det blir\r\nju ATP-pension nu. Ja, två tjugondelar. Jag kunde\r\nju inte räkna ut det direkt om jag inte visste\r\npoängvärdet osv. Då sade de: Men då måste vi ju\r\nreducera den pension som vi ger ut. Den var vid det\r\ntillfället 55 kr i månaden.</pre><pre>Jag tycker att det förtjänar att nämnas hur man\r\nsenare har byggt upp detta system. För de första\r\nkrävdes det 20 arbetade år. Första gången någon\r\nfick den pensionen var 1979. Sedan ökade man\r\nintjänandetiden med ett år i sänder. De första som\r\nfick pension här i landet där det krävdes 30 år --\r\nman hade tjänat in 30 år och avgifter hade kommit\r\nin -- var de som pensionerades 1989. Under tiden\r\nbyggdes dessa fonder upp. Det betalades inte ut\r\nnågra stora pensioner i början. Det var 30 års\r\ninkörningstid, om jag så får kalla det.</pre><pre>Jag står icke här och dömer ut detta\r\npensionssystem. Det har varit ett utmärkt\r\npensionssystem. Fortfarande, som europeisk\r\npolitiker, vill jag påstå att jag ber människor att\r\nförklara ATP-systemet ute i Europa, eftersom jag\r\när ordförande i den sociala kommittén.</pre><pre>Jag har ingenting emot att vi nu skall växla över.\r\nSocialministern och jag har suttit i den tidigare\r\nkommittén, som kanske hade en mer allsidig\r\nsammansättning. Där hade vi experter och vi hade\r\nockså representanter från arbetsmarknadens\r\norganisationer, som kunde ge många värdefulla\r\nsynpunkter, och som gjorde att vi fick frågan mer\r\nallsidigt belyst redan från början. Om ni hade\r\ntillsatt en kommitté som hade arbetat på det sättet\r\nhade ni kanske inte behövt ha en grupp nu som skall\r\nvara en genomförandegrupp. Då hade man nog\r\nhaft frågan mer belyst.</pre><pre>Men jag kan förstå att man i inledningen hade en\r\nmindre grupp, eftersom arbetet skulle gå på ett\r\nhalvår. Jag sade vid det tillfället: Ja, ja, vi får se om\r\ndet blir ett halvår. Då trodde jag faktiskt inte att det\r\nvar ett förslag från socialministern, en tanke på att\r\ndet skulle kunna gå på ett halvår, med den\r\nerfarenhet som dock borde ha vunnits i den tidigare\r\nkommittén. Frågorna tog tid att bereda.</pre><pre></pre><pre>Jag vill bara säga att jag är glad över utskottets\r\nbedömningar på två punkter där det sägs att det\r\nskall bli ytterligare översyn. Det måste det ju bli\r\nmot bakgrund av att det skall bli en\r\ngenomförandegrupp. Jag är övertygad om att när\r\ngenomförandegruppen kommer med sina\r\nsynpunkter kan mycket ha förändrats. Men\r\nriktlinjerna ställer jag mig bakom, och det vill jag\r\nha sagt från denna talarstol.</pre><pre>Jag vill även beröra betänkandet om\r\ndelpensionsförsäkringen, SfU26. Jag vänder mig\r\ninte emot förslaget om delpensionen. Eftersom\r\ndetta är mitt sista anförande i riksdagen, skulle jag\r\nvilja ge en varning när det gäller\r\nförtidspensioneringen. Den rapport som gjorts av\r\ndet arbete som har beställts av\r\nsocialförsäkringsutskottet och som Universitet i\r\nUmeå har fått i uppdrag är mycket intressant. Den\r\nfinns som en bilaga till betänkandet där man kan ta\r\ndel av den.</pre><pre>Det har varit många ändringar i\r\nsocialförsäkringssystemet genom drastiska\r\nnedskärningar och snabba beslut som i sig har\r\nmedfört att förtidspensionerna bara har ökat. Man\r\nhar skapat ett incitamet som gör att\r\nförtidspensionerna ökar. Man tar bort en del\r\ninstrument, t.ex. delpensioneringen, vilket har\r\ngjort att förtidspensioneringen är det enda\r\nalternativet.</pre><pre>Med tanke på hur arbetsmarknaden ser ut i dag,\r\nhur den kommer att se ut i framtiden genom\r\nomstruktureringar, rationaliseringar och ett annat\r\nbehov av arbetskraft måste jag uttala den oron att\r\njag är rädd för att förtidspensioneringen kommer\r\natt öka om man inte tar krafttag för tidig\r\nrehabilitering. Det framförs i betänkandet kritik\r\növer att rehabiliteringen är av för liten omfattning,\r\natt det bara handlar om ett uppdrag mellan\r\nförsäkringskassan och arbetsgivaren.</pre><pre>Jag var naturligtvis tveksam till modellen att\r\nansvaret skulle ligga på arbetsplatsen och att\r\nförsäkringskassan skulle skapa resurser för\r\nrehabilitering. Det har inte fungerat i verkligheten,\r\ndär det inte är fullt så rosenrött att man bara\r\nbehöver skriva ner riktlinjer för att det skall\r\nfungera. Vi är medvetna om, både socialministern\r\noch jag, att rehabiliteringen har stött på ganska\r\nstort motstånd från vissa arbetsgivares sida. Det\r\nfinns de som har varit mycket entusiastiska och\r\nställt upp. Man kanske skulle kunna göra en\r\nutvärdering för att se hur det har gått till på olika\r\narbetsplatser, och gärna göra de ändringar som\r\nanses nödvändiga. Jag tror att det skulle vara\r\nvärdefullt för framtiden. Jag skulle kunna förorda\r\näven lagstiftning därför att det är så oerhört viktigt\r\nför samhället och nationalekonomin att vi icke\r\nförtidspensionerar människor alltför snabbt.</pre><pre>Jag vill bemöta Leif Bergdahl som säger att det är\r\ninvandrarna som svarar för den största delen av\r\nförtidspensioneringen. Man konstaterar i\r\nrapporten: ''Det mest förvånande är kanske att det\r\ninte finns någon överrepresentation alls av\r\ninvandrare i materialet. I den tidigare studien var\r\ndet en kraftig överrisk för invandrare att bli\r\nlångtidssjuk och förtidspensionerad, men för\r\nperioden 1986--1992 finns det inte någon effekt av\r\netnicitet.''</pre><pre>Detta vill jag gärna ha antecknat till protokollet,\r\neftersom det är så lätt att kasta ur sig klyschor utan\r\natt ha något belägg för det man säger.</pre><pre>Man påpekar att en faktor som har stor betydelse\r\när sjukskrivningstidens längd. Därför är det\r\nnödvändigt med tidiga insatser innan man blir fast i\r\nett till stånd som innebär att man känner ensamhet,\r\nosäkerhet att gå tillbaka till arbetet, att tröskeln blir\r\nbara högre och högre. Där borde man ha ett\r\nsamspel mellan arbetsgivare och den som är sjuk,\r\neller personalorganisationer, så att denna person\r\ninte skall känna sig helt bortglömd efter bara en\r\nkort tids sjukdom.</pre><pre>Förtidspensionärerna har i medeltal längre\r\nsjukskrivningsperioder bakom sig än de som\r\nfortfarande är långtidssjukskrivna. Det säger att vi\r\nmåste se till att det kommer en ändring tillstånd.\r\nRehabiliteringsinsatserna sätts in i ett alltför skede.\r\nJag kan tänka mig att det beror på bristande\r\nresurser. Jag ser att pengarna och\r\npersonalresurserna har minskat under den tid som\r\nvi begärt ökad rehabilitering. Det har varit ett\r\nbekymmer för oss i Riksförsäkringsverkets styrelse\r\nnär vi sett den trenden.</pre><pre>De förändringar i socialförsäkringssystemet som\r\ngenomförts under senare år har om inte förstärkt så\r\ni varje fall visat sig tämligen följsamma till den\r\naktuella utstötningsprocessen. Det tycker jag att vi\r\nalla som sysslar med socialförsäkringsfrågor skall\r\nkänna oss oroade för.</pre><pre>Arbetsmarknadens utveckling i ett långsiktigt och\r\nett kortsiktigt perspektiv påverkar volymen av\r\nförtidspensionärer. ''De kortsiktiga ändringarna\r\nmärks i form av konjunkturvariationer och\r\nförändringar i arbetslöshetens nivå kan också\r\nförstärka effekten av den utveckling som sker över\r\nlängre tid. Det har framkommit att arbetslösheten\r\npå kommunal nivå, både sammantaget och\r\nindividuellt, påverkar förtidspensionsrisken. Ju\r\nhögre arbetslösheten är i en kommun, desto högre\r\när andelen förtidspensionärer generellt. I vilken\r\nutsträckning den lokala arbetsmarknaden är\r\ndifferentierad har troligen också betydelse för\r\nandelen förtidspensionärer.\r\nHögarbetslöshetskommuner har ofta ett ensidigt\r\nnäringsliv och vid konjunkturnedgång blir det svårt\r\nför sjuka och arbetslösa att finna en annan\r\nsysselsättning.'' Då är det enklaste att ta till\r\nförtidspensioneringen. Och så har man så att säga\r\nblivit av med några problem.</pre><pre>Att detta är svårt är jag medveten om. Jag har\r\narbetat med rehabilitering mycket länge. Men det\r\när inte omöjligt om vi skapar resurser, om vi säger\r\natt samhället måste ha råd med en vettig och god\r\nrehabilitering.</pre><pre>''Utvecklingen inom andra delar av\r\nvälfärdssystemet kan också komma att öka trycket\r\nmot förtidspensioneringen. En mer restriktiv\r\narbetslöshetsförsäkring ökar utslagningen och kan\r\ntendera att leda till fler förtidspensionärer bland de\r\nlångtidsarbetslösa. En ökad restriktivitet i\r\nsjukförsäkringen har samma tendens.\r\nFörsämringarna av delpensioneringen och de\r\nmindre förmånliga reglerna för personer som vill ta\r\nut sin ålderspension i förtid leder också mot en\r\nökning av förtidspensionerna. De genomförda och\r\nföreslagna ändringarna i anställningstryggheten\r\npåverkar förtidspensioneringen indirekt främst\r\ngenom att det försämrar möjligheterna till\r\narbetsrehabilitering av arbetshandikappade och\r\nunderlättar för företagen att selektivt sortera ut\r\narbetskraft med bristfälliga kvalifikationer eller\r\nmed yrkesskador.</pre><pre>De positiva tecken till en förbättring av\r\nkonjunkturläget och en minskning av\r\narbetslösheten kan å andra sidan underlätta\r\nsituationen något.''</pre><pre>Den slutsats man drar är följande: ''En lägre\r\narbetslöshet sänker tendentiellt andelen nya\r\nförtidspensionärer och underlättar på flera sätt\r\nmöjligheterna till en framgångsrik rehabilitering.\r\nDet är en viktig förutsättning för att rehabilitering\r\nskall fungera att individen har en anställning och ett\r\narbete att rehabiliteras till. När färre personer är\r\narbetslösa ökar intresset från företag och\r\nmyndigheter att anpassa arbetsplatser och\r\narbetsuppgifter till de anställda som har större eller\r\nmindre arbetshandikapp.''</pre><pre>Jag tycker att detta är något som vi borde beakta i\r\ndag. Det är just nu man skall skapa möjligheterna\r\nför en bättre framtid för landet och för de\r\narbetslösa.</pre><pre>Innan jag lämnar talarstolen vill jag gärna, i\r\nsamband med att delpensionen kommer att på sikt\r\nförsvinna, nämna några ord om delpensionens\r\ntillskyndare och konstruktör, socialminister Sven\r\nAspling. Han var förutseende när det gäller att\r\nskapa möjligheter att undvika den typen av\r\nförtidspensioner som var aktuella vid den\r\ntidpunkten. Det fanns ingen modell för\r\ndeltidspensionen. Men den är accepterad i en del\r\nländer. Jag har själv studerat den frågan.</pre><pre>Nästa betänkande som skall debatteras handlar om\r\ntandvården. Den tandvårdsförsäkring som infördes\r\nunder socialminister Sven Aspling hjälpte till att\r\nskapa en god tandstatus för de äldre, som fick\r\nmöjligheter att gå till tandläkaren, och för de yngre.\r\nVidare är tandstatusen mycket god bland våra\r\nbarn. Det betänkandet skall behandlas senare, och\r\njag skall inte lägga mig i det.</pre><pre>Jag vill också rikta ett stort tack till min tidigare\r\nkamrat i beredningen där vi diskuterade pensioner.\r\nJag vill tacka utskottets ordförande, Gullan\r\nLindblad. Vi har växlat på ordförande- och\r\nviceordförandeposterna. Jag vill tacka de kolleger\r\njag har haft i socialförsäkringsutskottet för ett fint\r\nkamratskap och ett gott samarbete. Hjärtligt tack!</pre><pre>Anf. 33  FREDRIK REINFELDT (m)\r\nreplik:</pre><pre>Herr talman! Doris Håvik skall snart lämna\r\nkammaren. Det brukar bli litet trevligare former\r\ndär man tackar varandra. Jag skall inte bli alltför\r\nmångordig.</pre><pre>Jag har litet svårt för den typen av argument som\r\nibland dyker upp mot yngre ledamöter i kammaren,\r\ndvs. det man inte har upplevt själv måste man vara\r\nokunnig om. Därmed borde man inte få yttra sig.\r\nDet var den undertonen som Doris Håvik hade i sin\r\nkommentar till mitt inlägg. Dessutom finns det\r\nalltid den underförstådda uppfattningen att det inte\r\nexisterar något alternativ till ATP-systemet.\r\nOppositionens idé skulle vara att i stället för att ha\r\nett ATP-system slänga pengarna i sjön och låta dem\r\nförsvinna. Det är ett mycket dumt sätt att skriva\r\nhistoria.</pre><pre>Jag försökte påpeka att det faktiskt fanns en insikt\r\nom de risker som i dag leder till att vi förändrar\r\nATP-systemet, dvs. demografiska förändringar, en\r\nrejäl sänkning av pensionsåldern och utlovandet av\r\nofinansierade pensionsrätter. Den diskussionen\r\nfanns redan på 1950-talet. Det socialdemokratiska\r\nförslaget infördes trots dessa varningar.</pre><pre>När jag lyssnar på Doris Håvik framstår det som att\r\nhon inte alls förstår varför det görs förändringar.\r\nDoris Håvik säger att ATP-systemet är ett alldeles\r\nutmärkt system och att det skall snarare byggas\r\nvidare. Varför har vi då denna proposition på\r\nbordet? Menar Doris Håvik att det inte behövs\r\nnågra förändringar? Är detta något slags\r\nomvändelse under galgen som Doris Håvik\r\negentligen tycker är felaktig? Jag har tolkat det så\r\natt det är bl.a. den bristande finansieringen av\r\nATP-systemet som har lett till att vi i dag tvingas\r\nförändra systemet. Delar inte Doris Håvik den\r\nuppfattningen?</pre><pre>Anf. 34  DORIS HÅVIK (s) replik:</pre><pre>Herr talman! Det tillhör tydligen ungdomlig iver att\r\nman inte lyssnar. Jag har över huvud taget inte\r\nnämnt ett ord om det som Fredrik Reinfeldt här\r\nnämner. Jag tycker att det är bra med friska krafter\r\ni riksdagen. Det är inget fel i det. Men för den\r\nsakens skull är det inget fel på att ha det historiska\r\nperspektivet. Eller hur?</pre><pre>Vidare var det frågan om ATP-systemet och\r\nsänkningen av pensionsåldern. Den var tidigare 67\r\når, men ändrades till 65 år. Det skedde efter många\r\nårs envist arbete från Centerns sida. De ville ha\r\npensionsåldern sänkt till 65 år. Det fanns aldrig med\r\nnågra förslag till finansiering. Vidare infördes\r\nvårdår. När frågan diskuterades i slutet av 1950-\r\ntalet var det inte aktuellt med vårdår. Det blev tre\r\når, och det var man överens om. Men det fanns inte\r\nmed någon beräkning av kostnaden i bilden. Det\r\nfanns unga människor som borde ha varit\r\nförutseende och kommit med några förslag till\r\nfinansiering.</pre><pre>Jag kan inte förstå varför Fredrik Reinfeldt är så\r\nangelägen om att det skall vara unga\r\nsocialdemokrater som skall diskutera frågan här.\r\nVar är de unga center- och folkpartisterna? Skulle\r\ndet inte vara angeläget för Fredrik Reinfeldt att få\r\nhöra tongångarna även från dem? Ni kanske talar i\r\nkorridorerna? Vad vet jag? Är det ungdomens\r\nkandidat för regeringspartierna som har framträtt\r\nhär?</pre><pre>Anf. 35  FREDRIK REINFELDT (m)\r\nreplik:</pre><pre>Herr talman! Jag skall inte föra Centerpartiets talan\r\nhär. Men Centerpartiet har väl delvis det problemet\r\natt det inte finns några yngre i riksdagsgruppen.\r\nDet kan vara en bidragande anledning.</pre><pre>Anledningen till att jag riktar mig mot\r\nSocialdemokraterna är att ni på ett närmast\r\noförblommerat sätt har använt denna typ av\r\nargumentering inför den stundande valrörelsen,\r\ndvs. det har oerhört stor betydels vilken ålder,\r\nvilken bakgrund och vilket kön vi har som sitter i\r\ndenna kammare. Jag noterar att för andra gången i\r\ndag försöker en socialdemokrat att skylla ifrån sig\r\nnär jag påpekar att det går att föra in denna typ av\r\nresonemang i pensionsdebatten. Vilket beslut mer\r\nän pensionsfrågan har en sådan generationseffekt?\r\nJag har försökt att påvisa att det är därför det är så\r\nviktigt att många ungdomar engagerar sig. Det är\r\nju jag och andra yngre som skall leva efter det nya\r\nsystemet. Vi har att ställa oss frågan om det\r\nkommer att hålla ihop bättre än det gamla ATP-\r\nsystemet, eller om även vi måste göra förändringar\r\noch dra ned på ersättningsnivåerna därför att vi var\r\nför generösa när beslutet fattades.</pre><pre>Anf. 36  DORIS HÅVIK (s) replik:</pre><pre>Herr talman! Jag är alldeles övertygad om att\r\nFredrik Reinfeldt under sina år i riksdagen -- hur\r\nmånga de nu kan bli -- kommer att möta på\r\nförändringar i det pensionssystem som nu skall\r\ninföras. Jag kan tänka mig att när han kommer upp\r\ni 40-årsåldern kommer han att väcka en motion om\r\nförändringar i pensionssystemet. Det kan kan vara\r\nfråga om att ett tryck från väljarna osv. har gjort det\r\nrimligt. Jag kan också tänka mig att Fredrik\r\nReinfeldt litet senare står i riksdagen och talar om\r\natt det inte går att förändra i pensionssystemet, för\r\nhan var ju med om at bygga upp det och tyckte att\r\ndet var alldeles perfekt. Jag tror att Fredrik\r\nReinfeldt kan förfalla till detta.</pre><pre>Men jag har inte gjort det. Jag har varit med i\r\nutredningar som har arbetat för förändringar. Jag\r\nvet inte om Fredrik Reinfeldt är så uppfylld av sig\r\nsjälv att det är svårt att för honom att lyssna. Jag\r\ninledde med att säga att jag ställer mig bakom de\r\nförändringar och principer som finns. Jag förstår att\r\ndet kommer att ta tid för genomförandegruppen att\r\nkomma fram till lösningar. Det skall bli en ny\r\nriksdag, och det kan komma in andra som är yngre\r\nän Fredrik Reinfeldt som har nya fräscha\r\nsynpunkter på att det nya systemet inte skall\r\ngenomföras så som det ser ut i det liggande\r\nbetänkandet. Jag hoppas att det inte blir så. Det är\r\nkanske gammalmodigt att tycka så. Men jag tycker\r\nfaktiskt att denna genomförandegrupp skall få ta\r\nden tid på sig som behövs för att komma fram till\r\nett bra och ett i alla dess detaljer genomtänkt\r\nförslag. Vi har tid till det. Det kommer inte att\r\ninnebära att ATP-systemet kollapsar.</pre><pre>Anf. 37  Statsrådet BO KÖNBERG (fp):</pre><pre>Herr talman! Det är alltid intressant att få lyssna på\r\nDoris Håvik. Det är extra intressant i dag eftersom\r\nhon tog upp en stor och viktig fråga i huvuddelen\r\nav sitt inlägg, nämligen frågan om\r\nförtidspensionering i vårt land -- med\r\ninternationella utblickar. Det var också, såvitt jag\r\nförstår, Doris Håviks sista stora inlägg i denna\r\nkammare. Hon har gjort många omfattande och\r\ninsiktsfulla inlägg. Jag har inte alltid hållit med --\r\ndet är väl möjligen välkänt -- men det har alltid varit\r\nvärt att lyssna.</pre><pre>Frågan om förtidspension omfattar oerhört mycket\r\nmer än just frågan om pensioner. Vi behöver bara\r\nse på våra grannländer i Europa för att inse att\r\nfrågan egentligen handlar om sysselsättningen för\r\nmänniskor som är litet äldre. Jag menar inte så där\r\nväldigt mycket äldre, men låt oss säga över 55 år.\r\nDet handlar i olika länder om olika system, men\r\nändå att en betydande del av den äldre\r\narbetskraften trängs ut från arbetsmarknaden.</pre><pre>Det har vi på många sätt försökt råda bot på i vårt\r\nland. En av metoderna var den stora satsning på\r\nrehabilitering som vi kom överens om i samband\r\nmed arbetsgivarperiodens införande och frigörande\r\nav resurser på kassorna. En annan i mindre skala\r\nvar den stora ökningen av resurserna till\r\nyrkesmässig rehabilitering, som var en av den nya\r\nregeringens första åtgärder. En tredje åtgärd har att\r\ngöra med den stora fråga vi diskuterar i dag,\r\nnämligen att separera ålderspensionssystemet från\r\nförtidspensionssystemet. En sådan renodling, som\r\ninnebär att man för samman förtidspensionerna\r\nmed sjukskrivningarna, är ett sätt att komma fram.</pre><pre>Det handlar också om det som regeringen föreslår\r\ni kompletteringspropositionen, en satsning på att\r\nförstärka läkarfunktionen inom\r\nförsäkringskassorna som motsvarar uppemot en\r\nsexdubbling av dagens resurser. Regeringen\r\nkommer dessutom att inom några veckor lägga\r\nfram förslag som kommer att sändas ut på remiss.\r\nLiksom satsningen i kompletteringspropositionen\r\nhandlar de om att vi skall göra insatser så tidigt som\r\nmöjligt. Det är ju en av de frågor som Doris Håvik\r\ntog upp.</pre><pre>Herr talman! Till sist handlar det förstås om\r\nförmågan i vårt samhälle att skapa nya jobb. Det\r\när en fråga som överskuggar alla de andra frågor vi\r\ndiskuterar. På detta område,\r\nförtidspensioneringen, har den en mycket stor\r\nbetydelse. Den ekonomiska politiken i allmänhet,\r\nskattepolitiken m.m. och vår förmåga till förnyelse\r\när det som kommer att avgöra om vi kan hålla\r\ntillbaka den ökning som sker av antalet människor\r\nsom hamnar utanför arbetsmarknaden när de\r\nnärmar sig 55--60-årsåldern. Vi ser ju i dag en sådan\r\nökning runt omkring oss i den industrialiserade\r\nvärlden.</pre><pre>Anf. 38  DORIS HÅVIK (s) replik:</pre><pre>Herr talman! Jag begärde ordet närmast för att\r\nreparera en lapsus. Jag glömde en viktig sak. Det\r\nvar att tacka talmännen och kammarpersonalen\r\noch, sist men inte minst, kanslichefen med sina\r\nmedarbetare, som har gjort det möjligt för oss att\r\ngenomföra arbetet på ett så förtjänstfullt sätt över\r\nåren.</pre><pre>Anf. 39  HARRY STAAF (kds):</pre><pre>Herr talman! När jag läste propositionen om\r\nreformering av det allmänna pensionssystemet fann\r\njag att regeringen lyckats föreslå förändringar och\r\nförbättringar i flera delmoment som jag har\r\nuppfattat som svagheter i nuvarande\r\npensionssystem.</pre><pre>I ett politiskt arbete får man ta del av kritik, och\r\nman brottas med frågor om hur man skall kunna\r\nförändra till det bättre. Från kristdemokratiskt håll\r\nhar vi hävdat att efterlevandeskyddet skall\r\nutformas med hänsyn till att familjen utgör en\r\nekonomisk enhet.</pre><pre>När kammaren den 10 juni för sex år sedan\r\ndebatterade änkepensionerna framförde kds Alf\r\nSvensson denna synpunkt. Utskottet hade då till\r\nföljd av kritiken putsat upp övergångsreglerna. På\r\nsikt innebär det beslut som då fattades att när man\r\nnår pensionsåldern bestäms pensionsvillkoren utan\r\nhänsynstagande till de familjeförhållanden som\r\nvarit. Då nonchalerades dessa synpunkter synligt\r\ngenom 312 gröna markeringar och en gul mot en\r\nensam röd.</pre><pre>Herr talman! Dagens förslag öppnar för\r\nmöjligheten att till en viss del ta hänsyn till familjen\r\nsom ekonomisk enhet. Jag tänker på förslaget om\r\nett system för delning av intjänad pensionsrätt.\r\nPensionsberedningens förslag är att makar som\r\nbåda är födda 1954 eller senare skall kunna dela\r\npensionsrättigheter som framöver tjänas in inom\r\ndet reformerade pensionssystemet. Propositionen\r\nvidgar detta så att även makar som är födda under\r\nåren 1935--1953 bör få möjlighet att dela\r\npensionsrättigheter inom det reformerade\r\npensionssystemet.</pre><pre>Vi kristdemokrater har kritiserat olika inslag i\r\nsamhället som missgynnat äktenskapet.\r\nPensionssystemet har innehållit regelsystem som\r\nekonomiskt missgynnat äktenskapet. I det\r\nreformerade pensionssystemet är dessa inslag,\r\nsåvitt jag förstår, borta utom för de pensionärer\r\nsom omfattas av garantipensionen. Här får vi nog\r\nleva med olikheterna mellan gifta och ogifta ett tag\r\ntill, även om bostadsstödet med den utformning det\r\nhar utgör ett gott stöd för ensamstående.</pre><pre>Vi och många andra har efterlyst bättre\r\npensionsvillkor för dem som ägnar tid åt vård av\r\negna barn. Pensionsförslaget tar hyfsad hänsyn till\r\nvåra öskemål på detta område. Jag noterar att\r\nKarin Wegestål var negativ till barnårsrätten i\r\nförslaget.</pre><pre>En fråga som har väckt mycket irritation och många\r\nfrågor är de olika beskattningssystemen för\r\npensionärer och löntagare. Genom en höjning av\r\ngarantipensionen möjliggörs nu en likformig\r\nbeskattning. Jag tror att detta är fördelaktigt.</pre><pre>Otaliga är de frågor man har fått om varför de som\r\nhaft låga pensionspoäng inte fått någon nytta av\r\ndem. De har inte gillat att pensionstillskottet\r\navräknas krona för krona mot den ATP de haft.\r\nDen lösning som nu valts med garantipensionen ger\r\nett visst tillskott för dem som har tjänat in en låg\r\nATP. Det är bra.</pre><pre>Det är klart att jag helst hade sett ett högre belopp\r\nför lägsta garantipension. Jag inser dock att i\r\nnuvarande ekonomiska situation är det inte läge för\r\nen sådan diskussion.</pre><pre>Berith Eriksson kritiserade tidigare i dag\r\negenavgifterna i ålderspensionssystemet. För egen\r\ndel menar jag att det är en bra lösning om halva\r\nålderspensionsavgiften betalas som egenavgift och\r\nden andra halvan som arbetsgivaravgift. Det finns\r\nländer där man har en samverkan mellan sociala\r\negenavgifter och skatter. En fortsatt debatt och\r\nberedning i denna fråga hoppas jag kan leda fram\r\ntill en bra och hållbar lösning med en delad\r\nfinansiering.</pre><pre>Herr talman! Fredrik Reinfeldt har tagit upp\r\nsynpunkter på generationsskulden. Jag tycker själv\r\natt den frågan är mycket viktig. Vi bör vara\r\nobservanta på den både vad gäller statsskulden och\r\ntillgångsuppbyggnad i kommunerna. Vi måste\r\nlämna över tillgångar till nästa generation, inte bara\r\nskulder. Generationsutredningen, som leds av\r\nkristdemokraten Stefan Attefall, arbetar med dessa\r\nfrågeställningar.</pre><pre>Anf. 40  CLAUS ZAAR (nyd):</pre><pre>Herr talman! Jag vill också anknyta till den\r\ngenerationsfråga som det nya pensionssystemet är.\r\nVi talar nu om förmåner och betalning för dessa\r\nsom skall ske i framtiden. Vi är i denna kammare\r\nsäkert medvetna om att det finns många\r\npensionärer som har en mycket låg pension,\r\nsamtidigt som det finns pensionärer som har så hög\r\npension att de kan ha något slags lyxkonsumtion.\r\nDet finns alltså en stor orättvisa i pensionssystemet\r\ni dag.</pre><pre>Det finns särintressen som hävdar att vi skall kunna\r\nlösa detta problem. Men då måste vi ha realistiska\r\nförutsättningar. En förutsättning för de förslag som\r\ndiskuterats är att man har i stort sett ingen\r\narbetslöshet alls. Som det ser ut i Europa i dag tror\r\njag att det är helt orealistiskt. Någon måste betala\r\npensionerna.</pre><pre>Om vi skulle betala pensionerna i dag endast genom\r\negenavgifter skulle det motsvara ytterligare 30 kr i\r\nskatt, om man räknar in kostnaden för\r\nförtidspensionerna. Förtidspensionerna är ju också\r\nett pensionssystem.</pre><pre>Det är alltså ett krav från en allt större grupp\r\npensionärer att man skall ha denna ersättning\r\nsåsom pension samtidigt som ingen vill betala. Vi\r\nhar kommit till vägs ände. Det är ett orättvist\r\nsystem. Det sades tidigare i debatten här att de\r\nunga har goda tider. Vi måste ha klart för oss att 130\r\n000 ungdomar nu kommer ut. Av dem erbjuds ett\r\nfåtal arbete. Av förra årets studenter fick en tiondel\r\narbete. Är det den tiondelen som skall betala för att\r\npensionerna skall kunna levas upp av en grupp i\r\nsamhället som har lyckats skaffa sig dessa\r\nförmåner? Det tror jag inte att ungdomarna\r\nkommer att finna sig i. Vi måste öppna ögonen och\r\nreformera ett system, som är anpassat till dagens\r\nläge.</pre><pre>Jag noterade med tillfredsställelse att\r\nsocialministern nämnde just 55 år såsom en gräns\r\nsom tillämpas i vissa länder i Europa. Studerar man\r\nfakta, finner man att pensionsåldern i verkligheten\r\nligger vid ungefär 59 år, även vi t.o.m. diskuterar\r\nen höjning av pensionsåldern. Det är ju många som\r\nförtidspensionerar sig. Någon minskning av\r\nförtidspensioneringen kan inte noteras, utan\r\ntrenden är snarare ökande.</pre><pre>Lindbeckkommissionen har ju påpekat att\r\nförtidspensionerna är felkonstruerade från början\r\ntill slut. Därför har jag föreslagit -- men jag skall\r\ninte ställa något yrkande -- att man skall införa en\r\nfrivillig grundpension från 55 års ålder, så att de\r\nsom vill lämna arbetsmarknaden kan få göra det.\r\nKan vi få människor att frivilligt lämna\r\narbetsmarknaden och bereda yngre människor en\r\nmöjlighet att komma in på arbetsmarknaden, skall\r\nvi inte tack nej till den möjligheten. Det borde vara\r\nen självklarhet. Jag förstår att utskottet inte har\r\nkunnat behandla detta förslag positivt, men jag\r\nhoppas att förslaget kommer att diskuteras i\r\nframtiden.</pre><pre>Många människor har kraft kvar även vid 55-\r\nårsdagen. Men det finns också människor som nog\r\nskulle vara intresserade av att lämna\r\narbetsmarknaden, om de samtidigt vet att\r\nungdomar kan få en plats. Jag ser alltså en\r\nkoppling. Skall ungdomarna betala för ett\r\npensionssystem, måste de också ges möjlighet att\r\npåverka pensionssystemet. Man kan tala med\r\nungdomarna om att införa en tidigare\r\npensionsålder. En senareläggning av\r\npensionsåldern skulle innebära motsatsen. Det har\r\nvi ju sett i de diskussioner som förts. Det skulle leda\r\ntill en ökning av kostnaderna. Besparingen totalt\r\nskulle bli liten, eftersom förtidspensionerna\r\nfortsätter ytterligare ett år. Därför är det viktigt att\r\ntrots allt koppla förtidspensionering till införandet\r\nav en frivillig pensionsålder vid 55 år.</pre><pre>Anf. 41  Statsrådet BO KÖNBERG (fp):</pre><pre>Herr talman! Jag begärde ordet därför att jag\r\nuppfattade Claus Zaar närmast på det sättet att han\r\nvar för att allt fler människor skulle gå i pension vid\r\n55 års ålder. Min uppfattning är den rakt motsatta.\r\nJag tog såsom exempel vad som händer i Europa i\r\ndag, och jag vill varna för att vi försätter oss i en\r\nsituation, där allt färre människor arbetar.</pre><pre>Det är uppenbart för mig att såväl samhällets\r\nvälstånd som möjligheten att bedriva en\r\nvälfärdspolitik har att göra med att många\r\nmänniskor är i arbete. Den kapitulation inför olika\r\ntrender som för närvarande kan noteras och som\r\nClaus Zaars förslag innebär är inte något som jag\r\naccepterar. Om jag skall göra en personlig\r\ndeklaration, tror jag inte att vi kan skapa välstånd\r\ngenom att ransonera det som skapar välstånd,\r\nnämligen arbete. Hela den filosofi som Claus Zaar\r\nutvecklade är förstås en oerhört statisk filosofi, som\r\nom den hade tillämpats tidigare i mänsklighetens\r\nhistoria hade lett till att vi i dag hade haft mycket\r\nmindre av välstånd och välfärd.</pre><pre>Anf. 42  CLAUS ZAAR (nyd) replik:</pre><pre>Herr talman! Orsaken till att jag vill diskutera en\r\nsådan anpassning är att den totala arbetsmängden i\r\ndet svenska samhället under de senaste 20 åren inte\r\nalls har ökat i den omfattning som gruppen 16--64-\r\nåringar har ökat. Jag ser detta såsom ett inslag i en\r\ntotal bild. Vi kan inte fortsätta att ha det som i dag.\r\n130 000 ungdomar kommer ut på arbetsmarknaden\r\noch vill ha ett jobb. Vi har arbetslösa\r\ncivilingenjörer som jobbar med surfingbrädor och\r\nliknande saker. Vi håller på att få ett samhälle med\r\nfel inriktning. Vi måste arbeta, och arbetet skall\r\nlöna sig. Men samtidigt måste vi se hur stor\r\narbetsmängd som finns i samhället. Det får inte bli\r\nen fantasi.</pre><pre>Anf. 43  Statsrådet BO KÖNBERG (fp):</pre><pre>Herr talman! Min mycket enkla tes var att\r\narbetsmängden i ett visst samhälle inte är given.\r\nHade så varit fallet, hade Sverige sett annorlunda\r\nut än det gör i dag.</pre><pre>Anf. 44  CLAUS ZAAR (nyd) replik:</pre><pre>Herr talman! Jag vill betona att antalet 16--64-\r\nåringar under de senaste 20 år har ökat med\r\n300 000. Men arbetsmängden har ökat med ungefär\r\n50 000 arbetstillfällen. Vi måste få en\r\nverklighetsanknytning till politiken och samhället.\r\nGivetvis ökar också antalet arbetstillfällen i\r\nsamhället. Men samtidigt som arbetsmängden har\r\nökat med 50 000 arbetstillfällen, har arbetskraften\r\nökat med 300 000 personer.</pre><pre>Anf. 45  GULLAN LINDBLAD (m):</pre><pre>Herr talman! Visserligen har vårt utskott\r\nytterligare ett par ärenden kvar att behandla. Men\r\neftersom frågan om det framtida pensionssystemet\r\när en av de största och viktigaste frågorna under\r\ndetta riksdagsår -- ja, kanske under hela\r\nriksdagsperioden -- vill jag begagna tillfället att\r\nsåsom utskottets ordförande uttrycka min glädje\r\noch tillfredsställelse över att denna stora fråga har\r\nkunnat lösas i så stor anda av samförstånd och\r\nsamarbetsvilja mellan partierna som har varit\r\nfallet, även om vi inte har nått en fullständig\r\nenighet i frågan.</pre><pre>Utskottet har i denna fråga liksom i de flesta stora\r\nfrågor även vinnlagt sig om att arbeta med så stor\r\nöppenhet som möjligt, bl.a. genom en offentlig\r\nutskottsutfrågning, som delvis nog kan sägas ha\r\nkompenserat den relativt korta remisstiden.</pre><pre>Jag vill verkligen tacka alla mina kolleger i utskottet\r\nför ett mycket gott arbete och ett gott\r\nsamarbetsklimat. Jag vill instämma med flera\r\ntalare, som har uttryckt ett särskilt tack till vår\r\nkanslichef och till utskottets hela personal för ett\r\nmycket gott arbete, ett gott samarbete och ett gott\r\nhumör, trots att vi nästan har knäat under\r\nuppgifterna under detta riksdagsår. Utan\r\nutskottskansliets kunnande och engagemang och\r\nalltid goda humör hade vi inte klarat denna fråga,\r\nframför allt inte på ett så bra sätt som vi har lyckats\r\nåstadkomma.</pre><pre>Jag vill också begagna tillfället att även här i\r\nriksdagens kammare -- jag har gjort det tidigare i\r\nutskottet -- rikta ett tack till mina avgående kolleger\r\ni utskottet. Sex ledamöter lämnar arbetet i\r\nriksdagen. Det är -- för att ta er i ordning efter det\r\nantal år som ni har suttit i Sveriges riksdag -- Lena\r\nÖhrsvik, Nils-Olof Gustafsson, Hans Dau, Pontus\r\nWiklund, Ingela Mårtensson och Berith Eriksson.\r\nNi kommer alla att lämna ett stort tomrum efter er\r\ni utskottet och i Sveriges riksdag. Ni besitter alla ett\r\nmycket stort kunnande och varmt engagemang i\r\nalla de stora frågor som vi behandlar i\r\nsocialförsäkringsutskottet, nämligen hela\r\nsocialförsäkringen, flykting- och\r\ninvandrarpolitiken samt studiestödsfrågorna.</pre><pre>Herr talman! Jag har sparat mitt alldeles särskilda\r\ntack till sist, och det riktar jag till Doris Håvik, som\r\nockså har deltagit i dagens debatt. Doris Håvik har\r\nvarit ledamot av Sveriges riksdag sedan 1969, först\r\ni andra lagutskottet, som ju var vårt utskotts\r\nföregångare, och sedan 1971 i\r\nsocialförsäkringsutskottet. Doris Håvik var\r\nutskottets ordförande åren 1985--1991 och vice\r\nordförande åren 1991--1993. Vi har, som Doris\r\nHåvik tidigare sade, växlat på den posten. Vi har\r\nhaft glädjen och förmånen att få arbeta väldigt\r\nlänge tillsammans. Jag vill framföra hela utskottets\r\nvarma tack till Doris Håvik för hennes intresse och\r\nför det stora kunnande om vårt utskotts ärenden\r\nsom hon besitter. Att detta kunnande är allmänt\r\nomvittnat framgår också av att Doris Håvik i dag är\r\nordförande i Europarådets sociala utskott. Ett tack\r\nockså, Doris Håvik, för allt gott samarbete och den\r\npersonliga vänskap som jag särskilt gläder mig åt.\r\nEtt varmt lycka till med nya uppgifter efter ett 25-\r\nårigt troget arbete i Sveriges riksdag!</pre><pre>Överläggningen var härmed avslutad.</pre><pre>Beslut</pre><pre>SfU24 Reformering av det allmänna\r\npensionssystemet</pre><pre>Mom. 1 (avslag på propositionen och förslag om\r\nannan inriktning)</pre><pre>1. utskottet</pre><pre>2. res. i motsvarande del (nyd)</pre><pre>3. men. i motsvarande del (v)</pre><pre>Förberedande votering:</pre><pre>Kammaren biträdde res. med acklamation.</pre><pre>Huvudvotering:</pre><pre>279 för utskottet</pre><pre>19 för res.</pre><pre>15 avstod</pre><pre>36 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>127 s, 75 m, 24 fp, 27 c, 25 kds, 1 -</pre><pre>För res.:</pre><pre>1 s, 18 nyd</pre><pre>Avstod:</pre><pre>1 m, 13 v, 1 -</pre><pre>Frånvarande:</pre><pre>10 s, 4 m, 9 fp, 4 c, 1 kds, 5 nyd, 1 v, 2 -</pre><pre>Carl G Nilsson (m) anmälde att han avsett att rösta\r\nja men markerats ha avstått från att rösta.</pre><pre>Mom. 2, 3, 7, 18 och 20 (taket i pensionssystemet,\r\nm.m.)</pre><pre>1. utskottet</pre><pre>2. res. i motsvarande del (nyd)</pre><pre>Votering:</pre><pre>283 för utskottet</pre><pre>18 för res.</pre><pre>14 avstod</pre><pre>34 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>128 s, 76 m, 26 fp, 27 c, 25 kds, 1 -</pre><pre>För res.:</pre><pre>18 nyd</pre><pre>Avstod:</pre><pre>13 v, 1 -</pre><pre>Frånvarande:</pre><pre>10 s, 4 m, 7 fp, 4 c, 1 kds, 5 nyd, 1 v, 2 -</pre><pre>Övriga moment</pre><pre>Kammaren biföll utskottets hemställan.</pre><pre>SfU26 Delpensionsförsäkringen</pre><pre>1. utskottet</pre><pre>2. men. (v)</pre><pre>Votering:</pre><pre>301 för utskottet</pre><pre>14 för men.</pre><pre>34 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>127 s, 76 m, 26 fp, 27 c, 25 kds, 19 nyd, 1 -</pre><pre>För men.:</pre><pre>13 v, 1 -</pre><pre>Frånvarande:</pre><pre>11 s, 4 m, 7 fp, 4 c, 1 kds, 4 nyd, 1 v, 2 -</pre><pre>Övriga moment</pre><pre>Kammaren biföll utskottets hemställan.</pre><pre>Beslut om samlad votering</pre><pre>På förslag av förste vice talmannen medgav\r\nkammaren att socialförsäkringsutskottets\r\nbetänkanden SfU18 och SfU27 samt\r\nfinansutskottets betänkande FiU19 fick avgöras i\r\nett sammanhang efter avslutad debatt.</pre><pre>9 §  Vissa tandvårdsfrågor</pre><pre>Föredrogs</pre><pre>socialförsäkringsutskottets betänkande</pre><pre>1993/94:SfU18 Vissa tandvårdsfrågor (prop.\r\n1993/94:221).</pre><pre>Kammaren biföll utskottets hemställan att ärendet\r\nskulle avgöras efter endast en bordläggning.</pre><pre>Anf. 46  SIGGE GODIN (fp):</pre><pre>Herr talman! I detta betänkande behandlas den\r\nandra delen av förslaget om nytt tandvårdssystem.\r\nI det första beslutet, som fattades den 29 mars 1994,\r\nantogs riktlinjer som innebär att ersättningen från\r\nsjukförsäkringen för vuxentandvård skall kunna\r\nlämnas enligt två system: ett system med\r\npremietandvård och ett system med åtgärdsbaserad\r\ntandvårdstaxa. Vårdgivarna får välja att tillämpa\r\nbåde premietandvård och åtgärdstaxa eller något\r\nav systemen. Oavsett vilket system som\r\nvårdgivaren väljer skall det inte vara någon skillnad\r\nmellan dem i standard på vården eller på det\r\nekonomiska stödet i försäkringen.</pre><pre>Bakom principerna för det nya systemet stod\r\nregeringspartierna och Socialdemokraterna. Vi var\r\növerens om att ett nytt tandvårdssystem behövs för\r\natt klara de besparingar som måste göras i\r\ntandvårdssystemet.</pre><pre>Bakom majoriteten i dagens betänkande står\r\nSocialdemokraterna, Vänsterpartiet och Ny\r\ndemokrati.</pre><pre>Herr talman! Jag har med stor noggrannhet\r\nefterforskat vad socialdemokraterna i sak är emot i\r\nregeringens andra förslag. Jag har inte funnit några\r\nsakskäl för dem att gå emot regeringspartiernas\r\nåsikter i utskottet mer än den kritik som Lagrådet\r\nriktat mot förslaget och som vi är överens om i\r\nutskottet.</pre><pre>Majoriteten i utskottet väljer att rikta kritik mot\r\nregeringsförslaget på ett antal punkter som\r\nLagrådet påtalat. I stället för att kräva\r\nkomplettering av lagförslaget och konkretiseringar\r\npå dessa punkter väljer majoriteten att avstyrka\r\npropositionen samt att riva upp principbeslutet från\r\nmars 1994.</pre><pre>Vad socialdemokraterna vill ha i stället finns inte\r\nredovisat i betänkandet. De kräver enbart ett nytt\r\nförslag. Hur detta skall utformas är det svårt att\r\nbilda sig en uppfattning om.</pre><pre>Herr talman! Regeringspartierna instämmer i sin\r\nreservation i den kritik som Lagrådet framfört. Vi\r\nkräver i det fortsatta lagstiftningsarbetet\r\nklargörande om de civilrättsliga konsekvenserna\r\noch behovet av en komplettering av 4 §\r\ntandvårdslagen.</pre><pre>Vi framhåller att ersättningen i systemen skall\r\nutformas så att de påtalade negativa effekterna\r\nmotverkas.</pre><pre>I debatten ute bland tandläkarna upplevs\r\nmajoritetens förslag så, att premietandvården inte\r\nlängre är aktuell. Sanningen är den att majoriteten\r\noch reservanterna är överens om att\r\npremietandvård och åtgärdstaxa skall finnas även i\r\ndet nya förslaget. Ny demokrati får därmed,\r\noavsett vilken sida dess ledamöter ställer sig på,\r\npremietandvård genomförd.</pre><pre>I reservationen tar vi upp ett antal viktiga frågor,\r\navseende dels lagregleringen av premietandvården\r\nenligt Lagrådets krav, dels vikten av fri etablering\r\noch att samma regler skall gälla för såväl privata\r\nsom offentliga vårdgivare. Socialdemokraterna\r\nsäger i sitt särskilda yttrande att de inte vill släppa\r\netableringen fri i dag, och detta nöjer sig Ny\r\ndemokrati med.</pre><pre></pre><pre>Vidare tar vi upp specialisttandläkarnas situation. I\r\ndag får endast specialisttandläkare som var\r\nverksamma 1972 rätt till specialisttaxa. Vi föreslår\r\natt de specialisttandläkare som i dag är verksamma\r\nskall kunna få tillämpa specialisttaxa samtidigt som\r\nreformen genomförs. Därmed går vi ett steg mot fri\r\netablering även för specialisttandläkarna, precis\r\nsom Ny demokrati önskar. Är inte detta bra, Arne\r\nJansson?</pre><pre>Vi anser vidare att konkurrensen inom tandvården\r\nskall öka. Folktandvårdens monopol inom barn-\r\noch ungdomstandvården skall upphöra och\r\nmonopolet skall avskaffas. Detta vill vi ge\r\nregeringen till känna.</pre><pre>Majoriteten i utskottet anser att något ytterligare\r\nuttalande inte är nödvändigt. Min fråga blir då: Har\r\nNy demokrati ändrat uppfattning beträffande barn-\r\noch ungdomstandvården?</pre><pre>Vi reservanter vill ge regeringen till känna att\r\nlandstingens folktandvård skall särskiljas såväl\r\nredovisningsmässigt som organisatoriskt.\r\nMajoriteten nöjer sig med att hävda att om detta\r\ninte sker, skall landstingen inte tillföras några nya\r\nuppgifter. Men detta, Arne Jansson, innebär ju inte\r\nnågon konkurrensneutralitet. Det cementerar\r\nnuvarande system som privattandläkarna, Ny\r\ndemorkati och även vi övriga på den borgerliga\r\nsidan har kritiserat. Är man i Ny demokrati\r\nverkligen nöjd med majoritetens förslag? Vill ni\r\nfortsätta med socialdemokraternas\r\netableringskontroll och avsaknad av reell\r\nkonkurrens?</pre><pre>I socialdemokraternas särskilda yttrande redovisas\r\natt de motsätter sig den fria prissättningen i\r\nåtgärdstaxan. Ny demokrati, precis som\r\nregeringspartierna, vill ha en fri prissättning. Trots\r\ndetta köper ni majoritetsförslaget. Av detta får ni\r\ndå ingenting. Det blir ingen fri prissättning.</pre><pre>I socialdemokraternas särskilda yttrande säger de:\r\n''Vi vill dessutom framhålla att enligt samstämmiga\r\nundersökningar har svenskarna en mycket god\r\ntandhälsa, kanske den bästa i världen. Vi anser att\r\ndetta är resultatet av den tandvårdsförsäkring som\r\ninfördes 1974. Den organisation som med stöd av\r\ndenna därefter byggts upp inom folktandvården har\r\ninneburit att framför allt inom barn- och\r\nungdomstandvården utvecklats ett system som\r\ninnebär att dessa gruppers tandhälsa kontinuerligt\r\nkan följas och åtgärdas.'' Jag har inget emot\r\nfolktandvården, den gör ett bra arbete. Men denna\r\nlovsång tyder väl på att socialdemokraterna inte är\r\nbenägna att göra några förändringar i barn- och\r\nungdomstandvården.</pre><pre>Eller vad innebär denna deklaration? Är\r\norganisationen av barn- och ungdomstandvården så\r\nbra att socialdemokraterna, om olyckan skulle vara\r\nframme och de kommer till makten i höst, kommer\r\natt behålla denna inom folktandvårdens ram? Och\r\nvad säger Ny demokrati om detta? Är\r\norganisationen av barn- och ungdomstandvården så\r\nbra att valfriheten inte behövs?</pre><pre>Herr talman! I reservationen tar vi klar ställning för\r\nett tillkännagivande till regeringen när det gäller\r\netableringsfriheten, konkurrensneutraliteten,\r\nbarn- och ungdomstandvården samt sedan tidigare\r\nden fria taxan.</pre><pre>Ny demokrati har genom att ansluta sig till\r\nsocialdemokraterna cementerat den socialistiska\r\ntandvården i Sverige. När och var några nya grepp\r\nmot ökad konkurrens och etableringsfrihet skall tas\r\nvet vi inte. Betänkandet ger inget svar på detta.</pre><pre>Jag skulle vilja påstå, herr talman, att Arne Jansson\r\nhar köpt grisen i säcken. Eller är det kvinnans list\r\nosv. som har effektuerat detta?</pre><pre>Vi reservanter går nu Ny demokrati till mötes på\r\nalla väsentliga punkter -- kanske nästan litet för\r\nlångt, om jag får uttrycka mig så. Varför nöjer sig\r\ninte Arne Jansson med att kräva tillkännagivanden\r\ni anslutning till sina yrkanden?</pre><pre>Ny demokratis riksdagsgrupp, som säger sig stå för\r\nkonkurrens, etableringsfrihet och privat\r\nföretagsamhet, blir förd bakom ljuset, Arne\r\nJansson. Jag beklagar detta. Ni har nu några\r\nminuter på er att tänka om i frågan. Jag förutsätter\r\natt ni värnar om de yrkanden som ni själva har\r\nframställt i er motion.</pre><pre>Herr talman! Med det anförda yrkar jag bifall till\r\nreservationen som är fogad till betänkandet.</pre><pre>Anf. 47  MARGARETA ISRAELSSON (s):</pre><pre>Herr talman! Nu har vi antagit en partnerskapslag,\r\nSigge Godin, så nu räcker det inte bara med\r\nkvinnans list. Efter detta frieri torde ni ha stora\r\nmöjligheter att teckna partnerskap tillsammans.</pre><pre>Jag undrar egentligen vad Socialdepartementets\r\npolitiska ledning säger om detta frieri. Jag minns\r\nmannen i soffan, han som var så fylld av principer\r\noch reste sig upp och gick. Många av oss tyckte att\r\ndet var strongt. Var det grunden för dessa principer\r\nsom gjorde att Sigge Godin lade upp frieriet på just\r\ndet här sättet, dvs. genom att tillmötesgå på alla\r\npunkter?</pre><pre>Låt mig allra först inför kammaren göra klart att\r\ngrunderna för detta betänkande är det betänkande\r\nsom vi en gång i tiden trodde att vi var överens om.\r\nMen det skall jag återkomma till.</pre><pre>Jag vill inleda med att hälsa sjukvårdsministern\r\nvälkommen till debatten om tandvården. Jag\r\nefterlyste statsrådets närvaro när vi den 28 mars\r\ndebatterade principerna. Vi socialdemokrater hade\r\nmånga frågor kring dessa principer som vi gärna\r\nville ha svar på. Kanske hade det varit bättre om\r\nstatsrådet hade varit här då.</pre><pre>På något sätt känns detta kanske som något för\r\nsent, och man kan ju undra varför det blev så. I\r\nmars var det många -- kanske främst\r\nvänsterpartister -- som kritiserade oss\r\nsocialdemokrater för vårt beslut att ställa oss\r\nbakom riktlinjerna. Det gjorde vi efter lång tvekan\r\noch många överväganden. Jag underströk också i\r\ndebatten att det fanns ett flertal punkter som vi\r\nhade frågor kring. Vi fick med oss utskottet på ett\r\nflertal av dessa -- som jag också nämnde i den\r\ndebatten -- men på några punkter reserverade vi\r\noss, därför att vi tyckte att det var viktigt att främst\r\nbetona patientens roll.</pre><pre>Jag kallade i den debatten\r\nSamordningsdelegationen för något av en\r\neftertankens kranka blekhet. Det var\r\nSamordningsdelegationen som skulle tänka till där\r\nregeringen så inte hade hunnit. Många av oss\r\ntrodde att när proposition nummer två kom, skulle\r\nutskottet få svar på sina frågor. Då skulle vi\r\nsocialdemokrater som -- i likhet med\r\nregeringspartierna -- hade ställt oss bakom\r\nprinciperna få svar på våra frågor. Men därav blev\r\ninte. och därav blev det ingen lagrådsgranskning,\r\ntrots att utskottet hade uttalat sig för detta. Så här\r\nskrev vi i betänkande nr 10:</pre><pre>Utskottet anser, inte minst mot bakgrund av den\r\nkritik som riktats mot förslaget, att det är av vikt att\r\nLagrådet granskar det kommande förslaget.\r\nUtskottet förutsätter att regeringen föranstaltar om\r\nen sådan remiss.</pre><pre>Sedan kom proposition nr 221. Regeringen anser\r\ninte att de i propositionen framlagda lagförslagen\r\nfaller inom Lagrådets granskningsområde enligt\r\nRegeringsformen 8 kap. 18 §. Man säger:\r\nInvändningar av annat än lagtekniskt slag\r\nmotiverar enligt vår mening inte remiss till\r\nLagrådet. Men utskottet beslutade om\r\nlagrådsremiss.</pre><pre>I det fortsatta arbetet när vi skulle ta del av vad\r\nLagrådet hade skrivit fick vi socialdemokrater med\r\nanledning av några av de frågor som vi hade ställt\r\nvid utskottssammanträdet en promemoria från\r\nSocialdepartementet. Vi ledamöter har motionsrätt\r\ni fråga om regeringens propositioner, men jag visste\r\nfaktist inte att Socialdepartementet eller dess\r\nstatssekreterare hade förslagsrätt när det gäller\r\nutskottets betänkanden.</pre><pre>Det finns ett utkast till skrivning från\r\nSocialdepartementet. Och departementet tyckte\r\natt det skulle skrivas så här: Mot den angivna\r\nbakgrunden känner utskottet tveksamhet inför att\r\npå det sätt Lagrådet tycks förorda avvakta med att\r\nta ställning till det nu framlagda lagförslagen till\r\ndess att den närmare regleringen beträffande\r\npremietandvården hunnit färdigställas. Det finns\r\nen påtaglig risk att detta kan leda till osäkerhet om\r\ninriktningen för det fortsatta arbetet och försena\r\ndetta på ett sätt som inte är önskvärt.</pre><pre>Men det var ju just därför som frågorna hade\r\nställts. Vi ville ju kunna vara säkra på att detta\r\nsystem var ett system som höll. För att vi skulle\r\nkunna fortsätta att stödja dessa riktlinjer ansåg vi\r\ndet som mycket viktigt med en Lagrådsgranskning;\r\ndet var ett av skälen.</pre><pre>Det är faktiskt riksdagen som är lagstiftare, inte\r\nregeringen. Och det finns inget förbud för\r\nLagrådet, även om departementet skrev som det\r\ngjorde i propositionen, att granska sådana lagar\r\nsom normalt faller utanför granskningsområdet.\r\nDessutom har inte Lagrådet bara att granska\r\nlagförslag som läggs fram i propositionerna utan\r\näven de lagar som bör läggas fram utan att så skett.\r\nLagrådet har då att ta ställning till om det behövs\r\nen reglering i lag eller om det är tillräckligt med en\r\nreglering i annan författning. Det var skälet till att\r\nvi socialdemokrater blev ytterst förvånade över det\r\nsom hände.</pre><pre>Bland gårdagens post fann jag det senaste numret\r\nav Tandläkartidningen. I detta nummer hade\r\nstatssekreterare Göran Rådö en artikel om dagens\r\ndebattämne. ''Premietandvård införs -- endast\r\noklart när'' var rubriceringen. Vi har också hört\r\nSigge Godin nämna att man är helt överens om\r\npremietandvård. Men det gäller inte det beslut som\r\nmajoriteten står bakom. Riktlinjerna om hur\r\ntandvården skall reformeras rivs nämligen upp och\r\narbetet fortsätter förutsättningslöst.</pre><pre>Jag återkommer till Tandläkartidningen. Ovan den\r\nrubrik som jag nämnde hade man satt en extra\r\nrubrik . Den löd: ''Riksdagsbesluten hittills''. Jag är\r\ninte riktigt på det klara med varför artikeln skrevs,\r\nmen troligtvis är inlägget ett försök till tolkning av\r\ndet preliminära beslut som fattats vid\r\nutskottssammanträdet den 10 maj, vilket närmast\r\ninnebar ett avslag på proposition 221. Detta beslut\r\nföranledde nämligen ett pressmeddelande från\r\nutskottets sida.</pre><pre>Det skall i och för sig erkännas att även jag hade\r\nkunnat skriva en artikel den 10 maj, även om den\r\nsäkerligen hade haft ett något annorlunda innehåll.\r\nStatssekreteraren bemöter nämligen inte med ett\r\nord den kritik som frågan fått. För mig hade det\r\nvarit viktigt att skriva om den oro som utskottet\r\nkände över de många oklarheterna kring\r\nregeringens förslag. Jag hade skrivit om de\r\nsocialdemokratiska kraven på större\r\nhänsynstagande till patienternas behov. Jag hade\r\nskrivit om Lagrådets svidande kritik, och jag hade\r\ndefinitivt skrivit om det faktum att en majoritet av\r\nutskottet tyckte, och tycker, att frågan om\r\nreformeringen av vuxentandvården hittills skötts på\r\nett slarvigt sätt.</pre><pre>Men frånsett detta, hade alltså även jag kunnat\r\nskriva en artikel i Tandläkartidningen och kunnat\r\ngöra ungefär samma analys som statssekreterare\r\nRådö av vad som borde blivit en naturlig följd av\r\nutskottets preliminära beslut. Nu har emellertid\r\nTandläkartidningen en lång pressläggning, eller\r\nockså hade statssekreteraren -- precis som många\r\nav oss -- tappade greppet om alla turer vid\r\nutskottens sammanträden. Därför att det blev ju\r\ninte så.</pre><pre>Jag vill klart deklarera i denna kammare: Det är\r\ninte socialdemokraternas fel att hela ärendet nu går\r\ntillbaka till Socialdepartementet och regeringen.\r\nUtöver den brist på helhetssyn i detta ärende, brist\r\npå intresse för uppgörelser med\r\nSocialdemokraterna och brist på respekt för\r\nriksdagens kompetens -- något som\r\nSocialdepartementet visar i denna fråga -- är det ju\r\nfaktiskt Rosenbad som har krånglat till det för oss.</pre><pre>Om Peter Egardt hade kunnat avstå från att skicka\r\nfram Margit Gennser som bärare av den lilla\r\nbrasklappen märkt ''etableringsfrihet'', hade vi inte\r\nvarit i denna situation. Om den politiska ledningen\r\npå Socialdepartementet hade avstått från att hota\r\nmed nydemokratiskt stöd och med brasklappar och\r\nannat, hade vi kanske haft en annan debatt i dag.</pre><pre>Nu blev i stället etableringsfriheten en helig ko i\r\ntandvårdsdebatten. Sanningen är ju i stället att\r\netableringsfrihet inte är något annat än en gökunge\r\ni dagens tandvård. Det är nämligen inte bristen på\r\ntandläkare som är problemet, utan det är världens\r\nhögsta tandläkartäthet som är problemet.</pre><pre>Sverige har världens högsta tandläkartäthet säger\r\nSveriges tandläkarförbund. Vid en uppvaktning\r\nhos utbildningsutskottet -- där jag är suppleant --\r\njämförde man i Sveriges Tandläkarförbund\r\nSveriges situation, med en tandläkare per 900\r\ninvånare, med Storbritanniens, där det finns en\r\ntandläkare per 3 000, och med Tysklands, där det\r\nfinns en per 1 500 invånare. Låt mig citera: ''Den\r\ninvestering i förbättrad tandhälsa som satsningen\r\npå den nuvarande tandvårdsförsäkringen\r\ninneburit, ger nu frukt. På sikt kommer i stort sett\r\nhela den svenska befolkningen att ha en mycket god\r\ntandhälsa.'' -- så skriver tandläkarna. Vidare\r\nskriver de: ''Den nya tandvårdsförsäkringen,\r\npremietandvården, tillsammans med det faktum att\r\nsubventioneringen från samhället till tandvården\r\nfortsätter att minska, kan innebära en starkt\r\nminskad efterfrågan på tandläkartjänster.''</pre><pre>I detta läge blåser regeringen till strid i\r\ntandvårdsfrågan. Regeringsförklaringen skall\r\ngenomföras och därmed basta. Plötsligt får frågan\r\nom tandstatus, ekonomi och\r\nförsäkringsreformering en helt underordnad\r\nbetydelse. På den heliga konkurrensens altare\r\nslaktas inga heliga kor.</pre><pre>Naturligtvis undrar både svenska folket och\r\ntandläkarna vad vi håller på med; det gör vi\r\nsocialdemokrater också. En regering som skaffar\r\nsitt land ett budgetunderskott på 200 miljarder\r\nkronor och som ändå har råd att genomföra dyrbara\r\ntransaktioner, exempelvis vårdnadsbidraget, har i\r\noch för sig bevisat att den inte är villig att ta ansvar\r\nför landets ekonomi. Men är det så klokt med fri\r\netablering av tandläkare i dag?</pre><pre>I detta läge måste jag nog härma statsministern,\r\nherr talman. Jag lovar att det inte skall bli en vana,\r\nmen Carl Bildt brukar vifta med Aftonbladet i alla\r\ndebatter, och jag tänkte faktiskt göra detsamma. I\r\nartikeln med rubriken Den svenska tandrötan\r\nskriver tidningen om tandläkare som inte har fler\r\npatienter än 300--400, trots att det är en allmän\r\nåsikt att en tandläkarpraktik behöver 800--900\r\npatienter för att gå ihop. ''En hungrig tandläkare är\r\nen farlig tandläkare'' säger en övertandläkare i\r\nartikeln och undrar vilken vård patienter får vid en\r\nundersysselsatt praktik. Enligt borgerlig syn är det\r\ntydligen bättre att stimulera till än högre\r\nkonkurrens mellan dessa än att reformera\r\ntandvårdsförsäkringen.</pre><pre>Herr talman! Jag tvingas erkänna att min oro från\r\ndebatten den 28 mars i år i allra högsta grad är\r\nbefogad. Det som styrde propositionens utseende\r\nvar en önskan att tillgodose vårdgivarens intresse\r\nmer än omsorgen om tandvårdslagens 2 §. Lagen\r\nsäger: ''Målet för tandvården är en god tandhälsa\r\noch en tandvård på lika villkor för hela\r\nbefolkningen.'' Detta är grundläggande för våra\r\nställningstaganden som vi utvecklat i vårt särskilda\r\nyttrande. Det är ett av skälen till att jag i dag yrkar\r\nbifall till utskottets hemställan.</pre><pre>Anf. 48  SIGGE GODIN (fp) replik:</pre><pre>Herr talman! Låt mig börja med att tala om varför\r\njag har beskrivit för dem i Ny demokrati på vilka\r\npunkter vi har gått dem till mötes. Det beror på,\r\nMargareta Israelsson, det hejdlösa frieri som ni\r\nsocialdemokrater har sysslat med under den\r\nsenaste veckan till Ny demokrati. Jag önskar er\r\nlycka till i det frieriet; det kanske är välbehövligt.\r\nMen ni kanske också kommer att få konstatera vart\r\ndet bär.</pre><pre>Jag skulle också vilja säga till Margareta Israelsson\r\nvad gäller papperet från Socialdepartementet:\r\nSläng det i papperskorgen! Utskottet skriver vad\r\ndet vill utan att fråga någon. Det behöver ni inte\r\nvara oroade över.</pre><pre>Margareta Israelsson säger att det inte är\r\nSocialdemokraternas fel att det inte händer\r\nnågonting i den här frågan nu. Ja, men det är ju ni\r\nsom river upp principbeslutet. Att ni säger nej till\r\npropositionen kanske jag kan stå ut med, men ni\r\nriver också upp principbeslutet. Vad skall då\r\nhända? Vilka signaler ger detta till aktörerna på\r\nmarknaden?</pre><pre>Ni har också kritiserat det nya systemet därför att\r\npatienterna har en svag ställning. Men ni avskriver\r\nalltihop och river upp alla beslut, när vi säger att vi\r\nvill lagstifta för att öka tryggheten för patienterna.\r\nVad tycker ni att man skall göra för att de skall\r\nkunna vara bra aktörer på marknaden och ha en\r\nlagstiftning i ryggen, så att de verkligen klarar av att\r\nvälja på rätt sätt? Det säger ni inte.</pre><pre>Jag funderar litet över det långa och välfyllda\r\nsärskilda yttrandet, och min fråga är: Varför\r\nutvecklar ni era synpunkter i ett särskilt yttrande?\r\nFick ni inte gehör hos Ny demokrati? Eller är detta\r\nåterigen ett listigt knep för att inte väcka den björn\r\nsom sover, för att nydemokraterna inte skall\r\nkomma på att de mister etableringsfriheten,\r\nkonkurrensneutraliteten, den fria taxan osv.? Barn-\r\noch ungdomstandvården får man inte heller lyfta ut\r\npå den privata marknaden även om barn och\r\nföräldrar tycker det.</pre><pre>Många av de frågor som Lagrådet har tagit upp har\r\nvi tagit till oss, och vi har skrivit mycket starka\r\ntillkännagivanden om detta till regeringen. Vi har\r\ndessutom krävt lagstiftning. Det är rimligt att göra\r\npå det sättet. Mina funderingar är också vad\r\nSocialdemokraterna vill göra i fortsättningen.\r\nVilket tandvårdssystem skall vi ha i Sverige?</pre><pre>Anf. 49  MARGARETA ISRAELSSON (s)\r\nreplik:</pre><pre>Herr talman! Om jag har friat till någon så är det\r\ntill ledningen för Socialdepartementet och den\r\nborgerliga gruppen. Det vill jag göra klart. Det\r\nfrieriet har jag fått nej på. Det kan jag också göra\r\nklart. Nu avstår jag från fortsatta frierier.</pre><pre>Den majoritet som står bakom det här betänkandet\r\nhade också kunnat bestå av den borgerliga\r\ngruppen. Skälet till att betänkandet ser ut som det\r\ngör är att vi som yrkade avslag på propositionen var\r\ni majoritet. Vi hade helt olika skäl för att yrka\r\navslag, men det som förenade Ny demokrati och oss\r\nvar synen på kritiken i Lagrådsgranskningen och\r\nkritiken mot hanteringen.</pre><pre>Sigge Godin frågar nu varför vi från\r\nsocialdemokratiskt håll inte vill gå vidare. Det är\r\nhelt tydligt: Vi får ju inte svar på våra frågor. Vi kan\r\ninte säga att vi nu gör ytterligare förändringar och\r\ntar ett steg till, och så får vi se om vi kan ta upp\r\nproblemställningarna om något år.</pre><pre>Om vi skall stå bakom riktlinjer för ett reformerat\r\nsystem måste vi göra det tillsammans. Vi får också\r\nförsöka utforma förslagen efter det. Men om ni inte\r\nvill göra det, och i stället vill syssla med frierier,\r\nskall ni göra det. Vi vill stå för en\r\ntandvårdsförsäkring som skapar trygghet för\r\npatienten. Så länge vi inte får några deklarationer\r\nsom visar att det är den reformeringen som kommer\r\natt bli verklighet, står vi inte bakom förslag eller\r\nriktlinjer.</pre><pre>Anf. 50  SIGGE GODIN (fp) replik:</pre><pre>Herr talman! Sverige har ett betydande\r\nbudgetunderskott, som vi alla borde vara medvetna\r\nom vid det här laget. Om vi inte kan komma till\r\nrätta med det kan vi inte återskapa full\r\nsysselsättning, Margareta Israelsson. Vi tvingas\r\ndärför ta oss samman och se på alla\r\nsocialförsäkringssystem, rätta till bristerna, skapa\r\nhållbara och bärande system, som bevarar\r\nvälfärden och inte slår mot de sämst ställda. Därför\r\när det bra om även tandvården får sin reformering\r\ni dag och om frågan inte skjuts upp på en oviss\r\nframtid. Det handlar om ganska stora besparingar\r\noch om system som skall hålla in i framtiden.</pre><pre>Ni har tidigare sagt att ni inte vill ha den fria taxan.\r\nOm ni river upp principbeslutet faller också den\r\nfrågan. Jag beklagar detta, och Ny demokrati\r\nkanske gör det ännu mer -- vi får höra vad man\r\nsäger.</pre><pre>Jag ställde tidigare en mycket rak fråga till\r\nMargareta Israelsson: Varför utvecklar ni alla era\r\nsynpunkter i ett särskilt yttrande? Är det list och\r\nknep bakom, eller fick ni inte gehör för det ni\r\negentligen ville göra, där ni egentligen vill stämma\r\ni bäcken? Ni vill ju inte ha någon etableringsfrihet --\r\ndet är inte alls nödvändigt. Ni hänvisar till att\r\ntandläkarna tycker så, men frågan är vad ni själva\r\ntycker. Ni vill inte ha konkurrensneutralitet. Ni\r\nsäger i varje fall att det inte behöver göras några\r\ntillkännagivanden, utan att det kan vara som\r\ntidigare.</pre><pre>På punkt efter punkt tar ni tillbaka det som ni sade\r\ni det förra betänkandet. Det förvånar mig storligen\r\natt ni säger att ni inte vill klara ut den här frågan --\r\nsom jag trodde att vi var helt överens om. Det gäller\r\nalltså vilket system som vi skall jobba fram och\r\nvilka problem vi ser med det system som vi sedan\r\nvill utreda, vilka frågetecken som skall rätas ut för\r\natt systemet skall bli bra och håller i framtiden. Då\r\nhänvisar ni till en person i utskottet. Det får inte gå\r\ntill på det sättet.</pre><pre>Lägg korten på bordet, socialdemokrater, och tala\r\nom vad frågan handlar om och vilket\r\ntandvårdssystem ni vill ha! Det är det som alla\r\naktörer på den här marknaden behöver få veta, så\r\natt de kan planera sin framtid.</pre><pre>Anf. 51  MARGARETA ISRAELSSON (s)\r\nreplik:</pre><pre>Herr talman! När det gäller budgetunderskottet\r\ninstämmer jag helt i det Sigge Godin sade. Vad är\r\ndet för regering som har skaffat oss detta\r\nbudgetunderskott? Den måste vi avsätta. Det kan\r\njag också instämma i. Vi måste få en ledning för\r\ndetta land som tar ansvar för landets ekonomi. Av\r\ndetta skäl vill vi också genomföra de besparingar\r\nsom vi var överens om och som vi har räknat med i\r\nvår budget. Vi har redan sagt att det får ankomma\r\npå regeringen att göra en sådan redigering av taxan.</pre><pre>Varför skriver vi ett särskilt yttrande? Jag ber om\r\nursäkt för att jag inte tidigare svarade på Sigge\r\nGodins fråga -- det var inte min mening att låta bli.\r\nVi har utvecklat de tankar som vi vill föra fram --\r\ndet har man full rätt att göra. Jag sade att det här\r\nbetänkandet har sin grund i att vi är två partier i\r\nmajoritet som är överens om att inte anta den\r\nproposition som nu föreligger. Vi har därför enats\r\nom att avstyrka den och att riva upp riktlinjer. Det\r\nbetyder inte att vi i dessa två partier har exakt\r\nsamma synpunkter i alla tandvårdsfrågor. Men vi är\r\növerens i den här frågan, och därför ser\r\nbetänkandet ut som det gör. Vi har i övrigt\r\nutvecklat våra synpunkter för att de skall vara\r\nklara.</pre><pre>Sigge Godin ber att jag skall utveckla hur det\r\nframtida tandvårdssystemet skall se ut. Då vill jag\r\nbara påminna om att en socialdemokratisk\r\nsocialminister 1991 tog initiativ till en\r\nförsöksverksamhet för att se hur tandvården skulle\r\nkunna reformeras. När nuvarande regering, efter\r\nen enmansutredning, kom med sin proposition\r\ntyckte vi att det var synd att det hade gått så fort att\r\nvi inte kunde utvärdera försöksverksamheten, men\r\nvi ansåg att besparingen var mycket viktig. Vi\r\nställde därför upp på den, även om vi tyckte att det\r\ngick snabbt och hade invändningar mot en del av\r\nprinciperna och frågorna däromkring. Men i\r\növrigt -- det måste jag säga till Sigge Godin --\r\nankommer det enligt min mening inte på\r\noppositionen att i den utsträckningen lägga fram\r\nförslag till förändringar nu. Dem skall vi självfallet\r\nutveckla antingen i en motion eller i en proposition,\r\nom väljarna ger oss förtroendet att överta\r\nledningen här i landet efter valet.</pre><pre>Anf. 52  Statsrådet BO KÖNBERG (fp):</pre><pre>Herr talman! Jag har i likhet med övriga\r\nnärvarande i kammaren lyssnat på Margareta\r\nIsraelsson. Jag vill bara säga att det inte var\r\nspeciellt uppbyggligt att göra det.</pre><pre>För den fortsatta debatten är det kanske synd att\r\nArne Jansson inte fick ordet före mig, så att vi alla\r\nkunde ta del av likheterna i uppfattning mellan\r\nMargareta Israelsson och Arne Jansson.</pre><pre>Jag hade tyvärr inte tillfälle att delta i den förra\r\ndebatten, beroende på engagemang som var\r\ninbokade tidigare. Men jag har förstås läst\r\nprotokollet, Margareta Israelsson. Jag tyckte inte\r\natt det heller var så uppbygglig läsning när jag läste\r\nMargareta Israelssons inlägg. Jag syftar då på att\r\nhon i sitt första långa inlägg den gången slog sig för\r\nbröstet över hur duktig man var på\r\nsocialdemokratiskt håll. Förslaget om\r\npremietandvård hade tagits fram av en\r\nsocialdemokratisk minister, sade Margareta\r\nIsraelsson, och det må väl möjligen vara hänt -- i en\r\nviss politisk kultur, som jag känner mig litet\r\nfrämmande för, ingår det mycket av skryt över egna\r\ninsatser.</pre><pre>Vad som störde mig mer var att Margareta\r\nIsraelsson använde det tillfället för att närmast\r\nhåna personer på den borgerliga kanten, som\r\ntidigare kanske inte hade varit så förtjusta i\r\nförslaget, för att de nu tyckte ungefär som\r\nMargareta Israelsson. Om man läser det inlägget\r\noch sedan lyssnar på Margareta Israelsson i dag kan\r\nman inte tro att det är samma människa. Det är\r\nsamma namn, det är samma riksdag, det är bara\r\nnågra månader emellan, men det är svårt att tro att\r\ndet är samma person som har gjort de här två\r\ninläggen. I det ena slår hon sig för bröstet för att\r\nsocialdemokraterna vill mycket mer i den här\r\nfrågan, i det andra försöker hon försvara att\r\nsocialdemokraterna några månader senare springer\r\nifrån t.o.m. de riktlinjer som då antogs.</pre><pre>Bakgrunden till Margareta Israelssons hätska\r\nangrepp nu på t.ex. Sigge Godin är förstås att hon\r\nvet att hon har hela handen, för att inte säga hela\r\narmen, i syltburken, och att detta är ganska\r\nuppenbart för alla som ser på. Därför måste hon\r\nbörja tala om partnerskap, om Sigge Godin, om Ny\r\ndemokrati och alla möjliga andra saker. Hon\r\nhoppas dölja vad som nu hänt, nämligen att hon\r\ninte bara har velat avstyrka propositionen utan\r\nockså aktivt pläderar för att riva upp de riktlinjer\r\nsom utskottet och riksdagen antog i slutet av mars.\r\nJag känner inte Margareta Israelsson så väl, men\r\njag har ändå svårt att tro att hon är speciellt stolt\r\növer det agerande som nu rullas upp inför oss alla.</pre><pre>Margareta Israelsson gjorde en stor affär av att hon\r\ninte har fått svar på ett antal frågor och antyder att\r\ndet är därför som hon nu vill riva upp det hon var\r\nför i mars. Så kan det väl vara ibland -- det finns\r\nsäkert brister i den proposition som jag har\r\növerlämnat till riksdagen, precis som det finns\r\nbrister i väldigt mycket av det vi människor gör.\r\nMen om Margareta Israelsson hade velat gå vidare\r\nhade hon förstås gjort tillkännagivanden på de\r\npunkter där hon tyckte att det fanns brister i\r\npropositionen och räknat med att de sakerna skulle\r\nklaras upp i samordningsdelegationen och på andra\r\nsätt. Nej, så ville hon inte göra.</pre><pre>Vad som något mer förbryllar mig är att Margareta\r\nIsraelsson vill göra bekant för hela kammaren att\r\nhon har friat till mig. Jag har inget emot frierier, vill\r\njag gärna säga, herr talman. Och jag har heller\r\ningenting emot frierier från Margareta Israelsson.\r\nMen jag är väl litet oerfaren i sådana sammanhang,\r\neftersom jag i det här fallet inte tycks ha uppskattat\r\nfrieriet till fullo. Jag trodde att det fanns möjlighet\r\natt bli överens och åstadkomma en bred samsyn,\r\nhär på samma sätt som i den stora pensionsfrågan,\r\nsom vi har behandlat tidigare under dagen, och i\r\nmånga andra frågor, t.ex. när det gällde psykiatrin,\r\nsom riksdagen behandlade häromveckan.</pre><pre>Men så var det ju inte -- Margareta Israelsson hade\r\nförsett sitt frieri med väldigt tydliga krav. Jag skall\r\ninte gå in på detaljerna i frieriet, om inte Margareta\r\nIsraelsson själv vill göra det, men det handlade bl.a.\r\nom att man var tvungen att avstyrka propositionen\r\nm.m. Att beskriva detta så, att andra visat brist på\r\nintresse för en uppgörelse, är väl möjligen att\r\ncentrera det litet för mycket. -- Med detta lämnar\r\njag Margareta Israelsson i detta inlägg.</pre><pre>Herr talman! Dagens proposition handlar i\r\nhuvudsak om sådana saker som etableringsfrihet,\r\nkonkurrensneutralitet m.m. Inför beslutet i\r\nkammaren i eftermiddag finns det två förslag som\r\nstår emot varandra. Det ena är ett förslag som\r\nbackas upp av Socialdemokraterna, Vänsterpartiet\r\noch Ny demokratis representant i utskottet, Arne\r\nJansson. Det andra är ett förslag som de fyra\r\nborgerliga partierna står bakom.</pre><pre>På det här området -- när det gäller sådant som rör\r\nfrågan om offentligt och privat inom\r\nvälfärdssektorn, valfrihet, etableringsfrihet,\r\nkonkurrensneutralitet -- finns det traditionellt\r\nmycket stora skillnader mellan blocken, skillnader\r\nsom de som är det minsta intresserade av svenskt\r\nsamhällsliv känner till sedan lång tid tillbaka. Inom\r\nsocialdemokratin -- det gäller inte varje\r\nsocialdemokrat som person men inom\r\nsocialdemokratin i stort -- är man inte så rasande\r\nförtjust i valfrihet inom den offentliga sektorn; man\r\nhar varit det litet mer ibland på senare år, men ändå\r\ninte så mycket. Man har många gånger varit\r\npådrivande för att genomföra åtgärder som har\r\ninneburit att man har avskaffat etableringsfrihet.\r\nMan har inte varit så intresserad av\r\nkonkurrensneutralitet. Det där märktes ganska\r\ntydligt nyss då Margareta Israelsson kallade\r\netableringsfriheten en gökunge. -- Detta är den ena\r\nuppfattningen, Socialdemokraternas och\r\nnaturligtvis än mer Vänsterpartiets.</pre><pre>Den andra uppfattningen är de borgerliga\r\npartiernas. De driver på för att åstadkomma mer av\r\nvalfrihet i Sverige, mer av etableringsfrihet och mer\r\nav konkurrensneutralitet och har genomfört flera\r\nvalfrihetsreformer under den här perioden,\r\nreformer som socialdemokraterna många gånger\r\nhar hotat med att riva upp, om de skulle vinna valet\r\ni höst.</pre><pre>Herr talman! Om Arne Jansson eller någon annan\r\ni denna kammare tror att Socialdemokraterna och\r\nVänsterpartiet kommer att vara bättre på att\r\ngenomföra eller slå vakt om valfrihet,\r\netableringsfrihet och konkurrensneutralitet än vad\r\nde borgerliga partierna är kan Arne Jansson tro på\r\nprecis vad som helst. Han kan tro på älvor, tomtar\r\noch troll, på små gröna gubbar eller på flygande\r\ntefat, om han tror att socialdemokraterna bättre\r\narbetar för dessa värden än de borgerliga partierna.\r\nÄr det så att han tror det, herr talman, då tycker\r\njag att han skall rösta med Socialdemokraterna och\r\nVänsterpartiet.</pre><pre>Anf. 53  MARGARETA ISRAELSSON (s)\r\nreplik:</pre><pre>Herr talman! Jag börjar nu förstå varför statsrådet\r\nKönberg inte deltog i debatten den 28 mars och\r\nvarför det var jag som på mitt personlighetskluvna\r\nsätt fick tala för premietandvården tillsammans\r\nmed Pontus Wiklund. Jag hörde då inte så mycket\r\nom det nya tandvårdssystem som den borgerliga\r\ngruppen står bakom. Det var faktiskt väldigt\r\nfåordigt. Jag antar att det är därför som det har\r\nblivit mindre och mindre och mindre om\r\npremietandvården i reservationen. Det ligger så att\r\nsäga i frieriförpackningen.</pre><pre>Det är riktigt att det är en något märklig situation.\r\nSom jag har deklarerat tidigare tänker jag inte delta\r\ni något allmänt frieri till Ny demokrati. Jag inser nu\r\natt också Bo Könberg är hitsänd för att fullfölja\r\ndetta frieri. Detta gör nu två folkpartister, och jag\r\nser att det sitter en hel stab vid sidan om\r\nstatsrådsbänkarna. Jag bara väntar på att även\r\nBengt Westerberg skall komma och stämma in i\r\nhyllningskörerna.</pre><pre>Vad jag tycker skulle ha varit intressant vore att få\r\nnågra klarlägganden av hur ni ämnar gå vidare för\r\natt utveckla det här tandvårdssystemet. Bo\r\nKönberg gjorde sig lustig över vad jag sade i den\r\nförra debatten. Jag sitter med protokollet framför\r\nmig. Jag talade med värme om\r\ntandvårdsförsäkringen. Jag talade om behovet av\r\ntrygghetssystem och en försäkring till gagn för\r\nmänniskorna. Jag talade om den kritik som vi hade\r\nframfört och som utskottet hade ställt sig bakom.\r\nJag talade dessutom om de reservationer som vi\r\nhade fogat till det betänkandet. Jag känner mig inte\r\nkluven i den frågan -- några sådana problem har jag\r\ninte. Jag tänkte faktiskt ett tag att jag skulle hålla\r\nsamma anförande i dag.</pre><pre>Problemet för oss i utskottet är att tiden går och vi\r\ninte får några riktiga klarlägganden kring hur denna\r\ntandvårdsreformering skall gå till. Det är\r\nproblemet. Vi har saknat dessa klarlägganden.</pre><pre>Jag hyser ett stort förtroende för Christer\r\nLindbloms möjligheter att göra ett mycket gott\r\narbete i samordningsdelegationen. Ingen skugga\r\nskall falla på honom i denna fråga. Jag måste säga\r\ndetta, eftersom ingen har tagit upp det nu. Jag har\r\nnämligen sagt detta personligen till Christer\r\nLindblom.</pre><pre>Det är något märkligt att regeringen väljer att först\r\nkomma med en principproposition som möts av\r\nmycket stark kritik från utskottet, en svidande\r\nkritik från Lagrådet och många frågor från oss\r\nsocialdemokrater. Sedan skall en\r\nsamordningsdelegation arbeta. Den hinner knappt\r\nkomma i gång, och svärtan hinner knappt torka i\r\nprotokollet från debatten här i kammaren, förrän\r\nnästa proposition kommer. I den tar man inte på\r\nnågot sätt hänsyn till vad vi har frågat om och sagt\r\ntidigare. Det beklagar jag. Det är synd att\r\nstatsrådet inte kan bemöta det på något sätt.</pre><pre>Anf. 54  Statsrådet BO KÖNBERG (fp):</pre><pre>Herr talman! Det gläder mig att höra att Margareta\r\nIsraelsson har ett stort förtroende för Christer\r\nLindblom och den samordningsdelegation som är\r\ntillsatt just för att reda ut ett antal praktiska frågor\r\ninför sjösättandet av det tandvårdssystem som\r\nskulle bygga på de principer som riksdagen ställde\r\nsig bakom i mars. Det är utmärkt.</pre><pre>Det är litet svårt att förstå att detta stora förtroende\r\nför honom på något sätt kan vara ett argument för\r\natt inte stå fast vid de gamla riktlinjerna. Med risk\r\nför att vara tjatig vill jag säga att Margareta\r\nIsraelsson inte bara kritiserar propositionen. Hon\r\nvill inte bara avslå propositionen. Hon vill riva upp\r\nde riktlinjer som hon var för i mars.</pre><pre>Bakgrunden till detta är antingen att jag inte har\r\nsvarat tillräckligt tillfredsställande på ett frieri som\r\ntydligen har ägt rum nyligen och som jag tycker mig\r\nkänna igen de yttre konturerna av eller att hon inte\r\nhar fått svar på vissa frågor som hon har ställt.</pre><pre>Margareta Israelsson säger att hon i dag skulle ha\r\nkunnat hålla samma anförande som i den förra\r\ndebatten. Jag kan inte vara säker på att det inte är\r\nsant, men det skulle nog ha gjort ett väldigt\r\nmärkligt intryck.</pre><pre>Anf. 55  MARGARETA ISRAELSSON (s)\r\nreplik:</pre><pre>Herr talman! Jag tycker att det verkar som om\r\nargumenten är uttömda från statsrådets sida. Jag\r\nvill bara till protokollet få noterat att de som nu\r\nförespråkar ett nytt tandvårdssystem i den här\r\nkammardebatten inte har framfört några\r\nklarlägganden kring hur systemet är tänkt att\r\nfungera.</pre><pre>Det är beklagligt. Jag inser också att det kan finnas\r\noklarheter kring utgången av den omröstning som\r\nså småningom skall ske i frågan. Jag kan tänka mig\r\natt det i dag finns tandläkare, tandhygienister och\r\ntandtekniker som också har funderingar kring hur\r\nderas arbetssituation kommer att se ut. Det är\r\nnågot märkligt att riksdagen skall fatta\r\nprincipbeslut och stifta lagar utan att vi riktigt vet\r\nvad som kommer att hända. Det får vi se. Ansvaret\r\nskall läggas på några personer i en\r\nsamordningsdelegation, och eventuellt kommer en\r\nuppföljande proposition.</pre><pre>Vore det inte bättre om vi fortsättningsvis vid en\r\nreformering av stora system såg till att först utreda,\r\nfundera och diskutera med dem som skall arbeta\r\nmed frågorna och sedan komma med ett\r\ngenomtänkt redan samordnat förslag?</pre><pre>Anf. 56  Statsrådet BO KÖNBERG (fp):</pre><pre>Herr talman! Jag tror också att många tandläkare,\r\ntandhygienister och andra är mycket intresserade\r\nav att veta vilka villkor som kommer att gälla för\r\nderas verksamhet.</pre><pre>De har förstås frågor. Många av frågorna har\r\nbesvarats. Andra frågor kommer att få sitt svar i\r\nförberedelsearbetet.</pre><pre>I det här fallet är det inte så lätt för dessa människor\r\natt få svar. De tror förstås att det beslut som\r\nfattades med en stor majoritet i Svea rikes riksdag\r\ngäller. Det största oppositionspartiet i riksdagen\r\nställde sig i mars bakom riktlinjerna för hur det\r\nfortsatta arbetet skulle utformas. I juni lyckas\r\neventuellt det stora oppositionspartiet driva\r\nigenom precis motsatsen. Då får dessa människor\r\ninte speciellt mycket till besked.</pre><pre>Det är inget tvivel om att den största förvirringen\r\nför den svenska tandvårdspersonalen och för de\r\nsvenska tandvårdspatienterna uppstår om\r\nMargareta Israelsson i dag lyckas med att riva upp\r\nriktlinjebeslutet från i mars.</pre><pre>Anf. 57  ARNE JANSSON (nyd):</pre><pre>Herr talman! Jag yrkar bifall till hemställan och\r\navslag på reservationen i betänkande SfU18, Vissa\r\ntandvårdsfrågor.</pre><pre>Jag kan inte låta bli att kommentera det som\r\nstatsrådet Könberg sade. Han sade att Arne\r\nJansson kan tro på precis vad som helst, t.ex. älvor\r\noch troll. Jag måste säga att jag i detta sammanhang\r\nhellre tror på dessa sagoväsen än på de valser som\r\nstatsrådet försöker dra.</pre><pre>Nu skall jag gå över till mitt egentliga anförande.</pre><pre>Den 29 mars i år fattade borgarna tillsammans med\r\nSocialdemokraterna ett majoritetsbeslut om att\r\ngenomföra det första steget mot ett förändrat\r\nsystem för vuxentandvården. Man ställde sig\r\nbakom moment efter moment i\r\nsocialförsäkringsutskottets betänkande nr 10.</pre><pre>Ett enigt Ny demokrati röstade mot detta mycket\r\nofullständiga och verklighetsfrämmande förslag.\r\nFörslaget hade varit på remiss hos bl.a.\r\nFinansinspektionen och Konkurrensverket.</pre><pre>Den kritik som man där levererade var av den grad\r\natt varje seriös och ansvarskännande människa\r\nskulle ha reagerat. Det gjorde dock inte politiker i\r\nSveriges riksdag.</pre><pre>Finansinspektionen säger bl.a. att det remitterade\r\nutredningsmaterialet rörande premietandvården,\r\nförutom att vara ofullständigt, är för vagt\r\nformulerat för att kunna ligga till grund för något\r\nställningstagande vad avser tandvårdsförsäkringens\r\nframtida utformning. Dessutom säger man att den\r\nföreslagna premietandvården är att betrakta som\r\nen försäkring. Emellertid -- som framgår av 1 kap.\r\n1 § FRL, lagen om försäkringsrörelse -- får\r\nförsäkringsrörelse endast drivas av\r\nförsäkringsaktiebolag och likställda. Enligt\r\nförslaget skall den premiebaserade tandvården vara\r\nen del av den allmänna försäkringen, varför\r\nverksamheten i förekommande fall inte kommer att\r\nfalla under FRL. Oklarhet råder för övrigt om\r\nansvarsfördelningen på flera områden. Några\r\nskyddsregler för tandläkarföretagets soliditet har\r\ninte uppställts, trots att syftet är att ersätta det\r\nnuvarande subventionssystemet. Vidare\r\nkonstateras svårigheten i det motsatsförhållande\r\nsom uppstår mellan patient och tandläkare. Det\r\nskall bli en effektivare tandvårdsförsäkring säger\r\nregeringen. Finansinspektionen ställer sig frågan:\r\nFör vem?</pre><pre>Konkurrensverket fyller sedan på.\r\nKonkurrensverket vill betona att åtgärder bör\r\nvidtas, innan ersättningssystem med premie- och\r\navgiftskonkurrens införs, för att åstadkomma\r\nkonkurrens på lika villkor. Detta saknas för\r\nnärvarande. Man menar att folktandvårdens olika\r\nverksamheter måste avskiljas redovisningsmässigt\r\noch organisatoriskt och att frågan om lika\r\nkonkurrensvillkor när det gäller mervärdesskatt\r\nmåste lösas. Dessutom bör marknaderna för barn-\r\noch ungdomstandvård samt för sjukhus- och\r\nspecialistvård öppnas för konkurrens.</pre><pre>Vidare konstaterar man att förslaget om\r\npremietandvården innebär ett system som är\r\nskräddarsytt för folktandvården.\r\nFörsäkringspengar slussas inom systemet mellan\r\näldre, sjuka patienter och unga, friska. Härigenom\r\nsubventioneras den offentligt producerade\r\ntandvården ytterligare. Den hade redan tidigare\r\nmonopolställning, och den garanteras ytterst av\r\nlandstingens beskattningsrätt.</pre><pre>Den kontraktstandvård som föreslås minskar i\r\nsjälva verket valfriheten, eftersom grundtanken är\r\natt patienten skall avtala bort valfriheten. Den\r\nenskilde privattandläkaren tvingas bli\r\nförsäkringsgivare, vilket kan väntas bädda för\r\nkrångel och konflikter.</pre><pre>De s.k. klass 1-patienterna -- som har en bra\r\ntandstatus -- blir mycket eftertraktade.\r\nTandläkarna kan genom dem få lättförtjänta\r\npengar. Klass 3-patienterna -- som bl.a. många\r\npensionärer med stort behandlingsbehov tillhör --\r\nblir rena förlustaffären. Risken är uppenbar att de\r\ninte kommer att få den adekvata tandvård som de\r\nhar rätt till. Nu försämrar regeringen åter för de\r\nsämst ställda i samhället.</pre><pre>Patienter och berörda tandvårdsgivande instanser\r\noch det svenska folket ville inte ha det nya\r\nsystemet. Det var alltså endast en majoritet av\r\nriksdagspolitikerna som ville ha det sågade\r\nförslaget. Väldigt många frågar sig hur i all världen\r\nsådant skräp kan få gehör i Sveriges riksdag.</pre><pre>Jo, regeringen med Folkpartiet i spetsen lovade\r\nsocialdemokraterna litet i hemlighet att om de\r\nröstade för det nya systemet skulle man ytterligare\r\nlåta cementera landstingets existens.\r\nFolktandvården skulle därmed lämnas fri från\r\nkonkurrens inom barn- och ungdomstandvården\r\noch samtidigt få behålla sin makt som\r\nkontrollerande och arbetsutförande enhet.</pre><pre>För bl.a. Sigge Godin vill jag påpeka att eniga\r\nborgare och socialdemokrater på punkt efter punkt\r\nröstade ned Ny demokratis krav. Våra krav gällde\r\nbl.a. ingen premietandvård, fri etablering för\r\ntandläkare och minskade tandvårdskostnader för\r\ns.k. fattigpensionärer som dessutom främst\r\nkommer att drabbas av det nya systemet. Vi vill\r\nockså att landstingen skall finansieras enbart med\r\ntandvårdsförsäkring och patientavgifter och att\r\nlandstingens roll med myndighetsuppgifter\r\ntillsammans med rörelseverksamhet måste\r\nsärskiljas. Dessutom kräver vi fri etableringsrätt för\r\nspecialistvård och fri konkurrens inom den nu av\r\nlandstinget monopoliserade verksamheten inom\r\nbarn- och ungdomstandvård. Det här var alltså Ny\r\ndemokratis krav, och dem röstade samtliga\r\nborgerliga partier emot. Då gjorde de det. Då var\r\ndessa förslag inte värda att rösta på. Senare kom\r\ndet dock att hända saker och ting.</pre><pre>Utskottet hade dock i viss mån anammat kritiken\r\nfrån nämnda verk och Ny demokrati och\r\nföranstaltade i sitt betänkande till regeringen bl.a.:\r\nUtskottet förutsätter att regeringen i den\r\nkommande propositionen förtydligar hur\r\npremievårdssystemet och den åtgärdsbaserade\r\ntaxan skall förhålla sig till varandra och hur\r\nkonkurrensneutraliteten skall upprätthållas.\r\nVidare sades att det är av vikt att Lagrådet granskar\r\ndet kommande förslaget. Utskottet förutsätter att\r\nregeringen föranstaltar om en sådan remiss. Enligt\r\nutskottets mening råder stor osäkerhet om det\r\nekonomiska utfallet av det nya systemet, och\r\nutskottet förutsätter att regeringen i den\r\nkommande propositionen närmare redogör för de\r\nekonomiska beräkningarna. Detta är bara en del av\r\nallt som sägs.</pre><pre>Nåväl, med detta i bagaget skulle regeringen\r\nåterkomma. Så gjorde den i sin proposition nr 221.\r\nIngenting i denna proposition innehåller det\r\nutskottet krävt! På ett mycket utstuderat flagrant\r\nsätt försöker regeringen nu köra över Sveriges\r\nriksdag genom att i propositionen skriva:\r\n''Regeringen anser inte att de i propositionen\r\nframlagda lagförslagen faller inom Lagrådets\r\ngranskningsområde enligt 8 kap. 18 §\r\nregeringsformen. Invändningar av annat än\r\nlagteknisk art motiverar enligt vår mening inte\r\nremiss till Lagrådet.''</pre><pre>Regeringens uppenbara nonchalans och\r\nohörsamhet inför Sveriges riksdag -- det svenska\r\nfolket -- är inte bara anmärkningsvärt skrämmande\r\nutan det gränsar till att åtgärder måste vidtas. Inom\r\nparentes kan jag nämna att jag i det här\r\nsammanhanget i dag har KU-anmält regeringen\r\noch bett om en granskning av ärendet.</pre><pre>Ny demokrati kräver nu efteråt i en skrivelse till\r\nsocialförsäkringsutskottet att utskottet skall begära\r\nin Lagrådets yttrande. Vi har fått ett totalt gehör\r\nfrån det övriga utskottet om att en sådan\r\ngranskning måste göras.</pre><pre>Vad händer? Jo, Lagrådet avrättar propositionen\r\npå punkt efter punkt och har t.o.m. svårt att\r\nsummera negationerna i en sammanfattning. Till\r\nslut blir det dock: ''Mot den föreslagna\r\nlagregleringen kan följaktligen riktas allvarlig kritik\r\nför oklarheter och brister. Lagrådet är inte heller\r\növertygat om att regleringen är så utformad att den\r\nkan antas tillgodose angivna syften. Lagrådet kan\r\ndärför inte tillstyrka att förslagen -- även om de\r\nändras i enlighet med de anmärkningar som\r\nredovisas i det följande -- utan ytterligare ändringar\r\noch kompletteringar läggs till grund för\r\nlagstiftning.'' Det här är en mycket skrämmande\r\nanmärkning.</pre><pre>Förutom Finansinspektionen, Konkurrensverket,\r\npatienter, vårdgivande enheter och svenska folket\r\nhar nu även Lagrådet avrättat förslaget om en ny\r\nvuxentandvård. Nu börjar man förstå varför\r\nregeringen inte ville låta Lagrådet granska\r\npropositionen.</pre><pre>Herr talman! Dessutom tillkommer följande fakta\r\nsom tydligen inte har beaktats av regeringen. För\r\natt kunna tillämpa premietandvård krävs ett\r\ninrättande av ett integritetskänsligt\r\nvårdersättningsregister som måste inkludera\r\nvårdgivare och patienter. Med sin täckning av 5--6\r\nmiljoner människor kommer detta register att bli\r\ndet absolut största.</pre><pre>Datainspektionen har nyligen i ett aktuellt analogt\r\närende i Östergötland avslagit en ansökan från en\r\nförsäkringskassa just på grund av registrets\r\nintegritetskänslighet.</pre><pre>Detta påkallar osökt att följande fråga ställs till\r\nregeringen: Anser regeringen att frågan om\r\ninrättande av ett vårdnadsregister för den nya\r\ntandvårdsförsäkringen skall tillståndsprövas enligt\r\ndatalagen eller den särskilda lagstiftning om\r\nvårdersättningsregister som regeringen aviserat?</pre><pre>Det är närmast ett litet bombnedslag när\r\nFinansinspektionen vid brevförfrågan under\r\nmellantiden konstaterar, vilket är fantastiskt\r\nintressant, att en tandläkare som väljer att stå\r\nutanför tandsvårdsförsäkringen och som samtidigt\r\nerbjuder patienterna premietandvård enligt samma\r\npremisser som regeringens förslag är att betrakta\r\nsåsom drivande en koncessionspliktig\r\nförsäkringsrörelse. Vidare kan nämnda tandläkare\r\ninte bedriva premietandvård i samma bolag där han\r\nhar sin försäkringsverksamhet, dvs.\r\npremietandvård. Tandläkaren måste i så fall bilda\r\nett nytt bolag för försäkringsrörelsen eller ansluta\r\nsig till ett befintligt försäkringsbolag och därigenom\r\nerbjuda sina patienter att ansluta sig till det\r\nförsäkringsbolaget via tandläkaren. Visst är det\r\nenkelt! Stackars den som akut behöver tandläkare!</pre><pre>Normalt funtade människor -- det inkluderar\r\ntydligen inte vissa politiker -- skulle med tanke på\r\ndet faktaunderlag och den mördande kritik som\r\nföreligger omedelbart dra tillbaka propositionen.\r\nInte regeringen inte! Nu sätter den i stället kniven\r\npå strupen på sina partikolleger i riksdagen.\r\nGruppledare och statsråd lovar och hotar.\r\nPropositionen skall igenom till varje pris. Nu är det\r\nprestige som gäller! Sunt förnuft, hänsyn till andra,\r\npersonlig frihet och ansvar gentemot det svenska\r\nfolket är nu bortblåst. Ren prestige råder nu.\r\nPropositionen skall igenom till varje pris. Kosta vad\r\ndet kosta vill!</pre><pre>När man under hand tar kontakt med vissa ärliga\r\nborgerliga politiker får man reda på: Visst, ni inom\r\nNy demokrati har helt rätt. Tyvärr har ni alltför\r\nrätt. Det är bara så att ni inte får ha rätt. De förslag\r\nsom ni har lagt fram i er motion måste komma från\r\noss för att kunna gå igenom i riksdagen.</pre><pre>Man undrar varför de själva inte har lagt fram dessa\r\nförslag när de vet att förslagen är så vettiga och bra.\r\nMan börjar fundera över vad man egentligen håller\r\npå med. Politik innebär för vissa tydligen att man\r\nskall förverkliga sig själv och sina ideéer oavsett vad\r\nandra tycker. Skall inte vi riksdagspolitiker jobba\r\nför Sverige och det svenska folkets bästa?</pre><pre>Mitt i all bedrövelse dyker det plötsligt upp hjälp\r\nfrån ett håll där man minst anar det. Det finns de\r\nsom tar till sig kritiken och nu börjar inse att Ny\r\ndemokrati hade rätt från början. Vilket parti är det\r\nfråga om? Jo, Socialdemokraterna.</pre><pre>Oförblommerat stöder Socialdemokraterna nu oss\r\nfullt ut, och man är t.o.m. villig att stödja oss i\r\nkravet att riva upp det beslut som riksdagen fattade\r\nför två månader sedan om riktlinjerna för\r\nvuxentandvården. När beslutet fattades gav\r\nSocialdemokraterna själv sitt bifall.</pre><pre>Att baserat på fakta göra en sådan politisk\r\nhelomvändning och nu acceptera att Ny demokrati\r\nhade rätt redan från början är en mycket stark\r\npolitisk demonstration som t.o.m. är värd en eloge!\r\nDet skall påpekas att Socialdemokraterna vid ett\r\nregeringsskifte och ett eventuellt återkommande i\r\ndetta ärende, måste beakta den skarpa kritiken och\r\nta hänsyn till den i samband med det nya förslaget.\r\nKritiken kan man inte friskriva sig från.</pre><pre>Herr talman! Jag ber härvidlag att få påpeka att i\r\nkritiken ingår bl.a. att fri konkurrens och därmed\r\nfri etablering skall skapas.</pre><pre>På ett mycket beklämmande och föga\r\nförtroendegivande sätt reserverar sig de borgerliga\r\npartierna mot all förödande kritik. De framför nu\r\nen praktuppvisning i hur man grundar och samtidigt\r\nförstärker ett politikerförakt.</pre><pre>Vad menar jag med detta? Jo, för att försöka\r\nsplittra Ny demokrati yrkar de nu i sin reservation\r\npå bifall till Ny demokratis punkter som de i total\r\nenighet yrkade avslag på för två månader sedan. Då\r\nsade de att det här var det värsta som kunde hända.\r\nDe sade att förslagen var så hemska att man inte\r\nkunde rösta på dem. Nu är förslagen plötsligt\r\njättebra.</pre><pre></pre><pre>Punkterna har inte förändrats. Texten har inte\r\nförändrats. Innehållet har inte förändrats. Men nu\r\nplötsligt duger de och är t.o.m. jättebra!</pre><pre>Sedan måste jag lägga in en liten parentes, en\r\nbrasklapp. Med tanke på mitt partis tidigare\r\nagerande och gårdagens debatt om vissa\r\nstudiestödsfrågor är det uppenbart att vi har vissa\r\nfemtekolonnare som genom anarki försöker att\r\nförverkliga sig själva.</pre><pre>Med dessa ickerepresentativa nydemokrater håller\r\njag inte för helt omöjligt att de borgerliga tyvärr\r\nkan driva igenom sitt förslag i detta ärende. Jag ber\r\ndå bara: Glöm inte att skicka med en stor\r\nblombukett, liknande den som Harriet Colliander,\r\nenligt information, fick av statsministern efter\r\nbehandlingen av vårdnadsbidraget!</pre><pre>Herr talman! Till sist vill jag påpeka,\r\nuppmärksamma och informera, att i motsats till Ny\r\ndemokratis agerande lägger den borgerliga\r\ngruppen fram sina reservationer tillsammans med\r\nett yrkande om bifall till det förhatliga och\r\nförkastliga förslaget om premietandvård, dvs. det\r\nförslag till tandvård som alla remissinstanser nu\r\nmassakrerat.</pre><pre>Anf. 58  SIGGE GODIN (fp) replik:</pre><pre>Herr talman! Låt mig börja från början, där Arne\r\nJansson framförde sin kritik.</pre><pre>Vi har inte nonchalerat Lagrådet, Arne Jansson.\r\nPontus Wiklund lovade i den förra debatten att om\r\nregeringen inte lät lagrådsgranska propositionen\r\nskulle vi se till att det skedde. Det har effektuerats.\r\nVi har också tagit till oss den kritik som Lagrådet\r\nhar framfört. Vi föreslår lagändringar, och vi\r\nföreslår att regeringen skall återkomma med\r\nlagstiftning på ett antal områden.</pre><pre>När man river upp det första beslutet,\r\nprincipbeslutet, och säger nej till dagens förslag,\r\nbör ni från Ny demokrati vara medvetna om några\r\nsaker. Ni har fått svar på två frågor från Margareta\r\nIsraelsson, dels att Socialdemokraterna inte i dag\r\nkan tänka sig en etableringsfrihet, dels att\r\nSocialdemokraterna säger att de vill ha\r\npremietandvård. Det kan vara bra att veta.</pre><pre>Vi har gått er till mötes när det gäller\r\nkonkurrensneutraliteten. Vi föreslår ett\r\ntillkännagivande för säkerhets skull på det\r\nområdet. Det gör inte ni i majoriteten. Vi har också\r\nsett till att den fria taxan existerar. Säger ni nej till\r\ndetta mister ni den fria taxan.</pre><pre>Vi har föreslagit ett tillkännagivande när det gäller\r\nbarn- och ungdomstandvården. Vi vill ge föräldrar\r\noch barn en valfrihet, något som vi tycker är bra.\r\nVi anser att de specialisttandläkare som i dag är\r\nverksamma på marknaden också skall få använda\r\nsig av specialisttaxa när beslutet genomförs.</pre><pre>Jag kan erkänna, Arne Jansson, att ni har haft en\r\nviss framgång på dessa punkter. Men vi delar\r\nuppfattningen att det är den här vägen man skall gå\r\nnär man reformerar tandvården. Man skall se till att\r\netableringsfriheten finns, att det finns en\r\nkonkurrensneutralitet och att det är viktigt att\r\nföräldrarna, som har ansvar för sina barn, också\r\nkan välja tandläkare för deras räkning.</pre><pre>Jag tycker att det är en framgång, Arne Jansson,\r\nsom ni borde ta vara på. Då vet ni vad ni får. Då\r\nköper ni inte grisen i säcken. I övrigt är allt\r\nupprivet. Det finns inte någon som vet var vi\r\nhamnar i fortsättningen. Där står vi, Arne Jansson.\r\nDet är bara att välja.</pre><pre>Anf. 59  ARNE JANSSON (nyd) replik:</pre><pre>Herr talman! Jag tyckte först att Sigge Godin sade\r\natt det bara är att svälja, men det kanske var att\r\nvälja.</pre><pre>Den första punkten gällde lagrådsgranskningen.\r\nJag vill påtala för Sigge Godin att Pontus Wiklund\r\nhär i kammaren efter en debatt som jag hade med\r\nhonom tillstod att lagrådsgranskning skulle ske.\r\nDetta negligerade regeringen totalt!</pre><pre>Hade vi haft en regering som hörsammade vad\r\nriksdagen säger hade den givetvis tagit detta till sig\r\noch föranstaltat en lagrådsgranskning innan den\r\nlade fram propositionen. Regeringen visade en\r\ntotal nonchalans och har inte någon respekt för\r\nriksdagens arbete! Det är mycket anmärkningsvärt.</pre><pre>Sedan återkommer jag till Sigge Godin, som säger\r\natt de borgerliga i viss mån delar den uppfattning\r\nsom Ny demokrati har. Varför, Sigge Godin,\r\nyrkade ni vid behandlingen av det förra\r\nbetänkandet avslag på Ny demokratis förslag på\r\nsamtliga punkter? Det gjorde ni rakt av, en enig\r\nborgerlighet, kanske med Folkpartiet i spetsen.</pre><pre>Vårt förslag var följande. Ingen premietandvård.\r\nFri etablering för tandläkare. Nej, nej! -- det skulle\r\ninte få finnas! Minskade tandvårdskostnader för\r\nfattigpensionärer, som dessutom kommer att\r\ndrabbas väldigt hårt av det nya systemet. Nej, nej,\r\nnej! -- usch, det var fruktansvärt illa! Landstingets\r\ntandvård skall finansieras genom\r\ntandvårdsförsäkring och patientavgifter. Nej\r\nusch! -- det kunde man inte tänka sig! Så hemskt får\r\nman inte göra!</pre><pre>Landstingets myndighetsuppgifter och\r\nrörelseverksamhet måste särskiljas. Det kunde\r\ndefinitivt inte Sigge Godin gå med på! Fri\r\netablering för specialistvård. Det var inte ens att\r\nfundera över! Det avslogs direkt! Den fria\r\nkonkurrens som vi i Ny demokrati vill ha för barn-\r\noch ungdomstandvård var inte heller att tänka på!</pre><pre>Varför kunde inte Sigge Godin säga: Ny demokrati\r\nhar jättebra förslag!, vi stöder det och ställer oss\r\nmangrant och gemensamt bakom det, det är vettigt,\r\nsunt och bra? Sigge Godin tillsammans med de\r\nborgerliga hade tillfälle att göra en jättebra\r\növerenskommelse, men förslagen var för bra och de\r\nkom från fel håll!</pre><pre>Det är det som är det märkliga med politik. Varför\r\nskall det vara politik? Varför skall det inte vara\r\nvanligt sunt förnuft? Sigge Godin och\r\nregeringspartierna har inte ens tagit till sig den\r\nkritik som alla riktar mot förslaget. Varenda en\r\nriktar mördande kritik mot förslaget!</pre><pre>Detta har inte med politik att göra! Det handlar om\r\nsunt bondförnuft. Gå tillbaka till gå! Ta hand om\r\nkritiken, förvalta kritiken och kom med ett nytt\r\nförslag, oavsett hur det går!</pre><pre>Sigge Godin sade i slutet av sitt anförande att jag\r\ninte vet vad jag får. Jag hörde att Sigge Godin också\r\nfällde det yttrandet i debatten med Margareta\r\nIsraelsson. Syftar Sigge Godin hela tiden på det blir\r\nen ny regering?</pre><pre>Anf. 60  SIGGE GODIN (fp) replik:</pre><pre>Herr talman! Det jag syftar på är att Ny demokrati\r\noch Socialdemokraterna har gjort upp i frågan.</pre><pre>Pontus Wiklunds löfte om att utskottet skulle låta\r\nlagrådsgranska ärendet har vi effektuerat. Vi har\r\nockså från reservanterna framfört den kritik som\r\nLagrådet hävdade. Det är helt klart vad vi tycker.\r\nDet är bara att läsa innantill.</pre><pre>Hur många gånger, Arne Jansson, skall jag\r\nredovisa att vi tycker att många av dessa frågor är\r\nviktiga? Det gäller konkurrensneutraliteten,\r\netableringsfriheten, den fria taxan, barn- och\r\nungdomstandvården och specialisttandläkarna.</pre><pre>Herr talman! Jag kan inte undgå att ställa frågan till\r\nArne Jansson: Varför följer ni inte upp er motion,\r\nnär ni nu har chansen? Det är ett bra tillfälle. Ta\r\nden chansen, Arne Jansson!</pre><pre>Vi reservanter har mycket starkare än majoriteten\r\nskrivit ett tillkännagivande på alla dessa punkter.\r\nVi vill se dem infogade i ett nytt tandvårdssystem,\r\neftersom vi tror att det är till fördel för alla aktörer\r\npå marknaden, såväl patienter som\r\ntandvårdspersonal.</pre><pre>Där är vi, Arne Jansson. Köp era egna förslag! Ni\r\nhar chansen. Vi tycker att de är bra och att de kan\r\nutvecklas. Då vet vi vad vi har att rätta oss efter.\r\nSocialdemokraterna har ett särskilt yttrande som ni\r\ninte fick vara med att skriva. Där tar de tillbaka ett\r\nantal saker som ni i Ny demokrati säger att ni är\r\növerens om.</pre><pre>Det är därför som jag ger er detta råd: Väg de två\r\nalternativen mot varandra, och ni kommer att\r\nkonstatera att det ni har skrivit i er motion är mer\r\nän väl tillgodosett i vår reservation.</pre><pre>Anf. 61  ARNE JANSSON (nyd) replik:</pre><pre>Herr talman! Jag skall försöka att beta av de frågor\r\nsom Sigge Godin tog upp punkt för punkt.</pre><pre>Pontus Wiklund stod upp för det löfte som han gav\r\ni kammardebatten efter en framställan från Ny\r\ndemokrati i utskottet. Ny demokrati gjorde en\r\nskriftlig framställan i utskottet där vi bl.a.\r\nrefererade till den här debatten och krävde att\r\nutskottet fattade ett enigt beslut om\r\nlagrådsgranskning. Det var Ny demokrati som\r\ngjorde det. Det tror jag faktiskt att Sigge Godin\r\nmåste hålla med om.</pre><pre>Sedan vill jag ha en förklaring eller ett svar av Sigge\r\nGodin. Sigge Godin säger att detta är frågor som är\r\nviktiga att lösa. Visst är de viktiga att lösa. Vi har\r\nju listat förslagen. Varför passade det inte att stödja\r\nalla de förslag som jag räknade upp? De fanns i Ny\r\ndemokratis motion när vi fattade beslutet om\r\nriktlinjerna. Varför passar vissa förslag nu? Då\r\npassade ju inget.</pre><pre>Sigge Godin säger vidare att vi skall köpa våra\r\nförslag. Skall vi köpa våra förslag? För mig som är\r\ninom den fria företagsverksamheten är det litet\r\nfrämmande att jag skall köpa mina förslag. Jag skall\r\nju egentligen sälja dem. Jag säljer mina förslag\r\ngenom att de är fantastiskt bra. Sedan är det inte\r\nfrågan om att jag skall köpa tillbaks dem. Det är ju\r\nfrågan om att försöka framföra dem till folk som\r\nkan acceptera dem som de är, så att vi kan föra en\r\nsaklig diskussion med Sveriges och svenskarnas\r\nbästa framför ögonen.</pre><pre>Varför skall vi hålla på med politik, Sigge Godin?\r\nNegligerar Sigge Godin Konkurrensverket,\r\nFinansinspektionen, Lagrådet, tandläkare och alla\r\nsom är involverade i detta? Bortser Sigge Godin\r\ntotalt från den här kritiken? Han säger att man skall\r\nkomma tillbaks med ett premietandvårdssystem\r\noch att man skall titta på en punkt här och en punkt\r\ndär. Samtliga punkter är ju jättebra. Ta tillbaks\r\ndetta och börja om från ''scratch''! Är inte det\r\nenklast?</pre><pre>Anf. 62  BERITH ERIKSSON (v):</pre><pre>Herr talman! Redan när den första propositionen\r\nskulle behandlas här i kammaren den 28 mars blev\r\nresultatet ett betänkande som var fyllt av\r\npåpekanden om brister som måste beaktas och\r\nåtgärdas. Den 28 mars fanns det en majoritet för\r\nregeringens förslag. Margareta Israelsson\r\npåpekade att Vänsterpartiet då ställde sig undrande\r\ntill detta. Det kom kritik från vårt håll. Vi undrade\r\nvarför Socialdemokraterna var beredda att\r\nacceptera ett förslag med så stora brister. De fanns\r\nju redan då.</pre><pre>Nu har vi ett nytt betänkande som behandlar en\r\nandra proposition. Bara detta att frågor skall\r\nbehandlas i omgångar i olika betänkanden och här\r\ni kammaren är ju en konstighet. Att man delar upp\r\ndet i två olika propositioner har hittills inte\r\ninneburit att resultatet har blivit bättre.\r\nÅtminstone i utskottet fanns det en majoritet för ett\r\navslag av den här propositionen. Det är ju inte\r\nsäkert att den majoriteten finns kvar i kammaren.\r\nAlla har säkert kunna notera att det tydligen pågår\r\naktiviteter för att ändra majoriteten.</pre><pre>Utskottet uttalar även att riksdagen skall upphäva\r\nbeslutet om de riktlinjer som man godtog den 28\r\nmars. Till den första propositionen hade vi ett\r\nmotionsförslag om avslag av den propositionen. Vi\r\nväckte inte någon motion till den andra\r\npropositionen, men vi kommer naturligtvis att stå\r\nfast vid de åsikter som vi hade den 28 mars och rösta\r\nför utskottets förslag.</pre><pre>Bo Könberg, som har lämnat kammaren nu, sade\r\natt Vänsterpartiet vill socialisera. Om Bo Könberg\r\nhade läst vår motion hade han kunnat notera att\r\nden till stor del handlar om att värna de små\r\ntandvårdsföretagen. Det är i alla fall någonting som\r\nmänniskor utanför den här kammaren som berörs\r\nav det har noterat.</pre><pre>Det fanns en del saker som var bra i både den första\r\noch den andra propositionen. Vi har också påpekat\r\ndet i vår motion. Vi har förhoppningar om att de\r\ndelarna finns kvar när ett nytt förslag kommer. Vi\r\nförutsätter att så sker. En sak som var bra var att det\r\ninnebar klara förbättringar för personer som skall\r\nbehandlas inom sjukhustandvården. Ett annat bra\r\nförslag var vårt gamla krav om att patienten skall\r\nkunna få ersättning från sjukförsäkringen vid\r\nbehov av amalgamsanering. Vi var också nöjda\r\nmed etableringsrätten för tandhygienister. Det var\r\nockså ett av våra gamla förslag.</pre><pre>Jag tror inte att någon här har hävdat att\r\ntandvårdsförsäkringen är bra som den ser ut i dag\r\noch att vi skall återgå till det gamla. Det behövs ett\r\nnytt förslag. Det behövs en reformering av\r\ntandvårdsförsäkringen. Vi förutsätter som sagt att\r\ndet kommer ett sådant förslag från en ny eller\r\nnygammal regering.</pre><pre>Herr talman! Därmed yrkar jag bifall till\r\nhemställan i socialförsäkringsutskottets\r\nbetänkande nr 18 och avslag på reservationen.</pre><pre>Anf. 63  SIGGE GODIN (fp) replik:</pre><pre>Herr talman! Det hedrar Vänsterpartiet att ni är\r\nkonsekventa och tycker samma sak i dag som ni\r\ntyckte vid behandlingen av det förra betänkandet.</pre><pre>Jag noterar också med glädje att Berith Eriksson\r\ntar upp frågan om att vi skall värna de små\r\ntandvårdsföretagen. Det handlar om att ge dem\r\nsamma förutsättningar på marknaden som\r\nfolktandvården har, Berith Eriksson. De skall\r\nkunna ta emot patienter som själva har valt att\r\nkomma till dem.</pre><pre>Det handlar också om att många äldre i vårt land\r\nbehöver mer och mer tandvård. Där finns det en\r\nstor grupp som också måste få möjligheter att gå\r\nkvar hos sin privata tandläkare eller välja en sådan\r\nom de så önskar.</pre><pre>Herr talman! Berith Erikssons synpunkter på att\r\ndet behövs en reformering av\r\ntandvårdsförsäkringen låter mycket förnuftiga. Låt\r\nmig framföra en förhoppning om att den som\r\nkommer efter Berith Eriksson i dessa frågor skall\r\nvara lika förnuftig och verka för att de små\r\ntandvårdsföretagen skall få bra förutsättningar på\r\nmarknaden och för att det skall bli bättre\r\nförutsättningar för dem som har stora\r\ntandvårdsproblem i vårt land. Vi måste hitta dessa\r\ngrupper och ge dem den vård som de så väl\r\nbehöver. Det är ett viktigt folkhälsoperspektiv.</pre><pre>Anf. 64  BERITH ERIKSSON (v) replik:</pre><pre>Herr talman! Om man hade genomfört\r\npremietandvården som den var tänkt hade man\r\ndefinitivt inte värnat om de små\r\ntandvårdsföretagen. Då hade tandläkarna inom\r\nlandstingen haft ett mycket klart försprång genom\r\nen färdig organisation.</pre><pre>Man hade slagit ut entandläkarföretagen på grund\r\nav den risktagning som systemet innebar. Det\r\ngjorde att de inte skulle ha klarat sig utan att i så\r\nfall tvingas att bilda någon typ av större\r\norganisationer för att kunna konkurrera.</pre><pre>Vänsterpartiet vill värna om barn och ungdom, de\r\ngamla och sjuka och de som har stora\r\ntandvårdsbehov. Eftersom detta inte bara är min\r\nutan också partiets uppfattning är jag helt\r\növertygad om att min efterträdare kommer att\r\nsamma uppfattning både när det gäller att värna om\r\nde små tandläkarföretagen och vad gäller\r\ninriktningen i fråga om vad en tandvårdsförsäkring\r\nskall täcka.</pre><pre>Anf. 65  SIGGE GODIN (fp) replik:</pre><pre>Herr talman! Låt mig bara kort återigen säga att det\r\nnaturligtvis finns brister i förslaget om\r\npremietandvården. Vi reservanter har också klart\r\nkonstaterat att Lagrådet har haft ett antal\r\nsynpunkter, vilket vi är tacksamma för. Vi har gjort\r\nmycket starka skrivningar med utgångspunkt från\r\ndessa synpunkter för att de brister som Berith\r\nEriksson tog upp skall rättas till.</pre><pre>Jag tror att förslaget kan bli bra om vi reservanter\r\nfår vara med och medverka till beslutet om en ny\r\ntandvårdsreform. Men om detta står det skrivet i\r\nstjärnorna än så länge.</pre><pre>Anf. 66  LEIF BERGDAHL (nyd):</pre><pre>Herr talman! Det är mycket som man får lyssna till\r\nhär i dag. Nyss hörde vi en företrädare för det parti\r\nsom hävdar att proletariatets diktatur talar för\r\negenföretagsamhet. Det är ganska roligt att få höra\r\nden omsvängningen.</pre><pre>Herr talman! I det marknadsekonomiska eller det\r\ns.k. kapitalistiska systemet ingår som en viktig\r\nbeståndsdel att man skall tjäna mer pengar om man\r\narbetar mycket. Ett hårt arbetande företag skall\r\nbära vinst.</pre><pre>I det socialistiska eller kommunistiska\r\nplanekonomiska systemet lönar det sig inte att\r\narbeta. Därför blev situationen därefter i\r\nöststaterna. Det är bara att fara dit och se hur det\r\nser ut. Jag har själv varit där nyligen, så jag vet på\r\nett ungefär hur det fungerar där.</pre><pre>Folkpartiet kommer nu med en innovation. Jag tror\r\natt det är den enda innovation som de har kommit\r\nmed under dessa tre år. Mig veterligt är förslaget\r\nom premietandvård den enda innovationen inom\r\ndet makroekonomiska nationalekonomiska\r\ntänkandet. Något så dumt har tidigare aldrig\r\nframkastats. Det finns inget namn för detta.\r\nSystemet med premietandvården innebär att ju mer\r\nman arbetar, desto mindre tjänar man.</pre><pre>Man undrar hur det kunde bli på det här viset. Jag\r\nhar funderat mycket över detta. Den enda tänkbara\r\nförklaringen är att Gabriel Romanus är utredare.\r\nHan är också verkställande direktör i\r\nSystembolaget, som ni alla vet. Hans uppgift är, i\r\nmotsats till alla andra verkställande direktörers\r\nuppgifter i våra företag som bedriver handel, att se\r\ntill att man säljer så litet som möjligt.</pre><pre>Anf. 67  MARGARETA ISRAELSSON (s):</pre><pre>Herr talman! Det var inte med anledning av Leif\r\nBergdahls inlägg som jag begärde ordet.</pre><pre>Jag vill närmast bara poängtera att Sigge Godin i sin\r\nsenaste replik till Berith Eriksson talade om den\r\nframtida tandvårdens slutliga utformning, om\r\nreservanterna fick vara med i dess utformning. Den\r\ntypen av resonemang låter som något av en bortre\r\nparentes som skall sättas någonstans. Frågan är hur\r\nlångt bort den skall sättas och hur den skall se ut.</pre><pre>Jag vill än en gång säga att vi inte med ett ord har\r\nfått klarlagt vad det är för tandvårdssystem som\r\nman egentligen vill genomföra. Debatten har vare\r\nsig genom inlägg av minister eller reservanter med\r\nett ord klarlagt någon av de frågor som utskottet\r\nhar ställt om hur premietandvård och åtgärdstaxa i\r\nkombination skall fungera.</pre><pre>Anf. 68  SIGGE GODIN (fp):</pre><pre>Herr talman! Låt mig bara säga att det inte är så\r\nsäkert att vi kan vara med i den majoritet som skall\r\nutforma förslaget, Margareta Israelsson. Ni hoppar\r\nju från tuva till tuva. Man vet aldrig vart ni hoppar\r\nnästa gång. Därför vet man inte heller hur\r\nmajoriteten kommer att se ut.</pre><pre>Vi står för de synpunkter som vi har framfört i\r\nbetänkandet. Vi är beredda att arbeta för dessa och\r\nse till att det blir ett bra tandvårdssystem, vilket vi\r\nbehöver inför framtiden -- för den trygghet som det\r\ninnebär för människorna att få en bra vård, att\r\nsystemet medför rimliga kostnader och att\r\ntandläkare och övrig personal, oavsett om de\r\narbetar privat eller i offentlig verksamhet, skall ha\r\nsamma villkor och förutsättningar.</pre><pre>Överläggningen var härmed avslutad.</pre><pre>(Beslut fattades efter 11 §.)</pre><pre>10 §  Uppehållstillstånd för anhöriga</pre><pre>Föredrogs</pre><pre>socialförsäkringsutskottets betänkande</pre><pre>1993/94:SfU27 Uppehållstillstånd för anhöriga.</pre><pre>Anf. 69  MAUD BJÖRNEMALM (s):</pre><pre>Herr talman! Till detta betänkande finns ingen\r\nproposition och inga motioner, utan det är ett\r\nutskottsinitiativ som riksdagen nu skall ta ställning\r\ntill.</pre><pre>Det gäller frågan om uppehållstillstånd för de män\r\noch kvinnor som under den tid som deras\r\nasylansökningar behandlats har gift sig eller\r\nsammanbott med en person som är bosatt här i\r\nlandet. Om dessa kvinnor eller män får avslag på\r\nsin asylansökan skall de lämna Sverige och helst åka\r\ntill sitt hemland för att där ansöka om\r\nuppehållstillstånd på grund av anknytning till\r\nSverige.</pre><pre>För många är det omöjligt att återvända till det land\r\nsom de har flytt ifrån. Många är rädda för att de\r\nskall förbjudas att lämna landet och därmed skiljas\r\nfrån sin familj. Därför väljer de att gå under jorden\r\nhär i Sverige. De lever nu i ständig oro för att\r\npolisen skall hitta dem och avvisa dem från landet.</pre><pre>Enligt de bestämmelser som finns i utlänningslagen\r\nfår en ansökan om uppehållstillstånd i princip inte\r\nbifallas om utlänningen befinner sig i Sverige när en\r\nansökan görs. Det finns naturligtvis vissa undantag\r\noch viss praxis. Men de gäller inte i dessa fall.</pre><pre>Vi har i ett tidigare betänkande också behandlat\r\nmotioner som gäller uppehållstillstånd främst för\r\nutländska män som är gifta eller sammanboende\r\nmed svenska kvinnor. I det sammanhanget har\r\nutskottet fått ta emot både brev och uppvaktning av\r\nen förening som kallar sig Återföreningen\r\nStockholmsgruppen.</pre><pre>Föreningen består av kvinnor som är gifta med\r\nutländska män, vilka inte har fått uppehållstillstånd\r\ni Sverige. De flesta medlemmarnas män har\r\nkommit till Sverige som asylsökande och har under\r\nden långa handläggningstiden bildat familj. Många\r\nav kvinnorna mår mycket dåligt av den situation\r\nsom de befinner sig i.</pre><pre>Vi skrev i det betänkande som behandlade\r\nmotionerna att eftersom en utredning pågick som\r\ninom kort skulle vara klar, vilken fått i uppdrag att\r\nse om nuvarande regler kunde mjukas upp, skulle\r\ndet bli möjligt att undvika att en utländsk\r\nmedborgare måste lämna landet för att ansöka om\r\nuppehållstillstånd i de fall det var uppenbart att han\r\neller hon skulle komma att få tillståndet.</pre><pre>Det har visat sig att den grupp som gäller\r\nanknytning under asyltiden inte omfattas av\r\nutredningen och därför inte heller av en eventuell\r\nkommande proposition. Denna grupp har helt\r\nenkelt hamnat helt vid sidan om.</pre><pre>Vi socialdemokrater och utskottets ordförande\r\nansåg att något måste göras för att lösa problemen.\r\nVi har därför i utskottet diskuterat olika\r\nmöjligheter. Ett enigt utskott, så när som på Ny\r\ndemokrati, kom till slut fram till att man skulle göra\r\nett tillkännagivande till regeringen att skyndsamt se\r\növer hur anknytningar som uppkommer under\r\nasyltiden eller därefter skall hanteras samt också\r\növerväga förändringar.</pre><pre>Herr talman! Jag yrkar därför bifall till utskottets\r\nhemställan.</pre><pre>Anf. 70  INGELA MÅRTENSSON (fp):</pre><pre>Herr talman! Det är med stor glädje som jag tar del\r\nav beslutet i dag och att det har kommit fram ett\r\nsådant här initiativ från socialförsäkringsutskottet.\r\nDet är en mycket angelägen fråga som riksdagen nu\r\nskall ta ställning till, om uppehållstillstånd för\r\nutlänningar som har anknytning till personer som\r\nbor i Sverige. Framför allt hoppas jag att beslutet\r\nskall bli till glädje för de personer som är i en\r\nmycket svår situation och som tvingas leva åtskilda\r\npå grund av de inhumana regler som finns i dag.</pre><pre>Som sades här tidigare av Maud Björnemalm,\r\nbygger tillämpningen på den lag som vi har och de\r\nförarbeten som finns till utlänningslagen. Det var\r\ndåvarande invandrarministern Maj-Lis Lööw som\r\nändrade praxis och en lag från 1988 eller 1989 -- jag\r\nvet inte exakt vilket år det var -- slog fast att\r\npersoner som fått avslag på en asylansökan, och\r\nbeslutet vunnit laga kraft, inte längre skulle få\r\nmöjlighet att lämna in en ny ansökan. Jag vill ta upp\r\nnågot exempel på hur det kan bli.</pre><pre>En albansk kvinna från Kosovo kom till Sverige i\r\nseptember 1992 och sökte politisk asyl här. Hon fick\r\navslag på ansökan i juni 1993. Hon hade då träffat\r\nen man och flyttade samman med honom ungefär\r\nsamtidigt som ansökan avslogs. Mannen är en\r\ntidigare landsman, numera svensk medborgare,\r\nsom har bott i Sverige under längre tid.</pre><pre>De gifte sig i november 1993 och överklagade då\r\nInvandrarverkets beslut till Utlänningsnämnden.\r\nDe angav också sin anknytning och att de nu var\r\ngifta. Överklagandet avslogs därför att nämnden\r\ninte ansåg att anknytningen ''haft sådan varaktighet\r\natt uppehållstillstånd kan beviljas''. Dessutom\r\nförbjöd man kvinnan att återvända till Sverige\r\nunder en tid av två år, trots att paret är gifta med\r\nvarandra.</pre><pre>Nu väntar de barn, och därför har ansökan om\r\ninhibition lämnats in till Invandrarverket. Denna\r\nansökan avslås med motiveringen: ''Den\r\nomständigheten att makarna numera väntar barn\r\ntillsammans utgör enligt utlänningslagens\r\nförarbeten inte en sådan omständighet som enligt 2\r\nkap. 5 § tredje stycket utlänningslagen bör\r\nkvalificera för ändring av lagakraftägande beslut.''</pre><pre>Det här har lett till att kvinnan är djupt\r\ndeprimerad, orolig för sig själv, för barnet och för\r\näktenskapet. Det finns en uppenbar risk för att hon\r\nkan få missfall. Hon har enligt uppgift magrat fyra\r\nkilo på kort tid, har sömnsvårigheter och\r\nångestkänslor.</pre><pre>Man kan ju föreställa sig hur situationen är för den\r\nhär familjen. Dessutom har vi hört att det är\r\nmycket svårt att återsända kosovoalbaner över\r\nhuvud taget. Att i den här kvinnans tillstånd utsätta\r\nhenne och familjen för detta är verkligen inte\r\nrimligt.</pre><pre>Det finns många sådana här exempel. Jag fick ett\r\nbrev från en kvinna som varit tillsammans med en\r\npalestinier i två år. Hon har tidigare varit gift med\r\noch blivit misshandlad av en svensk man.\r\nMisshandeln hade t.o.m. lett till fängelsestraff. Nu\r\näntligen har hon funnit en man som hon finner\r\ntrygghet i. Hon skriver så här:</pre><pre>''Allt är som en ond mardröm. Varför är det i\r\nSverige förbjudet för människor som älskar varann\r\natt få leva i lugn och ro tillsammans? Ahmed och\r\njag älskar verkligen varann djupt och innerligt,\r\ningen av oss kan tänka oss att leva åtskilda. Då är\r\ndet bättre att dö än att inte få vara tillsammans för\r\ndet har myndigheterna bestämt, att vi måste skiljas\r\nåt. I högsta grad absurt.''</pre><pre>Ja, det kan man ju säga att det är. Det finns många\r\nmånga exempel på just sådana här fall, där det är\r\nsjälvklart enligt de konventioner som Sverige har\r\nskrivit på att familjen skall få lov att leva\r\ntillsammans och att barn skall ha rätt att leva\r\ntillsammans med sina föräldrar. Som Maud\r\nBjörnemalm sade, kan det vara svårt, om de tvingas\r\natt åka tillbaka, att över huvud taget komma ut ur\r\nsitt tidigare hemland. Eller också kanske de\r\nhamnar i fängelse, osv.</pre><pre>Därför tycker jag att det är så fint att\r\nÅterföreningen, som också Maud talade om, har\r\nskapats, att kvinnor slår sig samman som är i en svår\r\nsituation och på ett konstruktivt sätt försöker att\r\nlösa sina problem. Det tycker jag verkligen bör\r\nuppmärksammas, och det har också lett till att\r\nutskottet har reagerat.</pre><pre>Jag träffade representanter för Återföreningen i\r\njanuari, och vi hade ett möte tillsammans med\r\nadvokater och FARR:s ordförande, då vi gick\r\nigenom situationen och hur de tyckte att man skulle\r\nkunna lösa problemet. Mötet resulterade i ett\r\nmotionsförslag som sedan ledamöter från fem\r\npartier ställde sig bakom, bl.a. Berith Eriksson från\r\nVänsterpartiet som är medlem i utskottet men som\r\nnu på grund av sin arbetsbörda inte kan vara med i\r\ndebatten här efteråt. Jag vet att också hon är väldigt\r\nglad för att utskottsinitiativet har kommit till stånd.\r\nDet är den motionen som ligger till grund för\r\nsocialförsäkringsutskottets initiativ i frågan, som vi\r\nkan ta ställning till i dag.</pre><pre>Jag yrkar bifall till utskottets hemställan.</pre><pre>Anf. 71  MAUD BJÖRNEMALM (s)\r\nreplik:</pre><pre>Herr talman! Jag vill bara säga till Ingela\r\nMårtensson att huvudprincipen måste ju ändå ligga\r\nfast, att ansökan om uppehållstillstånd skall göras\r\nfrån utlandet och inte inifrån Sverige. Sedan skall\r\nman naturligtvis ta de mänskliga hänsyn som\r\nbehövs och inte krångla till det i onödan.</pre><pre>Jag vill inte stå här i kammaren och diskutera\r\nenskilda fall, men när det gäller den typ av\r\nanknytningar som Ingela Mårtensson berättade om\r\nhar Invandrarverket faktiskt beslutat att man skall\r\nåtergå till den tidigare generösare praxisen, som\r\nsäger att man skall tro på människors vilja att leva\r\ntillsammans och bevilja dem uppehållstillstånd.\r\nSedan, efter fyra gånger sex månader, skall man\r\ngöra en hårdare prövning och se på varaktigheten i\r\nförhållandet.</pre><pre>Sedan tycker jag nog faktiskt att Ingela Mårtensson\r\ntar åt sig äran av det initiativ som utskottet har\r\ntagit. Såvitt jag vet var Ingela Mårtensson över\r\nhuvud taget inte med vid behandlingen av ärendet,\r\nutan det är från socialdemokratisk sida som vi har\r\ntagit upp det här, och det är också med utskottets\r\nordförandes benägna medverkan som initiativet\r\nhar kommit till stånd. Jag tycker att rätt skall vara\r\nrätt.</pre><pre>Anf. 72  INGELA MÅRTENSSON (fp)\r\nreplik:</pre><pre>Herr talman! Jag tycker att det är litet pinsamt att\r\nstå här och säga att det var jag som gjorde ditt eller\r\ndatt, men det var ju faktiskt jag som skrev\r\nmotionen i januari i år. Att även en\r\nsocialdemokratisk ledamot stod med på motionen\r\nhar jag inte förnekat. Kvinnor från fem partier har\r\nskrivit under.</pre><pre>Att jag sedan inte kunde vara med vid\r\nbehandlingen i utskottet har praktiska skäl, att jag\r\nfått delta i två och till slut tre olika utskott. Det\r\nbetyder inte att jag inte är engagerad, utan jag har\r\nunder hela våren varit i kontakt med\r\nÅterföreningen och har här en pärm som\r\nÅterföreningen har tagit fram med olika ärenden.\r\nDet materialet skall jag förmedla också till\r\ndepartementet, så att man där har ett bra underlag\r\nnär man skall komma med en proposition som\r\nBirgit Friggebo har aviserat och som jag verkligen\r\nser fram emot.</pre><pre>Jag tycker inte att vi skall gräla om initiativet, utan\r\njag tycker att det är mycket glädjande att vi\r\ngemensamt har kommit till detta initiativ. Jag\r\nstöder det till fullo.</pre><pre>I det första fallet som jag relaterade har makarna\r\nalltså fått avslag på ansökan om inhibition den 27\r\nmaj i år. Jag tycker att det är mycket tragiskt. Jag\r\nförstår att Invandrarverket och\r\nUtlänningsnämnden måste följa de regler som finns\r\noch också följa förarbetena till lagen. Det är därför\r\nsom utskottet har tagit initiativet, och jag hoppas\r\natt situationen kommer att bli bättre framöver.</pre><pre>Anf. 73  MAUD BJÖRNEMALM (s)\r\nreplik:</pre><pre>Herr talman! I det betänkande som behandlar\r\nIngela Mårtenssons och andras motioner skrev vi\r\nom den utredning som vi trodde skulle gälla denna\r\ngrupp. Sedan visade det sig att den inte gällde\r\ndenna grupp. Vad gjorde Ingela Mårtensson då?\r\nIngenting. Ingela Mårtensson var mycket negativ\r\ntill de förslag vi diskuterade under hand i utskottet.\r\nHon gjorde tummen ned för alla förslag som kom.\r\nNär Ingela Mårtensson inte var med i utskottet\r\nkunde vi enas om detta initiativ.</pre><pre>Anf. 74  INGELA MÅRTENSSON (fp)\r\nreplik:</pre><pre>Herr talman! Jag vill bara säga att vi har haft en\r\ninterpellationsdebatt i ämnet. Det var tyvärr ingen\r\nfrån Socialdemokraterna som deltog i den\r\ninterpellationsdebatten, men jag tog upp just detta\r\nproblem. I Per-Erik Nilssons utredning togs inte\r\ndenna grupp upp. Det är den största gruppen när\r\ndet gäller Återföreningen.</pre><pre>Anf. 75  ARNE JANSSON (nyd):</pre><pre>Herr talman! En liten politisk elit med\r\nkulturminister Friggebo i spetsen företräder en\r\nasyl- och invandringspolitik som inte har gehör hos\r\ndet svenska folket. Kollektiva asylbeslut fattas trots\r\natt många asylsökande har brutit mot den svenska\r\nlagen och är efterlysta av polisen. Det lönar sig att\r\nbryta mot svensk lag när det gäller invandring.</pre><pre>Med regeringens politik blir det olagliga lagligt.\r\nEnligt utlänningslagen är det nämligen lagligt att\r\ngömma de olagliga undan den svenska rättvisan,\r\nsåvida man inte gör det i vinningssyfte. Jag undrar\r\njust vad som skulle ha hänt om man gömt undan en\r\nekonomisk brottsling eller ännu värre en\r\nsvartjobbare från den svenska rättvisan. Hu!\r\nHemska tanke!</pre><pre>Handläggare på Invandrarverket och majoriteten\r\nav det svenska folket protesterar mot politiken.\r\nMen de vet ju ingenting. De kan ingenting. De är\r\nbara handläggare och undersåtar. Politikerna som\r\nhanterar invandrarfrågor -- de kan de! Fotfolket vet\r\ningenting.</pre><pre>Nu vill majoriteten av utskottet premiera ett\r\nlagbrott. De som undanhåller sig från ett\r\nverkställighetsbeslut om utvisning skall lättare\r\nkunna få uppehållstillstånd. Eventuell annan\r\ntaktisk förhalning av ärendet skall också krönas\r\nmed uppehållstillstånd.</pre><pre>Regeringens handläggning av kollektiva asylbeslut\r\nhar naturligtvis KU-anmälts.</pre><pre>Hur skall man ställa sig till detta initiativ, som\r\nuppmuntrar till lagbrott?</pre><pre>Med detta, herr talman, yrkar jag bifall till vår\r\nreservation.</pre><pre>Anf. 76  MAUD BJÖRNEMALM (s):</pre><pre>Herr talman! Det här handlar inte om lagbrott. Det\r\nhandlar inte om att gömma asylsökande, utan det\r\nhandlar om att på ett praktiskt sätt hjälpa\r\nmänniskor som vill leva tillsammans att göra det.\r\nDet är naturligtvis ingen ovanlig situation att de\r\nasylsökande under den långa handläggningstiden\r\nträffar en partner. De hinner gifta sig. De hinner\r\nbilda familj. Det är väl inte så konstigt att man\r\nförsöker lösa det på ett praktiskt, mänskligt sätt.</pre><pre>Anf. 77  ARNE JANSSON (nyd):</pre><pre>Herr talman! Det är just denna långa\r\nhandläggningstid vi har gjort anmärkningar emot.\r\nVi tycker att det är omänskligt att utsätta\r\nmänniskor för en sådan ineffektivitet som kan slå så\r\nolika hårt mot individerna.</pre><pre>Vi har hela tiden försökt framhäva att det behövs\r\nen oerhört stor grad av effektivitetshöjning för att\r\nflyktingarna inte skall komma i den prekära\r\nsituation att de befinner sig i fastare förbindelser\r\ninnan beslut har fattats.</pre><pre>Anf. 78  INGELA MÅRTENSSON (fp):</pre><pre>Herr talman! Jag vill för åhörarna tala om att Maud\r\nBjörnemalm själv har fattat beslut i\r\nUtlänningsnämnden och medverkat till avslag när\r\ndet gäller anknytningsfall. Nu försöker Maud\r\nBjörnemalm göra gällande att det är hon som\r\nömmar så för dessa människor. Hon hade chansen\r\natt bidra till ändrad praxis på ett humant sätt i\r\nUtlänningsnämnden. Hon har tvärtom bidragit till\r\natt avslå denna typ av ärenden. Jag har själv sett\r\nbesluten, och detta vet också de som försöker jobba\r\nför en förändring mot en humanare tolkning.</pre><pre>Överläggningen var härmed avslutad.</pre><pre>(Beslut fattades efter 11 §.)</pre><pre>11 §  Den kommunala ekonomin</pre><pre>Föredrogs</pre><pre>finansutskottets betänkande</pre><pre>1993/94:FiU19 Den kommunala ekonomin (prop.\r\n1993/94:100 delvis och 1993/94:150 delvis).</pre><pre>Anf. 79  ULF ERIKSSON (nyd):</pre><pre>Herr talman! Jag vill ta upp frågan om statligt\r\nutjämningsbidrag till kommunerna.</pre><pre>Riksdagen har ju nyligen uttalat sig för en samlad\r\növersyn av hemspråksundervisningen. Vissa\r\nbegränsningar av kommunernas skyldigheter på\r\nområdet i fråga har gjorts. Man har räknat ut att det\r\ngör att kostnaderna kan begränsas med ca 120\r\nmiljoner kronor.</pre><pre>Vi tycker att det är bra att man gör vissa\r\nbegränsningar i kommunernas skyldigheter på\r\ndetta område, men vi anser att\r\nhemspråksundervisningen är både ineffektiv och\r\nkostsam. Vi anser därför att kommunerna\r\nfullständigt skulle befrias från skyldigheterna att\r\nanordna hemspråksundervisning. Vi har som väl\r\nalla känner till olika motioner från Ny demokrati i\r\ndetta ärende.</pre><pre>Herr talman! Vi i Ny demokrati anser att de 120\r\nmiljonerna skulle kunna mångfaldigas om man\r\nföreslog att kommunerna helt skulle slippa ifrån\r\nhemspråksundervisningen. Enligt våra beräkningar\r\nskulle det statliga utjämningsbidraget kunna\r\nminskas med i storleksordningen en miljard kronor.\r\nDet är en väsentlig besparing i dessa tider, som så\r\nväl behövs till statskassan.</pre><pre>Med anledning av detta yrkar jag bifall till\r\nreservationen från Ny demokrati i detta ärende.</pre><pre>Anf. 80  JOHAN LÖNNROTH (v):</pre><pre>Herr talman! Borgerliga politiker brukar vifta med\r\nKjell-Olof Feldts nya bok, eller kanske snarare\r\nhans förra bok. Den aktuella boken heter Rädda\r\nvälfärdsstaten! och är ganska nyligen utkommen.\r\nDet är kanske säkrast att jag börjar med att säga att\r\ndet finns mycket i denna bok som jag är djupt oenig\r\nmed Feldt om.</pre><pre>Men det finns också ett par avsnitt -- det ena\r\nhandlar om egenavgiften, och det andra handlar om\r\nkommunerna -- där det finns anledning för mig att\r\ncitera Kjell-Olof Feldt och instämma i det han\r\nskriver.</pre><pre>Han konstaterar här att den största sparposten i\r\nNathalieplanen, alltså regeringens långsiktiga\r\nsparplan, gäller kommuner och landsting. Dess\r\ninnebörd är att om de kommunanställda skall ha\r\nsamma löneutveckling som genomsnittet måste\r\nantalet anställda minska med 2 % om året under\r\nresten av 90-talet. Sammantaget handlar det om\r\nytterligare 100 000 jobb som skall försvinna från\r\nkommuner och landsting.</pre><pre>Feldt skriver så här: '' -- -- -- att regeringen har\r\ningen anvisning att ge om hur det skall gå till och\r\nman kan starkt misstänka att finansministern själv\r\ninte har en aning om vilka\r\nrationaliseringsmöjligheter som finns och var\r\nbesparingarna kan ske.''</pre><pre>Feldt fortsätter: ''-- -- -- tvärtom har både regering\r\noch riksdag ägnat betydande möda åt att beskriva\r\nhur mycket mer och bättre service medborgarna\r\nskall kunna hämta ur den kommunala\r\nverksamheten. Skolan antas således kunna ta emot\r\nytterligare 200 000 elever fram till sekelskiftet och\r\ndessutom bli Europas bästa, alla småbarnsfamiljer\r\nskall ha rätt till kommunal barnomsorg.\r\nHandikappade får nya rättigheter, kommunerna\r\nförväntas utan anmärkningar klara av det starkt\r\nväxande antalet mycket gamla människor med\r\nderas stora behov av vård och omsorg.''</pre><pre>Jag tycker att Feldts avrättning av de borgerliga\r\nsparplanerna är förödande skarp. Den i särklass\r\ntyngsta delen av regeringens stolta Nathalieplan\r\nvisar sig vara tom retorik. Dessutom skall\r\nsparandet genomföras av andra, av de\r\nkommunpolitiker som just nu är på kollisionskurs\r\nmed regeringen.</pre><pre>Svenska kommunförbundet har enigt över\r\nblockgränserna i ett brev till finansutskottet i egna\r\nordalag riktat ''mycket stark kritik'' mot\r\nregeringens tillämpning av den finansieringsprincip\r\nsom riksdagen beslutat om. Kommunförbundet\r\nuppmanar oss här i riksdagen att själva följa vår\r\negen princip och alltså kompensera kommunerna\r\nför de kostnader som blir följden av våra beslut.\r\nAktuella just nu är bostadsbidragen och\r\nbarnomsorgsgarantin, som tas upp i brevet.</pre><pre>Kommunförbundet har också, med Joakim Ollén i\r\nspetsen, uppvaktat finansutskottet och uttryckt sig\r\nmycket tydligt. Man kräver att kommunerna för det\r\nnärmaste budgetåret måste tillföras ca 5 miljarder\r\nkronor för att klara de åtaganden som riksdagen\r\nhar beslutat om. Jag hörde också\r\nLandstingsförbundets moderate ordförande Bengt\r\nMollstedt på radion i morse när han konstaterade\r\natt det inte gick att fortsätta rationaliseringarna\r\ninom vården på nuvarande sätt.</pre><pre>Nu skulle jag vilja fråga Lennart Hedquist hur han\r\nkan tro att de egna partikamraterna Ollén och\r\nMollstedt i kommunerna skall klara av att\r\ngenomföra det sparande som regeringen inte klarar\r\nav att åstadkomma själv. Eller handlar det här i\r\nsjälva verket enbart om ett rollspel inför väljarna\r\noch allmänheten? Satte sig möjligen Lennart\r\nHedquist efter den här uppvaktningen med Joakim\r\nOllén över en kopp kaffe eller vad det kan ha varit\r\noch var rörande överens om att det här var de roller\r\nsom de skulle spela i valrörelsen? I så fall är det rent\r\noch skärt hyckleri. Jag vill inte riktigt tro på det,\r\nutan jag tror att Joakim Ollén är ärligt upprörd över\r\nriksdagens behandling av kommunernas ekonomi.</pre><pre>Jag måste också vända mig till Per Olof Håkansson,\r\nsom i det socialdemokratiska särskilda yttrandet\r\nriktar en förödande kritik mot den borgerliga\r\npolitiken mot kommunerna. Det sägs också där att\r\nstatsbidragssystemet är på väg att haverera. Den\r\nhär kritiken kan jag och Vänsterpartiet dela i allt\r\nväsentligt. Ändå anser ni det inte meningsfullt att\r\nlägga fram några egna förslag. Det uppfattar jag\r\nsom synnerligen märkligt. I alla andra frågor lägger\r\nni ju ändå fram egna förslag när ni har en radikalt\r\nannorlunda uppfattning. Även om ni tror,\r\nantagligen med rätta, att ni kommer att få stryk i\r\nsådana voteringar, begriper jag inte bakgrunden till\r\natt inte socialdemokraterna lägger fram ett eget\r\nförslag.</pre><pre>I stället presenterar ni era förslag på\r\npresskonferenser, senast i Göteborg, där ni\r\npresenterade en rapport om kommunernas och\r\nlandstingens ekonomi. Det finns flera argument\r\nmot att nu utlova stora höjningar av statsbidragen,\r\nstår det i rapporten. Men vem i herrans namn, Per\r\nOlof Håkansson, har utlovat stora höjningar av\r\nstatsbidragen? De statliga bidragen till\r\nkommunerna minskar i år med 15 miljarder och\r\nmed 9 miljarder nästa år. Ni har sagt att\r\nkommunerna skall få mer pengar via AMS för att\r\nstoppa personalminskningarna, men ni har\r\nfortfarande inte talat om hur ni skall kompensera\r\nkommuner och landsting för de ca 4 miljarder som\r\nde tappar genom de återställda grundavdragen. Jag\r\nfrågade kommunpolitiker i Göteborg om den saken\r\nefter er motion till finansplanen och fick intrycket\r\natt ni skulle komma tillbaka med de förslagen i\r\nsamband med den reviderade finansplanen.</pre><pre>Ni säger också i rapporten att det måste göras en\r\nomfördelning från rika till fattiga kommuner och\r\nlandsting och att ett nytt statsbidragssystem på ett\r\nhelt annat sätt än nu måste ta hänsyn till\r\nstorstädernas särskilda förhållanden. Vi är helt\r\növerens på den punkten.</pre><pre>Det står också i rapporten att Göteborg skall få ett\r\ntillfälligt stöd. Tydligen har Göran Persson utlovat\r\nnågot mycket precist. Göteborg skall nämligen få\r\n500 miljoner kronor. Det här tillfälliga stödet, som\r\ndet kallas, skall finansieras solidariskt av övriga\r\nkommuner. Men varför lägger ni inte fram det\r\nförslaget nu, och vad menas med solidarisk\r\nfördelning? Har den sjuksköterska på Sahlgrenska\r\ni Göteborg som Ingvar Carlsson hänvisade till i\r\ndebatten med Carl Bildt förstått att de ökade\r\nresurser hon krävde för att kunna ge en mänsklig\r\nvård är något som kan komma först 1996 och under\r\nförutsättning att norrbottningar, jämtlänningar och\r\nmölndalsbor avstår pengar från sina skolor och sin\r\nsjukvård i en totalt sett krympande ekonomi?</pre><pre>De som har varit med när tidigare\r\nomfördelningsförslag har slaktats -- senast var det\r\nstrukturkostnadsutredningens -- borde har lärt sig\r\natt en sådan omfördelning är utomordentligt svår\r\natt förankra politiskt hos den riksdagsmajoritet\r\nsom inte kommer från de tre storstäderna. Med\r\nnuvarande usla ekonomi och sparprogram i de\r\nflesta kommuner och landsting kan inte\r\nomfördelningen klaras med nominellt oförändrade\r\noch starkt realt minskande statsbidrag. Jag\r\nerkänner gärna att jag inte kan kontrollera\r\nVänsterpartiets riksdagsgrupp och medlemmar i de\r\nhär frågorna. Jag undrar: Rättar verkligen Per Olof\r\nHåkansson och andra socialdemokratiska\r\nkommunpolitiker in sig i Göran Perssons led på det\r\nsätt som det uttrycktes i tidningen Kommun\r\nAktuellt? Avstår ni alltså pengar i en krympande\r\nekonomi till oss göteborgare? Jag skulle gärna vilja\r\nhöra företrädare för de förlorande kommunerna\r\noch landstingen redovisa sin lojalitet.</pre><pre>Inga-Britt Johansson från Göteborg m.fl. har\r\nskrivit en utomordentligt bra motion om Göteborgs\r\nkommunala situation. Jag saknar henne i den här\r\ndebatten. Jag skulle gärna vilja veta vad hon tror\r\nom löftet om 500 miljoner kronor.</pre><pre>Jag efterlyser också ett stöd för vårt förslag till\r\nkommunakut. Jag uppfattar att ni\r\nsocialdemokrater i själva verket tänker lägga fram\r\nett förslag om kommunakut i någon form, bl.a.\r\nriktad till Göteborg. Varför kan då inte vi få stöd\r\nför vårt förslag här i dag?</pre><pre>Självklart litar vi vänsterpartister på att\r\nsocialdemokraterna långsiktigt har en mycket\r\nbättre plan än regeringen för hur kommunerna\r\nskall ges ett rimligt utrymme att utvecklas. Men jag\r\nvill ha ett klarare besked: På vad sätt avviker er\r\nlångsiktiga linje från Nathalieplanens? Hur skall\r\ndet faktum att ni inte reserverar er i dag tolkas? Ni\r\nräknar ju i er politik med minst samma BNP-tillväxt\r\nsom regeringen. Hur stor del av detta utrymme\r\nskall gå till kommuner och landsting?</pre><pre>Som de erfarna kommunpolitiker Hedquist och\r\nHåkansson är vet de var problemen ligger. Med\r\nrobotars och datorers hjälp kan en industriarbetare\r\nproducera allt fler varor per timme. Också i stora\r\ndelar av den privata tjänstesektorn finns stora\r\nmöjligheter att höja produktiviteten med den nya\r\nteknikens hjälp. Men lärarna och skådespelarna på\r\nden kommunala barnteatern kan ju inte gärna prata\r\nrespektive spela pjäserna fortare. Och\r\nvårdpersonalen på nattakuten kan och bör inte ta\r\nblodproven snabbare på patienterna.</pre><pre>Skolan, kulturen och vården måste ha en stadigt\r\nökande del av både det nationella arbetet och av\r\nnationalinkomsten, även om man nöjer sig med\r\noförändrade proportioner mellan privat och\r\nkommunal förbrukning. Därför måste skatter på i\r\nförsta hand höginkomsttagare nu tillåtas öka igen,\r\nminst till ett belopp motsvarande skattereformens\r\nuteblivna dynamiska effekter. Militärutgifter och\r\nandra mindre angelägna statsutgifter måste bantas,\r\noch socialförsäkringssystemen måste göras\r\nbilligare.</pre><pre></pre><pre>Det måste bli ett slut på dubbelspelet. Vi\r\nrikspolitiker kan inte fortsätta att ställa krav på\r\nökad service och med ena handen dela ut medaljer\r\ntill skol- och vårdpersonal i världens mest effektiva\r\noffentliga sektor samtidigt som vi tar från dem\r\npengarna med den andra.</pre><pre>Jag vill avsluta med att återge ytterligare några\r\nrader från Kjell-Olof Feldts bok. Han skriver om\r\ndet janusansikte som staten har anlagt i sitt\r\nförhållande till kommunerna. Han säger att\r\norsaken till att staten har anlagt detta janusansikte\r\när lätt att spåra. Så länge man bara talar om att det\r\när den anonyma massan kommuner och\r\nförvaltningen som skall spara känner ingen väljare\r\nsig personligt drabbad. Öser man dessutom på med\r\nförsäkringar om att alla de nya styrmetoderna och\r\nprivatiseringarna kan förena rationaliseringar med\r\nbättre service och ökad personlig valfrihet, klarar\r\nman sig undan besvärliga konfrontationer med\r\noroliga medborgare. I varje fall är förhoppningen\r\natt problemen inte hinner bli så allvarliga att\r\ntaktiken avslöjas före valet.</pre><pre>Politiker i alla kommuner och landsting förenen\r\neder!</pre><pre>Jag yrkar bifall till Vänsterpartiets meningsyttring i\r\nfinansutskottets betänkande.</pre><pre>Anf. 81  LENNART HEDQUIST (m):</pre><pre>Herr talman! Jag vill yrka bifall till finansutskottets\r\nhemställan i dess helhet. Betänkandet handlar i\r\nförsta hand om en reglering av det fortsatta\r\ngenomförandet av de tidigare beslutade\r\nförändringarna i ekonomiska relationer mellan stat\r\noch kommun, inte minst det nya\r\nstatsbidragssystemet och det nya\r\nutbetalningssystemet.</pre><pre>Det är intressant att notera att socialdemokraterna\r\ninte har någon partimotion i det här ärendent, inte\r\nheller någon reservation till betänkandet. Alla de\r\nsocialdemokratiska kommunpolitiker som de\r\nsenaste åren hävdat att socialdemokraterna i\r\nriksdagen skulle fördela mer pengar till\r\nkommunerna för att dessa skulle slippa sitt\r\nförändringsarbete har nu ingen tröst att hämta.\r\nStällningstagandet i denna fråga bekräftas nu också\r\nav den rapport om kommunal ekonomi som en\r\nsocialdemokratisk arbetsgrupp intill partistyrelsen\r\nlade fram i går. Därmed tycks verkligheten i någon\r\nmening till sist hunnit i kapp socialdemokraterna.\r\nDen tidigare verklighetsfrämmande retorik som en\r\ndel inom partiet ägnat sig åt får nu slutgiltigt läggas\r\npå hyllan. Det går inte att trolla fram ytterligare\r\nresurser på kommunsektorn på det sätt som man\r\ntidigare antytt eller föreslagit. Kanske inser man nu\r\natt kommunsektorns ekonomiska framtid avgörs av\r\nden ekonomiska politik som bär den här\r\nregeringens signum och som syftar till att göra\r\nSverige till en tillväxt- och företagarnation och av\r\natt den politiken verkligen lyckas.</pre><pre>Man kan därför onekligen tycka att det borde vara\r\nhög tid för mer av eftertanke hos\r\nsocialdemokraterna beträffande kommunernas\r\nsituation i dag och deras situation på 80-talet. Efter\r\nårtionden av sjunkande produktivitet i\r\nkommunsektorn kommer nu rapport efter rapport\r\nom starkt stigande produktivitet i kommunsektorn.\r\nVi medborgare få alltså nu mer för varje kommunal\r\nskattekrona.</pre><pre>Kommunsektorn som helhet har klarat sin\r\nomställning påfallande bra. Det nya\r\nstatsbidragssystemet med dess tillåtande av nya\r\nverksamhetsformer och lösningar, i kontrast till det\r\ntidigare specialdestinerade och starkt reglerade\r\nsystemet, har tveklöst bidragit till detta. Självfallet\r\när det just krismedvetandet och de tydligt\r\nbegränsade ekonomiska ramar som regeringen satt\r\nsom haft avgörande betydelse.</pre><pre>Omställningsarbetet ute i kommunerna har\r\nbedrivits samtidigt som landet varit inne i en djup\r\nlågkonjunktur. Tänk om det i stället hade kunnat\r\nbedrivas under överhettningsåren i slutet av 80-\r\ntalet! Socialdemokraternas oförmåga att i\r\nregeringsställning då vidta rätt åtgärder har kostat\r\nlandet mycket. Det gäller också utvecklingen av\r\nden kommunala sektorn.</pre><pre>Den stora och nödvändiga förnyelsen inom\r\nkommunerna blev starkt försenad på grund av det\r\nbristande handlaget hos socialdemokraterna och\r\nderas regering. Det är i det sammanhanget, Johan\r\nLönnroth, intressant att nu ta del av Kjell-Olof\r\nFeldts synpunkter på kommunsektorn. Johan\r\nLönnroth läste upp en del av vad Kjell-Olof Feldt\r\nhar skrivit. Låt oss samtidigt konstatera att det är\r\nsamme man som i hög grad bär ansvaret för att man\r\ninte kom i gång med förändrings- och\r\nförnyelsearbetet på 80-talet. Det hade naturligtvis\r\nvarit ännu bättre att genomföra det då. I och med\r\natt förnyelsearbetet kom att fördröjas blev det ändå\r\ninte mindre nödvändigt. Det var helt nödvändigt att\r\nvidta åtgärder nu. Det råkade sammanfalla med en\r\nsvag ekonomisk konjunktur.</pre><pre>När nu socialdemokraterna presenterar förslag\r\nframåt i tiden beträffande den kommunala\r\nekonomin, är det enligt min mening förvånansvärt\r\natt de innehåller så litet av nytänkande och nya\r\nförslag. Det är bara att konstatera att det är\r\ngammal skåpmat. Man renodlar förslaget om att de\r\nkommunala skattemedlen inte enbart skall\r\nanvändas till den egna kommunens lokala service,\r\nutan de kommunala skattemedlen skall kunna\r\nanvändas också av andra kommuner. Enligt min\r\nmening vore det logiskt att de kommuner som\r\nbehöver tilläggsresurser -- självklart finns det\r\nsådana kommuner -- skall få det inom ramen för\r\nstatsbidrag så att det är staten som tillskjuter\r\nmedlen via en statlig beskattning. I det här fallet är\r\nsocialdemokraterna tillbaka i en renodlad Robin\r\nHood-modell, som innebär att vissa kommuner inte\r\nfår behålla de medel som de har utdebiterat för den\r\negna lokala servicen.</pre><pre>Johan Lönnroth berörde också\r\nKommunförbundets kritik av tillämpningen av den\r\ns.k. finansieringsprincipen. En väldigt viktig punkt\r\ni den kritiken har varit avräkningen av kostnaderna\r\nför barnomsorg. Man kan med fog säga att\r\nfinansieringsprincipen, utifrån de beräkningar som\r\nKommunförbundet presenterade, inte tillämpades\r\npå det sätt som vi tidigare varit överens om här i\r\nriksdagen. Men då utgick man i\r\nKommunförbundets beräkningar från att\r\nvårdnadsbidraget inte skulle komma att antas av\r\nriksdagen. Nu antog tack och lov\r\nriksdagsmajoriteten förslaget om vårdnadsbidrag.\r\nDå ser kalkylen på det området helt annorlunda ut.</pre><pre>Herr talman! Jag skall inte fördjupa mig ytterligare\r\ni de olika momenten i betänkandet. Jag vill bara\r\nhänvisa till att det nu tycks råda en ganska stor\r\nenighet om att de åtgärder som föreslås bör\r\ngenomföras ett övergångsår som detta.</pre><pre>Anf. 82  JOHAN LÖNNROTH (v) replik:</pre><pre>Herr talman! Lennart Hedquist säger att\r\nproduktiviteten i kommuner och landsting har\r\nökat. Det är riktigt. Det har skett en oerhört stark\r\nproduktivitetsutveckling de senaste åren. Denna\r\nproduktivitetsutveckling har också förenats med att\r\nantalet anställda i kommuner och landsting har\r\nminskat kraftigt. 60 000--70 000 jobb har försvunnit\r\nunder senare år. Dessa personer har i allt väsentligt\r\ngått ut i öppen arbetslöshet. De har inte på något\r\nsätt hamnat i vare sig privat varuproduktion eller\r\nprivat tjänstesektor.</pre><pre>Jag vill ställa följande fråga till Lennart Hedquist.\r\nNathalieplanen innebär att ytterligare 100 000\r\nkommun- och landstingsanställda skall försvinna\r\nfrån sina anställningar. Tror Lennart Hedquist att\r\nde kommer att kunna sväljas av industri och privat\r\ntjänstesektor? Det finns ingenting som tyder på\r\ndetta ens i era egna kalkyler. Detta bidrar inte på\r\nnågot sätt till att göra Sverige till en tillväxt- och\r\nföretagarnation. Tvärtom är jag fullständigt\r\növertygad om att en bra grundskola är en av de allra\r\nmest grundläggande förutsättningarna för att\r\nSverige skall kunna bli ekonomiskt framgångsrikt.\r\nDet var någon som sade att anledningen till att\r\nmusik numera är en av de mera framgångsrika\r\nsvenska exportpodukterna är det faktum att vi har\r\nhaft en väl utbyggd och bra kommunal musikskola.</pre><pre>Vidare var det frågan om finansieringsprincipen.\r\nJag talade med Kommunförbundet efter det att\r\nbeslutet om vårdnadsbidraget fattades. Man\r\nkommer inte att kunna revidera sin kalkyl på något\r\navgörande sätt. Snarare försämrar\r\nvårdnadsbidraget statsfinanserna ytterligare, vilket\r\nkommer att leda till ytterligare ökade räntor, vilket\r\nockså kommer att belasta kommunerna.\r\nVårdnadsbidraget är en gigantisk\r\nsamhällsekonomisk förlustaffär.</pre><pre>Lennart Hedquist har inte ett ord till svar till vare\r\nsig Kjell-Olof Feldts eller min kritik.</pre><pre>Anf. 83  LENNART HEDQUIST (m)\r\nreplik:</pre><pre>Herr talman! Johan Lönnroth berörde på nytt i sitt\r\ninlägg produktivitetsökningen i kommunsektorn.\r\nHan medger nu att det har varit en stark\r\nproduktivitetsökning. Jag tror att han borde kunna\r\nkosta på sig att erkänna att det är det nya\r\nstatsbidragssystemet i förening med de starkt\r\nbegränsade ekonomiska ramarna som har\r\nstimulerat kommunerna och landstingen till att\r\nbedriva förnyelsearbetet med effekten en starkt\r\nökande produktivitet.</pre><pre>Jag sade i mitt tidigare inlägg att det hade varit bra\r\nom de åtgärderna hade vidtagits under\r\növerhettningsåren under 1980-talet. Då hade\r\nkonjunkturnedgången säkert blivit betydligt\r\nmindre och omställningsproblemen för dem som\r\nkom att gå ut i öppen arbetslöshet på grund av den\r\nsocialdemokratiska regeringens underlåtenhet att\r\nvidta rätt åtgärder att bli mindre påtagliga.</pre><pre>Jag tycker att det är litet patetiskt av Lönnroth att\r\ncitera Kejll-Olof Feldt. Han var den man som\r\nborde ha vidtagit dessa åtgärder.</pre><pre>Anf. 84  JOHAN LÖNNROTH (v) replik:</pre><pre>Herr talman! Kjell-Olof Feldt bedriver en del\r\nsjälvkritik i boken. Jag tycker faktiskt att det är\r\nbetydligt intressantare att tala om framtiden och\r\nden nu mycket svåra situationen i kommuner och\r\nlandsting.</pre><pre>Den starka produktivitetsökningen har i allt\r\nväsentligt åstadkommits tack vare att personalen i\r\nvården -- vårdbiträden, sjuksköterskor och\r\nläkare -- och lärarna och annan personal i skolorna\r\nhelt enkelt har tvingats -- det har delvis varit\r\nfrivilligt -- att bära en betydligt tyngre arbetsbörda.\r\nEn del av den ökade produktiviteten har varit bra.\r\nAnnat har varit dåligt. Det finns också exempel på\r\nkvalitetsförsämringar.</pre><pre>Men den stora förlustaffären för samhället beror på\r\natt merparten av dem som har försvunnit från sina\r\nanställningar i kommuner och landsting har gått ut\r\ni arbetslöshet eller tagits om hand av AMS. Det blir\r\ningen samhällekonomisk förtjänst.</pre><pre>Nu är gränsen nådd för\r\nproduktivitetsförbättringarna. Jag citerade tidigare\r\nLennart Hedquists partikamrat Bengt Mollstedt.\r\nHan säger att det har skett en stark rationalisering\r\ninom vården. Men nu kan den inte fortsätta. Han\r\nvill att Lennart Hedquist skall åka till de stora\r\nsjukhusen i Göteborg och tala om för Göteborgs\r\nkommunpolitiker och vårdpersonalen hur de skall\r\nklara ytterligare vårdbehov med de resurser och\r\nanslag som de får bl.a. genom riksdagsbeslut. Han\r\nmenar att vi vältrar över ansvaret för våra stolta\r\nsparplaner på andra, och vi har ingen som helst\r\naning om hur det skall gå till i praktiken.</pre><pre>Anf. 85  LENNART HEDQUIST (m)\r\nreplik:</pre><pre>Herr talman! Jag återupprepar till Johan Lönnroth\r\natt om omställningsarbetet i kommuner och\r\nlandsting i slutet av 1980-talet hade pågått på det\r\nsätt som har skett under de senaste åren, då hade\r\ndet aldrig varit fråga om att de personer som blev\r\nfriställda på grund av förnyelsearbete i kommuner\r\noch landsting hade behövt gå ut i arbetslöshet. Men\r\npå grund av underlåtenhetssynder kan man medge\r\natt omställningsarbetet har blivit jobbigare\r\neftersom det har fått genomföras i en\r\nlågkonjunktur.</pre><pre>Likväl har kommuner och landsting lyckats bra i\r\nomställningsarbetet, vilket framgår av\r\nundersökningar senast dokumenterat av\r\nKommunförbundet. Det framgår att medborgarna\r\när nöjda med den kommunala servicen. Det kanske\r\nförbluffar en del socialdemokrater och\r\nvänsterpartister som har talat så förklenande och\r\nhävdat att det bara är fråga om nedskärningar.</pre><pre>Det är fel, Johan Lönnroth, att det inte går att\r\nåstadkomma ytterligare\r\nproduktivitetsförbättringar. Jag är själv ordförande\r\ni en privat småbarnsskola, Liten lär, i Uppsala.\r\nSättet att bedriva barnomsorg kan naturligtvis\r\nfortfarande förändras mycket i de flesta kommuner\r\noch i den kommunala barnomsorgen. Om man såg\r\nmöjligheterna skulle miljardvinster kunna skapas.\r\nDet är inte fråga om att utarma personalen, utan\r\ndet är fråga om sättet att bedriva verksamheter. Vi\r\nhar fortfarande mycket att lära av erfarenheter från\r\nenskilda kommuner men också från utlandet.</pre><pre>Anf. 86  PER OLOF HÅKANSSON (s):</pre><pre>Herr talman! När den obefintlige, men ibland\r\nförekommande, genomsnittlige riksdagsledamoten\r\ntar betänkandet från finansutskottet i sin hand och\r\nskall försöka skaffa sig en bild av innehållet,\r\nbläddrar denne förmodligen i vanlig ordning\r\nbakifrån. Han konstaterar att där finns en\r\nmeningsyttring från Vänstern. Det finns en\r\nreservation från Ny demokrati och ett särskilt\r\nyttrande från Socialdemokraterna. Vederbörande\r\ndrar på den grunden litet för snabbt slutsatsen att\r\ndet finns en bred majoritet bakom betänkandet och\r\natt det råder en stabil enighet kring de förslag som\r\nläggs fram.</pre><pre>Är det så? Jag tror inte det. Bakgrunden står\r\negentligen att finna i de beslut om statsbidrag som\r\nriksdagen har fattat vid tidigare samlingar.\r\nSocialdemokratins hållning i de sammanhangen\r\nkan sammanfattas så att vi sade ja till påsen, men vi\r\nsade nej till det regelverk som knöts till påsen. Vi\r\nsade nej till den fördelningsnyckel som skulle\r\ntillämpas. Vi sade också nej till de övergångsregler\r\nsom knöts till besluten. Vi påstod att det fanns ett\r\ninbyggt systemfel, så till vida att alla kommuner\r\ninte är med i det fördelningssystem som skapades.\r\nDet är i ett antal avseenden orättvist. Vi kritiserar\r\nockså den rundgång av pengar som detta leder till.</pre><pre>Vi varnade för att systemet, om det antas, kommer\r\natt leda till haveri av sig självt, bl.a. därför att det\r\nhar vissa ofullkomligheter. Vi önskade i stället att\r\nman skulle fatta beslut om en tvåstegslösning: ta\r\npåsen, använd de gamla reglerna men låt utreda\r\nalla de omständigheter som man rimligen måste ha\r\nbättre grepp om innan man sätter detta i sjön.</pre><pre>Vi fick avslag på våra yrkanden vid det tillfället. Vi\r\nhar återkommit med dem och i princip fått avslag\r\npå allting varenda gång.</pre><pre>Nu är dagsläget juni 1994. På alla punkter har våra\r\nbedömningar infriats. I Kommunsverige säger man\r\ntämligen samstämmigt i olika sammanhang att\r\ndetta inte är bra och att vi måste göra någonting åt\r\ndet. Borgerligheten har fått backa. Man har hunnits\r\nupp av verkligheten. Därför har man också sett till\r\natt det nu pågår utredningar om de frågor som vi\r\ntidigare har önskat utreda. Det är bra, även om det\r\när väl sent.</pre><pre>Det politiska språket är precis som andra\r\nfackspråk. Det har ibland vissa modeord. Ett\r\nsådant modeord som man i det politiska språket i\r\ndag ofta tillgriper är ordet uppleva. Jag funderar\r\nibland på hur de upplever dagens situation, de som\r\nstod bakom de beslut som vi fattade för ett år\r\nsedan, för två år sedan och kanske även tidigare.\r\nDe besluten har försatt kommunerna i den situation\r\nsom de nu befinner sig i. Kraftiga felbedömningar\r\nhar lett till att vi nu för andra gången skall fatta\r\nfrysningsbeslut, som innebär att man inte låter de\r\növergångsregler som majoriteten vill ha träda i\r\nkraft.</pre><pre>Det är förhållanden som har försatt kommunerna i\r\nutomordentligt svåra situationer, tvingat fram\r\narbetslöshet och nedskärningar till nivåer långt\r\nunder den efterfrågade och motiverade\r\nbehovsnivån.</pre><pre>När jag lyssnar på Lennart Hedquist förstår jag att\r\ndetta är besvärligt att ta till sig. Då får man gå till\r\nattack och resonera om någonting annat. Det är ett\r\ngammalt välkänt debattgrepp. Men eftersom vi\r\nsocialdemokrater fäster stor vikt vid detta\r\nutredningsarbete, menar vi att vi får gilla det läge\r\nsom råder. Vi tycker inte om det, men vi vill ha ett\r\nöppet utredningsarbete och ett ordentligt\r\nanalysarbete genomfört. Vi vill vara konstruktiva\r\noch resultatinriktade. Sådan är processen, och så\r\nbrukar spelreglerna vara.</pre><pre>I konsekvens med det har vi hänvisat till den i\r\nmånga andra sammanhang väldokumenterade syn\r\nsom vi har framfört. Vi har kortfattat beskrivit den\r\ni det särskilda yttrandet. För att vidga diskussionen\r\ni partiet och kanske också komma med ett eller\r\nannat intressant inspel i det pågående\r\nutredningsarbetet har vi i partiet haft en\r\narbetsgrupp som häromdagen lade fram en\r\nrapport.</pre><pre>I sak står vi kvar vid våra gamla ståndpunkter. Det\r\ntycker jag inte att man skall göra så stort nummer\r\nav. Men vi måste gilla det läge som är. Vi fäster vikt\r\nvid den pågående utredningen och vill jobba\r\nkonstruktivt med den. Vi har konstaterat att vi på\r\navgörande punkter inte delar majoritetens syn.\r\nMen på grund av det pågående utredningsarbetet\r\nhar vi avstått från att motionera och från att\r\nreservera oss. I konsekvens med det kommer vi att\r\navstå i de eventuellt kommande omröstningarna.</pre><pre>Anf. 87  JOHAN LÖNNROTH (v) replik:</pre><pre>Herr talman! Jag vill gärna få vara med efter valet\r\noch bilda ny majoritet ihop med Per Olof\r\nHåkansson. Det är med den utgångspunkten jag\r\nriktar kritik mot den socialdemokratiska politiken i\r\nkommunfrågorna.</pre><pre>Visst kan vi ägna tid åt att gå igenom alla de misstag\r\nsom har begåtts under den borgerliga\r\nregeringstiden och tala om systemfelen,\r\nrundgången osv. Men jag skulle vilja att Per Olof\r\nHåkansson höll med mig om att det är betydligt\r\nviktigare att diskutera vad vi gör av en ny\r\nriksdagsmajoritet när det gäller kommunernas\r\nmöjligheter att utvecklas.</pre><pre>Borgerligheten har fått backa, säger Per Olof\r\nHåkansson. Samtidigt skriver ni i ert särskilda\r\nyttrande: ''Regeringens politik tvingar\r\nkommunerna att skära ner på för medborgarnas\r\nvälfärd viktiga och efterfrågade områden liksom att\r\nminska investeringar och underhåll. Samtidigt ställs\r\nkommunerna inför ökade behov inom framför allt\r\nskola och äldreomsorg.'' Det regeringen har gjort\r\nnu är att lägga på ytterligare en börda på\r\nkommuner och landsting. Regeringen har plussat\r\npå Nathalieplanen. Jag kan inte förstå i vilket\r\navseende regeringen har backat.</pre><pre>Vi står kvar vid gamla ståndpunkter, säger Per Olof\r\nHåkansson. En ståndpunkt var att vi gemensamt\r\nsade nej till indragningen av 7,5 miljarder. Om man\r\nstår fast vid en gammal ståndpunkt måste väl\r\ninnebörden vara att vi står fast vid just detta. Nu\r\nbehöver kommuner och landsting mera pengar för\r\natt klara den rimliga skola och omsorg som ni\r\nsocialdemokrater så gärna talar om i dag, utåt\r\nsamhället via medierna. Det går inte att klara detta\r\nutan att kommuner och landsting får mera pengar.</pre><pre>Anf. 88  PER OLOF HÅKANSSON (s)\r\nreplik:</pre><pre>Herr talman! Bakom denna ordkaskad döljer sig\r\ndet faktum att Johan Lönnroth försöker kritisera\r\nsocialdemokratin för att vi har presenterat idéer om\r\natt vi kan tänka oss att föra en fortsatt diskussion\r\nom hur den kommunala ekonomin skall utvecklas.\r\nDet kan gälla vilken typ av omfördelningssystem\r\nför inkomster och utgifter som vi skall ha. Om nu\r\nJohan Lönnroth vill vara med i den diskussionen är\r\nden intressanta frågan hur Vänsterns alternativ till\r\nutjämningssystem för inkomster och utgifter ser ut.</pre><pre>Anf. 89  JOHAN LÖNNROTH (v) replik:</pre><pre>Herr talman! Det är möjligt att det var en\r\nordkaskad. I går kväll läste jag den\r\nsocialdemokratiska rapporten. Ordkaskad kanske\r\när ett ganska välfunnet ord. Det var en väldig\r\nmängd ord men ganska litet substans.</pre><pre>Vänsterpartiet har faktiskt presenterat en grundlig\r\ngenomgång av hur vi ser på kommunernas\r\nlångsiktiga utveckling, bl.a. i vår ekonomiska\r\nmotion i samband med\r\nkompletteringspropositionen. Vi har också talat\r\nom hur vi finansierar våra förslag. Vi gör det genom\r\natt långsiktigt höja skattetrycket med i\r\nstorleksordningen 50 miljarder kronor. Det är\r\nganska mycket. Det är tuffa skattehöjningar. Vi har\r\ngranskat dem noga och kommit underfund med att\r\ndet är någonting som höginkomsttagare,\r\nförmögenhetsägare och de exportföretag som nu\r\ngår mot rekordvinster har råd att bära.</pre><pre>Vi har också lagt fram sparprogram som är\r\nbetydligt mer substantiella än de ni har presenterat,\r\nPer Olof Håkansson. Det handlar om\r\nmilitärutgifter, motorvägar, en sänkning av taket i\r\nsjukersättningen, för att nämna några exempel.</pre><pre>Vi har förslag som finansierar ett större utrymme\r\nför kommuner och landsting, så att de åtminstone\r\nkan växa i någorlunda samma takt som\r\ninkomsterna för svenska folket totalt. Vi gör\r\nnämligen den bedömningen att det i dag är\r\nviktigare med en bra skola och en mänsklig\r\nsjukvård och omsorg än att svenska folket skall\r\nkunna skaffa sig ännu många fler TV-apparater,\r\nbilar osv.</pre><pre>Vad säger ni socialdemokrater? Ni gör\r\nuppenbarligen inte den prioriteringen. Ni har inte\r\nett enda öre mer till skola, omsorg och vård.</pre><pre>Anf. 90  PER OLOF HÅKANSSON (s)\r\nreplik:</pre><pre>Herr talman! Johan Lönnroth gör det klassiska\r\nfelet när man diskuterar kommunal ekonomi. Han\r\ndiskuterar utifrån ett makroperspektiv. Men de\r\nsom försöker tränga in i detta för att skapa\r\nlösningar upptäcker att det inte är ett\r\nmakroproblem. Problemet är att vi har 286\r\nkommuner som är olika.</pre><pre>Jag har försökt förstå vad Vänstern vill. Jag\r\nfunderar fortfarande på det. Jag skall begränsa min\r\nfråga till Johan Lönnroth.</pre><pre>I min förra replik frågade jag Johan Lönnroth hur\r\nVänsterns system för att utjämna intäkter och\r\nkostnader ser ut. Jag kan begränsa mig till att fråga:\r\nHur skall man utjämna de stora skillnaderna i\r\nintäkter mellan olika kommuner? Där ligger litet av\r\ndet grundproblem som måste lösas i ett kommande\r\nsystem för stöd till kommunsektorn.</pre><pre>Anf. 91  LENNART HEDQUIST (m)\r\nreplik:</pre><pre>Herr talman! Per Olof Håkansson kritiserade delar\r\nav genomförandet av den stora omläggningen av\r\nstatsbidrag och utbetalningssystem. Jag medger att\r\ndet säkert finns delar av tekniken för hur den\r\ngenomfördes som man så här i efterhand kan rikta\r\nkritik mot. Det kan även ha varit kritik, som man\r\nredan då borde ha lyssnat bättre på. Men det\r\nresonemang som ni för, Per Olof Håkansson, är ju\r\nden obotfärdiges förhinder. Ni hade ju hela 80-talet\r\npå er för att göra dessa förändringar, men ni gjorde\r\ndem inte. Vad ni föreslog efter regeringsskiftet 1991\r\nvar delvis en frysning av det tidigare systemet i\r\nkombination med att man skulle låta\r\nkommunsektorn få 7,5 miljarder kronor mer att\r\ndisponera.</pre><pre>Mina frågor till Per Olof Håkansson är nu: Hur\r\nupplever ni att situationen hade varit om man hade\r\ngått er till mötes och givit kommunerna 7,5\r\nmiljarder kronor? Hur skulle\r\nproduktivitetsutvecklingen i kommunsektorn ha\r\nsett ut då? Hur hade samhällsekonomin påverkats\r\nav att man inte hade givit signalen till\r\nkommunsektorn att sätta i gång och förnya sig och\r\nåstadkomma att medborgarna fick mer för varje\r\nkommunal skattekrona?</pre><pre>Anf. 92  PER OLOF HÅKANSSON (s)\r\nreplik:</pre><pre>Herr talman! Hade vi haft tid att reda ut detta, hade\r\ndet varit spännande, Lennart Hedquist. Jag tillhör\r\ndem som tror att hade vi vid det tillfället givit\r\nkommunsektorn mer pengar på nivån 7,5 miljarder\r\nkronor med fördelning på primärkommuner och\r\nlandsting, hade vi i dag haft en mycket lägre\r\narbetslöshet bland de kommunanställda. Vi hade\r\nockså sluppit att skicka in pengar i ett senare skede\r\nvia AMS och via andra arrangemang. Vi hade alltså\r\nhaft en bättre kommunal verksamhet. Jag tillhör\r\ndem som inte är alldeles säkra på att en mindre\r\nkommunal verksamhet leder till högra\r\nproduktivitet. Man kan faktiskt också med en\r\noförändrad verksamhet, och t.o.m. med en större\r\nvolym kommunal verksamhet, förbättra\r\nproduktiviteten. Jag är inte säker på att det\r\nsamband finns som Lennart Hedquist här försöker\r\ndra en växel på.</pre><pre>Anf. 93  LENNART HEDQUIST (m)\r\nreplik:</pre><pre>Herr talman! Då skall jag tala om för Per Olof\r\nHåkansson hur jag tror att det hade sett ut då. Jag\r\ntror att det hade inneburit att vi hade fått\r\ninlåsningseffekter i den offentliga sektorn och att vi\r\nhade gått ur den här lågkonjunkturen med en stor\r\ndel av arbetskraften inlåst i en förstenad offentlig\r\nsektorn, som då inte hade haft den\r\nproduktivitetsförbättring som vi har kunnat åse\r\nunder de senaste åren. De nya verksamhetsformer\r\nsom har utvecklats i kommunerna hade antagligen\r\ninte kommit fram i nuvarande omfattning.</pre><pre>Anf. 94  PER OLOF HÅKANSSON (s)\r\nreplik:</pre><pre>Herr talman! Det är beklagligt att Lennart\r\nHedquist inte tror på kommunsektorn utan pratar\r\nom inlåsningseffekter och andra dåligheter. Det är\r\nbeklagligt, inte minst med tanke på att en majoritet\r\nav kommunsektorn styrs av Lennart Hedquists\r\npartivänner.</pre><pre>Anf. 95  JOHAN LÖNNROTH (v):</pre><pre>Herr talman! Per Olof Håkansson upprepade\r\nfrågan hur vi i Vänstern ser på kommunernas\r\nframtid. Vi har i en motion som behandlas i detta\r\nbetänkande beskrivit detta. Vi har också i en\r\nmotion till kompletteringspropositionen givit en\r\nsådan beskrivning. Nyss redovisade jag de\r\nskattehöjningar och besparingar som vi har\r\npresenterat och som sammantaget uppgår till\r\nbetydligt mer än vad Socialdemokraterna har\r\npresterat.</pre><pre>Jag vill betona att den kritik som jag har riktat mot\r\nSocialdemokraterna just på denna punkt -- jag\r\ntycker faktiskt att det är det mest negativa i er\r\npolitik att ni inte har en enda krona till att ge till\r\nkommuner och landsting -- grundar sig på att vi\r\nvänsterpartister efter höstens val vill bilda\r\nmajoritet ihop med er, inte bara i riksdagen utan\r\nförhoppningsvis också i de flesta kommuner och\r\nlandsting. Då måste vi kunna presentera ett\r\nhållbart alternativ till den Nathalieplan som\r\nregeringen har presenterat och som Kjell-Olof\r\nFeldt, på denna punkt faktiskt med all rätt, har\r\nriktat en fullständigt förödande kritik mot.</pre><pre>Jag skulle vilja veta om Per Olof Håkansson kan\r\ninstämma i Kjell-Olof Feldts förödande kritik av\r\nregeringens sparplaner. Kan Per Olof Håkansson\r\ninstämma i den kritiken, tycker jag faktiskt att ni\r\nsocialdemokrater har en skyldighet att också\r\npresentera vilken andel av det tillväxtutrymme på\r\nca 4 % som ni hoppas på i BNP-tillväxt som ni är\r\nberedda att ge till skolan, vården och omsorgen.\r\nDet finns inte en rad skrivet om detta, åtminstone\r\ninte konkret, i den rapport som jag mycket noga\r\nhar läst igenom och som ni presenterade i samband\r\nmed Landstingsförbundets kongress i Göteborg i\r\ngår.</pre><pre>Anf. 96  PER OLOF HÅKANSSON (s):</pre><pre>Herr talman! Jag vill upprepa min fråga till Johan\r\nLönnroth: Kan Vänstern beskriva en möjlig lösning\r\nnär det gäller att utjämna de stora skillnaderna i\r\nskattekraft mellan kommunerna? På den frågan\r\ngav Johan Lönnroth svaret: Vi höjer skatterna för\r\nföretagen. Jag tycker inte att det är ett svar som går\r\natt kombinera med frågan.</pre><pre>Anf. 97  JOHAN LÖNNROTH (v):</pre><pre>Herr talman! När det gäller fördelningen av\r\nstatsbidragen mellan kommunerna har vi framlagt\r\nförslag som ganska mycket liknar\r\nSocialdemokraternas förslag i den rapport som vi\r\nhar talat om här och som presenterades i går. Men\r\nden stora skillnaden är att vi gör den bedömningen\r\natt det kommer att vara oerhört svårt -- med tanke\r\npå kommunerna i Norrbotten eller\r\nkranskommuner såsom Mölndal, Partille och andra\r\nsom ligger runt Göteborg samt Jämtland, vilka alla\r\nkommer att förlora mycket genom det nya förslaget\r\ntill omfördelning av landstingspengarna -- att skapa\r\nen majoritet här i riksagen för ett nytt\r\nfördelningssystem, som ger t.ex. Göteborg mer\r\npengar, om det inte sker i en totalt sett växande\r\nkaka. Tror inte Per Olof Håkansson att han kan\r\nförmå sina partikamrater från Jämtland och\r\nNorrbotten, där det ju också finns kommuner med\r\nstora ekonomiska problem, att avstå i en totalt sett\r\nkrympande ekonomi. När krubban är tom bits\r\nhästarna, lyder ett gammalt ordspråk. Jag tror\r\nfaktiskt att detta gäller även kommuner. Vi måste\r\nsäkra ett visst utrymme för tillväxt. Inom den\r\nramen kan vi skapa en rättvisare fördelning mellan\r\nfattiga och rika kommuner.</pre><pre>Överläggningen var härmed avslutad.</pre><pre>Beslut</pre><pre>SfU18 Vissa tandvårdsfrågor</pre><pre>Mom. 1 (Vissa tandvårdsfrågor)</pre><pre>1. utskottet</pre><pre>2. res. (m, fp, c, kds)</pre><pre>Votering:</pre><pre>157 för utskottet</pre><pre>157 för res.</pre><pre>35 frånvarande</pre><pre>Andre vice talmannen konstaterade att rösterna\r\nvar lika delade och förklarade ärendet bordlagt\r\n(riksdagsordningen 5 kap. 6 §).</pre><pre>Partivis fördelning av rösterna:</pre><pre>För utskottet:</pre><pre>126 s, 19 nyd, 11 v, 1 -</pre><pre>För res.:</pre><pre>77 m, 25 fp, 29 c, 25 kds, 1 -</pre><pre>Frånvarande:</pre><pre>12 s, 3 m, 8 fp, 2 c, 1 kds, 4 nyd, 3 v, 2 -</pre><pre>SfU27 Uppehållstillstånd för anhöriga</pre><pre>Mom. 1 (Uppehållstillstånd för anhöriga)</pre><pre>1. utskottet</pre><pre>2. res. (nyd)</pre><pre>Votering:</pre><pre>295 för utskottet</pre><pre>19 för res.</pre><pre>35 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>125 s, 77 m, 25 fp, 29 c, 25 kds, 12 v, 2 -</pre><pre>För res.:</pre><pre>19 nyd</pre><pre>Frånvarande:</pre><pre>13 s, 3 m, 8 fp, 2 c, 1 kds, 4 nyd, 2 v, 2 -</pre><pre>FiU19 Den kommunala ekonomin (prop.\r\n1993/94:100 och 1993/94:150)</pre><pre>Mom. 1 (den kommunala ekonomin åren 1994--\r\n1999)</pre><pre>1. utskottet</pre><pre>2. men i motsvarande del (v)</pre><pre>Votering:</pre><pre>181 för utskottet</pre><pre>13 för men.</pre><pre>120 avstod</pre><pre>35 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>15 s, 73 m, 23 fp, 28 c, 24 kds, 17 nyd, 1 -</pre><pre>För men.:</pre><pre>12 v, 1 -</pre><pre>Avstod:</pre><pre>110 s, 4 m, 2 fp, 1 c, 1 kds, 2 nyd</pre><pre>Frånvarande:</pre><pre>13 s, 3 m, 8 fp, 2 c, 1 kds, 4 nyd, 2 v, 2 -</pre><pre>Karin Falkmer och Birgit Henriksson (båda m)\r\nanmälde att de avsett att rösta ja men markerats ha\r\navstått från att rösta.</pre><pre>Claus Zaar (nyd) anmälde att han avsett att avstå\r\nfrån att rösta men markerats ha röstat ja.</pre><pre>Mom. 3 (storstädernas ekonomi)</pre><pre>1. utskottet</pre><pre>2. men. i motsvarande del (v)</pre><pre>Kammaren biföll utskottets hemställan med\r\nacklamation.</pre><pre>Mom. 5 (anslag till Statligt utjämningsbidrag till\r\nkommuner 1994/95)</pre><pre>1. utskottet</pre><pre>2. res. (nyd)</pre><pre>Votering:</pre><pre>248 för utskottet</pre><pre>19 för res.</pre><pre>42 avstod</pre><pre>40 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>78 s, 77 m, 25 fp, 29 c, 25 kds, 12 v, 2 -</pre><pre>För res.:</pre><pre>19 nyd</pre><pre>Avstod:</pre><pre>42 s</pre><pre>Frånvarande:</pre><pre>18 s, 3 m, 8 fp, 2 c, 1 kds, 4 nyd, 2 v, 2 -</pre><pre>Mom. 14 (inrättande av en s.k. kommunakut)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>207 för utskottet</pre><pre>13 för men.</pre><pre>94 avstod</pre><pre>35 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>31 s, 77 m, 25 fp, 29 c, 24 kds, 19 nyd, 2 -</pre><pre>För men.:</pre><pre>1 s, 12 v</pre><pre>Avstod:</pre><pre>93 s, 1 kds</pre><pre>Frånvarande:</pre><pre>13 s, 3 m, 8 fp, 2 c, 1 kds, 4 nyd, 2 v, 2 -</pre><pre>Övriga moment</pre><pre>Kammaren biföll utskottets hemställan.</pre><pre>12 §  Vissa inkomst- och företagsskattefrågor,\r\nm.m.</pre><pre>Föredrogs</pre><pre>skatteutskottets betänkande</pre><pre>1993/94:SkU25 Vissa inkomst- och\r\nföretagsskattefrågor, m.m. (prop. 1993/94:234).</pre><pre>Anf. 98  LARS HEDFORS (s):</pre><pre>Herr talman! Det finns nog inte många\r\nriksdagsärenden som är så illa skötta som frågan om\r\nhur företagsbeskattningen skall utformas. På\r\nmindre tid än sex månader har den borgerliga\r\nregeringen lyckats med konststycket att lägga fram\r\ninte mindre än tre olika, ofta motstridiga, förslag på\r\ndetta område.</pre><pre>Det började i slutet av december 1993, när\r\nriksdagen med liten majoritet röstade igenom\r\npropositionen om en fortsatt reformering av\r\nföretagsbeskattningen. Vi socialdemokrater\r\nkritiserade propositionen framför allt ur\r\nfördelningspolitisk synvinkel. Vi kunde inte\r\nacceptera de kraftiga skattesänkningarna på\r\nkapital. Men vi kritiserade den också för att den\r\nkrånglade till skattesystemet och öppnade för fiffel\r\noch skatteplanering.</pre><pre>Framför allt på den senare punkten fick vi kraftigt\r\nstöd från många remissinstanser. Särskilt viktigt var\r\nstödet från Lagrådet, som bl.a. ansåg att den\r\nföreslagna lagstiftningen låg ''nära gränsen för vad\r\nsom kan accepteras i fråga om komplexitet''. Man\r\npåpekade också att slopandet av utdelningsskatten\r\noch halveringen av reavinstskatten på aktier skulle\r\nkunna leda till ''oönskad skatteplanering och försök\r\natt kringgå reglerna''.</pre><pre>En vecka efter riksdagsbeslutet i december fick\r\nockså regeringen mycket riktigt kalla fötter och\r\navlät en skrivelse till riksdagen. I denna skrivelse\r\nmedger man att många av förslagen blivit onödigt\r\nkrångliga och kan leda till skatteplanering. Man\r\naviserar en proposition med förändringar som skall\r\ngälla retroaktivt från den 1 januari 1994.</pre><pre>En sådan förändring är införandet av den s.k. JIK-\r\nmetoden, som man hade tänkt tillämpa för\r\nberäkning av reavinst vid avyttring av aktier.\r\nProblemet var bara att denna metod inte var\r\nfärdigutredd. Den existerade alltså inte i\r\nsinnevärlden men skulle ändå användas fr.o.m. den\r\n1 januari. Det var först den 29 januari som\r\nFöretagsskatteutredningen kunde presentera en\r\nmodell för JIK-metoden.</pre><pre>Till råga på allt elände visade det sig sedan att\r\nremissorganen kritiserade metoden sönder och\r\nsamman. När det långt om länge blev aktuellt att\r\nskriva en proposition fanns inte heller förslaget om\r\nen JIK-metod med. Nu skulle den plötsligt inte\r\ngälla längre.</pre><pre>Och det är inte nog med detta. De aktiebolag som\r\nfastställde sina utdelningar i februari--mars visste\r\ninte vilka regler som skulle gälla för beskattningen\r\nav dessa utdelningar. Så när t.ex. L M Ericsson\r\nfastställde sin utdelning till 4:50 kr per aktie, var\r\ndenna utdelning skattefri i sin helhet enligt\r\nFinansdepartementets promemoria 1994:26. När\r\nsedan propositionen lades fram den 14 april var\r\nplötsligt 30 öre skattepliktig inkomst.</pre><pre>Nu är vi förhoppningsvis vid vägs ände.\r\nSkatteutskottet har efter många om och men\r\nlyckats bli färdigt med ett betänkande om\r\nföretagsbeskattningen. Det har sannerligen inte\r\nvarit lätt, för gissa vad som har hänt! Ja, alldeles\r\nriktigt, utskottet har varit tvunget att gå in och göra\r\nflera ändringar i propositionen efter massiva\r\npåtryckningar från olika intresseorganisationer.</pre><pre>Av denna minst sagt skandalösa och förvirrade\r\nhandläggning av en oerhört viktig fråga kan man\r\ndra följande slutsatser.</pre><pre>1. Detta är så långt ifrån stabila spelregler för\r\nföretagen som man över huvud taget kan komma.\r\nUndra på att företagarna suckar uppgivet och\r\nskickar mängder av klagobrev till\r\nriksdagsledamöterna!</pre><pre>2. Företagsbeskattningen uppfyller inte ens de mest\r\nelementära krav på förutsebarhet. Därmed har\r\närendet också blivit en viktig rättssäkerhetsfråga.\r\nKan svenska företag inte förutse\r\nskattekonsekvenserna av sina beslut är\r\nrättssäkerheten hotad. Det är särskilt\r\nanmärkningsvärt eftersom regeringen nyligen i en\r\nproposition om rättssäkerheten sagt sig vilja värna\r\nom just densamma.</pre><pre>3. Regeringens förslag leder obönhörligen till ökad\r\nskatteplanering och fiffel. Det gynnar oseriösa\r\nföretagare och drabbar de seriösa.\r\nKonkurrensneutraliteten sätts ur spel. Regeringens\r\nförslag hotar också på det sättet rättssäkerheten.</pre><pre>Det här är naturligtvis en svidande kritik mot en\r\nregering som anser sig vara företagsvänlig. Jag\r\nskulle kunna tänka mig att Bo Lundgren, om han\r\nhade varit här i dag, och Kjell Johansson, som är\r\nmajoritetens talesman, gärna skulle vilja avfärda\r\nden kritiken med en axelryckning, som ett utslag av\r\nsocialdemokratisk illvilja.</pre><pre>Nu är det emellertid inte så enkelt, för kritiken har\r\nockså framförts i många andra sammanhang och av\r\npersoner och organisationer som ingalunda kan\r\nbetraktas som socialdemokratiska.</pre><pre></pre><pre>Vi har fått mängder av brev och uppvaktningar till\r\nskatteutskottet som inte har varit nådiga i sin kritik\r\nmot de borgerliga förslagen. Detsamma gäller de\r\novanligt många debattartiklarna i tidningarna.</pre><pre>Den 28 december i fjol, efter regeringens famösa\r\nskrivelse, hade t.ex. Dagens Industris ledare denna\r\nbistra rubrik: Regeringen har panik inför valet\r\n1994: Först proposition -- sedan utredning. I texten\r\nkunde man bl.a. läsa följande: Ovissheten om vilka\r\nregler som skall gälla har alltså varit stor in i det\r\nsista. Ja, ovissheten består egentligen fram tills\r\nutredningen lämnat ett betänkande i januari,\r\nregeringen därefter avgivit en proposition och\r\nriksdagen fattat beslut, dvs. långt fram i vår. Det är\r\nframför allt fåmansföretagen som ovissheten\r\ndrabbar. Så långt Dagens Industri.</pre><pre>Så här skriver Roger Persson, doktorand vid\r\nStockholms universitet, i en debattartikel i Svensk\r\nskattetidning i början av 1994: Jag tycker däremot\r\natt själva lagstiftningsproceduren i\r\nFinansdepartementet bedrivits egendomligt.\r\nKulmen på en väl aldrig tidigare skådad\r\nlagstiftningsiver har troligen nåtts under december\r\nmånad 1993. Knappast någonsin förr, och\r\nförhoppningsvis heller aldrig mer, kommer ett\r\nlagstiftningsmaskineri att användas på det sätt som\r\nskett. Snart sagt varje formell möjlighet till\r\nanvändande av den reguljära processen har\r\nutnyttjats för att ändra ursprungliga förslag, från\r\nförändringar tillkomna i skatteutskottet till\r\nsärskilda regeringsskrivelser till riksdagen.</pre><pre>Den verkställande direktören för företaget Agoris\r\nAB avslutade på DN:s debattsida den 19 april en\r\nkritisk artikel om regeringens företagsskattepolitik\r\nmed följande ord: Svenskt näringsliv behöver\r\nstabila spelregler grundade på sunt förnuft och ej\r\npå ideologier.</pre><pre>Ja, Kjell Johansson, det vore kanske på tiden att ni\r\nbemötte denna mycket sakliga kritik. Jag utgår\r\nifrån att ni gör det här i dag -- åtminstone att ni\r\nförsöker att göra det.</pre><pre>Herr talman! Vi socialdemokrater tycker att det är\r\nmycket viktigt med stabila spelregler för våra\r\nföretag. Det kan inte vara lätt att vara företagare\r\nnär skattereglerna ständigt ändras och krånglas till.\r\nDet blir mer uppgiftslämnande och ständigt nya\r\nblanketter som skall fyllas i.</pre><pre>Vi anser att skattereformen var ett viktigt steg mot\r\nstabila och robusta skatteregler för företagen. Vi\r\ntrodde faktiskt att det faktum att skattereformen\r\ntillkom efter en överenskommelse över\r\nblockgränsen skulle vara en garanti för just\r\nstabilitet, men oj, vad vi bedrog oss. Folkpartiet har\r\nlagt sig platt för den moderate skatteministern och\r\npå punkt efter punkt brutit upp vår\r\nskatteöverenskommelse.</pre><pre>För oss socialdemokrater blir det en viktig uppgift\r\natt återställa så mycket som möjligt av\r\nskattereformen. Det skall ske i ordnade former och\r\nefter moget övervägande.</pre><pre>Det innebär bl.a. att aktievinstskatten kommer att\r\nhöjas till 30 %, liksom skatten på aktieutdelningar.\r\nDet innebär också att den rätt till kvittning av\r\nunderskott i näringsverksamhet mot inkomst av\r\ntjänst som infördes i december kommer att\r\navskaffas. Vi avstyrker därför givetvis också det nu\r\nliggande förslaget om en utvidgad kvittningsrätt.</pre><pre>Däremot kan vi acceptera regeringens förslag om\r\nförbättrade skattevillkor för egenföretagarna. Det\r\när helt i överensstämmelse med tankarna bakom\r\nskattereformen, och det borde på sikt leda till en\r\nökad sysselsättning. Vi menar emellertid att\r\nutformningen av egenföretagarnas skatteregler har\r\nblivit krånglig. Därför måste dessa regler så snabbt\r\nsom möjligt utvärderas och förändras så att de blir\r\nlättare att tillämpa för den enskilde företagaren.</pre><pre>När det gäller förslaget om att ytterligare gynna\r\nfåmansföretagarna är vi dock kritiska. Det kan inte\r\nvara vettigt att öka statens utgifter med 155\r\nmiljoner kronor i en situation med gigantiska\r\nbudgetunderskott, exploderande statsskuld och\r\nsnabbt växande ränteutgifter.</pre><pre>Herr talman! Vi har ytterligare kritik mot\r\nregeringens förslag. Den framgår av våra\r\nreservationer, men jag skall inte ta upp kammarens\r\ntid med att gå igenom alla dessa. Vi\r\nsocialdemokrater står naturligtvis till hundra\r\nprocent bakom våra reservationer, men för tids\r\nvinnande nöjer jag mig med att yrka bifall till\r\nreservationerna nr 1 och 2.</pre><pre>Anf. 99  LARS BÄCKSTRÖM (v):</pre><pre>Herr talman! Det här är mandatperiodens sista\r\nskattebetänkande. Det är kanske också -- och jag\r\nfår väl erkänna att jag hoppas det -- det sista\r\nbetänkandet som en borgerlig majoritet i\r\nskatteutskottet har formulerat.</pre><pre>Jag skall tala både om principerna som finns bakom\r\nmajoritetsskrivningarna och om den praktiska\r\npolitikens utformning.</pre><pre>Herr talman! Det är ju stilenligt att det här\r\nbetänkandet handlar om företagsbeskattning. Det\r\nfinns ett ordspråk som säger att intresse ljuger inte.\r\nDet stämmer på skattepolitikens område och\r\nframför allt när det gäller den borgerliga\r\nregeringens skattepolitik. I fråga om\r\nskattepolitiken har regeringen Bildt agerat som ett\r\nrent partsintresse för näringslivet.</pre><pre>När regeringen tillträdde lovade den en rivstart.\r\nMan lovade en ny start för Sverige. Mycket snart\r\nlade regeringen fram en proposition, 1991/92:60\r\nSkattepolitik för tillväxt. Propositionen hade ett\r\nblått omslag, och innehållet var mörkblått. När\r\nman läste propositionens förslag och motivtexterna\r\ngreps man faktiskt av tvivel om den var\r\nsnabbskriven av departementet eller om den var\r\nskriven av näringslivets skattedelegation och\r\nLodin. Det kan egentligen kvitta lika vem som höll\r\ni pennan. Innehållet kunde inte ha skilt sig -- det var\r\nde facto samma politik.</pre><pre>Regeringen framställde då förslag om lättnader i en\r\nbolagsskatt som redan var mycket låg.\r\nFolkpartiledaren Westerberg hade redan i\r\nvalrörelsen beskrivit de existerande skattereglerna\r\nsom världens gynnsammaste -- det gjorde han i en\r\nintervju i SAF-tidningen.</pre><pre>Man sade att syftet var att ge Sverige en ny start,\r\nmen det enda som tog fart med regeringens politik\r\nvar ju arbetslöshet och budgetunderskott. Den\r\nbudgetbomb som jag och andra vänsterpartister\r\nvarnade för i valrörelsen exploderade mycket snart\r\nefter regeringens tillträdande.</pre><pre>Vad blev resultatet? Svenska folket och regeringen\r\nmärkte snart att politiken inte fungerade.\r\nResultatet blev bara rekordräntor. Då backade\r\nregeringen från den allmänna\r\nskattesänkningsstrategin. Man började höja\r\nskatterna på löneinkomster och konsumtion. Men\r\nman fortsatte strategin med strategiska\r\nskattesänkningar för företag och kapital.</pre><pre>Herr talman! Jag erkänner att Sverige behöver\r\ninternationellt konkurrenskraftiga företag. Vi\r\nbehöver internationellt konkurrenskraftiga\r\nskatteregler. Men vi behöver ju inte ligga på lägsta\r\nmöjliga nivå. Det är ungefär som att regeringen ber\r\nom lägsta möjliga bolagsskatt, det är kravet som\r\nman har, vilket man får uppfyllt här i riksdagen av\r\nen majoritet.</pre><pre>Ledamoten Hedfors sade att det behövs mer av\r\npraktisk realism och mindre av teologi. Det var en\r\nbra beskrivning.</pre><pre>Jag är något av en rest från 1968 års\r\nungdomsvänster -- i och för sig var jag bara 14 år\r\ndå, men ändå. Jag minns ju den tidens vänster och\r\nden tidens höger. Skillnaden var att den tidens\r\nvänster aldrig kom till makten medan den tidens\r\nhöger gjorde det.</pre><pre>Och den är lika ideologiskt bestämd. Men den\r\nandra vänstern kom aldrig till makten, och vi kan\r\nse resultatet: ett slags studenthöger som driver en\r\noerhört ideologiskt bestämd politik i vissa\r\ndepartement.</pre><pre>Men detta står inte i överensstämmelse med\r\npraktiska erfarenheter eller med ekonomiska\r\nerfarenheter och studier. En bra genomgång av de\r\nteoretiska förutsättningarna för\r\nföretagsbeskattning har gjorts av EU-\r\nkommissionen på uppdrag en kommissionär, som vi\r\ni skatteutskottet har träffat. Genomgången gjordes\r\nav Onno Rudding, tidigare finansminister. Man\r\nlade fram sin rapport i samarbete med Europas\r\nfrämsta experter på skatteområdet.</pre><pre>Denna rapport, som jag har här, är också blå, ännu\r\nblåare än regeringens propositioner. Men\r\ninnehållet är inte alls lika blått som\r\nregeringspropositionerna -- i många stycken är det\r\ntvärtom. Jag skall trötta ledamöterna här i\r\nkammaren genom att vara ganska långrandig och\r\ngå igenom vad som sägs i rapporten. Det är många\r\nhundra sidor, men jag skall bara göra några utdrag\r\nur rapporten, som alltså har skrivits av EU-\r\nkommissionens främsta experter.</pre><pre>Det står att ett land som vill försöka dra till sig\r\ninvesteringar kan göra det på olika sätt: genom\r\nsänkta skattesatser, ökade avskrivningsmöjligheter\r\neller skattefrihet för investeringar. Jag gör nu fria\r\növersättningar, eftersom kammarens regler inte\r\ntillåter mig att göra direktcitat på något annat språk\r\nän svenska.</pre><pre>Men sådana åtgärder, menar kommissionen, har\r\nnegativa effekter och är under vissa omständigheter\r\ntotalt ineffektiva. Detta står på s. 42. Om ett\r\nutländskt multinationellt företag som skattar i sitt\r\nhemland får fullt avdrag för utländska skatter i\r\nhemlandet, kommer skattesänkningar inte att ha\r\nnågon stimulanseffekt för dessa firmor när det\r\ngäller att investera i det land som erbjuder dessa\r\nmöjligheter.</pre><pre>Detta för bara över intäkter från ett lands\r\nskattkammare, finansdepartement, till andra\r\nländers skattkammare, finansdepartement.\r\nFöljaktligen är man mer för sådana regler i\r\nkapitalexporterande länder som England, USA och\r\nJapan: effektiviteten blir begränsad av\r\nskattestimulanser i syfte att dra till sig utländska\r\ninvesteringar. Sådana regler finns just i England,\r\nUSA och Japan.</pre><pre>Även om det inte fanns sådana regler i vissa länder,\r\nställer man sig tveksam till skattestimulanser för att\r\ndra till sig investeringar. Kommissionen menar att\r\nen strategi som bygger på skattestimulanser för att\r\ndra till sig investeringar kan visa sig vara en tigga-\r\nhos-grannen-politik, som blir omöjlig om andra\r\nländer reagerar genom att införa liknande\r\nstimulanser. Det är vad denna regering har försökt\r\ngenomföra -- en tigga-hos-grannen-politik.</pre><pre>Kommissionen skriver vidare: Ett land som inför\r\nskattestimulanser kommer att drabbas av ett\r\nintäktsbortfall. Det är riktigt. Från\r\nregeringsståndpunkt måste förlusterna av\r\nskatteinkomsterna jämföras med summan av de\r\ninvesteringar som uppstår genom\r\nskattestimulansen, så att effektiviteten kan\r\nberäknas. Detta har vår regering alltid låtit bli att\r\ngöra. Det finns inga sådana kalkyler, utan man har\r\nbara ideologi och tro.</pre><pre>Kommissionen menar att effekterna blir olika\r\nberoende på om skattestimulansen sker genom\r\nsänkt skattesats eller i annan form, t.ex. genom\r\ndirektavskrivningar och skattefrihet för\r\ninvesteringar. I detta hänseende, skriver\r\nkommissionen, tycks det för det första råda ett brett\r\nsamförstånd om att att sänkta skattesatser\r\nresulterar i färre nya investeringar än om samma\r\nsumma i förlorade skatteintäkter används till ökade\r\navskrivningsmöjligheter. Gratulerar, herr Hedfors!\r\nNi har träffat rätt med ert förslag enligt EU-\r\nkommissionens expertrapport.</pre><pre>Kommissionen fortsätter: Men också i fall av ökade\r\navskrivningsmöjligheter och skattefrihet för\r\ninvesteringar tyder empiriska data på att\r\nskattebortfallet vanligen överstiger summan av de\r\nlångsiktiga investeringar som följer av sådana\r\nstimulanser. Ert förslag var bättre än regeringens\r\npolitik, men expertkommissionen tycker inte att\r\ndet är särskilt bra.</pre><pre>I slutsatsen på s. 43 säger man att det inte bara är\r\nså att effektiviteten i skattestimulanser är mycket\r\ntveksam; sådana stimulanser kan också ha\r\noavsiktliga sidoeffekter på ett lands internationella\r\nkonkurrenskraft. Det försvagar\r\nproduktivitetsutveckligen, anser\r\nRuddingkommissionen.</pre><pre>Detta innebär alltså en stenhård kritik från EU-\r\nkommissionen mot regeringen Bildts och statsrådet\r\nLundgrens förda politik. Det är ganska intressant\r\nför denna kammare att ta del av dessa utförliga citat\r\nur kommissionens rapport.</pre><pre>Vad föreslår då rapporten? Jo, en lägsta skattesats\r\npå 30 %. Man säger sig ha förståelse för att vissa\r\nländer vill ha lägre skatt för små företag, och det\r\nbör de kunna ha. Men den skall aldrig vara lägre än\r\n30 %. Man förslår en högsta nivå på 40 % och ett\r\nprincipbeslut om att avskaffa alla extra\r\nskattestimulanser för företag. Möjligtvis kan man\r\nbehålla vissa regionalpolitiskt motiverade\r\nstimulanser, men de bör förses med ett slags\r\nsolnedgångsbestämmelse som säger när de skall\r\navskaffas.</pre><pre>Jag kan bara konstatera, herr talman, att\r\nRuddingkommissionen och Vänsterpartiet på\r\nmånga punkter är överens. Vänsterpartiet tycks\r\nvara det svenska riksdagsparti som ligger närmast\r\nEU-kommissionens slutsatser. Det är förvisso litet\r\nudda, eftersom vi är det parti som är mest emot\r\nEU. Men så kan verkligheten se ut.</pre><pre>Även om man inte är med i EU kan man ju följa\r\nråd och idéer från EU-kommissionen. Det finns\r\ninget juridiskt hinder för det, och det tycker jag att\r\nvi bör göra i detta fall.</pre><pre>Därför, herr talman, yrkar jag bifall till vår\r\nmeningsyttring i mom. 1, som innebär att\r\nRuddingkommissionens tankar får genomslag i\r\nsvensk skattepolitik. I och för sig har vi då tagit ett\r\nsteg mot EU-harmonisering, men alla sådana steg\r\när inte dåliga. I det här fallet är det utmärkt.</pre><pre>Herr talman! Vad gäller de andra konkreta\r\nfrågorna som tagits upp här kan jag bara instämma\r\ni den kritik som ledamoten Hedfors riktade mot\r\nregeringens handläggning av dessa frågor.</pre><pre>Regeringen har sagt att de skall klara av en sak,\r\nnämligen att sänka skatterna. Men inte ens det har\r\nman klarat av, herr talman! Man har inte minskat\r\ndet samlade skatteuttaget med mer än 3--4\r\nmiljarder. Man har dock sänkt företagsskatten och\r\nskatten på kapital; det är sant. Men man har gjort\r\ndet på ett sådant sätt att man har komplicerat\r\ntillvaron för företagarna, gjort det krångligare och\r\nryckigt.</pre><pre>Jag frestas att citera en gammal släkting till mig som\r\nen gång sade om någon: ''Det enda han kunde, det\r\ngjorde han fel.'' Det enda regeringen kunde gjorde\r\nman fel. Man klarade inte ens denna uppgift, som\r\nman hade förberett sig på så länge.</pre><pre>Vi kan konstatera att det i dagens debatt finns ett\r\nbetydande mått av samsyn mellan\r\nSocialdemokraterna, representerat av Hedfors,\r\noch Vänsterpartiet, representerat av Bäckström,\r\nvad gäller företagsbeskattning. Samsynen gäller\r\nstabila skatteregler, 30 % företagsbeskattning,\r\nåterinförd skatt på utdelningar och en lättnad inom\r\nden s.k. dubbelbeskattningen, ett Annell-avdrag.</pre><pre>Vänsterpartiet och Socialdemokraterna har inte\r\nalltid varit överens i företagsbeskattningsfrågorna.\r\nDet fanns tider då Vänsterpartiet drev linjen om\r\noerhört hårda företagsskatter, men det har vi\r\nsläppt. Det fanns också tider när Vänsterpartiet var\r\nmer företagsvänligt än Socialdemokraterna. Vi\r\nsade t.ex. att det var rimligt att ta bort skatten på\r\ns.k. arbetande kapital i mindre företag.</pre><pre>Vi skrev i samband med skatteomläggningen att det\r\nvar rimligt att sänka skatten från över 50 % till\r\n30 %, men vi sade också då att vi ville ha bort\r\nSURV-systemet. Där skilde vi oss från\r\nSocialdemokraterna. I dag är Socialdemokraterna\r\nför att avskaffa SURV-systemet, och det är också\r\navskaffat. Där är det snarast Socialdemokraterna\r\nsom har närmat sig oss.</pre><pre>Vi gick tidigare med på att det låg något vettigt i\r\natt ta bort skogsvårdsavgifterna. I den frågan tycks\r\nskillnaderna nu öka igen, men det kan vi diskutera\r\nnärmare. Vi har ställt oss positiva till en viss form\r\nav kvittningsrätt för att stimulera mindre företag.</pre><pre>Det finns fortfarande skillnader. I vissa stycken är\r\nVänsterpartiet något mer näringslivsvänligt än\r\nSocialdemokraterna, men i de stora frågorna är vi\r\növerens. Vänsterpartiet är något hårdare vad gäller\r\nföretagsbeskattningen, eftersom vi vill ha bort de\r\nfondreserveringssystem som finns kvar för de större\r\naktiebolagen.</pre><pre>Jag tror att det här finns en god grundval för att\r\nskapa uthålliga, stabila och rättvisa skatteregler för\r\nsvensk företagsamhet. Det bådar gott för\r\nframtiden.</pre><pre>Därför tror jag att det betänkande som vi i dag\r\ndiskuterar blir det sista från skatteutskottet med\r\nborgerlig majoritet. Det ser jag mycket positivt på.\r\nVi kan efter valet få fram stabila skatteregler. Då\r\nskall vi syfta till att också försöka få med en så bred\r\ndel som möjligt av det borgerliga lägret, just för att\r\nskapa stabila skatteregler. Jag är övertygad om att\r\ndet inte går att få med alla borgerliga partier, men\r\njag hoppas att det i den politiska mitten skall finnas\r\nöppningar för att skapa ett stabilt och rättvist\r\nföretagsskattesystem.</pre><pre>Herr talman! Jag vill yrka bifall till Vänsterpartiets\r\nmeningsyttring under mom. 1 och 2. I mom. 2\r\ninnebär yrkandet dock bifall till den\r\nsocialdemokratiska reservationen.</pre><pre>Anf. 100  KJELL JOHANSSON (fp):</pre><pre>Herr talman! Det var nästan en makaber\r\nupplevelse att lyssna till Lars Bäckström. Han\r\nrefererar till all den klokskap som finns inom EU i\r\nfråga om hur vi skall ordna vår ekonomi. Han\r\nbekämpar annars EU med näbbar och klor, därför\r\natt han tror att den svenska vardagen kommer att\r\nrasa ihop om vi skulle bli medlemmar. Jag har sagt\r\ndet tidigare: Vänstern har ett parti, men man vet\r\ninte vad man skall ha det till.</pre><pre>Herr talman! Den proposition som ligger till grund\r\nför dagens debatt är ännu en i raden av\r\npropositioner med syftet att genom bättre\r\nskatteregler skapa nya, riktiga jobb.</pre><pre>Socialdemokraterna går emot de flesta av förslagen\r\noch vill även riva upp tidigare förbättringar. Genom\r\nkraftigt höjda skatter, kombinerade med en\r\ngammaldags regleringspolitik, tror man sig kunna\r\nfå fram nya jobb. Det säger sig närmast självt att\r\nden politik som skapat dagens kris inte kan lösa\r\nden. Tvärtom gör den ont värre och skapar bara\r\noro.</pre><pre>Vid debatter av det här slaget vill Lars Hedfors\r\ngärna ge bilden av att skattereformen var ett under\r\nav neutralitet, någon sorts förädlad 30-procentig\r\ntulipanaros. Riktigt så blev det nu inte.</pre><pre>Skattereformen var förvisso av mycket stor\r\nbetydelse. Den lade en bra grund att bygga vidare\r\npå. Men av skilda skäl byggdes det in en hel del\r\nobalanser.</pre><pre>Vid reformen reducerades antalet inkomstslag till\r\ntre: inkomst av tjänst, inkomst av\r\nnäringsverksamhet samt inkomst av kapital.</pre><pre>Det senare gjordes till ett helt fristående\r\ninkomstslag, med en skattesats på 30 %.</pre><pre>I inkomstslaget tjänst behöll vi samtidigt, främst av\r\nfinansieringsskäl, skattedelen av\r\narbetsgivaravgifterna. Arbetsinkomster\r\nbeskattades alltid i två steg. Det innebar att skatten\r\nför arbetsinkomster över brytpunkten kunde bli ca\r\n61 %, t.o.m. upp till 64 %, dvs. en skillnad på hela\r\n31--34 procentenheter jämfört med\r\nkapitalskattesatsen 30 %.</pre><pre>Denna skillnad i beskattning av kapital och\r\narbetsinkomster är faktiskt det viktigaste skälet till\r\nde krångligheter som Lagrådet påtalat och som\r\nLars Hedfors inte försummar att hamra på när vi nu\r\nmödosamt rättar till den orättvisa beskattningen av\r\ninvesteringskapital.</pre><pre>Om vi hade befunnit oss i den 30-procentiga\r\ndrömvärld dit Lars Hedfors med förkärlek flyr vid\r\npraktiskt taget varje skattedebatt, hade de regler\r\nsom Lagrådet finner besvärliga kunnat göras så\r\nenkla att ett barn nästan kunnat förstå dem.</pre><pre>Jag tycker att det skulle vara bra om vi kunde vara\r\növerens om detta och att det aldrig någon gång var\r\nmeningen att kapital skulle beskattas lika hårt som\r\narbetsinkomster. En sådan beskattning hade varit\r\nrent destruktiv för svensk ekonomi och\r\nföretagsamhet.</pre><pre>Erik Åsbrink var också under arbetet med\r\nskattereformen helt klar över att kapitalskatten\r\näven kunde komma att behöva sänkas.</pre><pre>Kjell-Olof Feldts syn på kapitalskatter kan Lars\r\nHedfors ta del av i DN den 31 maj, där han i en\r\nintervju med anledning av sin nyutkomna bok\r\nsäger:</pre><pre>''Det vore högst olyckligt om det skapas en\r\nföreställning om att skatter på kapital gynnar\r\nlöntagare, vilket det inte gör. Kaptialet kan ge sig i\r\nväg utomlands, men löntagarna är tvungna att\r\nstanna kvar.''</pre><pre>När vi nu lagt fram förslag om avskaffande av\r\nstraffbeskattningen av riskvilligt sparande har ni\r\nplötsligt gått med på att egenföretagarnas\r\ninvesterade kapital skall beskattas med 30 %.\r\nDäremot håller ni fast vid att investerat kapital i\r\naktiebolag, kanske i ett identiskt lika företag, skall\r\nbeskattas med 51 %, dvs. långt hårdare än annan\r\nkapitalavkastning.</pre><pre>Många försök har jag gjort att få er att förstå denna\r\nskillnad, men jag har numera insett att detta är ett\r\nav de oförklarade mysterier som jag får ta med mig\r\nhem när jag nu lämnar riksdagen.</pre><pre>Herr talman! När man läser den\r\nsocialdemokratiska motionen och reservationerna\r\nförstärks bilden av att regleringsivrarna tagit över\r\ninom socialdemokratin. Den generation av\r\nprogressivt tänkande människor som samlades\r\nkring Kjell-Olof Feldt och Erik Åsbrink har fått\r\nnog och lämnat politiken. Deras\r\nmarknadsekonomiska tänkande har inom\r\nsocialdemokratin åter ersatts av\r\nregleringstänkandet.</pre><pre>På nytt plockas det fram gamla förslag som ökar\r\ninlåsningen av kapital i företagen. Ni tror att ni är\r\nfiffiga när ni föreslår direktavskrivningar, samtidigt\r\nsom ni har planerna klara att åter lägga\r\nförmögenhetsskatt på företagens arbetande\r\nkapital. Men detta är inte fiffigt. I stället skadas\r\nvälståndsbildande krafter.</pre><pre>Det socialdemokratiska förslaget till\r\ndirektavskrivningar innebär att kostnaden för en\r\ninvestering minskar med strax under 2\r\nprocentenheter. Men återinförd förmögenhetsskatt\r\ntar i normalfallet tillbaka betydligt mera, även om\r\nskattesatsen sätts så lågt som 1 % av\r\nföretagsförmögenheten.</pre><pre>Med en sådan politik, Lars Hedfors, stärker ni\r\nverkligen inte investeringsviljan. Ni sprider bara\r\noro.</pre><pre>Ni skriver vidare i reservation 1 att den avskaffade\r\ndubbelbeskattningen på aktier riskerar att dränera\r\nföretagen på riskkapital. Före jul hävdade ni att\r\nutlänningar skulle sälja av sina svenska aktier. Men\r\nverkligheten är den rakt motsatta. Under april\r\nmånad nettoexporterade vi aktier för 2,5 miljarder.\r\nSverige dräneras inte på riskkapital -- det strömmar\r\nin kapital.</pre><pre>Förklara gärna detta, Lars Hedfors, och tala gärna\r\nsamtidigt om vilka stoppregler som har tillkommit\r\npå grund av incitament för skatteplanering genom\r\nolika kapitalskattesatser eller vilka\r\nkapitalinkomster som beskattas med 0 %, som ni\r\nockså påstår i reservation 1.</pre><pre>Jag går nu över till reservation 2. Här skriver ni:\r\n''Strävan efter en teoretisk exakthet i beskattningen\r\nbehöver därför i ökad utsträckning stå tillbaka för\r\nenkelheten och förutsebarheten.''</pre><pre>Har ni egentligen tänkt efter vad ni skriver?\r\nMeningen kunde ju ha formulerats mycket enklare:\r\nGärna orättvisor för företagarna -- bara det blir\r\nenkelt och förutsägbart.</pre><pre>Vi inom regeringspartierna delar inte er\r\nuppfattning. Vi gör det speciellt inte i en tid när det\r\när ett livsvillkor att få bort straffbeskattningen på\r\nkapital som investeras för nya jobb.</pre><pre>Vi har inte velat sitta och rulla tummarna medan\r\nexperterna filar på en strömlinjeforad lagstiftning\r\noch människor går arbetslösa. För oss har\r\nsakinnehållet och jobben gått först.\r\nStrömlinjeformen får komma senare.</pre><pre>I reservation 3 kräver socialdemokraterna en\r\nutvärdering av reglerna för egenföretagare. Är det\r\ninte litet väl tidigt att börja utvärdera, Lars\r\nHedfors, nästan innan reglerna har trätt i kraft?\r\nVad kan en sådan utvärdering ge? Ett arbete med\r\nförenklade regler aviseras i propositionen, och\r\ndessutom pågår en översyn av\r\ninkomstförfattningarna.</pre><pre>I reservation 4 underkänner ni regeringens förslag\r\ntill regler för utdelning för 1994. Det är onödigt\r\ngeneröst, sägs det. När det har gällt företagarnas\r\npreliminärskatt har ni alltid tyckt att 120 % av den\r\nsenast taxerade inkomsten varit normalt. Men för\r\nutdelning tycker ni att 120 % av den genomsnittliga\r\nutdelningen under de fem senaste åren är normalt.\r\nHur får ni egentligen detta att gå ihop?</pre><pre>Personligen tycker jag att detta är ganska\r\navslöjande för den socialdemokratiska s.k.\r\ngenerositeten mot småföretagarna.</pre><pre>Enligt reservation 5 vill Ny demokrati ha en\r\növersyn av fåmansföretagens beskattning. Jag kan\r\ninte se att någon från Ny demokrati är anmäld till\r\ndebatten. Därför avstår jag från att kommentera\r\nNy demokratis reservationer. Jag vill bara säga att\r\nman i vissa fall slår in öppna dörrar.</pre><pre>Socialdemokraterna går i reservation 6 emot\r\nförslaget om ett mycket försiktigt införande av en\r\nlönesummeregel för beräkning av\r\nkapitalavkastning i fåmansföretag. Ny demokrati\r\ntycker i en annan reservation att förslaget är\r\nalldeles för snålt tilltaget. Om det hade funnits\r\nnågon nydemokrat här skulle jag ha kunnat\r\növerlåta åt er båda att göra upp den här saken, men\r\neftersom det inte gör det får jag väl göra en\r\nkommentar.</pre><pre>Uppenbarligen, Lars Hedfors, bidrar det\r\ninvesterade kapitalet till de anställdas\r\nproduktionsresultat. Ingen kan väl hävda något\r\nannat? Då blir det också ganska logiskt att beakta\r\ndetta vid inkomstklyvningen. En del av inkomsten\r\när de facto inkomst av kapital.</pre><pre>Utöver att det är logiskt har förslaget också\r\nförtjänsten att det stimulerar företagaren att\r\nanställa medarbetare. Det skapar således riktiga\r\njobb. Det är meningen med de flesta av de regler\r\nsom vi lägger fram.</pre><pre>Socialdemokraterna säger att det statsfinansiella\r\nläget inte medger en sådan försiktig introduktion.\r\nDet tycker jag rent ut sagt låter märkligt. Har vi råd\r\nmed alla AMS-miljarderna måste vi väl ha råd med\r\ndetta förslag, som skapar jobb och som dessutom är\r\nfinansierat!</pre><pre>I reservation 8 går socialdemokraterna emot att\r\nräntefördelning, avsättning till periodiseringskonto\r\noch ökning av expansionsmedel får ske vid uttag av\r\nmedel ur skogskonton i stället för vid insättning.\r\nFörändringen innebär att gamla avsättningar\r\nkommer att kunna räntefördelas, periodas och\r\nexpansionsmedlas, vilket dock inte får några\r\nomedelbara statsfinansiella effekter, eftersom nya\r\navsättningar samtidigt exkluderas.</pre><pre>Vi i utskottsmajoriteten delar den bedömning som\r\ngjorts av Finansdepartementets experter. Vi säger\r\ndärför ja till denna förändring, som ger ett mer\r\nlogiskt system genom att det bättre ansluter till de\r\nnormala principerna för inkomstbeskattningen av\r\nskogskontomedel.</pre><pre>I reservation 9 kräver socialdemokraterna att\r\nreglerna för avsättning till upphovsmannakonto\r\nskall ses över därför att de är krångliga. På vad sätt\r\nde är krångliga har ni dock inte velat avslöja i er\r\nreservation och inte heller under\r\nutskottsbehandlingen. Jag vill inte vara omöjlig --\r\nom Lars Hedfors talar om vad det är som är\r\nkrångligt med upphovsmannakontona tror jag att vi\r\nkan komma fram till någonting förnuftigt.</pre><pre>I reservation 10 skriver socialdemokraterna att den\r\nkvittningsrätt som infördes för de fem första åren\r\nför att underlätta startandet av nya företag skall\r\navskaffas. Kan man inte ens acceptera en regel som\r\nhar så rigorösa bestämmelser, som dessutom inte är\r\nspeciellt förmånlig och som är till för att man skall\r\nskapa nya jobb är det uppenbart att man inte vill ha\r\nnågra nystartade företag i landet. För såväl\r\nföretagare som löntagare är det bara att hoppas att\r\ndenna politik inte kan förverkligas.</pre><pre>Så, herr talman, några ord om Vänsterpartiets\r\nmeningsyttring, som erbjuder en sorglustig läsning.\r\nSom representant för ett parti som fram till för\r\nnågra år sedan hittade sina ideal i ett ekonomiskt\r\nsystem som har gjort total bankrutt borde Lars\r\nBäckström inte ta i så häftigt som han gjorde här\r\nnyss -- det skulle vara mer klädsamt.</pre><pre>Jag har ju diskuterat skatter med Bäckström så\r\nmycket att jag vet att det är närmast lönlöst. Låt\r\nmig ändå göra ett sista tappert försök. För att visa\r\nmin goda vilja skall jag börja med att ge Lars\r\nBäckström rätt på en punkt: Det är riktigt att\r\nSverige efter skattereformen hade en låg\r\nbolagsbeskattning. Rangordnade man med rimliga\r\nantaganden OECD:s 24 länder efter storleken på\r\nskattekilen hamnade Sverige på första plats, om\r\nman bara ser till bolagsskatten. Så långt är det rätt,\r\nLars Bäckström. Men lade man ihop bolagsskatt\r\noch aktieägarskatt -- jag tänker alltså på den\r\nsituation som småbolagsägaren befinner sig i --\r\nhamnade Sverige betydligt längre ned, nämligen på\r\nnionde plats. Ser man bara till aktieägarskatten så\r\nhamnade Sverige på nittonde plats bland OECD:s\r\n24 länder.</pre><pre>Alltså: Aktiesparandet var väldigt högt beskattat i\r\nSverige 1991, efter skattereformen, men\r\ndubbelbeskattningen har nu avskaffats, och Sverige\r\när faktiskt i dag ett ganska intressant land för\r\naktieplaceringar även för utlänningar. Vi har alltså\r\nmöjligheter att till landet dra investeringskapital\r\nsom kan bidra till landets uppbyggnad.</pre><pre>Enligt Vänsterpartiets planer skall detta nu göras\r\ntill historia. Sverige skall stöpas om till en OECD-\r\nmedelmåtta! Det är Lars Bäckströms och\r\nVänsterpartiets högsta mål här i livet. Men så blir\r\ndet inte med era förslag -- det blir långt, långt värre!\r\nVarför då? Jo, därför att dubbelbeskattningen på\r\naktier skall återinföras, och bolagsskatten skall\r\nhöjas till genomsnittet i EU. Då stannar vi inte på\r\nnionde eller nittonde plats! Aktieägarna kommer\r\nefter detta att befinna sig i ett land som har den\r\nkanske värsta aktieägarbeskattningen inom OECD\r\neller EU. Fåmansbolagsägaren befinner sig\r\nplötsligt i ett av Europas kanske sämsta länder att\r\ndriva rörelse i!</pre><pre>Men Vänsterpartiets drömland är inte färdigt med\r\ndetta. Förmögenhetsskatt skall återinföras på\r\narbetande kapital. Varje procentenhet kostar 2,0--\r\n2,7 % av den skattepliktiga förmögenheten. Vi\r\nhamnar i en Pomperipossaeffekt.</pre><pre>En fastighetsskatt på 2 % på industrilokaler skall\r\ninföras. Det höjer avkastningskravet på en\r\nindustrifastighet med 4,0--5,5 % av\r\ninvesteringskostnaden.</pre><pre>Detta överfall på industrin är nu egentligen redan\r\nfullbordat, men för den händelse det skulle finnas\r\nkvar någon trollkonstnär som framhärdar i att tjäna\r\npengar höjer Vänsterpartiet marginalskatten till\r\n60--70 % och tar bort grundavdraget. Skulle det\r\nfinnas någon alldeles extrem företagare som efter\r\ndetta fortfarande visar livstecken kommer\r\nVänsterpartiet att utvisa honom till EU, som\r\nVänsterpartiet gör allt för att se till att vi inte blir\r\nmedlem av, bortsett från att ni hämtar er politik och\r\nert förstånd därifrån.</pre><pre>Kära Lars Bäckström! Ert totala förslag har inget\r\nmed skattepolitik att göra. Det är inget\r\nskatteförslag -- det är en plan för Sveriges\r\nindustriella självmord. Detta parti är det som nu\r\nbjuder ut sig till socialdemokratin. Jag måste säga\r\natt det ger ett dystert perspektiv inför valet. Jag\r\nhoppas verkligen att svenska folket drar\r\nkonsekvenserna av detta.</pre><pre>Herr talman! Jag yrkar bifall till utskottets\r\nhemställan i betänkande 25 och avslag på samtliga\r\nreservationer samt meningsyttringen.</pre><pre>Anf. 101  LARS BÄCKSTRÖM (v) replik:</pre><pre>Herr talman! Kjell Johansson sade att det var\r\nmakabert att höra Lars Bäckström. Ja, det kan det\r\nnog vara. För politiker är det ibland svårt att ställa\r\nom. Om man har haft en argumentationslinje i\r\ndecennier blir det knepigt när någon ändrar sig.\r\nMen det skall nog Kjell Johansson lära sig så\r\nsmåningom. I valrörelsen möts vi säkert på något\r\nsätt.</pre><pre>Vi har ändrat oss, och det är därför vi har ny politik:\r\nen ny tid -- en ny vänster. Vi har blivit klokare, och\r\ndet är väl inte något fel i det? Det är väl bara bra\r\ndet?</pre><pre>Kjell Johansson försökte beskriva vår politik. En\r\nsak är säker, Kjell Johansson: Det där var inte vår\r\npolitik! Jag lovar -- det är jag som har utformat den,\r\nså därom vet jag besked! Vi vill ha 30 % i\r\nföretagsskatt. Sedan vill vi höja det effektiva\r\nskatteuttaget på bolagen till OECD-nivå -- det\r\neffektiva skatteuttaget alltså!</pre><pre>Vi vill inte återinföra förmögenhetsskatten på\r\narbetande kapital. Jag har själv skrivit en motion\r\nom att den bör avskaffas. Varför skulle jag ändra\r\nmig på den punkten? Jag ändrar mig inte på alla\r\npunkter. Jag måste inte av princip byta ståndpunkt\r\nvarje år. Detta besked ligger fast.</pre><pre>Kjell Johansson var ju med i USA. På det\r\namerikanska finansdepartementet trodde man inte\r\natt vi talade sanning när vi berättade om de svenska\r\nskattereglerna. Kjell Johansson var medlem av\r\nUtredningen om reformerad företagsbeskattning.\r\nOm Kjell Johansson hade stått fast vid de åsikter\r\nsom han hade då och inte dragits med på det blå tåg\r\nsom Lundgren kör hade Kjell Johansson haft en\r\nmycket bättre position i dag. Man skall inte alltid\r\nåka med det där blå tåget. Då hamnar man på fel\r\nstation. Det har ni gjort.</pre><pre>Kjell Johansson och jag satt i samma rum på det\r\nnorska finansdepartementet. Jag kan läsa upp\r\nsiffrorna, som även tar hänsyn till\r\ndubbelbeskattning och alla sådana effekter. I\r\nSverige var den effektiva skattebelastningen på\r\nbolag 42 %. I USA var den 62 %, i Japan 62 %, i\r\nStorbritannien 48 %, i Tyskland 57 % och i\r\nDanmark 49 %. Så var läget före regeringens\r\nsenaste sänkningar på företagsområdet. Sverige har\r\nvärldens lägsta bolagsbeskattning. Nej, nu ljög jag\r\nlitet grand. Vi delar den platsen med Norge. På\r\ngrund av detta kan vi komma fram till att man skall\r\nfölja expertråd från en oberoende kommission,\r\nmed Europas främsta skatteexperter, som är tillsatt\r\nav EU.</pre><pre>Kjell Johansson säger väl att de också är omskolade\r\nplanekonomer.</pre><pre>Anf. 102  KJELL JOHANSSON (fp) replik:</pre><pre>Herr talman! Jo, Lars Bäckström, det blir exakt\r\nsom jag beskrev det med era förslag, om man skall\r\ntro era motioner. Det hoppas jag att Lars\r\nBäckström vill, eftersom det är han som har skrivit\r\ndem.</pre><pre>Ni skall anpassa er till de avskräckande skattesatser\r\nför den effektiva bolagsskatten som Lars\r\nBäckström läste upp. Dessutom skall ni behålla\r\ndubbelbeskattningen på aktier. Till detta kommer\r\nförmögenhetsskatter som inte är avdragsgilla och\r\nsom slår oerhört hårt på företagarnas inkomster.</pre><pre>Lars Bäckström läste upp en rapport. Jag måste\r\nsäga att det är oerhört intressant. Jag hoppas att\r\nLars Bäckström studerar EG litet mera. Eftersom\r\npolitiken där är så fantastisk och tilltalar Lars\r\nBäckström kan det inte dröja länge förrän\r\nVänsterpartiet står på rätt sida när det gäller\r\ndebatten om medlemskapet. Tyvärr har\r\nRuddingrapporten faktiskt inte antagits av\r\nkommissionen ännu.</pre><pre>Herr talman! Lars Bäckström säger att han har\r\nskrivit den här motionen. Det tror jag att han har\r\ngjort. Jag tycker att jag känner igen honom. Lars\r\nBäckström har dock glömt en sak. Han har glömt\r\natt räkna på vad förslagen i motionen innebär. Gör\r\ndet! Detta är en sak som Lars Bäckström har glömt\r\ntidigare. Han har stegvis anpassat sig när jag sedan\r\nhar kritiserat förslagen här. Det gäller t.ex.\r\ngrundavdraget. Jag tycker att Lars Bäckström skall\r\ngöra samma sak nu. Gå hem till studiekammaren\r\noch räkna på dessa förslag! Då kommer Lars\r\nBäckström snart att ta ett rejält kliv åt rätt håll.</pre><pre>Anf. 103  LARS BÄCKSTRÖM (v) replik:</pre><pre>Herr talman! En gång i tiden talade Folkpartiet om\r\nde små stegens tyranni. Jag har tagit rejäla kliv mot\r\nmarknadsekonomin sedan jag gick i gymnasiet och\r\nvar med i VPK. Jag har tagit kliv, men de går inte\r\natt jämföra med de jättekliv i nyliberal riktning som\r\nKjell Johansson har tagit sedan vi fick en\r\nmoderatstyrd regering. Det är tragiskt.</pre><pre>Jag sade t.o.m. ganska provokativt i slutet av mitt\r\nanförande att jag hade hoppats att Folkpartiet efter\r\nett regimskifte skulle kunna närma sig en mer rimlig\r\nskattepolitik på företagsskattesidan. Det verkar\r\ninte så nu. Därför får jag avskriva den\r\nförhoppningen, men det finns andra mittenkrafter.</pre><pre>Jag har räknat på våra förslag. Vi har inte föreslagit\r\nnågon dramatisk höjning. Vi har föreslagit 30 % i\r\nbolagsbeskattning fr.o.m. nästa inkomstår. Det är\r\nfortfarande extremt lågt i OECD-världen. Sedan\r\nhar vi föreslagit att man någon gång under 1990-\r\ntalet skall fasa in skatt på industrifastigheter och\r\nkommersiella lokaler. Gör vi detta därför att vi är\r\nelaka? Nej, det gör vi inte. Vi gör detta därför att\r\nvi tar budgetunderskotten på allvar. Vad är den\r\nviktigaste orsaken till att industrin inte investerar?\r\nDet är budgetunderskotten. Budgetunderskotten\r\nbetyder nämligen höga räntor i framtiden.</pre><pre>En klok industriledare tittar inte på ränteläget i\r\ndag. En klok industriledare tittar på hur ränteläget\r\noch konjunkturerna ser ut om 5--6 år. Det är nu ett\r\nmoras med statsfinanser i förfall. Om vi räknar med\r\nen tillväxt på 4 % blir det en statsskuld på 1 800\r\nmiljarder i slutet av 90-talet. Då låter man bli att\r\ninvestera.</pre><pre>Det är era skattesänkningar vad gäller kapital och\r\nföretag som gräver dessa djupa hål i\r\nstatsfinanserna. Ruddingkommissionen avråder\r\nfrån att föra en sådan politik som innebär att man\r\nlägger sig på lägsta tänkbara nivå när det gäller\r\nbolagsskatter och företagsskatter. Då gräver man\r\nstora hål i statsfinanserna. Det är\r\nkontraproduktivt. Den galopperande statsskulden\r\nskadar framtidstron.</pre><pre>Det är därför vi har dessa förslag. Vi tror inte att\r\ndet blir ett enda nytt jobb på grund av våra\r\nskattehöjningar. Följden blir ett mindre\r\nbudgetunderskott, och på sikt ger statsfinanser i\r\nbalans nya jobb.</pre><pre>Kjell Johansson sade att jag har ändrat våra förslag\r\nvad gäller gundavdragets avskaffande för\r\ninkomster över brytpunkten. Detta är ej korrekt.\r\nNi kan kontrolläsa motionerna. Vi har haft samma\r\nförslag hela tiden. Det är ett mycket elegant förslag\r\nsom ger stora skatteinkomster utan att man höjer\r\nmarginalskatten över 50 %-nivån. Det är bara synd\r\natt ingen lyssnade på oss tidigare. Ni har ju gått oss\r\ntill mötes när ni avskaffade grundavdraget för den\r\nstatliga taxeringen. Ni börjar inse att vi hade rätt.\r\nVi har en stabil politik som innebär belastningar på\r\nföretagen. Det är sant, men företagen har blivit\r\nrikligt tillgodosedda när ni tvingades devalvera\r\nkronan och sänkte lönerna för löntagarna.</pre><pre>Anf. 104  KJELL JOHANSSON (fp) replik:</pre><pre>Herr talman! Som jag sade inledningsvis har jag\r\ninget hopp om att i min sista debatt kunna omvända\r\nLars Bäckström när det gäller synen på beskattning\r\nav näringslivet.</pre><pre>Marknadsekonomi, Lars Bäckström, innebär inte\r\natt man undanröjer förutsättningarna för privat\r\nföretagsamhet genom att höja alla skatter som man\r\nkommer åt. Det är något helt annat.</pre><pre>Lars Bäckström säger att han nu vill ha en\r\nmarknadsekonomi. Jag kan inte se annat än att\r\nLars Bäckströms studietid när det gäller\r\nmarknadsekonomi måste ha varit mycket kort.\r\nLars Bäckström har ägnat huvuddelen av sitt liv åt\r\nen helt annan ekonomi, nämligen\r\nplanhushållningen.</pre><pre>Jag får väl nöja mig med förklaringen att Lars\r\nBäckström fortfarande är praktikant när det gäller\r\nmarknadsekonomin. Men, som sagt, studierna\r\nleder framåt.</pre><pre>Anf. 105  LARS HEDFORS (s) replik:</pre><pre>Herr talman! Kjell Johansson inledde sitt\r\nanförande med ett rejält angrepp på\r\nskattereformen. Vi skall komma ihåg att\r\nsocialdemokrater och folkpartister tillsammans\r\ngjorde upp om den reformen. För min egen del är\r\njag alldeles övertygad om att Kjell Johansson vid\r\nåtskilliga tillfällen har stått och försvarat\r\nskattereformen. Jag har själv hört honom göra det.\r\nEngagerat och kunnigt har han försvarat den. Nu är\r\nden plötsligt någonting förkastligt. En kameleont\r\nskulle bli grön av avund inför Kjell Johanssons\r\nfärgskiftning.</pre><pre>Han säger något mycket märkligt, nämligen att\r\nLagrådets kritik bygger på den asymmetri som finns\r\ni skattereformen.</pre><pre>Men då har inte Kjell Johansson läst Lagrådets\r\nkritik. Lagrådets kritik är mycket tydlig. Explicit\r\npekar den ut speciella områden där det har gått\r\nsnett. Det gäller fåmansföretagsbeskattningen. Ett\r\nstort antal olika skattesatser i kapitalbeskattningen\r\nöppnar för skatteplanering, säger man. Lagrådet\r\nkritiserar också det faktum att man har tagit bort\r\nde vattentäta skotten mellan olika inkomstkällor --\r\ninkomst av arbete och inkomst av näring. Det är\r\njust de förslag som den borgerliga regeringen har\r\nlagt fram.</pre><pre>Den skattereform som det rådde så stor enighet\r\nkring, bryts nu upp. Balansen, neutraliteten mellan\r\narbete och kapital, försvinner. Den borgerliga\r\nregeringen har höjt skatten på arbete med 29\r\nmiljarder kronor. Man har sänkt kapitalskatten\r\nmed 25 miljarder.</pre><pre>Jag vill avsluta denna replik med att upprepa de\r\nfrågor som jag ställde till Kjell Johansson i mitt\r\nanförande och som han konsekvent har vägrat att\r\nbesvara. Tycker Kjell Johansson att spelreglerna\r\nför företagen är stabila i det här fallet? I slutet av\r\ndecember fattades ett beslut. En vecka senare kom\r\nman med ändringar. Någon månad senare ändrade\r\nman ändringarna. När utskottet skrev sitt\r\nbetänkande föreslogs nya ändringar. Är\r\nspelreglerna för företagen stabila, Kjell Johansson?</pre><pre>Uppfyller reglerna kraven på förutsebarhet? Man\r\ninför JIK-metoden, innan den är utredd, och låter\r\nden gälla från den 1 januari. Sedan avskaffar man\r\nmetoden igen retroaktivt. Är detta förutsebart? Är\r\ndet förenligt med rättssäkerheten?</pre><pre>Hur är det med skatteplaneringen, Kjell\r\nJohansson? Det finns åtta olika skattesatser i\r\nkapitalbeskattningen. Hur är det med möjligheten\r\natt kvitta underskott i näring mot inkomst av tjänst?\r\nSvara på dessa frågor.</pre><pre>Anf. 106  KJELL JOHANSSON (fp) replik:</pre><pre>Herr talman! Lars Hedfors sade att jag inledde mitt\r\nanförande med ett rejält angrepp på\r\nskattereformen. Jag vill verkligen bestrida detta.\r\nJag analyserade de obalanser som finns i\r\nskattereformen och som har sin enkla förklaring i\r\natt vi inte kunde komma överens om t.ex.\r\nbeskattningen av egenföretagarna. Det var som att\r\nköra huvudet i väggen, totalt tvärstopp, när vi tog\r\nupp frågan om dubbelbeskattning av aktier. Det\r\nblev tvärstopp när vi försökte diskutera\r\nförmögenhetsskatten. Eftersom ni sade nej till att\r\nse över de här avsnitten, uppstod obalanser. Ni bär\r\nett mycket stort ansvar för de regler som nu behövs\r\nför att man skall kunna skilja på reglerna för\r\nbeskattning av kapital och få en rättvis beskattning\r\nav egenföretagarnas inkomst av\r\nnäringsverksamhet.</pre><pre>I dag för Lars Hedfors en rättssäkerhetsdebatt.\r\nHan går på detaljerna i förslaget. Jag kan försäkra\r\nLars Hedfors att det inte finns en enda punkt som\r\nman inte är helt på det klara med. Jag har påpekat\r\ntidigare att man använder datorer. De flesta\r\nföretagare vänder sig till en revisionsbyrå. Där\r\nanvänds program. De konstiga skattereglerna\r\nomvandlas till ett program. Man knappar in några\r\nsiffror, och sedan rasslar det ut uppgifter om vilka\r\nalternativ man har och vad lagen tillåter. Jag känner\r\ntill detta. Jag har gjort så. Det har inte Lars Hedfors\r\ngjort. Jag har prövat mängder av olika program.\r\nNaturligtvis finns det en brist i lagstiftningen,\r\nnämligen att den är svår att förstå. Det håller vi på\r\natt försöka rätta till.</pre><pre>Lars Hedfors säger att han upprepar de frågor som\r\nhan har ställt tidigare. Sedan vi började diskutera\r\nskattefrågor i denna kammare, har jag kommit\r\nunderfund med Lars Hedfors debatteknik. Den\r\ninnebär att han ställer frågor, ställer frågor och\r\nställer frågor. Jag tvingas också konstatera att jag\r\nhar gått på den niten. Jag har svarat på frågorna.\r\nJag vågar nästan slå vad om att jag har svarat på\r\nmer än dubbelt så många frågor som Lars Hedfors.\r\nJag kommer därför inte att svara på en enda fråga\r\ntill innan Lars Hedfors svarar på någon av de frågor\r\nsom jag ställde.</pre><pre>Anf. 107  LARS HEDFORS (s) replik:</pre><pre>Herr talman! Jag har inte uppfattat att Kjell\r\nJohansson har ställt några direkta frågor i den här\r\ndebatten. Han har kommit med en otrolig mängd\r\npåståenden. Efter bästa förmåga har jag försökt\r\nbemöta dem. Kjell Johansson kan inte svara på\r\nfrågorna. Rättare sagt så håller han med mig när jag\r\nsäger att behandlingen av ärendet är skandalöst.\r\nDet finns ingen möjlighet för en företagare att från\r\nden ena dagen till den andra veta vilka regler som\r\ngäller. Förutsebarheten är i det närmaste obefintlig.\r\nSkatteplaneringen gynnar de oseriösa företagen\r\noch missgynnar de seriösa. Det är en\r\nrättssäkerhetsfråga, och det kan vi gott diskutera i\r\ndag.</pre><pre>När det gäller skattereformen är det precis som\r\nKjell Johansson säger. Vi fick ge och ta. Vi gjorde\r\nen kompromiss och en överenskommelse. Vi tog\r\nvarandra i handen och sade att vi skall hålla det vi\r\nhar kommit överens om. Ni har brutit\r\növerenskommelsen på punkt efter punkt. Det är\r\nlitet beklagligt, eftersom vi hade ett bra samarbete\r\nnär vi genomförde skattereformen. Det var\r\njobbigt, men det var ett ganska ärligt och hyfsat\r\nsamarbete. Det är att beklaga att det inte har hållit\r\nända fram.</pre><pre>Herr talman! Det här är det sista replikskiftet\r\nmellan Kjell Johansson och mig. Jag skall därför\r\navsluta min replik i litet försonligare tonart. Det är\r\nnog också Kjell Johanssons sista debatt i\r\nkammaren. Sedan pensionerar han sig.</pre><pre>Jag vill tacka Kjell Johansson för den tid som vi har\r\narbetat tillsammans i skatteutskottet och för de\r\ndebatter vi har haft i kammaren. Det har varit\r\nganska tuffa debatter. Men jag tycker att det har\r\nvarit raka rör, för att citera en känd person. Det har\r\nockså varit ärliga debatter. Det är möjligt att vi inte\r\nalltid har svarat på varandras frågor till hundra\r\nprocent. Men det kanske gäller för flera än Kjell\r\nJohansson och mig.</pre><pre>Tack skall du ha, Kjell Johansson. Jag vill gärna\r\ntillönska dig en skön och aktiv pensionärstillvaro.\r\nJag tror att hela skatteutskottet instämmer. På\r\nutskottets vägnar framför jag vårt tack till dig, Kjell\r\nJohansson.</pre><pre>Anf. 108  KJELL JOHANSSON (fp) replik:</pre><pre>Herr talman! För de sistnämnda orden ber jag att\r\nfå tacka. Jag vill också kvittera med att rikta mitt\r\ntack till utskottet. Det har varit en mycket givande,\r\nintressant och trevlig tid att arbeta med\r\nskattefrågor. En del människor tror att skatter är\r\nnågonting fruktansvärt tråkigt. Men skatter berör\r\negentligen alla människor, och man får fantastiska\r\nkontaktytor. Därför är det en mycket, mycket\r\nintressant uppgift.</pre><pre>Tack så mycket. Jag önskar er lycka till i arbetet\r\nmed att undanröja även de kvarstående\r\nobalanserna i skattesystemet.</pre><pre>(Applåder)</pre><pre>Anf. 109  CARL OLOV PERSSON (kds):</pre><pre>Fru talman! Jag dristar mig att delta i den här\r\nskattedebatten, eftersom det som jag ser det\r\nhandlar om nyckeln till Sveriges framtid --\r\nfåmansföretagen. Det sägs mycket i den här frågan,\r\nmen det händer ytterst litet. Det finns stora\r\nproblem att lösa i den svenska ekonomin. Vi har\r\nproblem med budgetunderskott och arbetslöshet.\r\nVi vet alla att vi inte enbart kan spara oss ur\r\nproblemen. Vi kan inte heller låta alla som är utan\r\njobb få arbeten i den offentliga sektorn. Då skulle\r\nbudgetunderskottet öka.</pre><pre>Vi har redan världens högsta skattetryck. Vad värre\r\när, vi har ett enormt underskott som måste lånas\r\nupp. Det sades att vi inte kan höja skatten. Vi har\r\nredan en statsskuld på 140 000 kr. per person. Det\r\när lika för alla. Oavsett om man är nyfödd,\r\nstuderande, invandrare eller arbetslös så har man\r\nden skulden.</pre><pre></pre><pre>Häromveckan när jag åkte hemifrån gick ett par\r\ngrabbar på tåget i Enköping. De satt och pratade\r\nom sitt yrke. De var försöksutskrivna från\r\nfängelset. De pratade om frigång och tyckte synd\r\nom kompisar som hade tre år kvar.</pre><pre>Jag sade till dem: Man kan ha många olika yrken\r\natt försörja sig på: det går att vara tjuv också. Då\r\nfrågade de vad jag höll på med, och jag sade att jag\r\nvar riksdagsman. De ville samtala litet grand om\r\nknark och sånt, och att vi skulle hjälpa dem att låta\r\nknarket flöda fritt. Jag sade: Ni är faktiskt skyldiga\r\n140 000 kr var, grabbar. Hur tänker ni lösa det? Det\r\ntänkte de inte hjälpa till med. De svor litet grand\r\nom det också.</pre><pre>Såvitt jag förstår finns det en ganska stor grupp som\r\nkanske inte kommer att hjälpa till med att klara av\r\nde lån vi har ställt till med. Vi får lasta på övriga\r\nmänniskor ganska mycket mer pengar. Det är rätt\r\ntufft.</pre><pre>Om vi inte hittar vettiga vägar ur det statsfinansiella\r\nmoras Sverige hamnat i finns det heller inte någon\r\nhjälp att hämta från den gemensamma sektorn till\r\ndem som har det sämst. Detta är ett rop om\r\nbesinning och insikt riktat i första hand till\r\nSocialdemokraterna. Vi måste tillsammans komma\r\ntill insikt och nå samförstånd.</pre><pre>Det sades här att detta inte går att klara av med\r\nenbart ideologi, utan det måste också till sunt\r\nförnuft. Jag vill nog säga att det krävs både sunt\r\nförnuft och ideologi för att vi skall komma någon\r\nvart, och det krävs värderingar.</pre><pre>Vi måste tillsammans analysera vad det är som har\r\ngått snett och se hur vi skall kunna rätta till det. Jag\r\ntror att jag har en del av svaret på frågan om vad\r\nsom har gått snett. Politiker och byråkrater har i allt\r\nför stor omfattning tagit på sig medborgaransvaret.\r\nDe klarar inte av att bära denna välvilja, och den\r\nhar dessutom dödat entreprenörskapet.</pre><pre>Lars Bäckström talar här om ren intressepolitik.\r\nFrån kds sida är det inte fråga om intressepolitik.\r\nDet finns inte något egenvärde i att man skapar\r\nförmögenheter och ser till att man förbättrar\r\nskattesitsen för företag och människor som är\r\nsparsamma. Det handlar om att skapa välfärd, att\r\nskapa arbete, produktion och välstånd. Då måste vi\r\nfå hjälp av medborgarna, eftersom politikerna inte\r\nhar klarat av detta.</pre><pre>De skickliga entreprenörerna som under 1800-talet\r\noch fram till omkring 1950 byggde vårt välstånd\r\nvisar att svenskarna är entreprenörer och att vi kan\r\nom vi får chansen. Utveckling åstadkoms av\r\nentreprenörer och genom enskilda människors\r\ninitiativ. Det finns ingen annan möjlighet att få\r\nSverige på fötter igen.</pre><pre>Om utvecklingen har stannat av beror det på att\r\nentreprenörerna har dragit sig tillbaka. Så enkelt är\r\ndet, och samtidigt är det besvärligt. Om vi skall\r\nklara av Sveriges problem måste politikerna överge\r\ntanken på att en upplyst överhet skall kunna forma\r\nett bra samhälle. Enskilda människor måste ges\r\nchansen att ta större initiativ.</pre><pre>Politikerna från 50-talet och framåt skattade sönder\r\nföretagare. År 1950 var ca 25 % av BNP\r\npolitikerstyrt. Nu är över 70 % politikerstyrt.\r\nPolitikerna trodde att det gick att lasta på företagen\r\nhur mycket kostnader och hur stort socialt ansvar\r\nsom helst. Men det gick inte. Därför nalkades vi\r\navgrunden.</pre><pre>Entreprenörerna tröttnade. De sålde sina företag\r\noch flyttade till Spanien, där de hade det ganska\r\ntråkigt. De är egentligen entreprenörer och vill\r\ndriva företag, producera och skapa sysselsättning,\r\noch inte gå och lata sig eller spela golf.</pre><pre>Felbeslut innebar att vi tappade entreprenörerna\r\nsom skulle bygga framtidsföretagen. Det är därför\r\nSveriges företagspyramid ser ut som ett snapsglas\r\nistället för en ölsejdel. Nyföretagande och\r\nverksamhet med att utveckla små företag till\r\nmellanstora företag förtvinade. Förstår politiker\r\noch även byråkrater vad de har ställt till med?</pre><pre>Fru talman! Företagandet har försummats i 30--40\r\når. Det enda som nu kan rädda Sverige är att vi tar\r\nupp tråden från 50-talet och på nytt ger\r\nentreprenörerna livsrum. Men hur skall vi bära oss\r\nåt? Det blir inte lätt. Det kan jag intyga. Hur skall\r\nvi få en människa som tjänar 25 000 kr i månaden,\r\nhar ett fint jobb och har en bra idé att bli en\r\nföretagare och satsa på idén?</pre><pre>Han kanske har 100 000 kr på banken. Han går till\r\nbanken och vill låna 1 miljon till. Han får skriva på\r\nborgen, pantsätta hus och familjens egendom. Om\r\ndetta misslyckas blir det en katastrof för personen i\r\nfråga. Han får gå ifrån huset. Det blir trassel med\r\nfamiljen. Det allra värsta är kanske att han inte har\r\nnågot jobb eller en stadig inkomst.</pre><pre>Det är klart att det nog hade varit bättre att placera\r\ndessa 100 000 kr i aktier. Även om det hade gått åt\r\npipan, och dessa aktier inte var värda ett dugg,\r\nhade han haft sin inkomsttrygghet kvar. Det är\r\nviktigt för människor. Den tryggheten förlorar man\r\nnär man blir egen företagare. Därför måste\r\nföretagare belönas.</pre><pre>Här säger flera partier nej till t.ex. det lilla belopp\r\npå 150 miljoner som här satsas. Titta bara i\r\ntaxeringskalendern! Genomsnittsföretagaren har\r\nen taxerad inkomst på kanske 60 000--100 000 kr.\r\nGenomsnittsföretagaren är inte rik, och framför\r\nallt inte den som skall bli företagare.</pre><pre>Lagstiftarna är livrädda för att företagarna skall\r\nkunna vinna några kronor genom att göra om\r\nlöneinkomster till kapitalinkomster och därmed\r\nslippa litet skatt, som egentligen inte är skatt, utan\r\nen trygghetsförsäkring.</pre><pre>På en ort i Sverige gjordes en sammanställning av\r\nföretagen från 1935 och framåt. Inte något företag\r\nhade under denna tid klarat sig utan att någon gång\r\ninställa betalningarna, göra konkurs eller helt\r\nenkelt upphöra.</pre><pre>En god vän till mig drev företag i 35 år. Han kunde\r\naldrig riktigt sköta sina betalningar. Han hade ett\r\nhundratal anställda som mest. När han dog gick\r\nsterbhuset, dödsboet, i konkurs.</pre><pre>Jag tänker som så: Det är bara problem, varför\r\nskall man vara företagare? En klok människa tar sig\r\nen ganska noggrann tankeställare innan han ger sig\r\npå det. I varje fall om han sitter på en bra tjänst.</pre><pre>Politiker och byråkrater har suttit alltför länge och\r\ntittat ner på företagarna och trott sig begripa bättre\r\nän företagarna hur man ordnar sysselsättning och\r\nproduktion. Nu måste entreprenören upprättas.\r\nDet är han som är hjälten, inte politikern och inte\r\nbyråkraten.</pre><pre>Politikerna gör sin plikt som förtroendevalda om de\r\nstiftar lagar så att entreprenörerna kommer till sin\r\nrätt. Byråkrater utför sitt arbete bäst om de ligger\r\nlågt och framhåller entreprenören som den store\r\nsamhällsbyggaren. Vi måste alla sluta att peka\r\nfinger åt entreprenören! Fackliga representanter\r\nmåste förstå hur viktiga entreprenören är.</pre><pre>I vårt arbete för full sysselsättning, balans i\r\nekonomin och välfärd för de som inte hänger med,\r\nmåste vi ha en skattelagstiftning som stimulerar\r\nfåmansföretagandet. Regeringens proposition är\r\nhär litet för försiktig. Det krävs faktiskt kraftfullare\r\nsignaler för att få människor att börja tro på\r\nframtiden och bli företagare.</pre><pre>Oppositionens motioner vittnar om fortsatt brist på\r\ninsikt i hur vi skall få igång entreprenörandan igen.\r\nÄven utskottet uttrycker litet väl stor försiktighet.\r\nJag tänker ändå yrka bifall till utskottets\r\nmajoritetsskrivning. Eftersom det är så pass\r\nkrångligt att genomföra förändringar måste man ha\r\nen utredning som inte jag har kapacitet att ge\r\nriktiga formuleringar till.</pre><pre>Det viktiga för oss är: Vi har ingen tid att förlora,\r\noch vi måste signalera starkare än nu. Alla politiker\r\nfrån alla partier säger att de nya jobben kommer att\r\nskapas genom småföretagen. Jag hörde\r\nhäromkvällen i TV Thage G Peterson. Han sade:\r\nVi behöver få igång företagarna. Vi måste få\r\nmänniskor att ta risker.</pre><pre>Man vad gör Thage G Peterson och hans parti för\r\natt det skall bli möjligt? Vetskapen om\r\nproblemen -- arbetslösheten, underskotten i\r\nbudgeten och allt detta -- och den påstådda insikten\r\nom att problemen skall mötas och lösas förpliktigar.\r\nEntreprenörskapet måste stimuleras. Politiker från\r\nalla läger måste ta ansvar för slagorden.</pre><pre>Anf. 110  PETER KLING (nyd):</pre><pre>Fru talman! Jag skall fatta mig kort. Ny demokrati\r\nhar fyra reservationer i skatteutskottets\r\nbetänkande 25. Vi står givetvis bakom dem, men\r\njag yrkar bara bifall till reservation 5 och\r\nreservation 11.</pre><pre>Jag hoppas att Carl Olov Persson läser igenom\r\nreservation nr 5. Den handlar om precis det Carl\r\nOlov Persson stod och pratade om i en kvart.</pre><pre>Sedan vill jag ta tillfället i akt och tacka er i\r\nutskottet för en trevlig tid. Jag tycker att det har\r\nvarit trevligt och stimulerande. Ni är bra människor\r\nallihop. Samtidigt vill jag också tacka\r\nkanslipersonalen som har utfört ett mycket bra\r\narbete. Jag hoppas att vi ses igen till hösten, vare\r\nsig ni vill eller inte. Tack skall ni ha!</pre><pre>I detta anförande instämde Ulf Eriksson (nyd).</pre><pre>Anf. 111  LARS BÄCKSTRÖM (v):</pre><pre>Fru talman! I föregående replikskifte mellan mig\r\noch Kjell Johansson ansåg han mig vara praktikant.\r\nDet har Kjell Johansson rätt i. Jag är praktikant och\r\nkommer förhoppningsvis att vara det hela mitt liv.\r\nPraktikanter lär sig saker.</pre><pre>Det var därför jag med så stort intresse studerade\r\nRuddingkommissionens rapporter. Jag vill ge Kjell\r\nJohansson rätt på en punkt. Det är en oberoende\r\nexpertkommission. De nyliberala krafterna i EU\r\nhar naturligtvis stoppat genomförandet av detta.\r\nMen det var Europas bästa skatteexperter som\r\npresenterade sin analys. Att sedan nyliberalerna\r\nhärskar i EU är en annan sak. Det är därför vi är\r\nmycket tveksamma inför EU, för att uttrycka det\r\nförsiktigt.</pre><pre>Fru talman! Jag begärde inte ordet för att säga\r\ndetta. Det var egentligen för att säga något direkt\r\ntill Kjell Johansson från praktikant Bäckström. Vi\r\nhar ju mycket skiljaktiga meningar Kjell Johansson\r\noch jag. Jag vill inte utnämna Kjell Johansson till\r\npraktikant. Han har varit med så länge i dessa\r\nskattesammanhang. Och jag kan ju inte med att\r\nutnämna honom till mästare heller. Det förstår fru\r\ntalman.</pre><pre>Jag har stor respekt för Kjell Johanssons kunnande\r\näven om vi har olika åsikter om saker och ting. Jag\r\nhar inte bara respekt för kunnandet i sak. Efter\r\nhand under dessa år -- det är i alla fall sex år -- har\r\ndet i hägnet av skatteutskottets arbete växt fram ett\r\ngott kamratskap mellan mig och Kjell Johansson,\r\ntrots fiendeskapet i politiken. Därför, fru talman,\r\nhar jag uppskattat mycket att ha ledamoten\r\nJohansson som fiende i politiken och Kjell som\r\nkamrat i skatteutskottet. Jag vill tacka Kjell\r\nJohansson. Jag vet att Kjell Johansson nu kommer\r\natt återuppta sitt värv som företagare. Jag kommer\r\natt minnas Kjell Johansson och försöka uppskatta\r\nhonom härifrån riksdagen. Tack Kjell Johansson!</pre><pre>Anf. 112  KJELL JOHANSSON (fp):</pre><pre>Fru talman! Låt mig säga detsamma till ledamoten\r\nBäckström och vännen Lars.</pre><pre>Överläggningen var härmed avslutad.</pre><pre>Beslut</pre><pre>SkU25 Vissa inkomst- och företagsskattefrågor,\r\nm.m.</pre><pre>Mom. 1 (beslutet om lättnader i den ekonomiska\r\ndubbelbeskattningen)</pre><pre>1. utskottet</pre><pre>2. res. 1 (s)</pre><pre>3. men. i motsvarande del (v)</pre><pre>Förberedande votering:</pre><pre>136 för res. 1</pre><pre>14 för men.</pre><pre>162 avstod</pre><pre>37 frånvarande</pre><pre>Kammaren biträdde res. 1.</pre><pre>Huvudvotering:</pre><pre>171 för utskottet</pre><pre>140 för res. 1</pre><pre>38 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För res. 1:</pre><pre>76 m, 24 fp, 27 c, 24 kds, 19 nyd, 1 -</pre><pre>För men.:</pre><pre>126 s, 13 v, 1 -</pre><pre>Frånvarande:</pre><pre>12 s, 4 m, 9 fp, 4 c, 2 kds, 4 nyd, 1 v, 2 -</pre><pre>Mom. 2 (lagstiftningsarbetet på\r\nföretagsskatteområdet)</pre><pre>1. utskottet</pre><pre>2. res. 2 (s)</pre><pre>3. men. i motsvarande del (v)</pre><pre>Votering:</pre><pre>172 för utskottet</pre><pre>140 för res. 2</pre><pre>37 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>76 m, 24 fp, 28 c, 24 kds, 19 nyd, 1 -</pre><pre>För res. 2:</pre><pre>126 s, 13 v, 1 -</pre><pre>Frånvarande:</pre><pre>12 s, 4 m, 9 fp, 3 c, 2 kds, 4 nyd, 1 v, 2 -</pre><pre>Mom. 6 (översyn av fåmansföretagens beskattning)</pre><pre>1. utskottet</pre><pre>2. res. 5 (nyd)</pre><pre>Votering:</pre><pre>292 för utskottet</pre><pre>20 för res. 5</pre><pre>37 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>126 s, 76 m, 24 fp, 28 c, 23 kds, 13 v, 2 -</pre><pre>För res. 5:</pre><pre>1 kds, 19 nyd</pre><pre>Frånvarande:</pre><pre>12 s, 4 m, 9 fp, 3 c, 2 kds, 4 nyd, 1 v, 2 -</pre><pre>Mom. 17 (skattestimulanser)</pre><pre>1. utskottet</pre><pre>2. res. 11 (nyd)</pre><pre>Votering:</pre><pre>294 för utskottet</pre><pre>18 för res. 11</pre><pre>37 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>126 s, 76 m, 24 fp, 28 c, 24 kds, 1 nyd, 13 v, 2 -</pre><pre>För res. 11:</pre><pre>18 nyd</pre><pre>Frånvarande:</pre><pre>12 s, 4 m, 9 fp, 3 c, 2 kds, 4 nyd, 1 v, 2 -</pre><pre>Christer Windén (nyd) anmälde att han avsett att\r\nrösta nej men markerats ha röstat ja.</pre><pre>Övriga moment</pre><pre>Kammaren biföll utskottets hemställan.</pre><pre>13 §  Ändring i lagen om särskild inkomstskatt\r\nför utomlands bosatta</pre><pre>Föredrogs</pre><pre>skatteutskottets betänkande</pre><pre>1993/94:SkU43 Ändring i lagen om särkild\r\ninkomstskatt för utomlands bosatta (prop.\r\n1993/94:148 och 1993/94:152).</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Kammaren biföll utskottets hemställan.</pre><pre>14 §  Uppskov med behandlingen av vissa\r\närenden</pre><pre>Föredrogs</pre><pre>skatteutskottets betänkande</pre><pre>1993/94:SkU44 Uppskov med behandlingen av\r\nvissa ärenden (prop. 1993/94:173).</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Kammaren biföll utskottets hemställan.</pre><pre>Beslut om uppskjuten votering</pre><pre>På förslag av talmannen medgav kammaren att de\r\närenden som hann debatteras färdigt under\r\nåterstoden av dagens sammanträde fick avgöras i\r\nett sammanhang vid morgondagens sammanträde.</pre><pre>p7p &gt; 15 §  Särskilda konkurrensregler för\r\nlantbruket</pre><pre>Föredrogs</pre><pre>näringsutskottets betänkande</pre><pre>1993/94:NU23 Särskilda konkurrensregler för\r\nlantbruket (prop. 1993/94:210).</pre><pre>Anf. 113  ROLF L NILSON (v):</pre><pre>Fru talman! Vi har sedan knappt ett år en ny\r\nkonkurrenslagstiftning som innebär en välkommen\r\noch välbehövlig skärpning jämfört med den tidigare\r\nnästan helt verkningslösa konkurrenslagen. Trots\r\ndetta är det redan nu dags att göra undantag från\r\nden generella konkurrenslagstiftningen.</pre><pre>Utskottsmajoriteten föreslår tre näringar som skall\r\nundantas från konkurrenslagstiftningen, nämligen\r\njordbruket, trädgårdsnäringen och skogsbruket.</pre><pre>Konkurrens är någonting som vi i vänstern i vid\r\nmening, liberaler och socialister välkomnar. Den är\r\nsom regel till nytta främst för enskilda\r\nkonsumenter, småföretagare och småfolket. Den är\r\nockså någonting som gör ekonomin effektiv.</pre><pre>Det finns i vissa sammanhang en konflikt mellan fri\r\nkonkurrens och andra intressen. Det är ett utryck\r\nför dessa konflikter som ligger bakom det\r\nbetänkande som vi nu behandlar.</pre><pre>Jordbruksnäringen och trädgårdsnäringen är i\r\nSverige i viss mån fortfarande reglerad och har\r\nockså tidigare varit det i viss utsträckning. Det är\r\nnäringar som är reglerade ute i Europa. Man kan\r\nsäga att det är den mest avskräckande sidan av det\r\neuropeiska ekonomiska samarbetet.</pre><pre>Den lagstiftning som utskottet föreslår att\r\nkammaren skall fatta beslut om i dag är en\r\nanpassning till regleringar på jordbruksområdet,\r\nundantag från konkurrens samt eftergifter för\r\nstarka påtryckargrupper som representerar en liten\r\ndel av det svenska näringslivet och en liten del av\r\nden svenska befolkningen.</pre><pre>Det är beklagligt att Per Westerberg, som sade att\r\ndet han huvudsakligen skulle syssla med i sin\r\ngärning som näringsminister var att vaka över\r\nkonkurrensen, har föranletts att ge efter för\r\npåtryckningar från i främsta hand\r\njordbrukskooperationen. Det är väl bara att med\r\nbeklagande konstatera att de krafterna har varit så\r\nstarka att inget politiskt parti har lyckats stå emot\r\ndem.</pre><pre>Jag har en invändning mot det betänkande som vi\r\nnu behandlar, och det är att man utan saklig\r\nmotivering föreslår att undantagslagstiftningen\r\nockså skall omfatta skogsbruket. När propositionen\r\nkom, gjorde vi den bedömningen i Vänsterpartiet\r\natt det här var övermäktigt. Det fanns ingen\r\negentlig anledning att bråka med regeringen i\r\nfrågan. Men när behandlingen skedde i utskottet\r\nlåg där en folkpartistisk motion som avvisar tanken\r\npå att särlagstiftningen skall omfatta även\r\nskogsbruket. Jag har lagt denna folkpartistiska\r\nmotion till grund för en meningsyttring som innebär\r\natt undantagen skall begränsas till att gälla\r\njordbrukskooperationen och\r\nträdgårdskooperationen.</pre><pre>Med tanke på att den nu gällande\r\nkonkurrenslagstiftningen är så ung -- tillämpningen\r\nhar inte satt sig -- och att man i regeringskansliet\r\nutför ett antal utredningsuppdrag som bl.a. handlar\r\nom hur kooperationens berättigade intresse skall\r\nkunna tillvaratas med den gällande\r\nkonkurrenslagen yrkar jag bifall till\r\nmeningsyttringen, att man inte i det här läget skall\r\ninnefatta skogsbruket i undantagslagstiftningen.</pre><pre>Skulle det visa sig framöver att det inte går att\r\nhantera de positiva inslagen i kooperationen inom\r\nskogsbruket utan att göra undantag från\r\nkonkurrenslagstiftningen, är jag beredd att\r\nompröva detta ställningstagande. Men jag tycker\r\ninte att det är motiverat att i dag göra mer än de\r\nabsolut nödvändiga inskränkningarna och\r\nförändringarna av lagen.</pre><pre>Anf. 114  ROLF DAHLBERG (m):</pre><pre>Fru talman! Redan när vi tog beslut om den nya\r\nkonkurrenslagen var det meningen att tillåta\r\njordbruket att samarbeta i primärföreningar.\r\nKonkurrensverket kom sedan till regeringen och\r\npekade på att lagen inte var så utformad att man\r\nansåg att de undantag kunde göras som vi hade\r\nräknat med. Det är bakgrunden till den förändring\r\nav konkurrenslagen som nu föreslås.</pre><pre>De som omfattas av de nya reglerna är enskilda\r\nlantbrukare och andra företag som bedriver\r\njordbruk, skogsbruk eller trädgårdsverksamhet och\r\nsom samverkar i ekonomisk förening. Varför skall\r\ndå de här få ett undantag? Anledningen till det är\r\natt det ofta är små enheter som bedriver biologisk\r\nproduktion, spridda ut över hela vårt land, och där\r\nbehovet av att samverka för att över huvud taget\r\nkunna ta till vara de produkter de framställer är\r\nmycket stort.</pre><pre>Det är naturligt att man samverkar vid lagring,\r\nberedning, förädling, distribution osv. av de här\r\nprodukterna för att de skall kunna komma ut på\r\nmarknaden och nå konsumenterna på ett bra sätt.\r\nJag tror att alla partiers företrädare är eniga om att\r\nden typen av samverkan är bra och att den i\r\nslutledet också är bra för konsumenterna.</pre><pre>Det som tillåts är alltså samverkan i\r\nprimärföreningar, men det ställs också vissa krav på\r\nföreningarna. Föreningarna får inte ha sådana\r\nstadgar att de försvårar för medlemmarna att\r\nutträda ur föreningen, och medlem som utträder\r\nskall ha rätt att få det kapital vederbörande äger i\r\nföreningen med sig vid utträdet. En medlem skall\r\nockså ha full rätt att direkt sälja sina varor till tredje\r\nman utan att föreningen skall ha någon möjlighet\r\natt påverka vare sig priset eller den försäljningen.</pre><pre>Om föreningen har en dominerande ställning som\r\ngör att den har en marknadsandel på över 25 %,\r\nmåste den gå till Konkurrensverket och begära\r\nsärskilt tillstånd. I vissa fall kan föreningen få det\r\ntillståndet, om köparen också är dominerande på\r\nmarknaden inom det område det gäller.</pre><pre>Det råder mycket stor politisk enighet om dessa\r\nundantag. Det Rolf L Nilson tar upp är frågan om\r\näven skogsbruket skall omfattas av undantagen.\r\nJag håller med Rolf L Nilson om att kriterierna för\r\nskogsbruket är svagare än när det gäller lantbruket.\r\nMen samtidigt skall vi komma ihåg att strukturen\r\nändock är densamma. Det är ofta små enheter.\r\n87 000 skogsägare är medlemmar i\r\nskogsägarföreningar, spridda över Sverige. Många\r\nhar relativt små skogsarealer, och det är i många fall\r\nnödvändigt att samarbeta med grannarna för att\r\növer huvud taget kunna ta ut virke ur skogen och få\r\nnågon rimlig ersättning för det.</pre><pre>Föreningsrörelsen på skogssidan är uppbyggd på\r\nprecis samma sätt som inom jordbruket, även om\r\ndet är färre föreningar, bara åtta stycken i landet.</pre><pre>Det här har gjort att man har ansett att även\r\nskogsbruket bör tas in i undantagslagstiftningen. Vi\r\nskall också komma ihåg att det är mycket vanligt att\r\nen lantbrukare har ett mindre lantbruk och en liten\r\nbit skog som han arbetar med parallellt.</pre><pre>Dessutom hör det till saken att statsmakterna har\r\nlagt restriktioner på skogsnäringen. Vi har under\r\nsenare år antagit en miljölagstiftning som gör att\r\nman som skogsägare inte längre kan hantera\r\nskogen hur som helst. Det ställs alltså krav på\r\nskogsägaren att avstå från det kanske mest\r\nrationella skogsbruket på vissa områden.</pre><pre>Det här har gjort att även skogen har kommit med\r\ni undantaget som vi nu diskuterar. Då säger Rolf L\r\nNilson att man bör göra en utvärdering av detta,\r\noch det tycker vi i utskottet också. Så snart som\r\nmöjligt bör naturligtvis Konkurrensverket\r\nundersöka om dessa undantag på något vis kommer\r\natt störa marknaden märkbart. I så fall får vi göra\r\njusteringar då.</pre><pre>Med det, fru talman, yrkar jag bifall till utskottets\r\nhemställan.</pre><pre>Anf. 115  ROLF L NILSON (v) replik:</pre><pre>Fru talman! Det hörs ju tydligt att Rolf Dahlberg\r\ninte är entusiastisk inför den här förändringen. Jag\r\ntycker att det vore rimligt att avvakta\r\nerfarenheterna såväl från tillämpningen av den nya\r\nkonkurrenslagen som prövning av de ärenden som\r\nfinns hos Konkurrensverket och de utredningar\r\nsom görs hos regeringen.</pre><pre>Internationella jämförelser visar att i länder där det\r\när rimligt att jämföra med förhållandena i Sverige\r\nhar man inte innefattat skogsnäringen bland\r\nundantagen, trots att det säkert finns\r\nskogskooperation där. Konkurrensverket har\r\naccepterat undantag för jordbruk och\r\nträdgårdsnäring men inte ansett att det behövs för\r\nskogsnäringen. Andra näringar, där man bedriver\r\nsamverkan i olika former, kan med viss rätt göra\r\nanspråk på att få sina intressen särbehandlade. Jag\r\ntycker att det här är olyckligt.</pre><pre>En sak är klar, att kooperation och kooperativ\r\nverksamhet, både producent- och\r\nkonsumentkooperation, är positiva företeelser, och\r\nde har en gång i tiden kommit till för att främja\r\nkonkurrensen.</pre><pre>Men det är också uppenbart att alla former av\r\nkooperativ samverkan inte är positiva eller\r\nkonkurrensfrämjande utan snarast\r\nkonkurrenshämmande och därmed någonting som\r\ngör det ekonomiska systemet ineffektivt.</pre><pre>Därför tycker jag att jag i sak har starka skäl för\r\nmitt yrkande att man skall göra så små och så få\r\nändringar som möjligt och avvakta erfarenheterna\r\ninnan man gör några förändringar.</pre><pre>Jag vill också markera det Rolf Dahlberg sade om\r\natt vi i ett enigt näringsutskott uttalade oss mycket\r\npositivt för kooperativ företagsform både när vi\r\nantog konkurrenslagen och när vi behandlade\r\nförslagen till ändringar.</pre><pre>Anf. 116  JOHN ANDERSSON (-):</pre><pre>Fru talman! Jag har inget yrkande, men jag vill\r\nändå få några saker noterade i protokollet i denna\r\nfråga.</pre><pre>I landet finns ca 240 000 enskilda skogsägare.\r\nMedelfastigheten uppgår till ungefär 50 hektar.\r\nDessa 240 000 privata ägare äger hälften av landets\r\nskogsmark.</pre><pre>Genom företagsköp och fusioner har massa- och\r\npappersindustrin samlats i ett fåtal mycket stora\r\nkoncerner som samtidigt också är stora markägare.\r\nDe äger tillsammans ca 40 % av den produktiva\r\nskogsmarken.</pre><pre>De privata skogsägarna har av flera orsaker samlats\r\ni ekonomiska föreningar. En icke oviktig sak i detta\r\nsammanhang som jag tycker att framför allt\r\nsågverken, som har uppvaktat flitigt, borde tänka\r\npå är att de ekonomiska föreningarna --\r\nskogsägarföreningarna -- ombesörjer och försäkrar\r\nen jämn virkesström till de olika industrierna. I\r\ndag, när industrin har minskat sina lager, är det\r\nännu viktigare.</pre><pre>Jag skulle vilja ställa en fråga både till Rolf L Nilson\r\noch till Rolf Dahlberg: Hur hade ni tänkt er att\r\ndessa skogägarföreningar skall kunna samla in\r\nvirke från 240 000 privata skogsägare utan att\r\nkunna gå ut med en prislista och tala om vad ägarna\r\nfår betalt för virket? Det är ju det hela denna fråga\r\nhandlar om. Man diskriminerar de ekonomiska\r\nföreningarna när de inte får sätta ut ett pris.</pre><pre>Det är meningen att en skogsägarförening skall få\r\nsätta försäljningspriset gentemot köpande industri\r\nom man har mindre än 25 % av den relevanta\r\nmarknaden. Så långt har regeringen backat. Men\r\ndet som räknas är att man köper virke och säljer till\r\ntredje man! Skogägarföreningarna är ju ensam om\r\ndenna marknad och har 100 %! Modo, Stora och\r\nSCA köper till egna industrier. De förmedlar inget\r\nvirke. De är obefintliga på denna relevanta\r\nmarknad.</pre><pre>De skogägarföreningar som inte samtidigt har\r\nindustrier som förmedlar virket ramlar direkt, trots\r\nden medgivna 25-procentiga marknaden.\r\nSkogsbolagen och sågverken har inga sådana\r\nrestriktioner för sina verksamheter.</pre><pre>Jag tror att det här är resultatet av en fruktansvärd\r\nfelsyn. Man har jämställt små enskilda skogsägare\r\nmed stora multinationella företag. En liten\r\nskogsägare och ett stort multinationellt företag är\r\njämbördes parter. I stället borde de enskilda\r\nskogsägarna jämföras med enskilda aktieägare som\r\nfritt kan agera i grupper inom bolaget.</pre><pre>Det finns så otroligt mycket att förvånas över när\r\ndet gäller denna fråga och hur den hanteras. Jag\r\nskulle vilja säga att många privata skogsägare av\r\ngammal hävd och vana är centerpartister -- det vet\r\nni. De är storligen förvånade över att Centern nu är\r\nmed och diskriminerar företagsformen ekonomisk\r\nförening.</pre><pre>Jag måste säga att man blir lika förvånad över\r\nVänsterpartiets ställningstagande. Man har lyckats\r\nhamna till höger om Per Westerberg på\r\nNäringsdepartementet. Som jag sade har\r\nregeringen åtminstone tagit åt sig en del av kritiken\r\noch medger därför att en prissamverkan får ske upp\r\ntill en 25-procentig andel av den relevanta\r\nmarknaden. Det avvisar Vänsterpartiet. Jag\r\nbegriper inte hur man ideologiskt skall kunna\r\nförsvara ett sådant ställningstagande. Jag hade\r\naldrig i min vildaste fantasi trott att partiet skulle\r\nhamna på samma sida som de multinationella\r\nföretagen gentemot de kooperativa företagen och\r\nderas medlemmar.</pre><pre>Vad som händer nu är att man överlåter till\r\ndomstolarna att dels slå fast vilken den relevanta\r\nmarknaden är, dels fälla utslagen om huruvida de\r\nekonomiska föreningarna bryter mot lagen.</pre><pre>Jag vill också säga några ord om\r\nmedlemsrörligheten. Det kanske är att överdriva\r\nden frågan, men det finns i alla fall en teoretisk risk\r\nför att man äventyrar en ekonomisk förenings\r\nkapital, likviditet och förmåga att leva vidare om\r\ndet kommer en tillfällig rörelse och medlemmarna\r\nbegär ut sina andelar. Föreningen måste ju betala\r\nut dem på stående fot.</pre><pre>Anf. 117  ROLF DAHLBERG (m):</pre><pre>Fru talman! Jag vill lämna ett kort svar till John\r\nAndersson. Jag skall inte lägga mig i de bekymmer\r\nhan har med sitt tidigare parti i frågan, utan ta upp\r\ndet han nämnde om att det rör sig om 240 000\r\nskogsägare. Det är riktigt, men det är 87 000 som\r\när organiserade i föreningsrörelsen. De övriga har\r\nnaturligtvis möjlighet att sälja till andra aktuella\r\nköpare på marknaden. Det kan vara skogsbolag,\r\nsågverk osv.</pre><pre>Dessutom är det fel att säga att de är ensamma\r\ninom en geografisk region. Kyrkan har ofta rätt\r\nstora skogsmarker där de utbjuder sina produkter.\r\nKommunen har ofta mark, och även företag som\r\ndrivs i aktiebolagsform finns som ägare. Det är\r\nsällan så ensidigt som John Andersson påpekar.</pre><pre>När det gäller diskussionen om ekonomiska\r\nföreningar vill jag säga att utskottet i ett\r\nbetänkande tidigare i vår klart har deklarerat att\r\nman absolut inte vill vara med om någon\r\ndiskriminering av ekonomiska föreningar. De skall\r\ninte särbehandlas på något vis. Vi anser t.o.m. att\r\nsamverkan i ekonomiska föreningar är positivt. Det\r\nsade jag också inledningsvis i mitt anförande. Jag\r\nvill tillbakavisa det John Andersson säger.</pre><pre>Den kritik som möjligen har kommit, John\r\nAndersson, går ut på att man tycker att de\r\nekonomiska föreningarna har fått för stora\r\nförmåner i och med det undantag vi nu gör.\r\nKritiken har ofta kommit från det andra hållet.</pre><pre>Anf. 118  JOHN ANDERSSON (-):</pre><pre>Fru talman! Alla har vi fått ett brev från\r\nSågverksföreningen i mellersta Norrland. Där har\r\nman inte fattat vad det handlar om. De håller på att\r\nrasera sin egen framtid. De talar om samarbete\r\nmellan ekonomiska föreningar. Det handlar inte\r\nom det. De åtta skogägarföreningarna har inget\r\nsamarbete om priser osv. Det är inte det som det\r\nhandlar om. Det är samarbetet med de enskilda\r\nskogsägarna det handlar om och att de inte får sätta\r\nsitt pris.</pre><pre>Hur skall t.ex. Norrskogs ekonomiska förening,\r\nmed 13 000 medlemmar, som praktiskt taget är\r\nensam i sin region om att förmedla virke och\r\nförmedlar uppemot 1 1/2 miljon kubikmeter om\r\nåret, kunna få in detta virke från 13 000\r\nmedlemmar utan att gå ut med ett pris till dem?\r\nFörstår ni inte att ni slår sönder föreningen och\r\növerlåter åt SCA, Modo och Graningeverken att gå\r\nut och köpa virke? Det kan de göra redan i dag. Det\r\nfinns ingen hembudsskyldighet för en medlem i en\r\nekonomisk förening, t.ex. Norrskog, att sälja virke\r\ntill föreningen. Det finns inget sådant krav. Han\r\nkan sälja precis till vem som helst utan att\r\nföreningen kan vidta några som helst sanktioner\r\nmot medlemmen i fråga. Det är inget argument.</pre><pre>Det handlar helt enkelt om att diskriminera\r\nföretagsformen ekonomisk förening. Har man egna\r\nindustrier och köper virke till den egna industrin får\r\nman ha hela marknaden, och det händer ingenting.\r\nDet är när man förmedlar virke till tredje man som\r\nrestriktionen finns om att man får ha högst 25 % av\r\nmarknaden. Är man ensam i området om att\r\nförmedla virke ramlar man direkt även för detta\r\nprocenttal. Det är en diskriminering av föreningen.</pre><pre>Det är obegripligt att man inte på något vis har\r\nkunnat ändra på detta. Man kunde åtminstone med\r\nnågra ord ha sagt vad en relevant marknad är. Det\r\nframgår inte. Det är bara ett resonemang, där man\r\ntyvärr har tagit in transportfrågorna. Men skall man\r\nförsöka att definiera en relevant marknad blir\r\ntransporterna en fråga om minusavdrag.</pre><pre>Överläggningen var härmed avslutad.</pre><pre>(Beslut skulle fattas den 9 juni.)</pre><pre>16 §  Ombildning av Landshypotek</pre><pre>Föredrogs</pre><pre>näringsutskottets betänkande</pre><pre>1993/94:NU27 Ombildning av Landshypotek\r\n(prop. 1993/94:216).</pre><pre>Anf. 119  BO G JENEVALL (nyd):</pre><pre>Fru talman! Vi skall nu debattera ett ärende som\r\nbehandlar en förändring av Hypoteksbanken, en av\r\nde få banker som är mycket välskött och nästan inte\r\nhar haft några kreditförluster.</pre><pre>I en promemoria har utförligt behandlats\r\nHypoteksbankens och de tio\r\nhypoteksföreningarnas historik, liksom två tidigare\r\noffentliga organisationsutredningar, vilka båda\r\ntillkommit på initiativ av den dåvarande\r\nsocialdemokratiska regeringen. I promemorian har\r\nockså redovisats LRF:s roll i organisationsfrågan\r\noch några av de metoder som LRF använt sig av för\r\natt driva igenom sin uppfattning i frågan.</pre><pre>I de diskussioner som tidigare ägt rum i\r\nFinansdepartementet -- först under den\r\nsocialdemokratiska regeringen och sedan under\r\nden borgerliga -- har målsättningen hela tiden varit\r\natt Hypoteksbanken skall, även efter en eventuell\r\nomorganisation, ges en sådan struktur att största\r\nmöjliga trygghet för placerare och låntagare\r\nerhålls. Man har också beaktat\r\nkonkurrensneutralitetsaspekten genom att\r\nförutskicka att det nya kreditinstitutet måste arbeta\r\npå lika villkor som jämförbara institut. Tillgången\r\ntill riskkapitalmarknaden har därvid ansetts vara en\r\nförutsättning för att de nu angivna kriterierna skall\r\nkunna uppfyllas.</pre><pre>De två statliga utredningarna har gett klart uttryck\r\nför dessa tankegångar. Såväl Riksbanken som\r\nFinansinspektionen har uttalat sig i samma\r\nriktning. Även den första lagrådsremissen, som i\r\noktober 1992 utarbetades inom\r\nFinansdepartementet, bygger på samma\r\ntankegångar. Man har särskilt påpekat att\r\nHypoteksbanken genom sin breda verksamhet,\r\nreglerad i lag som en gång tillkommit på statligt\r\ninitiativ, får betraktas som ett halvofficiellt organ\r\nför vilket staten har ett särskilt ansvar.</pre><pre>Mot den angivna bakgrunden har berörda statliga\r\nutredningar och myndigheter klart uttalat att\r\nbanken skall bedriva sin fortsatta verksamhet i\r\naktiebolagets form.</pre><pre>I propositionen föreslås att\r\nlandshypoteksföreningarna skall ombildas till en\r\nenda ekonomisk förening. Hypoteksbanken\r\növerlåter sin rörelse, liksom\r\nobligationsskyldigheterna och övrig tillgång till\r\nbolaget.</pre><pre>För närvarande får finansieringsverksamhet inte\r\nbedrivas i ekonomisk förening. Regeringen\r\nkommer senare att föreslå lagstiftning som gör\r\ndetta möjligt. Regeringen föreslår därför att\r\nriksdagen godkänner att Landshypotek -- om\r\ninstitutet så önskar -- driver verksamhet efter den 1\r\njanuari 1998 i ekonomisk förening. En\r\nförutsättning är dock att bolaget vid fusionstillfället\r\nhar en kapitalbas som består av minst 6 % av\r\nprimärt kapital.</pre><pre>Beträffande förslagen i övrigt hänvisas till\r\npropositionen.</pre><pre>Propositionen föregicks av en remiss till Lagrådet.\r\nI propositionen finns lagrådsremissens lagförslag\r\nredovisade, liksom Lagrådets yttrande över\r\nförslagen. Av särskilt intresse är Lagrådets två\r\nhuvudinvändningar mot förslagen.</pre><pre>Den första invändningen gällde frågan om den\r\nföreslagna föreningen över huvud taget uppfyllde\r\nde grundläggande kriterierna för att vara en\r\nekonomisk förening enligt reglerna i 1 kap. 1 §\r\nlagen om ekonomiska föreningar.</pre><pre>Den andra viktiga invändningen gällde förslaget i\r\npropositionen att den nya ekonomiska föreningen\r\ninte före den 1 januari 1998 får ingå avtal med\r\nbolaget om att detta skall slås samman med\r\nföreningen.</pre><pre>Lagrådet konstaterade att det för närvarande inte\r\när möjligt att bedriva finansieringsverksamhet i den\r\nekonomiska föreningen. Enligt Lagrådets mening\r\nborde det dock inte komma i fråga att anta en\r\nlagregel som har sin utgångspunkt i något som i dag\r\ninte är lagligt. Lagrådet avstyrker därför förslaget i\r\ndenna del.</pre><pre>Regeringen säger i propositionen att det inom\r\nlandshypoteksföreningarna i dag finns en stor\r\nkapacitet för att till medlemmarna tillhandahålla\r\nekonomisk rådgivning och att medlemmarna bör\r\nkunna begagna sig av denna tjänst.</pre><pre>Ekonomisk rådgivning förutsätter erforderliga\r\nresurser och kompetens hos vederbörande\r\npersonal. Sådana finns inte för närvarande och har\r\ninte tidigare funnits i banken eller hos\r\nföreningarna. Man har i stället hänvisat låntagarna\r\ntill LRF:s konsultverksamhet eller till annan\r\nekonomisk rådgivning. Detta har inte alls berörts i\r\npropositionen. Den nuvarande kompetensen är\r\nhelt och hållet anpassad till bankens och\r\nföreningarnas kreditverksamhet. Det är på grund\r\nav det anförda långt ifrån klart att det i\r\npropositionen tillfogade lagförslaget uppfyller det i\r\nlagen om ekonomiska föreningar uppställda kravet\r\npå främjande av medlemsintressen.</pre><pre>Den andra huvudinvändningen från Lagrådet --\r\nbeträffande regeringsförslaget att införa\r\nlagbestämmelserna som grund för något som i dag\r\ninte är lagligt, dvs. förbudet för ekonomisk\r\nförening att bedriva finansieringsrörelse -- godtogs\r\nav regeringen.</pre><pre>I praktiken innebär detta att man begär att\r\nriksdagen skall godkänna möjligheterna till en\r\nfusion mellan föreningen och bolaget fastän\r\nriksdagen ännu inte tagit ställning till något förslag\r\nom att ekonomisk förening skall få bedriva\r\nfinansieringsrörelse. Man måste ställa frågan: Är\r\ndetta över huvud taget konstitutionellt möjligt?</pre><pre></pre><pre>Man har bortsett från utredningsförslagen och de\r\ntvå tyngsta remissinstansernas uppfattning.\r\nDessutom har man frångått sin tidigare deklarerade\r\nståndpunkt i fråga om vad som kan anses bäst för\r\nhypoteksorganisationen och bäst\r\növerensstämmande med den övergripande\r\nkreditmarknadsregleringen. Man har t.o.m ansett\r\nsig delvis kunna bortse från Lagrådets synpunkter.\r\nDet är mot denna bakgrund alldeles klart att\r\npropositionen är ett resultat av en politisk\r\nuppgörelse med Centern, som här helt har gått\r\nLRF:s ärenden.</pre><pre>Man bör i detta sammanhang erinra sig vad som\r\nhände med Föreningsbanken, som under ett\r\nskede -- på initiativ av LRF -- var organiserad som\r\nen ekonomisk förening men som tvingades att\r\nblixtsnabbt förvandla sig till aktiebolag för att\r\nkunna skaffa erforderligt riskkapital. Alternativet\r\nhade varit finansiell katastrof med kraftfulla\r\nåtgärder från statens sida som enda\r\nräddningsmöjlighet.</pre><pre>Ratinginstitutet Standard  &amp;  Poors har nedgraderat\r\nhypoteksbanken vid två tillfällen, båda gångerna\r\nmed motiveringen att bankens framtida\r\norganisation var oklar. Stor osäkerhet får anses\r\nråda beträffande ratinginstitutets kommande\r\nbedömning av ett till ekonomisk förening ombildat\r\nbolag. Varje nedgradering betyder dyrare\r\nupplåning och åtföljande dyrare utlåning. Det bör\r\nmot denna bakgrund ställas stora krav på att ett\r\npolitiskt beslut att omvandla ett nyligen etablerat\r\nkreditmarknadsbolag till ekonomisk förening är\r\nriktigt med hänsyn till behovet av en väl fungerande\r\nkreditmarknad och det allmännas intresse av att\r\nundvika nya finansiella kriser.</pre><pre>Det i propositionen framlagda förslaget innebär i\r\norganisatoriskt hänseende en betydande risk för att\r\nmarknaden inte kommer att uppfatta förslaget som\r\nseriöst. Den kvarlevande banken ges inte någon\r\nchans att på ett övertygande sätt arbeta på\r\nupplåningsmarknaden med den inbyggda risken för\r\natt uppgå i en förening redan efter cirka två år.</pre><pre>Från nu anförda synpunkter måste det anses\r\nbetänkligt att redan nu besluta att bolaget skall\r\nkunna omvandlas till en ekonomisk förening efter\r\nså kort tid som har föreslagits. Bestämmelsen om\r\natt en fusion med en ekonomisk förening skall\r\nkunna ske redan den 1 januari 1998 bör därför utgå.</pre><pre>Vår mycket omfattande motion innebär i korthet\r\nföljande.</pre><pre>--Landshypoteks bärande affärsidé, nämligen lån till\r\nlantbruket och dess binäringar till fördelaktigast\r\nmöjliga villkor, bibehålls.</pre><pre>--Hypoteksbankens och föreningarnas\r\nkreditrörelse överförs till ett nybildat\r\nkreditmarknadsbolag.</pre><pre>--Den kooperativa karaktären bevaras genom att\r\nföreningarna blir ägare till detta bolag.</pre><pre>--Genom konsortialavtal och hembudsskyldighet\r\nsäkerställs att föreningarna även i framtiden blir\r\nmajoritetsägare i bolaget.</pre><pre>--Föreningarna ges rätt att emittera s.k.\r\nlandshypoteksbevis.</pre><pre>--Genom bolagsformen får Landshypotek också\r\ntillgång till riskkapitalmarknaden.</pre><pre>--Hypoteksbanken kvarstår med huvudsaklig\r\nuppgift att förvalta utestående obligationslån.</pre><pre>--Hypoteksbankens styrelse föreslås ha oförändrat\r\nantal ledamöter, dvs. sex ledamöter. Regeringen\r\nskall utse tre ledamöter inklusive ordförande och\r\nvice ordförande.</pre><pre>--I det nybildade kreditmarknadsbolaget föreslås\r\natt staten utser ordförande och att övriga ledamöter\r\ngodkänns av Hypoteksbanken.</pre><pre>--Det nya bolaget föreslås få namnet\r\nHypoteksbanken AB.</pre><pre>Vi har väckt en mycket omfattande motion i det här\r\närendet med ett komplett lagförslag. Vi ifrågasätter\r\nå det bestämdaste att man kan hantera den här\r\nfrågan på det sätt som har föreslagits i\r\npropositionen och som senare en bildad majoritet\r\nföreslår i det aktuella betänkandet.</pre><pre>Herr talman! Med det anförda yrkar jag avslag på\r\npropositionens förslag och bifall till vår reservation.</pre><pre>Slutligen, herr talman, vill jag, med hänsyn till att\r\ndetta är den sista debatten i näringsutskottets\r\nfrågor som jag deltar i, framföra ett tack till\r\nledamöterna i utskottet. Det har varit trevligt och\r\nintressant vid de tillfällen då jag har deltagit vid\r\närendenas behandling. Jag önskar alla ledamöter\r\nen trevlig sommar.</pre><pre>I detta anförande instämde Bengt Dalström (nyd).</pre><pre>Anf. 120  JAN BACKMAN (m):</pre><pre>Herr talman! Betänkandet NU27 om ombildningen\r\nav Landshypotek är ett exempel på att ett i\r\nhuvudsak bra och hos berörda parter förankrat\r\nbeslut vid rätt tidpunkt är bättre än ett -- enligt vissa\r\ndebattörer -- perfekt, men inte alltför väl förankrat\r\nbeslut vid fel tidpunkt. Kort sagt: Det är viktigt att\r\nriksdagen fattar ett beslut i morgon.</pre><pre>Hypoteksbankens kreditvärdighet nedgraderades i\r\nbörjan av detta år. Prognosen är negativ till följd av\r\nen försvagning av bankens tillgångar, men också på\r\ngrund av dröjsmålet med förslaget om ombildning.\r\nYtterligare försämrade upplåningsvillkor skulle\r\nkunna bli en följd av att osäkerheten kvarstår. Att\r\ndå som utskottsreservanten Bengt Dalström och\r\nhans partikollega Bo G Jenevall föreslår avvakta ett\r\nnytt förslag från regeringen så att beslut kan fattas\r\nunder hösten 1994 är mot den bakgrunden inte\r\nsärskilt ansvarskännande. Det skulle innebära en\r\nförlängd och fortsatt mycket riskabel osäkerhet för\r\nlåntagarna.</pre><pre>Att det skulle behöva dröja ända till nu, sedan det\r\nförsta utredningsförslaget presenterades 1989, är\r\nnaturligtvis beklagansvärt. Det är i varje fall inte\r\nnågot särskilt starkt argument för en ytterligare\r\nförsening, nu när vi också kan falla tillbaka på att\r\nen enig landshypoteksföreningsrörelse sedan förra\r\nsommaren står bakom den nu framlagda\r\norganisationslösningen.</pre><pre>Vad det handlar om, herr talman, är att\r\nutskottsmajoritetens förslag innehåller\r\nkomponenter som tillgodoser både statens\r\nintressen och landshypoteksorganisationens\r\nönskemål. För statens del handlar det i första hand\r\nom att kunna avveckla den av staten garanterade\r\ngrundfonden, som för närvarande uppgår till 2,3\r\nmiljarder. Sedan något år tillbaka får inte\r\ngrundfonden beaktas vid beräkningen av\r\nkapitalbasen. Landshypoteksbanken hade ändå vid\r\nårsskiftet 1993--1994 genom en stabil vinstnivå nått\r\nen kapitaltäckning på 10,7 %.</pre><pre>Förslaget medför att arbetet med att avreglera\r\nkreditmarknaden och skapa en önskvärd\r\nkonkurrensneutralitet tar ytterligare ett steg\r\nframåt. Den önskvärda avvecklingen av den\r\nspecialreglering som gäller landshypoteken kan\r\npåbörjas liksom en anpassning till EES-avtalets\r\nregler om stöd till företag.</pre><pre>Fördelen med det framlagda förslaget för\r\nlandshypoteksorganisationen är att man efter ett\r\növergångsskede kan välja den associationsform\r\nsom man själv finner vara lämpligast. Utskottet\r\npreciserar i betänkandet vilka förutsättningar som\r\nskall gälla för en fusion mellan den enligt förslaget\r\nnybildade ekonomiska föreningen och det likaledes\r\nnybildade kreditmarknadsbolaget, om\r\nLandshypotek beslutar att driva verksamheten i\r\nekonomisk förening.</pre><pre>Enligt regeringsförslaget skall den ekonomiska\r\nföreningen som bildas ha till ändamål att bl.a.\r\nlämna ekonomisk rådgivning till sina medlemmar,\r\natt göra kreditbedömningar samt att äga och\r\nförvalta aktierna i kreditmarknadsbolaget. Det\r\nförefaller som att man på den punkten har tagit\r\nhänsyn till Lagrådets synpunkter.</pre><pre>Herr talman! Jag yrkar bifall till hemställan i\r\nbetänkandet och avslag på reservationen från Ny\r\ndemokrati.</pre><pre>Anf. 121  BO G JENEVALL (nyd):</pre><pre>Herr talman! Jag är av den uppfattningen att med\r\nden föreslagna ordningen kommer man att få\r\nbetydande svårigheter med sin upplåning. Man\r\nkommer också att få betydande svårigheter med att\r\nlåna upp kapital till konkurrensmässiga villkor.</pre><pre>Jag vet att det har funnits en betryggande majoritet\r\ni denna riksdag för det förslag som vi i Ny\r\ndemokrati har lagt fram i vår motion. Jag vet också\r\natt denna omsvängning är ett resultat av LRF:s\r\nsedvanligen mycket goda lobbyingarbete. Och det\r\när bedrövligt att man skall behöva beskåda att en\r\nbetydande riksdagsmajoritet svänger genom\r\npåtryckningar från ett särintresse.</pre><pre>Överläggningen var härmed avslutad.</pre><pre>(Beslut skulle fattas den 9 juni.)</pre><pre>17 §  Kompletteringspropositionen</pre><pre>Föredrogs</pre><pre>näringsutskottets betänkande</pre><pre>1993/94:NU29 Kompletteringspropositionen\r\n(prop. 1993/94:150 delvis).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 9 juni.)</pre><pre>18 §  Uppskov med behandlingen av vissa\r\närenden</pre><pre>Föredrogs</pre><pre>näringsutskottets betänkande</pre><pre>1993/94:NU30 Uppskov med behandlingen av vissa\r\närenden.</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 9 juni.)</pre><pre>19 §  Bordläggning</pre><pre>Anmäldes och bordlades</pre><pre>Finansutskottets betänkande</pre><pre>1993/94:FiU20 Den ekonomiska politiken och\r\nslutlig budgetreglering för budgetåret 1994/95</pre><pre>Konstitutionsutskottets betänkande</pre><pre>1993/94:KU28 Ytterligare åtgärder mot\r\nbarnpornografi m.m.</pre><pre>Socialutskottets betänkande</pre><pre>1993/94:SoU35 Ändring i Sekretesslagen\r\n(1980:100)</pre><pre>Arbetsmarknadsutskottets betänkanden</pre><pre>1993/94:AU18 Den fortsatta reformeringen av\r\narbetslöshetsförsäkringen</pre><pre>20 §  Kammaren åtskildes kl. 18.10.</pre><pre>Förhandlingarna leddes</pre><pre>av talmannen från sammanträdets början t.o.m. 8\r\n§ anf. 14 (delvis),</pre><pre>av förste vice talmannen därefter t.o.m. beslutet\r\nom samlad votering,</pre><pre>av tredje vice talmannen därefter t.o.m. 11 § anf.\r\n80 (delvis).</pre><pre>av andre vice talmannen därefter t.o.m. 12 § anf.\r\n109 (delvis),</pre><pre>av talmannen därefter t.o.m. 18 § anf. 119 (delvis)\r\noch</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}