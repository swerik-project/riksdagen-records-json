{"dokumentstatus":{"dokument":{"hangar_id":"2349346","dok_id":"GH0981","rm":"1993/94","beteckning":"81","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"81","slutnummer":"0","datum":"1994-03-28 00:00:00","systemdatum":"2005-10-27 13:40:47","publicerad":"1994-03-28 00:00:00","titel":"Riksdagens snabbprotokoll 1993/94:81 Måndagen den 28 mars","subtitel":null,"status":null,"htmlformat":null,"relaterat_id":null,"source":"webbnav","sourceid":"{01DF18C2-E5E7-441F-9EB2-30E39DB0ABF6}","dokument_url_text":"http://data.riksdagen.se/dokument/GH0981/text","dokument_url_html":"http://data.riksdagen.se/dokument/GH0981","dokumentstatus_url_xml":"http://data.riksdagen.se/dokumentstatus/GH0981","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:81</div>\r\n<div class=\"sidhuvud_datum\">Måndagen den 28 mars</div>\r\n<div class=\"sidhuvud_klockslag\">Kl. 10.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollen för den 21 och 22 mars.</pre><pre>2 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1993/94:140 till arbetsmarknadsutskottet</pre><pre>1993/94:149 till socialutskottet</pre><pre>1993/94:178 till bostadsutskottet</pre><pre>1993/94:186 till arbetsmarknadsutskottet</pre><pre>1993/94:187--189 till konstitutionsutskottet</pre><pre>Motionerna</pre><pre>1993/94:Sk38--Sk40 till skatteutskottet</pre><pre>1993/94:K47--K50 till konstitutionsutskottet</pre><pre>3 §  Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkande 1993/94:KU27</pre><pre>Justitieutskottets betänkanden 1993/94:JuU17 och\r\nJuU18</pre><pre>Utrikesutskottets betänkanden 1993/94:UU14 och\r\nUU16</pre><pre>Jordbruksutskottets betänkande 1993/94:JoU13</pre><pre>Näringsutskottets betänkande 1993/94:NU14</pre><pre>4 §  Post- och telekommunikation</pre><pre>Föredrogs</pre><pre>trafikutskottets betänkande</pre><pre>1993/94:TU17 Post- och telekommunikation (prop.\r\n1993/94:100 delvis).</pre><pre>Anf. 1  INES UUSMANN (s):</pre><pre>Fru talman! I förra veckan, tisdagen den 22 mars,\r\nkunde man i Dagens Nyheter läsa en artikel där\r\nenbart rubriken gjorde att man hickade till. Där\r\nstod: ''Posten på jakt efter miljarder'' De första\r\nmeningarna i ingressen låter så här: ''Posten\r\nbehöver ett kapitaltillskott på fyra miljarder\r\nkronor. -- Ju snabbare vi får dem, desto bättre, men\r\ndet är uteslutet att staten ska ställa upp, säger\r\nPostens koncernchef Ulf Dahlsten.''</pre><pre>Litet längre ner i artikeln säger han att staten inte\r\nskall ställa upp, men att det också är uteslutet med\r\nen privatisering av Posten. Man kan man ju då\r\nfundera på varifrån dessa pengar skall tas. Finns det\r\nnågon annan kraft som kan skänka pengar till\r\nPosten? Pengarna skall ju inte tas från det privata\r\nnäringslivet, de privata krafterna eller staten. Jag\r\nförmodar att han inte heller tänker på\r\nkommunerna, men det kanske han gör. Det är\r\nkanske kommunerna som skall betala Postens\r\nregionala service i framtiden.</pre><pre>Det var inte alldeles oväntat att detta skulle\r\nkomma. Men att det skulle ske så fort, att det bara\r\nskulle gå tre veckor efter det att bolaget Posten AB\r\ntillkommit, var något förvånansvärt. Det visar att\r\nbyte av associationsform inte är någonting som man\r\nkan göra litet grand med vänster hand på en\r\nkafferast. Det visar också att det i hög grad är\r\nirreversibelt, dvs. att det inte går att ändra tillbaka.</pre><pre>Vi socialdemokrater har i en motion som behandlas\r\ni det utskottsbetänkande som debatteras i dag av\r\nflera anledningar kritiserat det sätt på vilket man\r\nändrade associationsform. Vi har tagit upp fyra\r\nanledningar.</pre><pre>Vi har inte kunnat se att man visat att vare sig\r\nmänniskorna eller näringslivet i Sverige skulle få\r\nbättre post- eller telekommunikationer när man\r\ngjort bolag av dessa affärsverk. Vi har också varnat\r\nför risken att servicen blir sämre utanför de mest\r\ntättbebyggda delarna av vårt land.</pre><pre>När vi nu sett bolagsordningen och annat, ser vi att\r\ndet demokratiska inflytandet blir betydligt mer\r\nbegränsat än vad det varit tidigare. Vi är allvarligt\r\noroade över att detta är första steget till en\r\nprivatisering.</pre><pre>Det finns alltså en mängd frågetecken som vi tycker\r\natt man borde ha rätat ut. Men dessa farhågor\r\nviftades bort. Nu kommer precis det som vi har\r\npekat på tidigare mycket snabbt fram på bordet.</pre><pre>Jag såg en annan artikel i Östersunds Posten\r\nalldeles nyss som gällde privatiseringsfrågorna.\r\nFörsta meningen i ingressen låter så här:\r\n''Regeringen kan tänka sig att sälja ut en\r\nminoritetsandel av Posten, men vill behålla\r\nbestämmandet.'' Glesbygdsmyndigheten och\r\nPosten har haft en konferens tillsammans.\r\nMeningen var att kommunikationsministern skulle\r\nvarit där. Men han hade annat för sig. Det var\r\nstatssekreterare Per Egon Johansson som uttalade\r\nsig på detta sätt.</pre><pre>Det står i artikeln: ''På sikt kanske vi erbjuder\r\nmarknaden att köpa andelar i bolaget. Men min\r\npersonliga uppfattning är att staten även i\r\nframtiden skall äga majoriteten i Posten AB, sade\r\nJohansson.'' Det känns tryggt att veta hans\r\npersonliga uppfattning, men det är uppenbarligen\r\ninte regeringens uppfattning. Ytterligare en av de\r\nfarhågor som vi har redovisat tidigare håller nu på\r\natt besannas.</pre><pre>Dessa farhågor gäller i hög grad också Telia, där\r\nintresset hos marknaden att ta över kanske är större\r\nän vad intresset är för Posten. I postlagen men\r\nockså i telelagen regleras det ansvar staten har att\r\nnå servicemålen för post och telefoni. Men på vilket\r\nsätt det skall ske och vem som skall utföra denna\r\nproduktion av tjänster regleras inte i lagstiftningen.</pre><pre>Vi vet att utvecklingen går mycket fort på\r\nkommunikationsmarknaden. Sverige hör till de\r\nmest avreglerade länderna i världen. Vi i Sverge är\r\nintressanta för övernationella företag just av den\r\nanledningen att Sverige utgör ett begränsat område\r\ndär man har avreglerat. De övernationella\r\nföretagen vill prova sina nya idéer. De kan gå in och\r\nta över stora marknadsandelar, och sedan kan de\r\ngår vidare på större marknader.</pre><pre>För att inte bli utsatta för det som skulle kunna bli\r\nrena rama vilda-västern-attacker vill vi\r\nsocialdemokrater ha till stånd en\r\nkoncessionslagstiftning. Om man nu vill komma in\r\noch testa, skall man också vara med och betala för\r\nde mindre lönsamma delarna av vårt land. Vi vill\r\nundvika ''russinplockeri''. Det är anledningen till\r\natt vi vill ha denna koncessionslagstiftning. Den\r\nkan inte komma i efterhand. Den måste finnas när\r\nmarknaden öppnas.</pre><pre>Fru talman! Taxorna i Televerket, och numera i\r\nTelia, har diskuterats fram och tillbaka. De\r\nskevheter som tidigare har funnits, och varit\r\nmycket markanta, har blivit mycket mindre. Det\r\nhar varit bra att det förts en offentlig debatt om\r\ndessa saker.</pre><pre>Den senaste förändringen av taxestrukturen har\r\nockså gjort att det har blivit ett steg bättre och\r\nändrade förutsättningar. Men vi socialdemokrater\r\nmenar fortfarande att det är orimligt att man skall\r\nbehöva betala rikstaxa när man ringer till sitt eget\r\nlänssjukhus. Jag nämner just länssjukhus, eftersom\r\ndet kanske är det mest allvarliga.</pre><pre>Det kan ibland finnas skäl att ringa länsstyrelsen\r\neller landstinget. Men att man inte kan ringa\r\nlänssjukhuset och nå sin doktor, sin specialist, utan\r\natt betala rikstaxa är ganska orimligt. Vi förutsätter\r\natt Telia kommer att ta hänsyn till de krav som har\r\nförts fram.</pre><pre>Slutligen till det som kanske är viktigast just nu.\r\nTelia har en nyckelroll för utvecklingen av den\r\nmoderna infrastrukturen. Var man än bor skall man\r\nha tillgång till åtminstone ett AXE-system. Det är\r\nen förutsättning för att människor och företag skall\r\nkunna välja att växa och utvecklas överallt i landet.\r\nDet skall gälla oavsett om man bor i Täby, på\r\nGotland eller i Värmland.</pre><pre>Vi socialdemokrater menar att det inte minst i\r\nnuvarande arbetsmarknadsläge och\r\nkonjunkturläge finns mycket goda skäl för att\r\ntidigarelägga utbyggnaden av AXE-systemet. Av\r\nsysselsättningsskäl, men också regionalpolitiska\r\nskäl, bör man vara klar med AXE-utbyggnaden\r\növerallt redan år 1997. Det gäller också Värmland,\r\nDalarna och det inre av Norrland. Det är fråga om\r\nen tidigareläggning om tre år.</pre><pre>Detta innebär att det krävs investeringar om 300\r\nmiljoner kronor per år under denna period utöver\r\ndet som redan är beslutat. Det skulle betyda\r\nytterligare en belastning på statsbudgeten med\r\nräntekostnaden på 25 miljoner kronor. Det är\r\nmycket väl använda pengar för att utveckla den här\r\ntekniken.</pre><pre>Fru talman! Jag yrkar bifall till reservationerna 1, 2\r\noch 4 till betänkandet.</pre><pre>Anf. 2  MAX MONTALVO (nyd):</pre><pre>Fru talman! I Ny demokratis motion 226 punkt 5\r\nanser vi att man snarast bör låta undersöka\r\nförutsättningarna för diffrentierade teletaxor för\r\npensionärer och andra svaga grupper i samhället.\r\nNy demokrati ser det som en bra möjlighet att ge\r\nfler äldre ekonomiska möjligheter att hålla kontakt\r\nmed nära och kära, eftersom alla äldre inte kan åka\r\noch besöka anhöriga och vänner.</pre><pre>Skulle det nu bli så, att barn och bekanta går till\r\näldre för att ringa billigt, anser vi att det\r\nekonomiska bortfallet för Telia vägs upp många\r\ngånger om av den friskvård som det innebär för\r\nensamma pensionärer när de får besök.</pre><pre>Utskottet säger att det inte är tekniskt\r\ngenomförbart i vissa delar. Utbyggnaden av\r\ndatorisering av telenätet går snabbt. Jag vill än en\r\ngång betona att vi till att börja med vill utreda\r\nförutsättningarna, och inte införa detta i morgon.</pre><pre>Sedan talar man om hanteringskostnader på totalt\r\n30 miljoner kronor. Det tycker jag låter mycket\r\ndyrt i detta sammanhang. Med den\r\nrationaliseringstakt som man har inom statliga\r\ndelar av verksamheten kanske man kommer upp i\r\nde summorna. Men jag tycker att det låter orimligt.\r\nJag skulle vilja ha en precisering på den punkten,\r\nom jag skall tro på detta. Annars är det bara ett\r\nmotargument som man hugger till med.</pre><pre>Med detta vill jag yrka bifall till reservation 3.</pre><pre>Anf. 3  JAN SANDBERG (m):</pre><pre>Fru talman! Trafikutskottet tillstyrker regeringens\r\nförslag vad gäller post- och\r\ntelekommunikationsfrågorna. I dag gäller de nya\r\nlagarna postlagen och telelagen. Vi har också i och\r\nmed detta bolagiserat Telia, som det numera heter,\r\ntidigare Televerket, och Posten. Man kan då anse\r\natt detta är en avreglering. Men faktum är att detta\r\när en ny reglering. Vi hade tidigare inte någon\r\npostlag eller någon telelag.</pre><pre>Lagarna togs fram för att man skulle få en effektiv\r\nkonkurrens på dessa områden, men också för att se\r\ntill att man via tillståndsgivningen, som är en del av\r\ndessa lagar, kan ge tillstånd med bindande krav för\r\nde olika aktörer som finns.</pre><pre>För att kontrollera och följa upp detta har vi en\r\npost- och telestyrelse som ursprungligen inrättades\r\nden 1 juli 1992. Den skall vara tillsyns -och\r\ntillståndsmyndighet på området.</pre><pre>Fru talman! Posten är bolag från den 1 mars. Hur\r\nhar det gått? Trots momsbeläggning av portot visar\r\ndet sig att privatpersoner kommer att få ungefär\r\nsamma kostnad som tidigare, bl.a. på grund av ett\r\nspeciellt rabattsystem. Vi vet också att\r\nföreningarna får ett utökat och förbilligat\r\nföreningsporto. Möjligheter att helt slippa moms\r\nges också i vissa fall.</pre><pre>Jag tycker att man bör göra en åtskillnad mellan\r\npostfrågorna och telefrågorna. Förändringen av\r\nPosten har gällt i mindre än en månad. Det är litet\r\nväl tidigt att försöka dra slutsatser av detta på\r\npostområdet ännu. Men man kan lära sig av\r\ntelesidan. Låt oss se litet grand på den!</pre><pre>Jag tog tillfället i akt att läsa vad som sades i förra\r\ndebatten om just telekommunikationer. Jag sade\r\natt det finns några honnörsord som beskriver vilken\r\nutveckling som väntar oss på\r\ntelekommunikationsmarknaden. De är\r\n''utveckling'', ''kundanpassning'', ''konkurrens''\r\noch ''lägre priser''. Jag sade också att utvecklingen\r\ninom teleområdet kommer att innebära att många\r\nmiljarder kommer att satsas på ny och utvecklad\r\nteknik.</pre><pre>Vi kan se hur det har gått. Ett område på telesidan\r\nsom har fått möjlighet att utvecklas litet längre än\r\nden ledningsbundna telefonin är mobiltelefonin.\r\nVad gäller det nyaste mobiltelefonsystemet GSM --\r\ndet gemensamma europeiska -- har vi utöver Telia\r\nockså företagen Comvik och Europolitan, som\r\nligger i Karlskrona. Inte minst Europolitan har\r\nsatsat avsevärda belopp på nyinvesteringar i ny\r\nteknik. Investeringarna har till viss del kommit\r\nsvenska företag till godo. Teleföretagen anställer\r\noch har anställt många människor. Man planerar att\r\nanställa ytterligare ett antal människor. Det ger\r\ninvesteringspengar till Sverige, det ger jobb i\r\nsvenska företag och det ger nya jobb även i de\r\nföretag som pysslar med just mobiltelefoni.</pre><pre>På den normala telesidan finns det ett antal\r\nutländska och inhemska aktörer. Företaget Tele 2\r\nhar satsat ganska stort och anställt nytt folk. Det\r\nfranska företaget Transpac har satsat stort. Det förs\r\ndiskussioner med ett nytt företag, Singapore\r\nTelecom, som vill in på den svenska\r\ntelefonmarknaden. Det är inte säkert att Singapore\r\nTelecom kommer in, men det är många som är\r\nintresserade av att få använda sig av den svenska\r\ntelekommunikationsmarknaden. Det ger i vanlig\r\nordning fler aktörer, mer konkurrens, flera\r\ntjänster, ett större utbud, mer kundanpassning,\r\nutveckling, ny teknik och nytänkande.</pre><pre>En förutsättning för att marknaden skall kunna\r\nblomma upp helt och hållet och för att man skall\r\nkunna skapa alla dessa förutsättningar är att det\r\nfinns en frihet för de olika aktörerna att satsa på\r\nden svenska marknaden, samtidigt som vi från\r\nsamhällets sida har möjlighet att ställa konkreta\r\nkrav på operatörerna. Det gör vi också.</pre><pre>Jag sade i förra debatten att allt det här ger Sverige\r\nnya jobb och spännande framtidsutsikter.\r\nUtvecklingen visar att det låg en del i det jag sade.</pre><pre>Allt fler är överens om att satsningar på\r\ntelekommunikation och på att låta\r\ntelekommunikationerna utvecklas är framtidens\r\nmelodi. I Sverige försöker vi göra det på alla nivåer.\r\nDe flesta vet väl att inte minst vår statsminster Carl\r\nBildt arbetar mycket aktivt för att underlätta\r\nutvecklingen just på det man kallar\r\ninformationsteknologiområdet. Det är ett mycket\r\nframtidsinriktat, teknikorienterat och\r\nkunskapsinriktat område. Det är viktigt att Sverige\r\nligger i täten på det området.</pre><pre>Låt oss titta på kritiken. Det förekommer en viss\r\nkritik. Vi hörde Ines Uusmann nämna några\r\nkritiska synpunkter i sitt anförande. Ligger det\r\ningenting i den?</pre><pre>Först kan vi konstatera att den borgerliga\r\nregeringen och de fyra regeringspartierna är\r\növerens med socialdemokraterna om vikten av att\r\nslå fast de regionalpolitiska värdena och det sociala\r\nansvaret. Men vi har olika sätt att nå målen.</pre><pre>Jag vill påstå att det ännu inte har visat sig att\r\nregeringen har valt fel väg. Det är snarare tvärtom.\r\nJag undrar hur det hade sett ut om vi inte hade haft\r\nnågon postlag eller telelag. Utvecklingen har hittills\r\ndirekt gynnat glesbygden, inte minst när det gäller\r\ntelekommunikationer.</pre><pre>Jag är litet förvånad över det Ines Uusmann sade\r\nom att socialdemokraterna vill tidigarelägga\r\ninvesteringar genom att anslå statsmedel, dvs.\r\nskattepengar, för att påskynda utvecklingen.\r\nFinessen med att tillämpa marknadsekonomi på\r\nområdet är ju att slippa detta! Nu krävs det inga\r\nstatliga anslag. Nu krävs det inga höjda skatter för\r\natt betala dessa statliga anslag i syfte att få till stånd\r\nen tidigareläggning av viktiga investeringar, inte\r\nminst i de glesare delarna av Sverige.</pre><pre>Det visar sig att Telia skyndar på investeringarna\r\nutan att vi behöver ge något speciellt anslag.\r\nPlanerna på att vara färdig med AXE-utbyggnaden\r\ntill år 2 000 är snart inaktuella. Nu försöker man\r\nskynda på så mycket man kan från Telias sida för\r\natt få en bättre situation på den öppna och fria\r\nmarknaden. Det socialdemokraterna eftersträvar\r\noch vill betala skattepengar för får man naturligt\r\nom man går den väg som regeringen har valt.\r\nDärigenom kan vi avslå reservation nr 2 från\r\nSocialdemokraterna.</pre><pre>Socialdemokraterna anser i reservation 1 att\r\ntelekommunikation är viktigt med tanke på de\r\nsamhälls- och regionalpolitiska målen. Där är vi\r\növerens. I den nuvarande lagstiftningen är det\r\ndessa principer som gäller. Därför kan vi också\r\navslå reservation nr i från Socialdemokraterna.</pre><pre>Max Montalvo tog upp en tredje reservation -- den\r\nsom nydemokraterna har lämnat. Telia erbjuder\r\nfaktiskt redan speciella s.k. lågförbrukartaxor som\r\ngör det billigare för dem som inte ringer så mycket.</pre><pre>Fru talman! Det är människans natur att vara\r\ntveksam till förändringar. Det har visat sig genom\r\ntiderna att det bara är genom förändringar som\r\nmänniskors och länders situation kan förbättras.\r\nInom kommunikationsområdet är det extra viktigt\r\natt underlätta utveckling och förändring. Få saker\r\när så viktiga för människor som att kunna\r\nkommunicera mycket och enkelt. De nya\r\nförutsättningarna för post- och\r\ntelekommunikationer underlättar detta.</pre><pre>Om vi om några år blickar tillbaks på denna debatt\r\nkommer vi att märka att utvecklingen har varit mer\r\nomfattande, snabbare och givit ett större mervärde\r\nän vad vi trott. Måhända kommer vi också att le åt\r\ndet faktum att vi debatterade post- och\r\ntelekommunikationer som två helt åtskilda\r\nverksamheter. Det får framtiden utvisa.</pre><pre>Jag yrkar bifall till hemställan i betänkandet och\r\navslag på reservationerna.</pre><pre>Jag har kommenterat de reservationer som finns,\r\nmen jag vill också ställa två frågor till\r\nSocialdemokraterna.</pre><pre>Det är riktigt att Posten skulle behöva ett\r\nkapitaltillskott på 4 miljarder kronor. Hur vill\r\nSocialdemokraterna lösa detta? Vi tror att man\r\nmöjligen kan hitta varianter på lösning av\r\nproblemet. Jag tolkar Ines Uusmann som att hon\r\nhelst ser att staten går in med 4 miljarder kronor. I\r\nvanlig ordning är det Socialdemokraterna som står\r\nför alternativet att verksamheten skall bekostas via\r\nstatsbudgeten. Svenska skattebetalare skall få\r\nbetala. Jag tror inte att det behövs.</pre><pre>Hur vill Ines Uusmann lösa problemet med de 4\r\nmiljarder som Posten säger sig behöva?</pre><pre>Vi har i dag en telelag och en postlag. På\r\ntelemorådet har nya och utländska aktörer kommit\r\nin på svensk mark och erbjudit svenska\r\ninvesteringar och svenska jobb. Om vi inte hade\r\nhaft denna möjlighet i Sverige hade investeringarna\r\noch jobben hamnat i andra länder. Då skulle\r\nföretagen ha sett till att samtalen så fort som möjligt\r\nflyttades från Sverige till någon utländsk station för\r\natt därifrån förpassas vidare runt i världen.\r\nTelelagen innebär att vi kan se till att\r\ninvesteringarna hamnar i Sverige.</pre><pre>Hur skulle Socialdemokraterna ha hindrat att\r\ninvesteringarna hamnade i andra länder och att\r\nnyanställningarna gjordes i andra länder än\r\nSverige?</pre><pre>Anf. 4  INES UUSMANN (s) replik:</pre><pre>Fru talman! Jag vill fråga Jan Sandberg hur han\r\nmenar att Posten skall få sina 4 miljarder kronor.\r\nDet finns som jag kan se det tre möjligheter.\r\nAntingen går privata intressenter, kommunerna\r\neller staten in och betalar. Ser Jan Sandberg några\r\nandra kombinationer eller några andra\r\nmöjligheter? I så fall tycker jag att han skall visa\r\ndem.</pre><pre>Om vi skall välja mellan privata intressenter,\r\nkommunerna och staten föredrar jag faktiskt att\r\nalla vi som använder Posten betalar gemensamt,\r\ndvs. alla vi svenskar som bor här. Det betyder\r\nstaten.</pre><pre>Om kommunerna får betala kommer det bara att\r\ngälla de mest utsatta regionerna. Det kan väl inte\r\nvara någon fördel. Regeringen har ju varit oerhört\r\ntydlig i uppfattningen att det inte är fråga om en\r\nprivatisering. Såvitt jag förstår håller det faktiskt på\r\natt utvecklas till det.</pre><pre>Jag delar Jan Sandbergs uppfattning att det är\r\noerhört viktigt med informationsteknologi. Det är\r\nmycket bra att regeringen har kommit i gång med\r\narbetet. Jag beklagar bara att man gör det till en\r\nintern regeringsangelägenhet. Det borde vara en\r\nnationell angelägenhet. Vi socialdemokrater har\r\nkritiserat att man försöker göra det till en sak inom\r\nregeringskansliet.</pre><pre>Till saken: Vi är överens om att det är viktigt med\r\nutveckling av informationsteknologin. Jan\r\nSandberg säger att staten inte skall påskynda\r\nutbyggnaden av AXE-nätet därför att de\r\ninblandade klarar det själva. Det är en alldeles ny\r\nvinkling. I utskottets betänkande står det att det\r\ninte finns några möjligheter för Telia att nå målet\r\nföre år 2000.</pre><pre>Jag tycker att Jan Sandberg skall redovisa vad som\r\nhar hänt efter det att betänkandet justerades.\r\nAntingen får han erkänna att han går ut med\r\nosanningar eller så måste han ställa upp på att vi vill\r\nskicka in dessa små slantar för att utveckla hela\r\nlandet.</pre><pre>Visst har det blivit fler aktörer på telemarknaden.\r\nMen har det givit värmlänningarna och\r\njämtlänningarna bättre möjligheter till telefoni och\r\ntelefaxutrustning? Det är för att undvika att\r\naktörerna är olagliga i största allmänhet och för att\r\nundvika russinplockeriet som vi socialdemokrater\r\nvill ha en koncessionslagstiftning. Det är för att\r\näven Värmland och Jämtland skall ha möjlighet till\r\nbra utveckling på teleområdet.</pre><pre>Anf. 5  TALMANNEN:</pre><pre>Meningsyttringar från åhörarna är icke tillåtna.</pre><pre>Anf. 6  JAN SANDBERG (m) replik:</pre><pre>Fru talman! Jag tror att jag och Ines Uusmann och\r\nde borgerliga partierna och Socialdemokraterna är\r\növerens om att vi skall slå vakt om de\r\nregionalpolitiska målen. Det sade jag också i mitt\r\ninledningsanförande.</pre><pre>Socialdemokraterna vill använda sig av en typ av\r\nkoncessionslagstiftning. Vi vill använda oss av en\r\ntelelag och möjligheten för telestyrelsen och\r\nregeringen att på olika sätt styra utvecklingen. Det\r\nsom skiljer oss åt, Ines Uusmann, är sättet att nå\r\nmålet.</pre><pre>Vi har under denna korta tid märkt att Telia har\r\nskyndat på investeringarna. Det är det vi säger i\r\nutskottsbetänkandet. Vi har inte sagt att systemet\r\nkommer att vara färdigt det år som\r\nSocialdemokraterna vill, men Telia har på en\r\nmycket kort period -- säg ett halvår -- verkligen\r\nforcerat dessa investeringar. Det kommer de\r\nglesare delarna av landet till del. Det visar att det\r\nfinns andra sätt att nå utvecklingen än de som\r\nsocialdemokraterna föreslår.</pre><pre>Vi talade om de 4 miljarder som Posten behöver.\r\nRegeringen vill hålla alla dörrar öppna. Jag förstår\r\natt Ines Uusmann är rädd för att vi skall sälja ut och\r\nprivatisera Posten. Regeringen säger faktiskt i årets\r\nbudgetpropostion att man för närvarande inte har\r\nför avsikt att göra det.</pre><pre>Det var skönt att Ines Uusmann berättade att\r\nsocialdemokraterna minsann är beredda att ta till 4\r\nmiljarder från statsbudgeten om det krävs. Det\r\nheter att vi alla gemensamt skall betala. Då får vi\r\nännu större budgetunderskott och ännu större\r\nproblem än vad vi har nu.</pre><pre>Jag ber Ines Uusmann vända sig om och titta upp\r\nmot åhörarläktaren. Där sitter ett antal ungdomar\r\noch lyssnar på debatten. Kan inte Ines Uusmann\r\ntala om för dem att det hon egentligen säger är att\r\ndet är de och alla andra ungdomar och de\r\nkommande generationerna som får bekosta\r\nmiljardrullningen på områden där det finns\r\nalternativa lösningar? Säg det rakt ut till dem som\r\nsitter och lyssnar!</pre><pre>Jag fick inte svar på den fråga jag ställde om\r\nSocialdemokraternas motstånd mot den nya\r\ntelelagen. Med telelagen har vi fått möjlighet att\r\nstyra utvecklingen i Sverige, se till att de\r\nregionalpolitiska och sociala målen kan uppnås,\r\nmen vi ger också möjlighet för alla de andra\r\naktörerna att ge sig in på den svenska marknaden.</pre><pre>Alternativet till att släppa in dem på den svenska\r\nmarknaden är att låta dem göra nya satsningar,\r\nbygga nya telestationer, anställa nytt folk i andra\r\nländer än i Sverige, för med Socialdemokraternas\r\npolitik skulle vi inte släppa in dem.</pre><pre>Är Ines Uusmann beredd att stå fast vid sitt krav att\r\nvi skall ompröva telelagen, vilket innebär att\r\ninvesteringarna hamnar i andra länder än i Sverige\r\noch som innebär att de nya jobben hamnar på andra\r\nställen än i Sverige?</pre><pre>Anf. 7  INES UUSMANN (s) replik:</pre><pre>Fru talman! Alternativa sätt att lösa\r\nkapitalproblem låter ju bra. Men de alternativa\r\nsätten, som uppenbarligen Jan Sandberg inte vill ta\r\ni sin mun, handlar om att göra Posten till vilket\r\nprivat distributionsbolag som helst. Vad får det för\r\nkonsekvenser? Det tycker jag är oerhört viktigt att\r\nredovisa.</pre><pre>Jo, det får konsekvensen att det blir ännu svårare,\r\nom man bor utanför storstadsområdena, att få en\r\nvettig service. Då stämmer inte detta med det Jan\r\nSandberg säger att vi skulle vara överens om,\r\nnämligen att de regionalpolitiska och\r\nsocialpolitiska målen skall uppnås för hela landet.</pre><pre>Om vi skall få fram pengar till Posten på några\r\nalternativa sätt, tycker jag att det skall talas\r\nklarspråk om vilka det skall vara.</pre><pre>Anf. 8  JAN SANDBERG (m) replik:</pre><pre>Fru talman! Jag vill säga till Ines Uusmann att vi är\r\nberedda att hålla alla dörrar öppna vad gäller att få\r\nnytt kapital till Posten. Vi har inga dogmatiska\r\nbindningar. Vi säger inte nej innan vi har hört de\r\nförslag som finns.</pre><pre>Ines Uusmann är rädd för att privatisera Posten,\r\nmen regeringen har sagt i budgetpropositionen att\r\nden inte har för avsikt att göra det just nu.</pre><pre>Jag tycker att Ines Uusmann ganska snabbt klarade\r\nav alla de frågor jag hade, och jag förstår att det\r\ngick snabbt, för hon svarade ju inte på dem.\r\nExempelvis: Är det ungdomarna på åhörarläktaren\r\noch alla andra ungdomar som skall betala de 4\r\nmiljarderna? Är det Socialdemokraternas\r\nalternativ? Det var den första frågan, och den fick\r\njag inte svar på.</pre><pre>Den andra frågan var: Om vi nu inte skulle ha den\r\ntelelag vi har i dag skulle investeringarna och\r\nnyanställningarna göras i andra länder, därför att vi\r\ninte släpper in dem i Sverige. Vad är Ines Uusmann\r\nberedd att göra för att motverka en sådan\r\nutveckling och se till att jobben hamnar i Sverige i\r\nstället för i andra länder? Vad är alternativet?</pre><pre>Anf. 9  MAX MONTALVO (nyd) replik:</pre><pre>Fru talman! Jan Sandberg säger att det finns\r\nrabatter för människor som inte ringer så mycket,\r\noch det är ju bra att det finns sådana rabatter. Men\r\nfaktum är att pensionärer, i synnerhet\r\nrörelsehindrade pensionärer, inte ringer litet utan\r\nringer en hel del, och då blir det dyrt. Det är detta\r\nvi vill komma åt.</pre><pre>Vi anser att vårt förslag innebär en för samhället\r\nmycket billig satsning på friskvård. Det tror jag att\r\näven Jan Sandberg inser. Jag tycker att det är litet\r\nunderligt att man kommer med argumentet att det\r\nvi föreslår inte skulle vara möjligt att genomföra.\r\nDet argumentet håller inte.</pre><pre>Anf. 10  JAN SANDBERG (m) replik:</pre><pre>Fru talman! Vad gäller teletaxorna för\r\npensionärerna visar det sig att skulle man landa på\r\nden linje som Max Montalvo och Ny demokrati\r\nförespråkar, skulle det innebära en massa krångel\r\noch en massa extra kostnader.</pre><pre>Sedan finns det också en risk att samhället på det\r\nsättet delar upp människor i olika\r\nbefolkningsgrupper och drar exempelvis alla\r\npensionärer över en kam. Det finns ju olika typer\r\nav pensionärer också.</pre><pre>Vad Telia nu föreslår är att man erbjuder -- man har\r\nbörjat erbjuda -- en lågförbrukartaxa. Men det är\r\nbara första steget i en utveckling. Om vi tittar på\r\nvad som kommer att hända på den något mer\r\navreglerade telemarknaden, finner vi att Telia och\r\nkanske andra aktörer hela tiden kommer att tänka:\r\nVad skall vi hitta för nya alternativ, som erbjuds nya\r\nfolkgrupper och som gör att dessa får fördelar och\r\ndärigenom väljer de alternativen?</pre><pre>I betänkandet står det också att bl.a. Telia, som är\r\nen stor aktör på området, har påbörjat arbetet med\r\natt fortsätta att erbjuda alternativa taxor för olika\r\ntyper av önskemål. Jag kan inte garantera\r\nnågonting, men jag tror att Max Montalvo kommer\r\natt märka att också andra grupper, utöver\r\npensionärerna som Max Montalvo pratar om,\r\nkommer att ges ökade möjligheter att\r\nkommunicera med andra, vilket är så otroligt\r\nviktigt för dem.</pre><pre>Sedan får vi heller inte glömma bort att vi satsar\r\nmer än 100 miljoner kronor kommande budgetår\r\npå att just se till att samhället upphandlar olika\r\nspecialtjänster och till viss del specialutrustning för\r\nde delar av befolkningen som har speciella\r\nproblem. Vi satsar mycket pengar på det. Det sker\r\nen utveckling i rätt riktning. Det här är inte allt. Det\r\nkommer mera.</pre><pre>Anf. 11  MAX MONTALVO (nyd) replik:</pre><pre>Fru talman! Jan Sandberg säger att det är krångligt\r\natt administrera ett sådant system som det vi vill ha\r\noch också att det skulle vara tekniskt krångligt, om\r\njag förstod undertonen. Nu är det så att jag är\r\ndatamänniska och vet hur lätt det är att fixa till\r\nsådant här rent tekniskt. Om man får nätet utbyggt\r\nså som behövs, menar jag att det inte är någon\r\nsvårighet alls att så att säga programmera. De\r\ninvändningar Jan Sandberg gör är bara slag i luften.</pre><pre>Man kan inte dra alla över en kam, alla har inte\r\nsamma behov osv. -- okej, det kan jag väl ta. Men\r\ndet väsentliga är just att man lyckas få fram\r\nnågonting av det som kallas för friskvård i synen på\r\ntelekommunikationer för dem som inte har\r\nmöjlighet att gå till varandra. Det är detta vi tänker\r\npå mest, att människor kan fås att leva upp fast de\r\nsitter hemma ensamma mycket.</pre><pre>Anf. 12  JAN SANDBERG (m) replik:</pre><pre>Fru talman! Det Max Montalvo säger är mycket\r\nviktigt, det tror jag att vi är överens om. Jag\r\nberättade tidigare att man nu har börjat skynda på\r\nden nya tekniken, utbyggnaden av AXE-systemet,\r\noch det tror jag är viktigt och bra.</pre><pre>Problemet med Max Montalvos förslag är ju att om\r\nman redan nu skulle från riksdagens sida bestämma\r\nlitet mera detaljerat hur det här skall se ut och vilka\r\nbefolkningsgrupper som skall ha speciella system,\r\nriskerar vi att få en annan effekt, och det är att det\r\ni första hand är bara de som är anslutna till AXE-\r\nsystemet som kan få de specialkonstruerade\r\nlösningarna.</pre><pre>Den typ av medborgare som vi pratar om och som\r\nhar speciella behov -- handikappade, äldre,\r\npensionärer -- är, har det visat sig, i stor\r\nutsträckning just de som inte har tillgång till AXE-\r\nsystemet. Skulle man väldigt snabbt genomföra ett\r\nsystem med den inriktning som Max Montalvo\r\nsäger, skulle det innebära att de 30 miljonerna vi\r\npratar om i extra kostnader för pensionärerna är ett\r\nganska lågt belopp jämfört med de belopp som man\r\nmåste ta till om man skulle genomföra\r\nkomplicerade abonnemangsvarianter när det inte\r\nfinns ett utbyggt AXE-system.</pre><pre>Jag tror att jag och Max Montalvo är överens om\r\natt de här människorna skall ges största möjliga\r\nförutsättningar att leva ett rikt liv. En del av detta\r\när att se till att de kan kommunicera väldigt mycket\r\nvia telefon, och jag tror att vi är överens om att\r\nförsöka nå dit att de människorna ges bättre\r\nförutsättningar än i dag.</pre><pre>Men glöm inte bort att debatten om\r\nbefolkningsgrupperna som har särskilda problem\r\nhar blossat upp extra mycket i och med den nya\r\ntelelagen. Jag tror att en orsak till det är att vi nu\r\nhårdare slår fast de sociala målen och de\r\nregionalpolitiska målen.</pre><pre>Så jag tror att den nya telelagen tillsammans med\r\ntillsynsmyndigheten Post- och telestyrelsen och\r\ntillsammans med de drygt 100 miljoner vi satsar på\r\nutveckling av teknik och tjänster kommer att göra\r\natt de människor vi nu talar om fortare än annars\r\nkommer att få bättre möjligheter att använda\r\ntelefonen.</pre><pre>Anf. 13  KENNETH LANTZ (kds):</pre><pre>Fru talman! Ända sedan regeringens tillträde har\r\nKommunikationsdepartementet och regeringen\r\nhaft en klar linje inom transportområdet. Vi har\r\nökat takten på de tunga investeringarna i\r\ninfrastruktur som järnvägar och vägar etc.,\r\nsamtidigt som vi har avreglerat och öppnat för\r\nkonkurrens när det gäller att producera tjänster\r\nsom använder sig av infrastrukturen.</pre><pre>Inom tele- och postsektorn tillhör Sverige i dag de\r\nledande länderna i utvecklingen.</pre><pre>Förändringarna inom post- och telesektorn beror\r\nframför allt på generella förändringar i samhället.\r\nVåra livsmönster, tillgängliga tekniska lösningar\r\noch efterfrågan förändras hela tiden. Alla olika\r\ntyper av verksamheter måste anpassa sig till\r\nförändringarna.</pre><pre>Behoven har ökat genom informationssamhällets\r\ntillväxt, och våra allt större behov av kontakter på\r\nstörre avstånd ökar. För Postens och f.d.\r\nTeleverkets del betydde detta bl.a. att efterfrågan\r\nmarkant förändrades. Inom telesektorn är utbudet\r\nav tjänster i dag så stort och mångfasetterat, att en\r\nensam operatör inte kan tillgodose alla varierande\r\nbehov och önskemål som finns. Och den tekniska\r\nutvecklingen går ständigt vidare med svindlande\r\nhastighet.</pre><pre>Inom postsektorn vet vi att redan i dag kan vart\r\nfjärde brev ersättas av ett fax, och allt fler utnyttjar\r\nelektronik när de betalar räkningar eller tar ut\r\npengar från t.ex. lönekontot. Människor använder\r\ni dag postkontoren i allt mindre utsträckning än\r\ntidigare.</pre><pre>Det är i stort sett inget fel på dessa förändringar.\r\nFör de allra flesta är det till exempel en\r\nvälfärdsvinst att kunna ägna mindre tid åt\r\nmånadens räkningar. Men det skapar problem dels\r\nför Posten som får ett mindre underlag för att\r\nkunna upprätthålla samma servicenivå som tidigare\r\npå alla platser, dels för många ensamma människor\r\nsom räknat pensionsutbetalande\r\npost/bankexpediter som den kanske enda sociala\r\nkontakten.</pre><pre>Vårt samhälle håller på att bli allt mer effektivt, inte\r\nminst tack vare den väl utbyggda infrastrukturen.\r\nMen, somkristdemokrat, vill jag också aktualisera\r\nsom en liten passus i den här debatten den\r\nmänskliga infrastrukturen, som inte sköts av vare\r\nsig Kommunikationsdepartementet eller\r\ntrafikutskottet utan av oss vanliga människor, du\r\noch jag. Vi får aldrig glömma att vi är människor\r\noch har mänskliga behov av såväl social gemenskap\r\nsom samhörighet med andra människor. Telefonen\r\när på väg att ta över kontakten människor emellan\r\nsom post- och bankpersonal förtjänstfullt hade\r\nhand om tidigare.</pre><pre>För att återgå till dagens ämne, fru talman, så var\r\ndet nödvändigt med åtgärder från statens sida för\r\natt ge Posten och Televerket de nödvändiga\r\nförutsättningarna för att följa med i utvecklingen\r\noch också i framtiden kunna garantera väl\r\nfungerande postoch telekommunikationer.</pre><pre>Tidigare har staten framför allt styrt olika former av\r\nstatlig service med hjälp av egen produktion av\r\nolika tjänster. Det gäller t.ex. för posttjänster som\r\nproducerats av ett statligt affärsdrivande verk. Nu\r\nförsöker vi i stället styra med hjälp av lagar och\r\navtal. Vi skiljer alltså mellan produktionen av\r\ntjänsterna, som i större utsträckning skall skötas av\r\nstatliga eller privata bolag, och styrningen av\r\nsådana tjänster som samhället är beroende av, som\r\ni större utsträckning sköts genom lagar och avtal.</pre><pre>Regeringens väg har varit att avreglera\r\nproduktionen och i stället skydda vissa viktiga\r\nfunktioner med hjälp av lagar och avtal.</pre><pre>Vad vi än har för åsikter om förändringarna kan vi\r\nalla vara överens om att ingenting är som förr. Inget\r\när statiskt och varje tid har sina lösningar. Det\r\nmesta förändras nämligen, och förändringarna sker\r\nofta i snabb takt. Allt nytt är på gott och ont. Vi kan\r\nvälja mellan att bara klaga på att livet förändras och\r\nsäga nej till nödvändiga åtgärder för att följa med i\r\nutvecklingen eller att anpassa oss genom att ta till\r\nvara de fördelar förändringarna erbjuder.</pre><pre>Men det är viktigt att staten ger ett skydd för alla\r\nmedborgare så att alla garanteras vissa rättigheter.\r\nDet har vi också gjort genom post- och telelagen\r\nsom garanterar alla medborgare väl fungerande\r\npost- och telekommunikationer, oavsett var i landet\r\nman bor. Det är, som Jan Sandberg tidigare\r\nnämnde, nu första gången som dessa rättigheter\r\nregleras i lag.</pre><pre>Regeringen har åstadkommit mycket inom\r\ntransport- och kommunikationssektorn.\r\nInfrastrukturinvesteringarna har ökat, och\r\njärnvägssatsningen är den största sedan 1860-talet.\r\nSverige är i dag en förebild för många andra länder\r\nnär det gäller att effektivisera genom avreglering\r\noch ökad konkurrens.</pre><pre>Jag vill, fru talman, avsluta med att säga att det för\r\noss kristdemokrater är viktigt att en utveckling äger\r\nrum tillsammans med folket. Genom post- och\r\ntelelagarna och de förändrade\r\nverksamhetsformerna för Posten och Televerket\r\nhar vi sett till att vi även i framtiden skall ha en\r\nfungerande post- och telemarknad, som alla i vårt\r\nland kan få glädje av. Vi behöver för detta en\r\nekonomisk utveckling i en fungerande praktisk\r\nvardag.</pre><pre>Anf. 14  INES UUSMANN (s):</pre><pre>Fru talman! Detta var mycket på en gång, och jag\r\nvet inte om det hade så mycket att göra med\r\nbetänkandet. Jag kan inte, fru talman, låta bli att\r\nkommentera det som Kenneth Lantz sade på slutet,\r\natt vi genom avregleringen har fått två av de mest\r\neffektiva post- och teleföretagen i världen. Vi hade\r\nen gång enligt gjorda undersökningar en oerhört\r\nhög effektivitet inom Posten och även inom\r\nTeleverket. Vi hade de lägsta taxorna i världen och\r\nen oerhört bra service i förhållande till kostnaden.</pre><pre>Det finns ingenting som säger att det har blivit\r\nbättre i dessa avseenden genom de nya\r\nassociationsformerna. Det finns å andra sidan inte\r\nheller någonting som säger att det har blivit sämre,\r\nmen att avreglera för avregleringens skull och av\r\nideologiska skäl är enligt min mening ett mycket\r\nmärkligt sätt att möta framtiden.</pre><pre>Jag delar naturligtvis uppfattningen att vi måste\r\nfölja med i utvecklingen, och den tekniska\r\nutvecklingen går fort, men man skall inte låta sig\r\nförblindas av en ideologi och bara köra fram på den\r\nenda vägen.</pre><pre>Jag skulle vilja att Kenneth Lantz som företrädare\r\nför det parti som har\r\nkommunikationsministerposten visade att det\r\nfaktiskt har blivit bättre, särskilt för människor som\r\nbor i Värmland och i Jämtland, men det går inte.</pre><pre>Anf. 15  KENNETH LANTZ (kds):</pre><pre>Fru talman! Som skåning är jag inte så ofta på\r\npostkontoren uppe i Värmland, men nog har vi\r\nlöften om att det genom den postlag som vi har\r\nenats om skall finnas en vältäckande och trygg\r\npostservice över hela landet. Vi är övertygade om\r\natt den konkurrens som råder i vårt land i dag, inte\r\nbara på postområdet utan även på teleområdet, är\r\npositiv. Som vi har nämnt tidigare i debatten i dag\r\nhar det inte varit tal om någon försämring av\r\nPostens service, och det kommer inte heller att bli\r\ntal om det för vare sig värmlänningar eller andra\r\ninvånare i vårt avlånga land.</pre><pre>Ines Uusmann sade själv i samband med en av sina\r\nfrågor att vi är överens, och det noterar jag med\r\ntacksamhet.</pre><pre>Överläggningen var härmed avslutad.</pre><pre>(Beslut skulle fattas den 29 mars.)</pre><pre>5 §  Förbud mot laservarnare</pre><pre>Föredrogs</pre><pre>trafikutskottets betänkande</pre><pre>1993/94:TU18 Förbud mot laservarnare (prop.\r\n1993/94:102).</pre><pre>Talmannen konstaterade att ingen talare var\r\nanmäld.</pre><pre>(Beslut skulle fattas den 29 mars.)</pre><pre>p10p &gt; 6 §  Eurocontrolkonventionen m.m.</pre><pre>Föredrogs</pre><pre>trafikutskottets betänkande</pre><pre>1993/94:TU19 Eurocontrolkonventionen m.m.\r\n(prop. 1993/94:104).</pre><pre>Talmannen konstaterade att ingen talare var\r\nanmäld.</pre><pre>(Beslut skulle fattas den 29 mars.)</pre><pre>7 §  Tilläggsbudget inom\r\nKommunikationsdepartementets område</pre><pre>Föredrogs</pre><pre>trafikutskottets betänkande</pre><pre>1993/94:TU20 Tilläggsbudget inom\r\nKommunikationsdepartementets område (prop.\r\n1993/94:105 delvis).</pre><pre>Talmannen konstaterade att ingen talare var\r\nanmäld.</pre><pre>(Beslut skulle fattas den 29 mars.)</pre><pre>8 §  Valperiodens längd och vissa andra\r\ngrundlagsfrågor</pre><pre>Föredrogs</pre><pre>konstitutionsutskottets betänkande</pre><pre>1993/94:KU22 Valperiodens längd och vissa andra\r\ngrundlagsfrågor (prop. 1993/94:115).</pre><pre>Anf. 16  THAGE G PETERSON (s):</pre><pre>Fru talman! Efter flera års debatt står riksdagen\r\ndenna vår inför beslut i ett flertal viktiga\r\nförfattningsfrågor. Det viktigaste dokumentet i en\r\ndemokrati är författningen; våra grundlagar. Det är\r\nviktigt att varje förändring diskuteras noga. En\r\ngrundlag får inte ändras hur som helst. Och när\r\nman ändrar den bör det ske i långtgående politisk\r\nenighet. I en tid när motsättningarna på flera\r\nområden skärps i politiken kan vi då visa att vi kan\r\nbli överens om demokratins spelregler.</pre><pre>Grundlagsöverenskommelsen visar att vi mellan de\r\npolitiska blocken kan bli överens om det som skall\r\nstå i Sveriges grundlagar. Det socialdemokratiska\r\npartiet har alltid hävdat principen att vi bör vara\r\növerens om demokratins spelregler. Så var det inför\r\ndet stora grundlagsreformer som föregick\r\nenkammarriksdagens genomförande 1971 och\r\ngrundlagsändringarna 1974. Så har det varit under\r\nhela enkammarriksdagens dagar. Den\r\nsocialdemokratiska riksdagsmajoriteten\r\ngenomförde inte några viktiga grundlagsändringar\r\nutan stöd över den politiska blockgränsen.</pre><pre>Tyvärr tvingas jag emellertid konstatera att denna\r\nviktiga princip inte är lika självklar för riksdagens\r\nborgerliga majoritet som för oss socialdemokrater.</pre><pre>Helt mot vår vilja beslutade den borgerliga\r\nriksdagsmajoriteten att grundlagsfästa\r\nutlandssvenskarnas rösträtt. Och de sju borgerliga\r\nledamöterna i KU har nyligen kört över de sju\r\nsocialdemokratiska och beslutat att utreda frågan\r\nom beslutande folkomröstningar. Detta sker blott\r\nett par månader efter det att riskdagspartierna\r\nträffade den breda uppgörelsen i\r\nförfattningsfrågan. Med hänsyn till att också de\r\nborgerliga partierna säger sig vilja eftersträva\r\nenighet i författningsfrågorna undrar jag vad de\r\nborgerliga övertrampen skulle tjäna till.</pre><pre>Jag vill tillägga att det självklart är fritt för alla\r\npolitiska partier att i likhet med media och enskilda\r\nmedborgare bedriva opinionsbildning i\r\nförfattningsfrågor. De partier som deltagit i\r\növerenskommelsen kan givetvis vid en senare\r\ntidpunkt genom opinionsbildning ifrågasätta den\r\nförfattningspolitiska ordningen, liksom den\r\nträffade överenskommelsen. Men det är ändå en\r\nbit, fru talman, att gå från opinionsbildning till\r\nbeslut.</pre><pre>Hösten 1992 inbjöd regeringen till sonderande\r\nsamtal om vissa författningsfrågor. Det\r\nsocialdemokratiska partiet meddelade en positiv\r\nvilja till att delta i dessa samtal. Det har varit en\r\nsjälvklarhet för socialdemokraterna att medverka\r\ntill en förstärkning av folkstyret och demokratin.</pre><pre>Vi har fått väsentliga socialdemokratiska krav\r\ntillgodosedda i förhandlingarna. En förlängning av\r\nmandatperioden är ett sådant viktigt krav. Det\r\nsocialdemokratiska kravet på grundlagsskydd för\r\nallemansrätten genomförs. Det är till gagn för\r\ninvånarna i Sverige. Det ökade inslaget av\r\npersonval stärker folkstyret och demokratin.\r\nPersonval ökar möjligheterna för kandidaterna att\r\nbli mer kända i sina valkretsar. Det är också bra att\r\ndet blir en parlamentarisk utredning om delning av\r\nde större valkretsarna. Vi är överens om att det\r\nfortfarande skall vara riksdagen som har ansvaret\r\nför innehållet i Sveriges lagar. Den nuvarande\r\nbalansen mellan den lagstiftande och den dömande\r\nmakten rubbas inte.</pre><pre>Vi socialdemokrater har således fått väsentliga krav\r\ntillgodosedda. Men jag beklagar att de andra\r\npartierna har motsatt sig att ta tag i den viktigaste\r\nförfattningsfrågan av alla -- om valsystemet. En\r\nändring av valmetoden är mycket angelägen för att\r\nstärka demokratins handlingskraft.</pre><pre>Erfarenheter från de senaste två decennierna visar\r\natt det svenska politiska systemets beslutsförmåga\r\nvarit otillräcklig. Svåra och på kort sikt impopulära\r\nmen nödvändiga beslut försvåras av att\r\nmöjligheterna att forma handlingskraftiga\r\nmajoriteter är små i ett parlament med starkt\r\nproportionell represenation.</pre><pre>Detta är, fru talman, ett allvarligt problem för\r\nSveriges långsiktiga ekonomiska utveckling.</pre><pre>Men tyvärr tvingades vi konstatera att inte något\r\nenda parti var det minsta intresserat av att ens\r\ndiskutera denna för vår svenska demokrati så\r\ncentrala fråga om hur valsystemet kan ändras för att\r\nskapa starka och regeringsdugliga regeringar. Hur\r\nangeläget detta är belyses ju bäst av dagens\r\nturbulens i riksdagen. De borgerliga vann valet\r\nstort 1991 och borde i kraft av denna stora valseger\r\nha fått en betryggande majoritet i riksdagen.\r\nDemokratin måste vara funktionsduglig. Då kan\r\nden lösa svåra samhällsproblem som arbetslöshet,\r\nstora underskott i statens affärer och hotande\r\nmiljöförstöring. När medborgarna ser att\r\ndemokratin har kraft, att politiken är ett verksamt\r\nmedel, då sätter folket sin tillit till det demokratiska\r\nsystemet.</pre><pre>Jag tycker att förlängningen av mandatperioden\r\ninnebär flera fördelar. En fyraårig mandatperiod\r\nkan begränsa den stress som de korta\r\nmandatperioderna har orsakat i politiken.\r\nNärheten i tid till nästa val har ibland bidragit till\r\natt de bästa lösningarna på olika samhällsproblem\r\ninte alltid genomförts. Hotet att inte kunna\r\nredovisa reformer och tillräckligt resultat har\r\nibland tvingat förtroendevalda till insatser som\r\nkunde ha utformats bättre, om mer tid hade\r\nfunnits.</pre><pre>Med längre mandatperioder hoppas jag att\r\nlångsiktigheten i politiken ökar. Det är särskilt\r\nviktigt att de politiska organen besitter\r\nhandlingskraft då samhället brottas med\r\nekonomiska problem och stor arbetslöshet.</pre><pre>Genom att mandatperioden förlängs ett år ökar\r\nockså de realistiska möjligheterna för extraval med\r\nett år, vilket är en fördel.</pre><pre>Men, fru talman, en förlängning av\r\nmandatperioden leder inte enbart till fördelar. Jag\r\nvill peka på en risk. Längre tid mellan valen kan\r\nkomma att minska intresset hos medborgarna för\r\npolitiskt beslutsfattande och bidra till en minskad\r\npolitisering av samhällsproblemen. Jag menar att\r\nbra lösningar på svåra frågor fordrar debatt och åter\r\ndebatt och penetrering från olika politiska\r\nutgångspunkter.</pre><pre>Riksdagens beslut om längre mandatperioder får\r\ninte begränsa medborgarnas demokratiska\r\ninflytande eller tillåtas minska medborgarnas\r\nintresse för politik och partipolitiskt arbete.</pre><pre>Men samtidigt vill jag påminna om -- och det tror\r\njag att vi alla i denna kammare är överens om -- att\r\ndemokratin i vårt land har andra uttrycksformer än\r\nallmänna val. Den formella representativa\r\ndemokratin är inte nog för att hålla demokratin\r\nlevande och frisk. Partiverksamheten och\r\nkontakterna mellan väljare och dem de har valt blir\r\nallt viktigare. Det behövs med andra ord insatser\r\nvarje dag mellan valtillfällena.</pre><pre>Därför har de politiska partierna ett stort ansvar,\r\nbåde de som finns i denna riksdag och de som\r\narbetar utanför och ännu inte har kommit in.\r\nBeslutet om längre mandatperioder måste bli en\r\nsignal till partierna att öka ansträngningarna för att\r\nfördjupa demokratin och för att vinna fler\r\nmedborgare för det demokratiska arbetet.\r\nPartiernas verksamhet måste bli mer utåtriktad.\r\nPolitikerrollen behöver diskuteras och förändras.\r\nPolitikerna måste avdela mer tid för\r\nväljarkontakter och kontaktverksamhet ute i\r\nvalkretsarna. Jag tror att ett ökat inslag av\r\npersonval på en viktig punkt kompletterar den\r\nlängre mandatperioden.</pre><pre>Jag hoppas också att personvalet skall innebära att\r\nkandidaterna och de valda kommer att anstränga\r\nsig ytterligare för att möta sina väljare. Och jag\r\nhoppas att en annan följd skall bli livligare\r\nvalkampanjer. Genom personval får politiken fler\r\noch kanske tydligare ansikten. Det kan bidra till att\r\nminska det avstånd som i dag finns mellan väljare\r\noch deras företrädare.</pre><pre>Men vi är från alla politiska partiers sida i KU\r\nmedvetna om att större inslag av personval kan\r\nmedföra risker för oönskade bindningar mellan\r\nenskilda kandidater och stora bidragsgivare. Denna\r\nfara får inte underskattas. KU är enigt om att\r\nutvecklingen måste följas med stor\r\nuppmärksamhet. Det ligger i demokratins intresse\r\natt vi bevakar denna fråga mycket noga.</pre><pre></pre><pre>Både jag och den socialdemokratiske\r\npartiordföranden Ingvar Carlsson gav i höstas\r\nuttryck för kritik mot regeringens sätt att sköta\r\nförfattningsförhandlingarna, som vi menade var\r\ndåligt förberedda. Underlag saknades och\r\npresenterades ofta vid sittande bord. Vi menade att\r\nframförhållningen från regeringens sida var mycket\r\ndålig.</pre><pre>Vi påpekade att detta var otillfredsställande, i\r\nsynnerhet som det gällde viktiga författningsfrågor.\r\nVi uttalade också kritik av att förhandlingarna kom\r\ni gång för sent och att de genomfördes under stark\r\ntidspress.</pre><pre>När förhandlingarna var avslutade utgick vi ifrån\r\natt alla resurser på Justitiedepartementet togs i\r\nanspråk för att utforma de många\r\nförfattningsförslagen på ett noggrant och korrekt\r\nsätt.</pre><pre>Emellertid visade det sig att regeringen i\r\npropositionen förbisett viktiga\r\nkonsekvensändringar, som gäller det betänkande vi\r\ni dag diskuterar. Regeringen hade förbisett frågan\r\nom mandattiden för ledamöter och ersättare i\r\nstyrelser för kommuner och landsting och\r\nmandattiden för ledamöter och ersättare i\r\nförbundsfullmäktige i kommunförbund. På dessa\r\ntvå punkter har KU rättat till regeringens förslag.\r\nUtskottet har vidare begärt att regeringen gör en\r\nrevidering av lagen om partistödet med hänsyn till\r\nden längre mandatperioden och återkommer till\r\nriksdagen i frågan.</pre><pre>Emellertid visar det sig att inte heller under\r\nbehandlingen i KU har alla brister i regeringens\r\ngrundlagsproposition upptäckts.</pre><pre>Vänsterpartiets företrädare i debatten här i dag och\r\ntidigare KU-suppleanten Johan Lönnroth gjorde\r\nmig i fredags uppmärksam på att 3 kap. 6 §\r\nregeringsformen också måste bli föremål för en\r\nändring. I paragrafens tredje stycke står:\r\n''Fördelningen fastställes för tre år i sänder.'' Detta\r\nbör självfallet ändras till fyra år.</pre><pre>I samma stund upptäcktes på utskottskansliet att 13\r\nkap. 12 § regeringsformen måste bli föremål för en\r\nändring. Den paragrafen handlar om val till\r\nriksdagen då krig och krigsfara råder. Denna\r\nparagraf påverkas av mandatperiodens\r\nförlängning.</pre><pre>Även av 24 kap. 24 § kommunallagen om\r\nvalperioden för borgarråden i Stockholm måste en\r\nändring ske.</pre><pre>Fru talman! Konstitutionsutskottets betänkande nr\r\n22 ''Valperiodens längd och vissa andra\r\ngrundlagsfrågor'' är således inte i färdigt skick för\r\nriksdagens beslut. Jag yrkar därför att betänkandet\r\nåterremitteras till utskottet.</pre><pre>Fru talman! Medborgarmakt,\r\nfolkrörelsedemokrati och betingelser för en\r\nvälfärdsstat får något nya spelregler genom 1994 års\r\nförfattningsreform.</pre><pre>De författningsreformer som vi denna vår skall\r\nfatta beslut om är inte obetydliga. De uttrycker vad\r\nvår tids samhällsutveckling har för demokratiska\r\nbehov -- dialogen mellan väljare och valda. Det\r\ngäller konstitutionella betingelser för\r\nEuropasamarbetet och möjligheterna att förena\r\ndemokratins individuella element med dess\r\nkollektiva.</pre><pre>1994 års författningsreform ändrar vårt statsskick\r\noch vår demokrati på ett sätt som jag hoppas\r\nkommer att stärka de demokratiska idéerna i en tid\r\ndå dessa står inför stora och svåra prövningar.</pre><pre>Anf. 17  JOHAN LÖNNROTH (v):</pre><pre>Fru talman! De förslag till grundlagsändringar som\r\nvi nu skall behandla ligger i linje med vad\r\nLindbeckkommissionen rekommenderade. Jag har\r\nfått frågan hur Vänsterpartiet kan acceptera\r\nförslagen mot den bakgrunden. Jag har svarat att vi\r\ntar ställning i sak och att det finns åtskilligt av det\r\nsom Assar Lindbeck och hans kolleger har sagt som\r\nvi är överens om. Det vi har vänt oss emot är\r\nanspråken på att förslagen skulle grundas på\r\nvetenskaplig teori ovanför huvudet på oss\r\nriksdagsledamöter.</pre><pre>Vi har också lyssnat på ett par av landets ledande\r\njurister som har uttryckt viss tveksamhet över om\r\nman verkligen kan göra så att väljarna inte skall\r\nveta om den nya riksdagen väljs för tre eller fyra år.\r\nVänsterpartiet har ändå beslutat att stödja förslaget\r\nefter de justeringar som Thage G Peterson har\r\nredogjort för. Vi stödjer naturligtvis också yrkandet\r\nom återremiss.</pre><pre>Vi tror inte heller att det finns absoluta juridiska\r\nsanningar ovanför politikernas huvuden. Man bör\r\nlyssna på kloka experter, men i slutändan kommer\r\nvi inte ifrån att vi måste tänka själva.</pre><pre>En huvudanledning till att det är rimligt att förlänga\r\nmandatperioderna är att den politiska\r\nkonjunkturcykeln är ett reellt existerande problem.\r\nMan kan se den i fullt sving i denna valrörelse. Nya\r\nmajoriteter i riksdag, landsting och kommuner\r\nmåste få rimlig tid på sig att genomföra en politisk\r\nstrategi.</pre><pre>Thage G Peterson har talat om risken för minskad\r\npolitisering. Det finns naturligtvis en sådan risk.\r\nDet är inte bara en risk utan en realitet att vi har\r\nfått minskad politisering. Jag tror dock att det inte\r\nhandlar så mycket om att man skall få rösta ofta i\r\nallmänna val. Det handlar i stället mera om på\r\nvilket sätt flera människor skall engageras i\r\npolitiken utanför parlamenten och mellan valen. Vi\r\nskall gärna försöka att bli mera utåtriktade, vilket\r\nThage G Peterson begär.</pre><pre>Egentligen är det ganska små förändringar som vi\r\nnu vill göra i grundlagen med tanke på de\r\ndjupgående problem som vi försöker lösa. De\r\npolitiska partierna stagnerar, tappar medlemmar\r\noch har svårt att upprätthålla aktiviteten vid\r\ngräsrötterna. En viktig orsak är att de som inte har\r\nparlamentariska uppdrag känner sig utanför. De\r\nkan inte påverka. Den politiska klassen håller på att\r\nbli en realitet. Byter vi regering över\r\nblockgränserna ytterligare ett par gånger så\r\nkommer vi att få ett ganska stort överskott av unga\r\npolitiska lejon utan annan yrkeserfarenhet än från\r\npolitiken och tillvanda till löner i 25 000-\r\nkronorsklassen.</pre><pre>De politiska partierna speglar fortfarande i\r\nhuvudsak förra sekelskiftets sociala mönster.\r\nFrågan är om vi överlever in i nästa århundrade.\r\nGunnar Wetterberg, departementsråd på\r\nFinansdepartementet, gör i en ny bok\r\nolycksbådande jämförelser med frihetstidens\r\npartistrider mellan hattar och mössor, de som\r\nslutade med Gustav III:s statskupp. Så illa skall det\r\nväl inte gå, men vi måste säkerligen förnya oss för\r\natt överleva.</pre><pre>Vi håller på att få ett nytt slags klassamhälle där få\r\nkallar sig arbetare eller tjänstemän och ännu färre\r\nkänner en självklar tillhörighet till ett politiskt\r\nparti. De flesta anser att samhället består av tre\r\nsorters människor. För det första: de däruppe --\r\nnågra tusen höjdare i företag, politik och\r\norganisationer som bestämmer. För det andra:\r\nvanligt folk. För det tredje: de därnere -- de\r\narbetslösa, de förtidspensionerade och de nya\r\ninvandrarna.</pre><pre>De flesta upplever maktlösheten som ett långt\r\nstörre problem än usla materiella villkor, och\r\nmånga känner att de helt står utanför varje\r\nmöjlighet att påverka samhället. Det minskande\r\nhandlingsutrymmet för den ekonomiska politiken\r\nsom följer av det alltmer internationaliserade\r\nkapitalet kör över vallöften och späder på\r\npolitikerföraktet.</pre><pre>Vi har försökt ta upp frågan om politiskt\r\nutanförskap i motionen. Vi föreslår bl.a. utvidgad\r\nrösträtt för invandrare.</pre><pre>Människor upplever alltmer politiken som teater,\r\nsom ett skådespel. Valundersökningen år 1991\r\nvisade att politikers kunskaper lönade sig dåligt.\r\nDet som gav framgång var utstrålning. Liksom\r\nPeter Sellers i filmen om Mr Chance skulle man\r\nsäga meningslösheter på ett sådant sätt att var och\r\nen kan lägga in det den själv vill höra.</pre><pre>Vi går i år mot två för Sveriges framtid avgörande\r\nvalrörelser: Riksdagsvalet och folkomröstningen\r\nom svenskt medlemskap i Europeiska unionen.\r\nInget tyder på att saklighet och kunskap kommer\r\natt få större genomslag denna gång. Det finns\r\nsnarare tecken som tyder på att nivån på retoriken\r\noch de spektakulära utspelen kommer att slå nya\r\nrekord. De professionella producenterna av åsikter\r\nladdar upp som aldrig förr. Metoderna att förmedla\r\nett skenbart budskap är nu så raffinerade att de\r\növerträffar bloddopningen.</pre><pre>På en kurs härförleden fick jag lära mig hur man\r\nskall göra för att få ut ett budskap i TV. Det gäller\r\natt ha klart för sig vad man vill ha sagt. Det skall\r\nvara enkelt, och man skall ständigt upprepa det.\r\nDet duger inte med några å ena sidan och å andra\r\nsidan eller med ånger och osäkerhet. Titta med fast\r\nblick intervjuaren i ögonen, kläm till med en siffra\r\neller ett påstående och spara samvetskvalen till\r\nkvällen.</pre><pre>Ny demokrati har ett visst ansvar för att pajaseriet\r\nhar slagit nya rekord. Men jag tror att Ny\r\ndemokrati är ett symtom snarare än en orsak. Jag\r\ntror inte heller att vi andra skall sätta oss på alltför\r\nhöga hästar. Även våra partier blir alltmer av\r\nföretag som saluför produkter. Även vi gör\r\ndesperata utspel för att vi skall bli synliga i TV.</pre><pre>Thage G Peterson talade om att man skall ändra\r\nvalsystemet så att regeringsmakten stärks. Men vi\r\nkan ta USA, där det finns två stora partier, som\r\nexempel. Demokratin är inte starkare i USA,\r\nsnarare tvärtom. Valdeltagandet är uselt. Det har\r\nmedfört att de två stora partierna ligger oerhört\r\nnära varandra och att ideologierna har mycket svårt\r\natt dra till sig en levande debatt.</pre><pre>Lindbeckkommissionen trodde att vägen att höja\r\nriksdagens anseende och stärka regeringsmakten\r\nvar ytterligare professionalisering, färre\r\nriksdagsledamöter, mindre makt för\r\nintresseorganisationer och mera makt för\r\nekonomer och andra experter på departementen.\r\nJag tror snarare att det är tvärtom. Vi behöver fler\r\npolitiker som var och en har bättre förankring\r\nutanför parlamenten. Det åstadkoms bl.a. genom\r\natt vi sitter färre mandatperioder. Vi behöver mera\r\nav levande folkrörelser och flera med mångsidig\r\nyrkesbakgrund bland politiker och tjänstemän.</pre><pre>Det kan vara bra med ett ökat inslag av provval.\r\nVänsterpartiets förre partiordförande, Lars\r\nWerner, var med i utredningen om personval. Det\r\nvisar att vi tillmäter frågan stor vikt.</pre><pre>Jag kan vara överens med Thage G Peterson om\r\nfördelarna och nackdelarna med personval. En\r\nfördel är att det blir fler tydliga ansikten. Nu pågår\r\nett val i Italien, där en av huvudpersonerna\r\nanvänder två egna TV-kanaler. Det gör problemet\r\nmycket tydligt. Enligt min mening kan vi inte få ett\r\nrejält personvalssystem innan vi har gjort något åt\r\nmaktkoncentrationen i medierna. Jag tillhör inte\r\ndem som skyller våra valresultat på orättvis\r\nmediebevakning. Men vi borde kunna vara överens\r\nom att starka offentligt ägda och partipolitiskt\r\nneutrala etermedier och politisk mångfald inom\r\npressen är ett livsvillkor för valrörelser med starka\r\ninslag av personval.</pre><pre>På ett område tystnar allt borgerligt tal om\r\nvalfrihet, trots att det i regeringsdeklarationen\r\ntalades om en valfrihetsrevolution. Det gäller val av\r\nstatsöverhuvud. Frågan om monarkin är visserligen\r\nmest en symbolfråga, men också den är en del av\r\npolitikerföraktets och mediemaktens problematik.\r\nVilka politiker, förutom en och annan dödspilot\r\nfrån Vänstern, vågar i dag angripa fjanteriet och\r\nfjäsket kring kungahuset inför risken att hundra\r\nhungriga galapettrar som inte vädrat en fiende på\r\nett decennium hänger ut oss till spe och varnagel?</pre><pre>Det har åter blivit populärt att kalla sig liberal. Det\r\nmanifesterades bl.a. av att Folkpartiet förlängde\r\nsitt partinamn. Mot denna bakgrund är det\r\negentligen ganska underligt att det finns så få som\r\nvågar stå för de klassiska vänsterliberala och\r\nvänstersocialdemokratiska kraven på\r\nreligionsfrihet, fri uppfostran och republik. Hur\r\nkan vi i nådens år 1994 acceptera att små barn skall\r\npåtvingas den rena Lutherska läran, att regeringen\r\nskall godkänna vem kronprinsessan skall gifta sig\r\nmed och att hon inte får resa utomlands utan att\r\nKungen godkänner det? Finns det inga äkta\r\nvänsterliberaler längre?</pre><pre>Fru talman! Jag yrkar, som redan sagts, bifall till\r\nåterremissen. Jag har önskemålet att\r\nkonstitutionsutskottet skall fundera litet ytterligare\r\növer 75-årsminnet av den svenska parlamentariska\r\ndemokratins genombrott. Skulle man inte rent av\r\nkunna ta ett initiativ för att genomföra den\r\nparlamentariska demokratins principer fullt ut\r\nockså vad gäller kungahuset?</pre><pre>Anf. 18  BIRGER HAGÅRD (m):</pre><pre>Fru talman! Äntligen står vi i beredskap att\r\ngenomföra en rad nödvändiga och länge önskvärda\r\nförfattningsändringar.</pre><pre>Betänkandet innehåller såväl stort som smått. Till\r\ndet lilla i sammanhanget vill jag utan vidare hänvisa\r\ntill de krav som bl.a. Johan Lönnroth apostroferade\r\noch som gällde införandet av republik. Det var som\r\natt höra ett eko från detta sekels barndom när\r\nJohan Lönnroth talade om monarkin och dess roll.</pre><pre>I själva verket är monarken en symbol för\r\nnationen -- som jag tror att ungefär 99 % av\r\nbefolkningen vill behålla. Då slipper man också\r\nundan det bråk som lätt uppstår i en\r\npresidentvalskampanj.</pre><pre>Däremot vill jag naturligtvis ge Johan Lönnroth\r\nrätt i att frågan om statschefens religiösa\r\ntillhörighet är något som i och för sig borde vara\r\nstatschefens privatsak. Men här har inte utskottet\r\nvelat förekomma Kyrkoberedningen, utan utgår\r\nfrån att beredningen kommer att ta upp de\r\nfrågorna.</pre><pre>Den i särklass nu viktigaste förändringen är\r\nförändringen av valperiodernas längd från tre till\r\nfyra år. Men jag skall utan vidare säga att jag\r\nkänner en viss tveksamhet över tillvägagångssättet\r\natt inte i vanlig ordning ändra grundlagen på den\r\npunkten. Nu blir det ändå formellt riktigt. Men det\r\när fullt rimligt att diskutera själva uppläggningen.</pre><pre>Orsaken till att vi nu går över till fyraåriga\r\nmandatperioder hänger självfallet samman med att\r\nman rätt allmänt har konstaterat att det har varit\r\nrätt misslyckat med de treåriga perioderna. Jag\r\nskall gärna stryka under att jag helst hade sett att\r\nrullande valperioder hade införts, som t.ex. i\r\nDanmark eller Storbritannien. Jag hade också helst\r\nsett att den gemensamma valdagen hade\r\nförsvunnit. Men det har inte gått att uppnå någon\r\növerenskommelse på de punkterna, utan vi får\r\nacceptera de förslag som har kommit fram. Det har\r\nändå blivit en klar förbättring i förhållande till den\r\ntidigare situationen. Jag tror att förlängningen av\r\nvalperioderna kommer att gynna\r\nparlamentarismen rent generellt. Jag tror också att\r\nupplösningsinstitutet i det här sammanhanget kan\r\nfå en förnyad betydelse i framtiden.</pre><pre>En annan stor förändring är införandet av\r\npersonvalsmomentet. Personval har naturligtvis\r\nfunnits inom i varje fall det parti jag företräder,\r\nModerata samlingspartiet. Inte någon riksdagslista\r\nhar fastställts utan att det har funnits ett provval i\r\nbakgrunden att falla tillbaka på. Men provvalet har\r\nvarit en angelägenhet för partimedlemmarna. Det\r\nstår naturligtvis öppet för envar att bli medlem i ett\r\npolitiskt parti. Men självfallet har väljaren på själva\r\nvaldagen inte haft något reellt inflytande över valet\r\nav person.</pre><pre>Vi får se vilken roll det modifierade danska\r\nsystemet som skall införas kommer att spela i\r\nframtiden. Det finns dock anledning att varna för\r\nen övertro att vi med hjälp av detta system också\r\nhar löst de djupare problemen. Det finns anledning\r\natt fästa uppmärksamhet vid den motion som Sten\r\nAndersson i Malmö har väckt. Han invänder mot\r\npersonvalssystemet och varnar för eventuell\r\nkorruption och ett ekonomiskt beroende hos\r\nkandidaterna av t.ex. bidragsgivare. Men som\r\nutskottets ordförande har påpekat finns det all\r\nanledning för konstitutionsutskottet att följa\r\nutvecklingen i det hänseendet mycket noggrant.</pre><pre>Några kuriösa frågor har tagits upp i motioner och\r\nredovisas i betänkandet. Bl.a. har frågan om\r\nsambandet mellan mandat och parti aktualiserats.\r\nNy demokrati önskar att en person som lämnar ett\r\nparti också skall vara skyldig att frånträda sitt\r\nledamotskap i riksdagen. Någon sådan skyldighet\r\nfinns inte och bör enligt utskottets mening inte\r\nförekomma. Hela resonemanget leder tanken till\r\nden strid som utkämpades under frihetstiden,\r\nprincipalatstriden, som fick sin lösning vid 1746/47-\r\nårs riksdag. Lösningen gick ut på att ständerna helt\r\noch hållet underkände tanken att\r\nriksdagsledamöter skulle vara bundna av sina\r\nväljares föreskrifter. Det ledde i sin tur till att det\r\nblev klart inskrivet i 1809-års regeringsform ett\r\nförbud mot alla sådana imperativa mandat. Den\r\nkänslan besjälar oss alltjämt i nådens år 1994. Vi\r\nhar i det hänseendet tagit klart intryck av vad som\r\nhände för 250 år sedan.</pre><pre>Frågan om antalet ledamöter i riksdagen berörs\r\nockså i några motioner. Daniel Tarschys säger i sin\r\nmotion helt lakoniskt att vi är för många. Det kan\r\nman i och för sig tycka. Men jag har roat mig med\r\natt fästa litet extra uppmärksamhet vid antalet\r\nfrånvarande vid våra voteringar. Jag konstaterar att\r\ndet är normalt att ungefär en sjundedel av\r\nriksdagens ledamöter är frånvarande av ett eller\r\nannat skäl. Det kan vara fråga om uppdrag av olika\r\nslag som tar ledamöternas tid i anspråk. Det kan\r\nnaturligvis vara sjukdom. Men vi kan förutsätta att\r\ni framtiden då det kommer att finnas allt fler\r\ninternationella uppdrag, kommer allt större krav\r\natt ställas på ledamöterna. Vi får vara beredda på\r\natt ett relativt stort antal ledamöter inte kan delta i\r\nvoteringarna eller delta i riksdagsarbetet vid varje\r\ntillfälle.</pre><pre>Detta gör att vi måste fundera över om vi verkligen\r\när för många. Om vi ändå anser att vi är för många,\r\nmåste vi fråga oss om ett mindre antal kan utföra\r\nsamma mängd arbetsuppgifter som nu. Sannolikt är\r\ndetta inte fallet. Då tvingas man lägga om\r\nriksdagens arbete högst väsentligt.</pre><pre>Vidare har vi fråga om folkomröstningsinstitutet.\r\nRent generellt säger Thage G Peterson att\r\nSocialdemokraterna minsann alltid har respekterat\r\natt man skall vara överens om de demokratiska\r\nspelreglerna och att borgarna har brutit mot detta\r\npå två punkter. En punkt skulle gälla\r\nutlandssvenskarnas rösträtt. Men låt mig knyta an\r\ntill vad Johan Lönnroth sade tidigare. Det synes\r\nmig lämpligt att fira ett 75-årsjubileum för den\r\nallmänna rösträttens införande med att också ge\r\nvåra utlandssvenskar den självklara rösträtt de bör\r\nha. Det är detta synsätt som har varit vägledande\r\nför de borgerliga partierna i utskottet.</pre><pre>Utskottet kräver inte någon förändring i fråga om\r\nfolkomröstningsinstitutet. Utskottet säger bara att\r\nerfarenheterna av de folkomröstningar som\r\ngenomförts i landet bör sammanställas och\r\nutvärderas. Detta tycker jag inte är för mycket. Det\r\när snarare förvånande att Socialdemokraterna\r\nmotsätter sig detta förslag. Vi kan ganska lugnt\r\nkonstatera att erfarenheterna från\r\nfolkomröstningar inte är enbart positiva.</pre><pre>Vi hade en trafikomröstning som gav en\r\növerväldigande majoritet för att behålla den gamla\r\nvänstertrafiken, varpå riksdagen kort tid därefter\r\nbeslöt att lägga om och införa högertrafiken. De\r\nbåda omröstningarna om pensionsfrågan och\r\nkärnkraftsfrågan, med tre alternativ, har inte heller\r\nvarit några stora föredömen när det gäller sättet att\r\nanordna folkomröstningar. Vi vet att det nu\r\nkommer att bli ökade möjligheter för medborgarna\r\natt lokalt ta initiativ till omröstningar.</pre><pre>Mot denna bakgrund tycker jag att det finns alla\r\nskäl i världen att tillmötesgå det som tredje vice\r\ntalman Bertil Fiskesjö har föreslagit i en motion,\r\nnämligen att sammanställa och utvärdera\r\nresultaten. De kan då eventuellt ligga till grund för\r\nnya förslag.</pre><pre>En ändring av valsystemet har efterlysts av Thage\r\nG Peterson. Men utskottet är inte överens på den\r\npunkten. Vi moderater har deltagit i debatten med\r\nliv och lust, och vi har framfört förslag som ligger\r\nnära den tyska modellen. Men vi har också varit\r\nberedda att diskutera andra förslag. Det finns dock\r\nandra partier som inte är lika intresserade av en\r\nförändring i det hänseendet.</pre><pre>Fru talman! Till sist vill jag säga att jag beklagar de\r\nmalörer som inträffat i arbetet. Jag har därför i\r\nrådande situation ingenting emot att betänkandet\r\nåterremitteras till utskottet. På så sätt kan vi få ett\r\nbetänkande som i sin helhet täcker in alla de frågor\r\nsom här är aktuella.</pre><pre>Anf. 19  JOHAN LÖNNROTH (v) replik:</pre><pre>Fru talman! Jag missar naturligtvis inte chansen att\r\nfå byta några ord med Birger Hagård om monarkin.</pre><pre>Frågan om den rena lutherska bekännelsen skall\r\nvisserligen behandlas av Kyrkoberedningen. Men\r\nvad anser Birger Hagård? Det kunde vara\r\nintressant att få höra vilken egen principiell\r\nuppfattning Birger Hagård har i frågan. Frågan är\r\ninte alldeles principiellt obetydlig i en tid då den\r\nreligiösa fundamentalismen breder ut sig över\r\nvärlden. Är det inte ett problem med denna\r\nkvarvarande bestämmelse? Även om det är en liten\r\nfråga, är det ändå en ganska stor sak att vi begär att\r\nvårt statsöverhuvud skall ha en viss bestämd\r\nreligiös inriktning.</pre><pre>Jag skulle också gärna vilja höra vilken uppfattning\r\nBirger Hagård har om den fullständigt vanvettiga\r\nregeln som säger att regeringen skall godkänna den\r\nsom kronprinsessan Victoria gifter sig med. Skall\r\nverkligen Birger Hagårds partikamrat Per\r\nWesterberg -- för att nämna någon i högen -- kunna\r\nbedöma om det är lämpligt att kronprinsessan t.ex.\r\ngifter med sig någon som inte tycker som han? Jag\r\när medveten om att den reella makten att\r\nbestämma i någon annan riktning väl inte är så stor.\r\nMen även på den punkten handlar det om en\r\nprincipfråga. Är det inte fullständigt vanvettigt att\r\nsådana bestämmelser får leva kvar?</pre><pre>Anf. 20  BIRGER HAGÅRD (m) replik:</pre><pre>Fru talman! Jag vill gärna tillmötesgå Johan\r\nLönnroth i hans mycket blygsamma begäran. Han\r\nvill höra min egen privata uppfattning i dessa två\r\nprincipfrågor.</pre><pre>Jag trodde att det framgick rätt tydligt av vad jag\r\ntidigare sade att jag anser att även statschefens\r\nreligiösa tillhörighet bör vara en privatsak. Man får\r\nanföra andra motiv för att kunna övertyga mig om\r\nmotsatsen; det är möjligt att sådana argument kan\r\nfinnas. Men rent allmänt anser jag det vara en\r\nprivatsak.</pre><pre>Naturligtvis bör detta även gälla vem\r\nkronprinsessan Victoria en gång i tiden avser att\r\näkta. Det är sådant som är privatsaker, och det bör\r\nman kunna komma fram till. Men i det här landet är\r\nvi ju noggranna. Det skall utredas och framläggas\r\nförslag. Jag hoppas att dessa saker kommer att\r\nklaras ut. Det är min privata uppfattning. Jag har\r\ninte rådfrågat vare sig statsministern eller någon\r\nannan.</pre><pre>Anf. 21  JOHAN LÖNNROTH (v) replik:</pre><pre>Fru talman! Jag tar då detta som ett löfte att frågan\r\nom åtminstone en utredning kommer upp i\r\nkonstitutionsutskottet. Det finns faktiskt motioner\r\ni detta betänkande, vilka handlar om dessa saker.\r\nÄven om vårt vänsterpartistiska krav är mer\r\nlångtgående -- jag har inte så stort hopp om att få\r\nmed mig Birger Hagård på det -- räknar jag med att\r\nBirger Hagård är beredd att medverka till att\r\nkonstitutionsutskottet tar initiativ till att denna\r\nfråga utreds. Egentligen behöver ju inte frågan\r\nutredas, utan det skulle räcka med att man ser till\r\natt bli av med dessa historiska rester från ett\r\ngammalt och djupt odemokratiskt system.</pre><pre>Anf. 22  BIRGER HAGÅRD (m) replik:</pre><pre>Fru talman! Låt oss utgå från att Kyrkoberedningen\r\nklarar ut frågan om den religiösa tillhörigheten. Vi\r\nbrukar ju inte ha för vana att föregripa det som\r\nolika utredningar sysslar med. Men Johan\r\nLönnroth har alldeles rätt i vad gäller den stora\r\nfrågan om republik eller monarki att jag på intet\r\nsätt delar hans allmänt principiella republikanska\r\ninställning. Tvärtom ser jag mig som en varm\r\nanhängare av monarkins fortbestånd i landet.</pre><pre>Vad gäller andra detaljer kan det finnas all\r\nanledning att i olika sammanhang ta upp dem och\r\nåtstadkomma de -- som jag kallar dem --\r\nnödvändiga moderniseringarna också på detta\r\nområde. Det kommer säkert att komma fram.</pre><pre>Anf. 23  THAGE G PETERSON (s) replik:</pre><pre>Fru talman! Birger Hagård tog upp de två\r\nborgerliga övertrampen från den princip som vi\r\nbåda hyllar och anser att man bör eftersträva,\r\nnämligen enighet i författningsfrågor om\r\ndemokratins spelregler. Han tar upp frågan om\r\nfolkomröstningsinstitutet som behandlas i detta\r\nbetänkande. Catarina Rönnung kommer senare att\r\nta upp den socialdemokratiska reservationen.</pre><pre>Men min reaktion gäller följande: Här träffar vi en\r\nbred överenskommelse om ett antal\r\nförfattningsfrågor. Vid flera tillfällen diskuterar de\r\npolitiska partierna om vilka frågor som bör bli\r\nföremål för riksdagens första grundlagsbeslut och\r\nom vilka som bör bli föremål för ett\r\nutredningsarbete. Ifrån dessa överläggningar\r\nkommer två utredningsförslag. Ett går ut på att\r\nman skall utreda frågan om delning av de största\r\nvalkretsarna. Det andra går ut på att man skall\r\nutreda frågan om hur man skall komma åt\r\nmissbruket av den fria nomineringsrätten. Men ett\r\npar månader efter denna överenskommelse slår de\r\nborgerliga ledamöterna i konstitutionsutskottet till\r\noch ''kastar in'' folkomröstningsinstitutet för\r\nutredning med sikte på beslutande\r\nfolkomröstningar. Jag kan väl inte annat än agera\r\nmot denna något underliga form för enighet i\r\nförfattningsfrågor.</pre><pre>Vid frågan om utlandssvenskarnas rösträtt gick\r\nman inte ens via en utredning, utan man gick direkt\r\ntill ett första grundlagsbeslut i riksdagen. På denna\r\npunkt har riksdagen ett vilande grundlagsbeslut.\r\nOch vi socialdemokrater finner det\r\nanmärkningsvärt att riksdagen med bräcklig\r\nmajoritet skall grundlagsskydda vissa\r\nutlandssvenskars rörsträtt.</pre><pre>Fru talman! Jag upprepar det som jag i denna\r\nkammare sagt tidigare: Den borgerliga hanteringen\r\nav denna fråga visar på brist på respekt för de\r\npartier som är emot ett grundlagsfästande.</pre><pre>Men det mest anmärkningsvärda, fru talman, är\r\nvalet av den tidpunkt då de borgerliga vill\r\ngrundlagsfästa utlandssvenskarnas rösträtt. I dag\r\ndiskuterar flera länder frågor om medborgarskap\r\noch rösträtt. Starka krafter verkar också för att\r\nländer skall samordna sina regler på detta område --\r\nvilket skulle vara önskvärt.</pre><pre>Därför måste jag fråga Birger Hagård: Varför\r\ndenna brådska? Varför detta ointresse att söka\r\nbreda lösningar i dessa två frågor? Varför denna\r\nsträvan att grundlagsfästa något som enbart kan bli\r\nen liten beståndsdel i en betydligt viktigare helhet?</pre><pre>Anf. 24  BIRGER HAGÅRD (m) replik:</pre><pre>Fru talman! Som jag sade i mitt anförande har vi\r\nfrån den borgerliga sidan sett frågan om\r\nutlandssvenskarnas rösträtt som en mänsklig\r\nrättighet. Vi har sett det som en skyldighet för\r\nlandet att genomföra detta. Vi har i det här fallet\r\nhelt enkelt inte velat finna oss i att\r\nSocialdemokraterna velat förhala frågan. Vi har\r\ninte velat finna oss i att man från socialdemokratisk\r\nsida inte utan vidare velat ge just alla dessa\r\nmänniskor som gör så stora insatser för vårt land\r\nutomlands deras självklara rösträtt. Det har vi i hög\r\ngrad ansett obefogat.</pre><pre>Beträffande folkomröstningsinstitutet är en\r\nsammanställning och utvärdering av vunna\r\nerfarenheter det centrala. Det framgår också\r\ntydligt av utskottsbetänkandet. Det förvånar mig\r\nmycket att socialdemokaterna inte ens vill\r\nmedverka till detta. Det verkar som att man anser\r\nom de erfarenheter vi hittills har skulle vara de\r\nbästa och att frågan över huvud taget inte behöver\r\nventileras närmare.</pre><pre>Anf. 25  THAGE G PETERSON (s) replik:</pre><pre>Fru talman! Birger Hagård använder nu litet\r\noförsiktigt uttrycket förhala. Då har jag en fråga till\r\nBirger Hagård, och jag hoppas att han inte blir mig\r\nsvaret skyldig: Om Socialdemokraterna inte vill\r\nvara med om en viss grundlagsändring, betyder\r\ndetta att de borgerliga partierna kommer att köra\r\növer socialdemokratin? Kommer de då att säga att\r\ndet var synd att det stora socialdemokratiska partiet\r\ninte ville vara med om denna grundlagsreform och\r\nkonstatera att Socialdemokraterna bara var ute\r\nefter att förhala, och att de därför beslutar i\r\ngrundlagsfrågan?</pre><pre>Vi socialdemokrater har inte behandlat\r\ngrundlagsfrågor på det sättet. Vi har behandlat dem\r\nmed den största respekt för andra politiska\r\nuppfattningar. Men Birger Hagård uttryckte det så\r\natt det var synd att Socialdemokraterna inte ville\r\nvara med om denna grundlagsändring men att man\r\nkommer att besluta så som man vill. Är det så ni\r\ntänker göra i fortsättningen?</pre><pre>Anf. 26  BIRGER HAGÅRD (m) replik:</pre><pre>Fru talman! Om Socialdemokraterna hade framfört\r\nett enda vettigt argument när det gäller att skjuta\r\nupp ett beslut, i det här fallet om\r\nutlandssvenskarnas rösträtt, hade jag kunnat förstå\r\ndet hela. Men något sådant argument har inte\r\nframkommit. Om Socialdemokraterna rent sakligt\r\nhade sagt att de ville se på den och den frågan i\r\nsammanhanget, tror jag att Thage G Peterson\r\nskulle ha fått gehör för de synpunkterna i den\r\nborgerliga kretsen. Jag har alltså inte vid något\r\ntillfälle hört några argument framföras mot\r\nutlandssvenskarnas rösträtt som förtjänar att tas på\r\nallvar.</pre><pre>Anf. 27  Tredje vice talman BERTIL\r\nFISKESJÖ (c):</pre><pre>Fru talman! Det är flera intressanta\r\ngrundlagsfrågor som är upptagna i detta\r\nförhållandevis tunna betänkande. Jag skall hålla\r\nmig till några av dem som jag tycker är viktiga.</pre><pre>Utskottets ordförande betonade inledningsvis att\r\ndet är viktigt att vi kan nå betydande enighet när\r\ndet gäller grundlagsändringar. Det tycker jag\r\nockså. Men debatten måste gå vidare, även om man\r\nhar kommit överens om vissa reformer. Alla är ju\r\ninte tillfredsställda med allt i de förändringar som\r\nhar gjorts. Samhället förändras. Det finns alltså\r\nanledning att se till att den författningspolitiska\r\ndebatten förs vidare -- det kan i sin tur leda till\r\nkommande förändringar.</pre><pre>Vad gäller upprördheten över grundlagsregleringen\r\nav utlandssvenskarnas rösträtt, måste jag säga att\r\nden kom post festum. När frågan behandlades i\r\nutskottet upptäckte jag inte någon särskild\r\nupprördhet från socialdemokraternas sida. Jag såg\r\ndet närmast som ett rutinmässigt nej-sägande. Jag\r\nvill säga, liksom Birger Hagård, att det inte har\r\nframförts något bra argument mot förslaget.</pre><pre>Utlandssvenskarna har haft sin rösträtt genom\r\nvallagen. Vallagen kan ändras genom ett beslut. Nu\r\ngrundlagsfästs utlandssvenskarnas rösträtt. Det blir\r\nalltså svårare att ta ifrån dem rösträtten igen.</pre><pre>Jag tycker för min del att rösträtten skall följa\r\nmedborgarskapet. Denna del blir naturligtvis\r\nviktigare, genom att våra utlandsrelationer ökar\r\noch genom att så många svenskar gör goda insatser\r\nför Sverige utomlands -- utan att de för den skull\r\nhar lämnat landet för gott eller inte har något\r\nintresse av vad som händer i hemlandet.</pre><pre>Vad sedan gäller de konkreta förslagen i det\r\naktuella betänkandet, är det två förslag som är\r\nsärskilt viktiga, nämligen övergången till fyraårig\r\nmandatperiod och personval. I den första frågan\r\ndelar jag Birger Hagårds tveksamhet när det gäller\r\nden formella proceduren. Det hade naturligtvis\r\nvarit snyggare om riksdagen hade fattat två beslut\r\ninnan den nya mandatperioden påbörjas. Rent\r\ngrundlagsmässigt är det möjligt att göra på det här\r\nsättet, men riktigt tilltalande är det inte.</pre><pre>Övergången till en fyraårig mandatperiod är\r\nbehäftad med två brister, och jag hoppas därför att\r\nden författningspolitiska debatten fortsätter. Vi har\r\nfortfarande gemensam valdag, vilket är konstigt. Vi\r\när originella på en del sätt i Sverige, bl.a. på detta\r\nsätt. Jag kan inte tänka mig att man i något annat\r\nland skulle komma på tanken att koppla ihop de\r\nlokala och regionala valen och riksdagsvalen. Jag\r\nhoppas att den fortsatta debatten leder till att\r\nkommunalvalen skiljs från riksdagsvalen. Vad som\r\nsker i kommuner och landsting är ju utomordentligt\r\nbetydelsefullt. Huvudparten av den samhälleliga\r\nverksamheten äger faktiskt rum där, om man ser till\r\navgjorda ärenden och till hanteringen av\r\nsamhällsekonomiska frågor.</pre><pre>Det har inte gått att komma därhän nu, och det\r\nberor på socialdemokratiskt motstånd; annars hade\r\nen återgång till skilda valdagar skett för länge\r\nsedan.</pre><pre>Den andra bristen är att man i samband med\r\növergång till fyraårig mandatperiod inte har tagit\r\nupp frågan om upplösningsrätten. Det är mycket\r\nmärkligt att höra utskottets ordförande först säga\r\natt vi måste ha en fyraårig mandatperiod för att\r\nmöjliggöra ett längre planeringsperspektiv, bl.a.\r\ndärför att det är viktigt att komma till rätta med\r\nsamhällsekonomiska problem. I nästa andetag\r\nsäger han att en fördel med den fyraåriga\r\nmandatperioden är att det kan bli enklare att\r\nanvända sig av upplösningsrätten.</pre><pre>Vad är det för mening med en fyraårig\r\nmandatperiod, om man varje gång det krisar till sig\r\ni detta hus skall börja prata om att upplösa\r\nriksdagen och anordna nyval? Då har ju den\r\nstabiliserande faktor som en fyraårig mandatperiod\r\nkunde vara gått förlorad. Detta har visat sig\r\nutomlands. När det finns möjlighet att lägga valen\r\nnär som helst kan det bli tal om val när det krisar\r\ntill sig. Då låser sig partierna i sina positioner, och\r\ndå blir det svårt att träffa kompromisser, som alla\r\negentligen anser är nödvändiga för samhället. Alla\r\npolitiska partier börjar tänka på att det kanske blir\r\nval och att de därför inte kan göra upp med andra\r\npartier utan måste renodla sin profil.</pre><pre>Helt allmänt kan jag säga att det är ganska märkligt\r\natt regeringen kan upplösa riksdagen. Regeringen\r\när dock ett riksdagen underordnat organ, och ingen\r\nannanstans i samhället kan det underordnade\r\norganet avsätta det överordnade. Det är en mycket\r\nmärklig ordning.</pre><pre>Frågan om personval har utretts länge. Vi kunde ha\r\nhaft sådana för länge sedan. Redan 1976 kom en\r\nutredning med förslag. Thage G Peterson uttalar sig\r\nnu mycket entusiastiskt för ökat inslag av\r\npersonval. Så lät det inte tidigare.\r\nSocialdemokraterna har svängt i den här frågan,\r\noch det är bra.</pre><pre>Jag tycker också att systemet med fakultativt\r\npersonval är bra. Det kombinerar en viss styrning\r\nfrån de politiska partiernas sida med väljarnas fria\r\nrätt att satsa på de kandidater de helst vill ha. Jag\r\ntror inte att man skall underskatta effekterna av det\r\nhär systemet när det träder i kraft. Det kan också\r\nmedföra -- vilket jag tror att utskottets ordförande\r\nvar inne på -- större uppmärksamhet lokalt och\r\nregionalt på de kandidater som väljarna utser till\r\nriksdagen. Vi har i vårt land fått en kolossal\r\npartiledardominans. De flesta vägleds av\r\npartiledarnas framträdanden och popularitet etc.,\r\noch mindre av en värdering av de kandidater ute i\r\nvalkretsarna som de faktiskt har möjlighet att välja\r\nin. Av detta kan också följa en större\r\nuppmärksamhet från mediernas sida.</pre><pre>I samband med frågan om personval vill jag\r\nupprepa med Catos envishet att majoritetsval icke\r\när personval i den mening som vi har diskuterat.\r\nVid majoritetsval är de väljare som sympatiserar\r\nmed ett visst parti piskade att rösta på den kandidat\r\nsom partiet har nominerat, annars spolierar de\r\ndennes möjligheter att vinna. Personval i egentlig\r\nmening är alltså möjliga endast i ett proportionellt\r\nvalsystem.</pre><pre>I betänkandet har också behandlats frågan om ett\r\nmindre antal ledamöter. Flera har redan i sina\r\ninlägg ifrågasatt om det skulle vara så klokt att\r\nreducera antalet riksdagsledamöter. Jag har länge\r\nhävdat att det är bra med politiker och att det är\r\nbra att vi har ganska många politiker. Det ger flera\r\nkanaler till väljarna, och det ger en större\r\nmöjlighet -- det är ett argument som sällan\r\nframhålls, men som jag brukar framhålla -- för\r\npolitikerna att hävda sig. Ett litet antal politiker\r\nråkar lätt i händerna på alla möjliga\r\nintressegrupper, på lobbyorganisationer av olika\r\nslag, helt enkelt av det skälet att politikerna själva\r\ninte hinner penetrera frågorna i detalj, utan blir\r\nberoende av icke-politiska rådgivare. Jag tycker\r\ninte att det skulle vara en bra utveckling. Sedan har\r\nvi hela problemet med representativiteten i vårt\r\nland.</pre><pre>Frågan om bundna mandat, som Ny demokrati har\r\ntagit upp, är speciellt intressant om man ser på\r\nsituationen i Ny demokrati just nu. Ny demokrati\r\nhar inte någon företrädare i denna debatt, så jag\r\nskall inte gå djupare in i frågan. Ny demokrati vill\r\nha ett ännu mera utpräglat personvalssystem än det\r\nsom nu föreslås. Samtidigt hävdar man att de valda\r\nskall vara helt bundna till sitt parti i riksdagen. Det\r\när svårt att se hur detta går ihop logiskt -- det gör\r\ndet naturligtvis inte. Samtidigt kan frågan ställas\r\nvilka personer inom Ny demokrati som just i\r\ndagsläget skulle ha varit skyldiga att lämna partiet\r\noch vilka som hade kunnat vara kvar.</pre><pre>Vi skall alltså inte ha partibundna mandat på detta\r\nsätt. Det kan ju vara så att det är de som lämnar\r\nett parti som hävdar att de i själva verket företräder\r\npartiets grundläggande åsikter.</pre><pre>Jag hinner också med att något beröra\r\nfolkomröstningsinstitutet. Jag tycker för min del att\r\ndet är en ganska modest begäran som utskottet har,\r\ndvs. att detta institut skall ses över. Det har stora\r\nbrister såsom det har tillämpats hos oss -- ingen kan\r\npåstå någonting annat. Vi kommer att få de\r\nbristerna illustrerade i den kommande\r\nomröstningen i EU-frågan. Om det blir ett nej, kan\r\ndet ifrågasättas om riksdagen kommer att\r\nrespektera beslutet, eftersom omröstningen\r\nformellt sett endast är rådgivande. En invändning\r\nmot den nuvarande ordningen -- som jag tycker är\r\nviktig och som jag gärna vill framhålla -- är att det\r\nfinns risk för att det görs omröstningar på ett\r\notillfredsställande beredningsunderlag.</pre><pre>Om jag tar EU-frågan som exempel, är det så att\r\ndet först blir en folkomröstning och därefter görs en\r\nnoggrann behandling i riksdagen. Jag skulle helst\r\nvilja ha det så att riksdagen först bereder och\r\nbehandlar en fråga ordentligt och att de politiska\r\npartierna tar ställning, och sedan finns det en viss\r\nmekanism -- hur den skall vara utformad skall jag\r\ninte gå in på här -- som innebär att frågan kan gå till\r\nfolkomröstning. Då finns bara alternativet ja eller\r\nnej till det av riksdagen fattade beslutet. Då finns\r\ndet ett beredningsunderlag, och då vet folk vad de\r\nröstar om. Den ordningen borde vi ha.</pre><pre>Man kan naturligtvis göra många olika reflexioner\r\nom folkomröstningars förenlighet med det\r\nparlamentariska systemet och liknande. Men\r\nfolkomröstningsinstitutet är inskrivet i vår\r\nförfattning, och om ingen föreslår att det skall\r\navskaffas bör vi åtminstone se till att det är\r\nrationellt och någorlunda vettigt utformat. Det bör\r\nfinnas en beredskap så att vi har ordningen klar för\r\noss. Då slipper vi diskutera formerna när\r\nfolkomröstningar blir aktuella.</pre><pre>Jag vill göra en liten reflexion när det gäller\r\nvalsystemet. Utskottets ordförande talar sig varm\r\nför en förändring av valsystemet för att stärka\r\nregeringsmakten. Johan Lönnroths invändning är\r\nrelevant. Det finns inga som helst bevis på att man\r\ni någon mening har fört en bättre politik i länder där\r\növerväldigande majoriteter har styrt. Det är en\r\nmyt; det går inte på något sätt att vetenskapligt\r\nbevisa. Det är många faktorer som spelar in.</pre><pre>Frågan om starkare regeringar eller riksdagar kan\r\nvara ett slags demokratifråga. Bortsett från det\r\nskulle jag vilja ställa en fråga till utskottets ärade\r\nordförande: Hur vill Socialdemokraterna förändra\r\nvalsystemet för att säkerställa starkare regeringar?\r\nJag utgår ifrån att det främst gäller starka\r\nsocialdemokratiska regeringar.</pre><pre>Anf. 28  THAGE G PETERSON (s) replik:</pre><pre>Fru talman! Den punkten försökte jag diskutera\r\nunder författningsöverläggningar med de\r\nborgerliga partierna, Vänsterpartiet och Ny\r\ndemokrati. Inget parti visade det minsta intresse av\r\natt diskutera frågan, lyssna på argumenten eller\r\nsyna dem. Det utbröt en oerhört stor irritation\r\nbland de andra partierna när jag undrade om vi inte\r\nens skulle diskutera de 39 utjämningsmandaten när\r\ndet gäller att något minska effekten av\r\nriksproportionaliteten och antalet ledamöter av\r\nkammaren.</pre><pre>Jag tycker nog att tredje vice talmannens fråga kom\r\nlitet sent i debatten, eftersom jag har gjort så\r\nmånga ansträngningar under det gångna året för att\r\nfå diskutera valsystemet med de borgerliga.</pre><pre>Fru talman! Jag vill gärna upprepa vad jag sade i\r\nmitt anförande. Det är självklart fritt för alla\r\npolitiska partier att i likhet med medierna och\r\nenskilda medborgare bedriva opinionsbildning i\r\nförfattningsfrågor. Vi som har deltagit i\r\növerenskommelsen är inte oförhindrade att föra en\r\nsådan diskussion. Men det är ändå en bit att gå från\r\nopinionsbildning till beslut. Innan bläcket hade\r\ntorkat på pappret för\r\nförfattningsöverenskommelsen slog de borgerliga\r\ntill i KU med ett utredningsbeslut som inte hade\r\ndiskuterats med Socialdemokraterna.</pre><pre>Fru talman! Detta är inte bara ett övertramp. Det\r\när bristande respekt för oliktänkande när det gäller\r\ngrundlagsfrågor.</pre><pre>Frågan om utlandssvenskarnas rösträtt och den\r\ndiskussion som fördes i KU lämnar inte tredje vice\r\ntalmannen någon ro. Vi trodde inte ens i våra\r\nvildaste fantasier att de borgerliga skulle vilja ha ett\r\ndirekt grundlagsbeslut. Det argument som vi hade\r\noch har räcker faktiskt. Detta är en grundlagsfråga.\r\nFrågan borde ha varit föremål för överläggningar\r\noch diskussioner mellan de politiska partierna.</pre><pre>Jag förstår inte att de borgerliga i denna viktiga\r\nfråga har mage att gå förbi invandrarnas rösträtt i\r\nriksdagsvalen med tystnad, precis som om Sverige\r\ninte hade några invandrare. All uppmärksamhet\r\nägnades åt grundlagsregleringen av\r\nutlandssvenskarnas rösträtt. Den stora gruppen\r\ninvandrare i Sverige förbigicks med tystnad. Man\r\nhade ingen som helst respekt för den gruppen.</pre><pre>Fru talman! Mina frågor kvarstår. Varför har man\r\ndenna brådska? Varför är Bertil Fiskesjö så\r\nointresserad av att söka breda lösningar?</pre><pre>Anf. 29  Tredje vice talman BERTIL\r\nFISKESJÖ (c) replik:</pre><pre>Fru talman! Det har verkligen sökts breda\r\nlösningar. Det har förts oändliga överläggningar om\r\nde författningsförslag som nu läggs fram.</pre><pre>Frågan om utlandssvenskarnas rösträtt var ur\r\nförfattningsteknisk synpunkt väldigt enkel. Den var\r\nutredd tidigare. Det har flera gånger tidigare\r\nfunnits förslag i riksdagen om detta. Frågan var\r\ngenomdiskuterad. Det fanns så att säga inga\r\ntekniska komplikationer.</pre><pre>Frågan var om man ville ha utlandssvenskarnas\r\nrösträtt garanterad i grundlagen eller om man\r\nskulle nöja sig med att den fanns i vallagen och\r\ndärmed riskera att en tillfällig majoritet skulle\r\nkunna ta ifrån dem rösträtten igen. Jag tycker för\r\nmin del att svenska medborgare skall ha rösträtt. Så\r\nenkel är min inställning.</pre><pre>Jag uppfattar utskottets ordförande så, att\r\nSocialdemokraterna kommer att driva frågan om\r\ninvandrarnas rösträtt i riksdagsvalen. Jag noterar\r\ndock att Socialdemokraterna backade från kravet\r\npå att icke svenska medborgare skulle få delta i\r\nfolkomröstningen om EU. Jag förstår att ni\r\nbackade i den frågan. Varför gör jag det? Jo, det är\r\nalldeles orimligt att en del människor har rösträtt i\r\ntvå länder. Så skulle det i stor utsträckning bli om\r\ninvandrarnas rösträtt i riksdagsvalen knöts till\r\nbostadsorten och inte till medborgarskapet. Den\r\nfrågan får vi tydligen fortsätta att diskutera.</pre><pre>Socialdemokraterna talar ständigt om starkare\r\nregeringar. Man betraktar väl över huvud taget inte\r\nnågra regeringar som starka om de inte är\r\nsocialdemokratiska. Det är väl det första villkoret\r\nför att en regering skall anses vara stark.</pre><pre>Vi har dock ett proportionellt valsystem i vårt land.\r\nOm det skall förändras måste vi diskutera hur det\r\nskall ske. Det finns naturligtvis olika metoder. Man\r\nkan höja spärrgränsen. Man kan höja den till 5 %\r\neller 10 % om man vill, men det är orimligt. Redan\r\n4-procentsspärren har ju ifrågasatts av många,\r\neftersom en mycket stor del av den svenska\r\nbefolkningen kan bli orepresenterad i riksdagen.</pre><pre>Om man på något sätt vill garantera att varje\r\ntillträdande regering skall ha majoritet här i\r\nriksdagen hjälper det inte att göra småjusteringar i\r\nvalsystemet, vilket tydligen Thage G Peterson hade\r\ntänkt sig under de överläggningar som har förts som\r\ninte jag känner till. Det krävs mycket stora och\r\ngenomgripande förändringar av valsystemet om det\r\nskall leda till majoritetsregeringar i alla lägen.</pre><pre>Anf. 30  THAGE G PETERSON (s) replik:</pre><pre>Fru talman! De borgerliga genomförde det första\r\nbeslutet om en grundlagsreglering av\r\nutlandssvenskarnas rösträtt mot en mycket stark\r\noppositions vilja här i Sveriges riksdag. De\r\nborgerliga partierna var inte beredda att ta någon\r\nhänsyn till den socialdemokratiska uppfattningen i\r\ndenna grundlagsfråga.</pre><pre>Nu påpekade jag att de borgerliga inte heller visade\r\ndet minsta intresse för invandrarnas rösträtt i\r\nriksdagsvalen. Den frågan kan ju inte ses helt\r\nisolerad.</pre><pre>Jag sade i ett tidigare replikskifte här i kammaren i\r\ndag att det i många länder runt om i Europa nu\r\npågår diskussioner om att få enhetliga röstregler\r\noch att frågan om grundlagsreglering, som nu ligger\r\nvilande här i Sverige, hänger samman med det.\r\nMen det borgerliga ointresset för invandrarna och\r\nderas rösträtt i rikssammanhang kvarstår. Det var\r\nju de borgerliga, tredje vice talman, som från\r\nbörjan var emot att invandrarna skulle ha rösträtt i\r\nden kommande folkomröstningen om EU. Det var\r\nde borgerliga som var emot detta. Vi hade ett\r\nsådant önskemål, men för att komma fram till en\r\nenighet om när folkomröstningen skulle äga rum\r\nblev det ett givande och ett tagande i de\r\növerläggningarna.</pre><pre>Tredje vice talmannen måste väl ändå medge att vi\r\ninte kan ha folkomröstningen på tre, fyra olika\r\ndagar. Vi måste ju ena oss om en dag då hela\r\nsvenska folket kan gå till folkomröstning.</pre><pre>Anf. 31  Tredje vice talman BERTIL\r\nFISKESJÖ (c):</pre><pre>Fru talman! Om det är en så stor hjärtefråga för\r\nSocialdemokraterna att undanröja det vilande\r\nbeslut om en grundlagsändring som gör att\r\nutlandssvenskarnas rösträtt blir reglerad i\r\ngrundlagen, går det ju bra att göra detta till en\r\nvalfråga. Det finns i så fall anledning att se fram\r\nemot en sådan diskussion. Skall inte alla svenska\r\nmedborgares rösträtt vara fastlagd i grundlagen?\r\nJag tror inte att det här blir en bra valfråga för\r\nSocialdemokraterna.</pre><pre>Det sägs att vi är ointresserade av invandrare. Nej,\r\nså är det inte alls. Varför skulle vi vara\r\nointresserade av dem? Vi måste ju ha någon\r\nordning och reda när det gäller de system som\r\ntillämpas i vårt land. Tycker verkligen Thage G\r\nPeterson och Socialdemokraterna att det är rimligt\r\natt människor bosatta i Sverige samtidigt deltar i\r\nfolkomröstning i t.ex. Finland och Sverige eller i\r\nSverige och Norge? Är detta rimligt?</pre><pre>Så några ord om diskussionerna ute i Europa om\r\nhur rösträttsreglerna skall vara utformade. Den\r\nstora frågan där har varit den kommunala\r\nrösträtten. Jag vill påstå att initiativet till att ge\r\nicke-svenska medborgare rösträtt i kommunala val\r\nfaktiskt togs i en centermotion. Jag satt själv med i\r\nKU redan på den tiden. Men det här blev ingen\r\nstörre stridsfråga, utan frågan avgjordes i stor\r\nenighet. Jag tycker att det är en rimlig ordning.</pre><pre>Jag anser att vi hamnar i en situation med en lång\r\nrad tvetydigheter och svårigheter, inte bara i\r\nsamband med folkomröstningar utan också i\r\nsamband med vanliga riksdagsval, om vi inför\r\ndubbel rösträtt för utländska medborgare.</pre><pre>Anf. 32  CATARINA RÖNNUNG (s):</pre><pre>Herr talman! Även jag yrkar på återremiss av\r\nbetänkandet. Men jag vill kommentera mom. 13\r\ndär Socialdemokraterna har en reservation.</pre><pre>För kort tid sedan avslutades de\r\npartiöverläggningar som har lett fram till det\r\nbetänkande i konstitutionella frågor som vi i dag\r\ndebatterar här i kammaren. Enligt god tradition har\r\nen bindande överenskommelse uppnåtts mellan\r\npartierna i avgörande frågor.</pre><pre>Men frågan om en ytterligare vidgning av\r\nfolkomröstningsinstitutet lades åt sidan. Inte desto\r\nmindre aktualiserar utskottsmajoriteten på nytt\r\nämnet. En brist är att möjligheten att göra\r\nfolkomröstningar formellt beslutande är\r\nbegränsad, heter det. Behovet av nya regler skall\r\növervägas efter en översyn.</pre><pre>Utskottsmajoriteten driver alltså i detta läge fram\r\nen utredning. Det görs i samma betänkande som\r\ndet där den breda överenskommelsen i\r\nkonstitutionella frågor presenteras för riksdagen.\r\nDet anser jag vara dålig politisk kultur -- och\r\npolitisk kultur borde i synnerhet KU värna om.\r\nDessutom kan jag föreställa mig den indignation\r\noch den debatt som skulle ha utbrutit om\r\nSocialdemokraterna hade gjort något\r\nmotsvarande.</pre><pre>Den breda författningspolitiska debatten skall\r\nsjälvklart föras vidare, Bertil Fiskesjö! Vi har\r\nmånga forum för denna debatt i vår demokrati.</pre><pre>I 8 kap. 4 och 15 §§ regeringsformen samt i\r\nriksdagsordningen finns det bestämmelser om\r\nfolkomröstning. Dessa anser vi väl täcker dagens\r\nbehov. KU har vid många tillfällen -- åtta gånger\r\nsedan 1980 -- behandlat och avstyrkt motioner som\r\ngällt folkomröstningar från olika aspekter.\r\nUtskottets ställningstagande i betänkande\r\n1990/91:KU38 var att beslutande folkomröstningar\r\nskulle innebära en stor risk för urholkning av den\r\nrepresentativa demokratin. De politiska partiernas\r\nroll i och värde för det svenska politiska systemet\r\nkan inte nog understrykas, hette det. Genom\r\npartiväsendet förverkligas folkstyrelsen bäst.</pre><pre>En avgörande fråga för vårt folk, för vårt statsskick\r\noch för Sverige som industrination är om vi skall bli\r\nmedlemmar i EU. Därför skall en folkomröstning\r\nanordnas den 13 november. Låt oss se vilka\r\nlärdomar vi kan dra av den och vad vi kan lära för\r\nframtiden!</pre><pre>Anf. 33  BIRGER HAGÅRD (m) replik:</pre><pre>Herr talman! Jag vill i och för sig inte på nytt ta upp\r\nhela den debatt som både Bertil Fiskesjö och jag\r\nhar haft med Thage G Peterson, utan jag vill bara\r\nerinra om några fakta när det gäller\r\nfolkomröstningsinstitutet i Sverige -- ett område\r\ndär Socialdemokraterna förvisso inte har ett\r\närofullt förflutet.</pre><pre>1950 tillsattes den s.k. folkomröstnings- och\r\nvalsättsutredningen. Den resulterade så\r\nsmåningom i ett förslag till ändring av vårt\r\nfolkomröstningsinstitut, en ändring som drevs\r\nigenom 1954 i enighet mellan partierna. Det var\r\nalltså ett vilande grundlagsförslag. Men efter valet\r\ntill riksdagen, då det alltså skulle bekräftas på nytt,\r\nkom det inte något nytt förslag från\r\nSocialdemokraterna. Man var inte längre\r\nintresserad av att fullfölja den aktion som man\r\ntidigare hade inlett för att utvidga reglerna för\r\nfolkomröstningsinstitutet. Man teg ihjäl det hela --\r\nav taktiska skäl, eftersom man inte ville ge någon\r\nannan möjlighet att formulera frågor i den ATP-\r\nomröstning som var förestående 1957.</pre><pre>Inte är det ett särskilt ärofullt förflutet som man har\r\ni de här frågorna. I själva verket är\r\nsocialdemokraterna ganska så ointresserade av\r\nfolkomröstningar och av de möjligheter som\r\nmänniskorna därigenom får när det gäller att ge\r\nuttryck för sin politiska uppfattning.</pre><pre>Anf. 34  Tredje vice talman BERTIL\r\nFISKESJÖ (c) replik:</pre><pre>Herr talman! Jag har ett par undringar med\r\nanledning av Catarina Rönnungs anförande.</pre><pre>Catarina Rönnung säger att hon tar avstånd från\r\nbeslutande folkomröstningar. Ja, men hur\r\nbetraktar Catarina Rönnung då den förestående\r\nomröstningen om EU? Här har de politiska\r\npartierna sagt att vi skall följa\r\nomröstningsresultatet. I realiteten skall\r\nfolkomröstningen alltså vara beslutande. Gäller\r\ninte detta längre för socialdemokratin?</pre><pre>Vidare säger Catarina Rönnung att vi kan avvakta\r\noch lära av EU-omröstningen. Ja, det är precis vad\r\nvi föreslår i utskottsskrivningen. Vi skall ta till vara\r\nde erfarenheter som vi har av alla mer eller mindre\r\nkonstiga folkomröstningar som vi hittills har haft,\r\nnaturligtvis inklusive den omröstning om EU som\r\nvi kommer att ha. På den punkten finns det således\r\ningen åsiktsskillnad när det gäller Catarina\r\nRönnung och mig. Självklart skall vi alltså ta vara\r\nockså på den lärdom vi kan dra av EU-\r\nomröstningen.</pre><pre>Anf. 35  CATARINA RÖNNUNG (s)\r\nreplik:</pre><pre>Herr talman! Jag vill erinra om att vi nu har\r\ngrundlagsfästa möjligheter till rådgivande\r\nfolkomröstningar. Ingenting hindrar med\r\nnuvarande lagstiftning att de politiska partierna är\r\nså lyhörda för utslaget i en rådgivande\r\nfolkomröstning att denna i praktiken blir bindande.\r\nIngenting i nuvarande lagstiftning lägger alltså\r\nhinder i vägen i det avseendet.</pre><pre>Vi vill slå vakt om den representativa demokratin,\r\nom de politiska partiernas möjligheter. Vi vill\r\nstärka dessa. Vi vill alltså inte urholka och försvaga\r\nde politiska partiernas möjligheter att verka.</pre><pre>Inte heller kan jag se att lagstiftningen nu hindrar\r\natt de frågeställningar som kan läggas fram i en\r\nfolkomröstning blir dunkla och svåra att ta ställning\r\ntill. Det är inte lagstiftningen som det i så fall är fel\r\npå, utan då handlar det om hur man formulerar de\r\nhär frågorna.</pre><pre>Lagstiftningen hindrar väl heller inte att man kan\r\nha folkomröstning efter att ett beslut i riksdagen\r\nhar verkställts. Men det tänker man sig inte i den\r\nfolkomröstning som förestår nu.</pre><pre>Vitsen med att de politiska partierna har ansvar i\r\nviktiga politiska frågor är att det är av dem man kan\r\navkräva ansvar för besluten. Vi tycker att\r\nnuvarande ordning är till fyllest. Vi tycker också att\r\nsättet man har agerat på när man har lagt fram det\r\nhär utredningsförslaget i betänkandet är\r\notillfredsställande.</pre><pre>Anf. 36  Tredje vice talman BERTIL\r\nFISKESJÖ (c) replik:</pre><pre>Herr talman! Vi är eniga om att de politiska\r\npartierna har ett stort ansvar. Men jag kan väl få\r\nspinna litet vidare på hur jag har tänkt mig det.\r\nUtskottets tillstyrkan av motionen innebär endast\r\natt frågan skall utredas.</pre><pre>Mina tankegångar är självfallet att man ytterligare\r\nskall betona de politiska partiernas ansvar, även i\r\nsådana frågor som skall gå till folkomröstning. Det\r\nföljer av min tanke att man först skall fatta beslut i\r\nriksdagen. Då är frågan genomdebatterad, den har\r\nmanglats i utskotten och man har ett klart beslut.\r\nSedan har man möjlighet att gå till folket och fråga:\r\nVill ni ha det här eller vill ni inte ha det? Ja eller\r\nnej? Då har partierna markerat vad de tycker.\r\nFrågan är utredd. Det är klart vad folket skall ta\r\nställning till.</pre><pre>Catarina Rönnung är mycket belåten med\r\nnuvarande system. Hon säger att det inte är\r\nnågonting som hindrar att de politiska partierna\r\nsäger att de skall respektera omröstningsresultatet.\r\nJag bortser från att jag själv röstade för högertrafik.\r\nOavsett hur man röstade den gången var en\r\növerväldigande majoritet för nej-alternativet. Det\r\nkan vi inte bortse från. Sedan fattade riksdagen ett\r\nbeslut om att vi skulle övergå till högertrafik. Det\r\ntycker jag i och för sig var bra. Men det var inte i\r\nnågon god harmoni med det utslag som\r\nfolkomröstningen hade gett. Det kan man inte\r\npåstå.</pre><pre>Vi hade en omröstning om ATP med tre linjer. Vi\r\nhade en omröstning i kärnkraftsfrågan med tre\r\nolika linjer: Nej till kärnkraft, ja till kärnkraft och\r\nja eller nej till kärnkraft med förnuft, eller hur det\r\nhette. När omröstningen var klar visste man inte\r\nvad folket hade beslutat. Fortfarande strider de\r\nsom sysslar med sådana här frågor här i riksdagen\r\nom vad folket egentligen beslutade</pre><pre>Nu får vi dess bättre bara ett ja- och ett nej-\r\nalternativ i den kommande folkomröstningen om\r\nEU. Men det är ingen garanti för framtiden,\r\nCatarina Rönnung. Det jag menar är att om vi skall\r\nha folkomröstningsinstitutet inskrivet i grundlagen,\r\nskall det vara utformat på ett sådant sätt att det kan\r\npraktiseras effektivt, men också anständigt.</pre><pre>Anf. 37  CATARINA RÖNNUNG (s)\r\nreplik:</pre><pre>Herr talman! Bertil Fiskesjö har pläderat för\r\nbeslutande folkomröstningar. Jag skulle vilja fråga\r\nhur han har tänkt sig att procedurerna i riksdagen\r\nskall ske om man inför beslutande\r\nfolkomröstningar. Om riksdagen kommer fram till\r\nett beslut i solklar majoritet i en viss fråga skall den\r\ndärefter gå ut till folket och fråga om detta. Om\r\nfolket har motsatt åsikt måste frågan rivas upp i\r\nriksdagen och beslutsprocessen börja ånyo. Är det\r\nså Bertil Fiskesjö har tänkt sig det? Det verkar\r\nonödigt krångligt, tycker jag.</pre><pre>Beträffande de folkomröstningar som nämndes var\r\ndet väl en evig tur att den omröstning som föregick\r\nt.ex. införandet av högertrafik bara var rådgivande.\r\nHade den varit beslutande kanske vi hade haft kvar\r\nvänstertrafiken än i dag. Det hade inte varit till\r\ngagn.</pre><pre>Anf. 38  STEN ANDERSSON i Malmö (m):</pre><pre>Herr talman! Jag har väckt en motion med\r\nanledning av detta betänkande. Men jag kommer\r\ninte att yrka bifall till densamma. Detta beror inte\r\npå att jag inte står bakom min motion, utan det\r\nbaseras på det faktum att jag som enskild ledamot\r\nav riksdagen skall ha rätt och skyldighet att\r\nmotionera även om det strider mot den uppfattning\r\nsom majoriteten i mitt parti har. Sedan är det min\r\nskyldighet att inom partiet aktivt driva frågan i den\r\nriktning som jag vill. Men att påstå att jag har rätt\r\noch övriga i mitt parti har fel tycker jag är litet väl\r\növermaga.</pre><pre>En del saker är bra i det här betänkandet, och det\r\ntyckte jag att utskottets ordförande mycket tydligt\r\nklargjorde. Det gällde de förlängda valperioderna.\r\nMan behöver inte understryka de argumenten mer,\r\nutan det han sade räcker och är bra.</pre><pre>Herr talman! När propositionen kom och jag skrev\r\nmin motion efterlyste jag en analys och en\r\nförklaring av fördelarna med personval. Jag\r\nbegärde att de skulle redovisas i betänkandet. Men\r\njag måste tyvärr konstatera att där inte står så\r\nmycket om fördelarna med ett personval. Man har\r\nibland sagt att det finns stöd i Personvalskommittén\r\nför ett ökat personval, men hur många har\r\negentligen tillgång till dess betänkande? Man\r\nbrukar faktiskt i en proposition eller i ett\r\nbetänkande tala om varför man gör si eller så när\r\ndet handlar om en så pass stor förändring som\r\ndenna.</pre><pre>Jag har självfallet inget emot att medborgarnas\r\nengagemang stärks eller att deras intresse för\r\npolitiken förbättras. Frågan är: Hur skall man\r\nkunna mäta detta? Jag tycker att en faktor kan vara\r\nvaldeltagandet. Om vi jämför valdeltagandet i\r\nandra länder, som har mer eller mindre av\r\npersonval, med valdeltagandet i Sverige, visar det\r\nhelt klart att vi i Sverige, trots knappast någon form\r\nav personval, har haft ett mycket högt\r\nvaldeltagande, även om det har minskat något\r\nunder senare år. Man skall inte räkna bort det när\r\ndet gäller måttet på medborgarnas intresse för och\r\nengagemang i politiken.</pre><pre>En annan sak som man däremot kanske borde göra\r\nför att öka medborgarnas intresse och minska det\r\ns.k. politikerföraktet är att lova litet mindre. Man\r\nborde bara lova sådant som man har en rimlig chans\r\natt stå för. Man kan också sluta med sådan\r\nverksamhet som avslöjades för någon månad\r\nsedan, där i stort sett samtliga ungdomsförbund var\r\ninblandade. Personer som i dag har säte i\r\nkammaren måste ha varit medvetna om detta. Det\r\när hårda ord, men det var kvalificerat bedrägeri\r\nsom man sysslade med för att få in mer pengar till\r\nungdomsförbunden.</pre><pre>Det är min bestämda uppfattning att man skall vara\r\npositiv till förändringar. Men förändringar skall\r\nbaseras på goda erfarenheter. Finns det sådana vad\r\ngäller personval?</pre><pre>Jag är medveten om att det är viktigt med goda\r\nföreträdare för ett politiskt parti. Men jag tror ändå\r\natt det är det partiet står för, de frågor man driver,\r\nsom kommer på första plats, i stället för den person\r\nsom företräder partiet. Jag skall erkänna att Carl\r\nBildt är en mycket bra partiledare för mitt parti.\r\nMen jag tror inte att någon socialdemokrat röstar\r\npå Moderaterna av det skälet att Carl Bildt är en\r\nskicklig politiker.</pre><pre>Detsamma gäller för Ingvar Carlsson. Inte röstar\r\nnågon med moderata värderingar på\r\nSocialdemokraterna därför att Ingvar Carlsson är\r\nen god socialdemokratisk företrädare.</pre><pre>Låt oss titta på hur det är i länder som har ett\r\njämfört med Sverige större inslag av personval i\r\nsina valsystem. Jag måste säga att man kan bli litet\r\nskrämd. Där är korruptionen, herr talman, mycket\r\nutbredd. Det kostar pengar för den enskilde att\r\nställa upp i en valkampanj.</pre><pre>Det är inte ofta jag är överens med Johan\r\nLönnroth. Men jag såg också programmet 8 dagar\r\ni går. Det scenario som utspelades från Italien är\r\nnågot som vi alla absolut måste kämpa för icke blir\r\nverklighet i Sverige.</pre><pre>Vid personval är -- vi har ju sett vad som har hänt\r\nutomlands -- risken uppenbar för ett ekonomiskt\r\nberoende för att kunna kandidera till någon politisk\r\npost. Det här tas förvisso upp i någon mening i\r\nbetänkandet, där det talas om att denna risk kan\r\nfinnas, att man skall försöka beakta detta och att\r\nman senare skall komma med eventuella\r\nkorrigeringar om det visar sig nödvändigt.</pre><pre>En sak kan vi vara överens om: Om vi får ett\r\npersonval innebär det att den person som har egna\r\nekonomiska resurser eller starkt stöd har betydligt\r\nstörre möjligheter att bli vald än den som saknar\r\nmateriella tillgångar. Låt mig ta ett exempel. En\r\nperson blir sponsrad av SAF i en valrörelse. Sedan\r\nkommer i riksdagen upp en fråga där SAF och det\r\nparti som personen i fråga är invald för har skilda\r\nuppfattningar. Hur skall man då som\r\nriksdagsledamot agera? Skall man följa den\r\nuppfattning som ens parti har, eller skall man följa\r\nden uppfattning som sponsorn har? Om man inte\r\nföljer den uppfattning som sponsorn har kan man\r\nkänna sig mer eller mindre blåst på\r\nkampanjpengarna inför nästa valrörelse. Den\r\nrisken kan man inte nonchalera.</pre><pre>Det har sagts att om 8 % av väljarna röstar för en\r\nviss kandidat skall kandidaten flyttas upp på listan.\r\nJag måste ställa en fråga framför allt ur\r\ndemokratisk synpunkt: Men skall de 92 % av\r\nväljarna, som tycker att den lista som partiet internt\r\nhar fastställt är i ordning, helt nonchaleras? Jag\r\ntycker att det är en egendomlig form av demokrati\r\natt 8 % slår ut 92 %.</pre><pre>Herr talman! Vi har i Sverige allmän och lika\r\nrösträtt. Vi har också tidigare haft en allmän och\r\nlika rätt att bli vald. Men jag är inte helt säker på\r\natt detta håller om vi får personval i Sverige.</pre><pre>Till slut ett par frågor. På vad baseras påståendet att\r\nett ökat personvalsinslag skulle öka medborgarnas\r\nengagemang och intresse för politiken? Hade det\r\nvarit helt fel att säga så här: 92 % av väljarna\r\nkanske föredrar, som jag framhöll i mitt exempel,\r\natt inte markera person på listan. Skulle inte den\r\nlista tas upp till behandling som 92 % av väljarna\r\ntycker är den korrekta, med de kandidater som står\r\nupptagna på den?</pre><pre>Allra sist, herr talman, en fråga till tredje vice\r\ntalmannen: Vad är det som säger att massmedierna\r\nskulle ha större intresse för valsedlarna om vi hade\r\npersonval i stället för det system som vi har i dag?</pre><pre>Anf. 39  Tredje vice talman BERTIL\r\nFISKESJÖ (c) replik:</pre><pre>Herr talman! Bara några kommentarer med\r\nanledning av Sten Anderssons anförande. Det\r\ngäller först att understryka att personröstningen är,\r\nsom det heter, fakultativ. Det är inte ett tvång att\r\nrösta på person, som det är i Finland. Man kan välja\r\nlistan, och man kan välja att markera person.</pre><pre>Vidare bör man notera att det finns flera länder\r\nsom har haft liknande system. Danmark har haft\r\nsådant system i många år, Belgien, och det finns\r\nandra. De bekymmer som Sten Andersson radar\r\nupp har man inte upptäckt där. Resultatet av\r\nundersökningar som gjorts och den offentliga\r\nstatistiken visar att ungefär hälften utnyttjar\r\nmöjligheten till personmarkering.</pre><pre>Vad som är intressant är när Sten Andersson jämför\r\nsig med partiledaren Carl Bildt. Som det är nu -- det\r\nframhöll jag i mitt anförande -- är det ju\r\npartiledarna som dominerar totalt. Folk tror t.o.m.\r\natt de väljer in partiledaren när de röstar på ett visst\r\nparti. Jag glömmer aldrig den gång jag delade ut\r\nvalsedlar utanför gymnastiksalen i Lund. Det kom\r\nen person som till min glädje ville rösta på\r\nCenterpartiet. Han fick listan i sin hand. Han\r\ntittade på den och sade: Nej, jag vill rösta på\r\nGunnar Hedlund.</pre><pre>Redan på den tiden var det alltså så att man inte\r\nhade klart för sig vilka man egentligen väljer in. De\r\nflesta väljer faktiskt inte in partiledaren. De väljer\r\nin Sten Andersson och andra. Då är det väl bra om\r\nde får chansen att särskilt markera sitt val. Jag\r\ntycker också det är bra att de kandidater som agerar\r\npå det regionala och lokala planet blir föremål för\r\nuppmärksamhet från massmediernas sida. Nu är\r\ndet ganska otacksamt att vara lokal representant\r\nför ett politiskt parti. Jag brukar säga så här: När\r\nmin partiledare hostar blir det en rubrik i en\r\ntidning. Om jag går på händerna mellan Trelleborg\r\noch Malmö är det ingen som noterar det i en\r\nvalrörelse.</pre><pre>Jag ser denna reform som ett litet steg, dock ett\r\nsteg, för att öka intresset för de personer som\r\npartierna faktiskt väljer in.</pre><pre>Det höga valdeltagandet och personval tycker jag\r\ninte har någon direkt anknytning. Det har varit\r\nhögt valdeltagande i samtliga nordiska länder. Det\r\nberor på en lång rad olika faktorer. Det\r\nproportionella valsystemet är säkert en väldigt\r\nviktig faktor. Flera partier kan konkurrera, och det\r\nstimulerar valdeltagandet. Vidare har vi en gammal\r\ntradition av föreningsliv och liknande som saknas\r\npå en del andra håll. Någon större påverkan på\r\nvaldeltagandet totalt sett tror jag inte att\r\npersonvalsinslaget kommer att ha, eftersom\r\nvaldeltagandet redan är väldigt högt i vårt land.</pre><pre>Anf. 40  STEN ANDERSSON i Malmö (m)\r\nreplik:</pre><pre>Herr talman! Först som sist: Jag följer debatterna\r\nframför allt i södra Sverige. Jag har noterat att\r\nBertil Fiskesjö inte har behövt gå på händerna för\r\natt få uppmärksamhet i olika medier. Det klarar\r\nhan mycket bra tack vare den kompetens som han\r\nbesitter.</pre><pre>Jag jämförde mig inte med Carl Bildt, det vill jag\r\nstarkt betona. Apropå exemplet med Gunnar\r\nHedlund tror jag ändå att väljaren i fråga tyckte att\r\nGunnar Hedlund stödde en god idé och inte tänkte\r\npå att personen Gunnar Hedlund i sig kanske var\r\nallmänt gemytlig.</pre><pre>Fortfarande har jag inte fått några svar på de frågor\r\njag ställde. Vad är det som säger att engagemanget\r\noch intresset från medborgarnas sida blir större om\r\nvi får personval? Nu nämnde Bertil Fiskesjö två\r\nländer som har personval, Belgien och Danmark.\r\nJag känner till många andra länder med större\r\npersonvalsinslag, precis som här föreslås. Där är\r\nengagemanget inte precis så utbrett, för att vara\r\nlitet snäll, utan tvärtom. Där är valdeltagandet\r\nmycket lågt.</pre><pre>I min motion har jag tagit upp frågan om\r\nkorruption. Det krävs egna ekonomiska resurser\r\noch kontakter. Man blir beroende av en sponsor.\r\nDen som saknar ekonomiska resurser har, om vi\r\ninför personval, mindre möjligheter att komma\r\nfram inom ett politiskt parti än den som har\r\nresurserna.</pre><pre>Anf. 41  Tredje vice talman BERTIL\r\nFISKESJÖ (c) replik:</pre><pre>Herr talman! Jag vill än en gång betona att det här\r\när ett försiktigt förslag. Det ger medborgarna\r\nmöjlighet att påverka personvalet, men det innebär\r\ningen skyldighet. Så är det däremot i Finland. Där\r\nmåste man rösta på person. Där har naturligtvis de\r\nekonomiska förutsättningarna för olika kandidater\r\ndiskuterats mycket flitigare än på annat håll. Jag\r\nerkänner gärna att detta kan bli ett problem, och\r\ndet säger vi också i utskottets betänkande. Hur det\r\nblir beror på hur vi går vidare med\r\npersonvalsinslaget i vår författning. Men det är\r\ngivet att vi får hålla ögonen på detta.</pre><pre>Samtidigt kan vi säga att det i väldigt stor\r\nutsträckning blir medieval i vårt land, oavsett om\r\nman har pengar eller ej. Om regional-TV i Malmö\r\nhellre frågar Carl Bildt vad han tycker i olika\r\npolitiska frågor än Sten Andersson, är detta\r\nbetänkligt inför valet. Väljarna väljer inte in Carl\r\nBildt utan Sten Andersson. Då borde åtminstone\r\nregional-TV i Malmö ha Sten Andersson i stolen\r\nsom svarade för sina åsikter.</pre><pre>Jag vill gärna tillägga att det inte är oviktigt vilka\r\nsom sitter i en riksdagsgrupp. Jag vänder mig\r\nbestämt emot det allmänna synsätt som är väl spritt\r\noch som en del politiker stryker medhårs och säger:\r\nDet är ledningen i riksdagsgruppen som beslutar.\r\nÖvriga riksdagsledamöter har ingenting att säga till\r\nom inom en riksdagsgrupp. Jag vill bestämt\r\nunderstryka att det i varje fall inte är så inom\r\nCenterns riksdagsgrupp.</pre><pre>Det är alltså inte bara av vikt att man tillhör ett visst\r\nparti och att det går bra för partiet. Det är också av\r\nstor vikt vilka personer som sätts in för att\r\nrepresentera partiet i denna enligt min mening\r\närade församling.</pre><pre>Anf. 42  STEN ANDERSSON i Malmö (m)\r\nreplik:</pre><pre>Herr talman! Precis som Bertil Fiskesjö kan jag\r\nvidimera att det faktiskt är mycket högt i tak i\r\nModerata samlingspartiets riksdagsgrupp. Aldrig\r\nkommer ledningen och säger att nu skall vi göra så\r\nhär, punkt slut. Det kan hända någon gång i något\r\nakut avgörande, men i stort ha vi omfattande\r\ndiskussioner innan vi kommer fram till ett\r\navgörande.</pre><pre>Det finns en sak som jag inte får att gå ihop. Bertil\r\nFiskesjö säger att regional-TV i t.ex. Skåne vid\r\npersonval kanske skulle finna det mer intressant att\r\ntala med mig i en fråga som avser Moderaterna än\r\natt tala med en ledande partiföreträdare, som det\r\när i dag. Men hur vet massmedierna, Bertil\r\nFiskesjö, vem som har vunnit valet innan det\r\nkommit ut några valsedlar? Det kan man inte veta.</pre><pre>Jag kan bedriva en kampanj, kan vara sponsrad\r\neller ha egna pengar, men varför skulle de ta just\r\nmig innan valet? De lika väl som någon annan har\r\nju en uppfattning om vem som blir mitt partis\r\nföreträdare i min valkrets.</pre><pre>Herr talman! Allra sist: Jag tycker fortfarande att\r\ndet strider mot demokratin att om 92 % anser att\r\nen valsedel som ett parti har komponerat är\r\nkorrekt, skall dessa slås ut av 8 %. Det rimmar i alla\r\nfall inte med min uppfattning om demokrati och\r\nrättvisa.</pre><pre>Anf. 43  GÖRAN ÅSTRAND (m):</pre><pre>Herr talman! Om någon här tror att jag skall ge mig\r\nin i personvalsdebatten mellan Sten Andersson i\r\nMalmö och Bertil Fiskesjö, tror ni fel. Eftersom jag\r\nhar yrkat bifall till utskottets hemställan vill jag\r\ninledningsvis säga att det i betänkandet, i\r\nPersonvalskommitténs arbete och i den\r\nförfattningsdebatt som har förts mellan partierna\r\nfinns ett brett och mycket väl analyserat material\r\nom fördelarna med att övergå till personval.</pre><pre>Herr talman! Jag begärde ordet för att få göra tre\r\nkorta kommentarer. Den första kommentaren är\r\natt det är mycket glädjande att vi, när vi har\r\ndiskuterat dessa frågor i KU, har kunnat enas om\r\natt förlänga mandatperioden. Detta är önskvärt.\r\nAlldeles oberoende av vilken konstellation som\r\nvinner i höst måste en regering få längre tid att\r\narbeta innan regeringen nästa gång möter väljarna\r\ni ett val. Det är utmärkt att valperioden har\r\nförlängts. Inslaget av personval är också utmärkt.\r\nSedan tillåter jag mig den personliga kommentaren\r\natt detta paket hade blivit bättre och mer\r\nfullständigt om vi också hade kunnat gå ifrån detta\r\nmed gemensam valdag. Men jag ger utskottets\r\nordförande Thage G Peterson alldeles rätt i att\r\nbeslut om författningsfrågor bara skall fattas om\r\nman har mycket breda majoriteter, och någon\r\nsådan föreligger inte i det här sammanhanget.\r\nAlltså kan vi tyvärr inte fatta ett beslut i den frågan.</pre><pre>Herr talman! I anslutning till det långa resonemang\r\nsom utskottet för om vallagen och vallagens\r\nbestämmelser tillåter jag mig att göra en\r\nkommentar om en fråga som Vallagskommittén har\r\narbetat med och som jag personligen har ägnat stort\r\nintresse åt. I förlängningen av det utmärkta\r\nbetänkande som utskottet nu lägger fram måste vi\r\nockså fundera på hur vi skall ha det med\r\nvalsystemet. Efter en liten analys som jag själv har\r\ngjort har jag kommit fram till att med ett fullt\r\nrimligt resultat i valet i höst kommer de stora\r\npartierna att få för många mandat och de\r\nsmåpartierna kommer att få för få mandat.\r\nVisserligen har jag räknat på ett ''fejkat''\r\nvalresultat, men det bygger på verkligheten. Skulle\r\nså bli fallet hamnar vi i en akut författningsdebatt.\r\nLåt oss ta tag i den redan innan. Jag har skrivit till\r\nstatsrådet Laurén som är ansvarig för dessa frågor\r\noch till mina kolleger i konstitutionsutskottet för att\r\nuppmärksamma på problemet.</pre><pre>Det är nu inte så alldeles lätt att lösa detta problem.\r\nJag har hållit på mycket länge med politik. Jag var\r\nockså inblandad redan när man i Tylösand 1967\r\ndiskuterade frågor av den här typen. Det parti som\r\njag representerar, dåtidens högerparti, ansåg då att\r\ndet var rimligt att göra en\r\ngrundlagsöverenskommelse som bl.a. byggde på\r\nvalsystemet. Inget parti kan skylla ifrån sig. Vi\r\ngjorde bedömningen att detta tillgodosåg de\r\nriksproportionella önskemål som vi alla hade.\r\nValsystemet skulle vara rättvist. Sedan kunde man\r\nalltid diskutera spärrens nivå, men vi bestämde oss\r\nför 4 %. När man fattar sådana beslut, gör man det\r\nmed utgångspunkt i verkligheten.</pre><pre>Herr talman! Nu är det så, att verkligheten har\r\nändrats. Då var det fråga om fyra etablerade partier\r\nsom inte ens teoretiskt kunde tänkas komma i\r\nnärheten av denna spärr och ett parti, vpk, som\r\nkunde tänkas ligga över eller under. Men detta\r\nskulle inte på något sätt drabba\r\nriksproportionaliteten. I dagens läge är det tre, fyra\r\neller kanske t.o.m. fem partier som kan ligga strax\r\növer eller strax under 4-procentsgränsen. Om ett\r\nparti ligger strax under den gränsen är det ca 15--\r\n20 % av rösterna som inte har fått mandateffekt,\r\nmen det är ju en del av systemet. Om ett parti ligger\r\nstrax över 4-procentsgränsen är det ett faktum att\r\npartiet inte får så många mandat som det egentligen\r\nskulle ha. Med det valsystem som vi har tar de stora\r\npartierna genom fördelningen av fasta mandat\r\nhand om dessa mandat.</pre><pre>Herr talman! Jag anser att detta problem är mycket\r\nviktigt. Därför ville jag i direkt anslutning till det\r\nsom står om vallagen i betänkandet göra dessa\r\nkommentarer till protokollet. Alla som på något\r\nsätt är aktiva i författningsdebatten lär få tillfälle att\r\nåterkomma till denna fråga.</pre><pre>Med det anförda yrkar jag bifall till utskottets\r\nhemställan.</pre><pre>Anf.44  THAGE G PETERSON (s) replik:</pre><pre>Herr talman! Det som Göran Åstrand hade att säga\r\nom valsystemet styrker min uppfattning att denna\r\nfråga borde ha funnits med i förra årets\r\növerläggningar om författningen. Det var väldigt\r\nsynd att ingen mer än socialdemokraterna då ville\r\ndiskutera valsystemet.</pre><pre>Sedan vill jag gärna tillägga att det är ett bra\r\ninitiativ som Göran Åstrand har tagit med sin lilla\r\nutredning.</pre><pre>Anf. 45  CATARINA RÖNNUNG (s):</pre><pre>Herr talman! Med anledning av Sten Anderssons i\r\nMalmö anförande vill jag påpeka en mycket viktig\r\nsak som också utskottet har tagit upp. Det kan\r\nfinnas icke önskvärda bindningar mellan\r\nbidragsgivare och enskilda kandidater. Vi skall\r\nfölja utvecklingen mycket noga i fråga om detta.\r\nAtt följa utvecklingen kan i framtiden resultera i att\r\nman blir tvungen att offentliggöra varifrån man har\r\nfått medel till sin kampanj. Jag för min del har\r\ningenting emot att så skulle ske.</pre><pre>Vi har ju kunnat se hur herr Berlusconi far fram och\r\nvilka kampanjmetoder som han som ägare till tre\r\nrikstäckande TV-kanaler i Italien använder sig av.\r\nI dessa TV-kanaler har han trumpetat ut sitt\r\nmissnöjesbudskap och propagerat för sin egen\r\nförträfflighet. Här kan vi ju se avigsidan och vad ett\r\npersonval kan leda till. En avigsida kan ju också\r\nvara att man inte klart för väljarna talar om varifrån\r\nman har fått medel till att driva sin kampanj.</pre><pre>Överläggningen var härmed avslutad.</pre><pre>(Beslut skulle fattas den 29 mars.)</pre><pre>9 §  Förändrat ersättningssystem för\r\nvuxentandvård</pre><pre>Föredrogs</pre><pre>socialförsäkringsutskottets betänkande</pre><pre>1993/94:SfU10 Förändrat ersättningssystem för\r\nvuxentandvård (prop. 1993/94:93).</pre><pre>Anf. 46  MARGARETA ISRAELSSON (s):</pre><pre>Herr talman! ''Målet för tandvården är en god\r\ntandhälsa och en tandvård på lika villkor för hela\r\nbefolkningen.'' Så står det i tandvårdslagens andra\r\nparagraf. Det är en passande inledning på dagens\r\ndebatt om ett förändrat ersättningssystem för\r\nvuxentandvården. Det var nämligen en utveckling\r\ni rakt motsatt riktning som fick dåvarande\r\nsocialministern Ingela Thalén att i 1991 års\r\nbudgetproposition föreslå riksdagen att vi genom\r\nförsöksverksamhet skulle skaffa oss kunskaper och\r\nunderlag för en förändring av ersättningssystemet.</pre><pre>''De stora geografiska skillnaderna i vårdresurser\r\noch därmed även i utbetald försäkringsersättning\r\nper behandlad patient mellan olika delar av landet''\r\nvar en viktig utgångspunkt för förslaget till\r\nförändringsarbete. Dessutom underströks i\r\nförslaget att det nuvarande ersättningssystemet styr\r\nmot ökade utgifter inte bara för landsting utan även\r\nför patienter och försäkring.</pre><pre>''De olika försöksverksamheterna skall syfta till en\r\njämnare resursfördelning inom riket och en bättre\r\nhushållning med resurserna'', sade sedan\r\nsocialförsäkringsutskottet i sitt betänkande.\r\nRiksdagen ställde sig bakom dessa tankegångar och\r\nbeslutade om en försöksverksamhet, men detta\r\nskedde under mycket starka protester, speciellt från\r\nModerata samlingspartiet.</pre><pre>''Underlaget i propositionen är bristfälligt och\r\nskälen utgör inte tillräcklig grund för någon\r\nförsöksverksamhet'', sade man i sin reservation.\r\nUtskottets nuvarande ordförande Gullan Lindblad\r\nsade i debatten att ''det är hur klart som helst att\r\nbockfoten sticker fram i det här förslaget, för man\r\nvill nu öka folktandvårdens möjligheter''. Detta\r\nkan ju i och för sig förklara det måttliga intresse\r\nsom de borgerliga, och främst de moderata,\r\nledamöterna visat för att verkligen bifalla sin egen\r\nproposition. Det kändes dock något märkligt att\r\nsom oppositionsparti upptäcka att den kraftigaste\r\noppositionen satt på andra sidan bordet.</pre><pre>Jag kan också, så här inledningsvis, med stor\r\ntillfredsställelse konstatera att utskottet instämt i\r\nett flertal av invändningarna mot den i vår mening\r\nalltför hastigt framlagda propositionen.</pre><pre>I likhet med socialdemokraterna anser\r\nregeringspartierna att det hade varit bättre om vi\r\nhade avvaktat resultaten av försöksverksamheten.</pre><pre>I likhet med socialdemokraterna ifrågasätter\r\nregeringspartierna om besparingarna verkligen\r\nkommer att uppgå till 600 miljoner kronor.</pre><pre>I likhet med socialdemokraterna vill\r\nregeringspartierna kraftigt understryka\r\nnödvändigheten av en noggrann och kontinuerlig\r\nuppföljning och utvärdering av det nya systemets\r\npåverkan på tandhälsan.</pre><pre>Det hade varit trevligt att se sjukvårdsministern här\r\ni dag. Då hade vi kanske kunnat få en förklaring till\r\nvilka avvägningar mellan de båda målen en\r\nförbättrad tandhälsa och besparingar genom högre\r\neffektivitet i tandvården som regeringen har gjort.</pre><pre>I propositionen anges nämligen något\r\nmotsägelsefullt att premietandvården genom sin\r\nkonstruktion syftar till att effektivisera tandvården\r\noch vara sjukdomsförebyggande och att\r\nkostnaderna för försäkringen därmed kan minska.\r\nSamtidigt framhålls att ett ersättningssystem som\r\ninte är direkt prestationsrelaterat kan medföra risk\r\nför underbehandling och då sannolikt innebära en\r\nförsämrad tandhälsa.</pre><pre>Tanken ligger snubblande nära att det var svårt att\r\nbestämma om det var omsorgen om\r\ntandvårdslagens andra paragraf eller om det var\r\nönskan att tillgodose vårdgivarens intresse som\r\nstyrde propositionens utseende.</pre><pre>Herr talman! ''När arbetarrörelsen började bygga\r\nupp det sociala trygghetssystemet ville man inte\r\nbara ge de många människorna den grundläggande\r\nsociala trygghet som man själv av ofta bister\r\nerfarenhet visste var nödvändig för ett gott liv. Man\r\nville också skapa möjligheter för människorna att\r\nsjälva påverka och kontrollera omfattningen och\r\ninriktningen av dessa tjänster. I stället för att vara\r\nberoende av andras önskan att tjäna pengar eller\r\nandras vilja att idka välgörenhet skulle\r\nmänniskorna själva kunna styra de verksamheter\r\nsom hade så stor betydelse för deras eget liv.''</pre><pre>Så sade Olof Palme i ett tal 1985. De orden fungerar\r\nän i dag bra som beskrivning till varför vi\r\nsocialdemokrater skapade folktandvården och\r\ntandvårdsförsäkringen. 1962 behandlade\r\nfolktandvården drygt en halv miljon vuxna\r\npatienter. Tandvårdsförsäkringen fanns då ännu\r\ninte. 1982 behandlade folktandvården 1,1 miljoner\r\nvuxenpatienter. Tandvårdsförsäkringen hade hjälpt\r\nsvenska folket till så bra tänder att tandläkarna\r\nbörjade få ont om jobb.</pre><pre>I regeringspropositionen beskrivs den fortsatta\r\ntandhälsans utveckling, och en fortsatt förbättring\r\nkonstateras. Kostnaderna har emellertid inte\r\nsjunkit i någon motsvarighet till detta. Med\r\ngenomsnittliga tandvårdskostnader om närmare\r\n1 300 kr per individ och år ligger Sverige på en hög\r\ninternationell nivå. Invånarna i de tre\r\nstorstadsområdena kostar nästan dubbelt så mycket\r\nsom exempelvis en norrbottning.</pre><pre>Det kan knappast vara så att tandborstningen och\r\nmunhygienen är så mycket bättre i våra\r\nNorrlandslän än i storstäderna. Om så vore fallet\r\nvore ju den enklaste åtgärden att stänga ett flertal\r\nav Stockholms tandläkarmottagningar och på så\r\nsätt uppnå förbättrad tandhälsa också här.</pre><pre>I regeringens tal om valfrihet ligger en övertro på\r\natt marknadskrafterna kan lösa alla problem och att\r\nkonkurrens är det bästa sättet att minska\r\nkostnaderna. Utfallet inom tandvårdsförsäkringen\r\nvisar i stället med all önskvärt tydlighet att så inte är\r\nfallet. Konkurrensen i Stockholm har i stället trissat\r\nupp kostnaderna.</pre><pre>Den borgerliga regeringens privatiseringar är\r\nnämligen inte alltid vad de sägs vara. ''Privat'' är\r\ninte heller alltid riktigt privat. Skillnaden mellan en\r\ntandläkare anställd vid folktandvården och en\r\nprivatpraktiserande dylik är närmast att\r\ntjänstetandläkaren är offentligt anställd. I övrigt\r\nhar de båda sin huvudsakliga försörjning från\r\noffentliga medel. Det är viktigt att komma ihåg.</pre><pre>Landstingen har ett ansvar för att en god tandvård\r\nerbjuds dem som är bosatta inom landstinget.\r\nDetta ansvar bör även fortsättningsvis innebära att\r\ndet finns tillräckliga personalresurser för att en\r\nadekvat tandvård skall kunna bedrivas och att en\r\növeretablering av framför allt tandläkare med de\r\nrisker som detta kan innebära undviks. Det finns\r\nstor anledning för riksdagen att understryka detta i\r\nsamband med en fri etablering.</pre><pre>Herr talman! Jag har i min inledning understrukit\r\nbehovet av en god tandvård på lika villkor i enlighet\r\nmed tandvårdslagen, samt kritiserat regeringen för\r\natt propositionen i stället har utformats för att\r\ntillgodose vårdgivarnas intressen. Denna skillnad i\r\nsynen på tandvården mellan Socialdemokraterna\r\noch regeringspartierna leder till att vi har ett flertal\r\nreservationer fogade till betänkandet. I samtliga\r\nfall handlar det om att vi tar ställning för patienten.</pre><pre>Vi socialdemokrater har ställt oss bakom de tankar\r\nsom ligger till grund för premietandvårdssystemet.\r\nRegelbundna tandvårdsbesök för att genom\r\nframför allt regelbundna förebyggande insatser\r\nuppehålla tandhälsan är mycket viktigt. Dessutom\r\när det en god idé att vi själva som försäkringstagare\r\ntar ansvar för våra tänder och lär oss att sköta dem\r\npå bästa sätt. Jag vill gärna understryka den viktiga\r\nuppgift och den goda insats som tandhygienisterna\r\nhar gjort i detta folkbildningsarbete.</pre><pre>Men när det kommer till frågan om avgifter eller\r\npremier, som det här är frågan om, talar\r\nregeringspartierna hellre om vårdgivarnas\r\nrörelsekostnader och konkurrens i tandläkartäta\r\nområden. Dessutom anser man att tandläkaren\r\nskall ha ensidig rätt att säga upp avtalet. Detta\r\nskulle annars kunna bli till ett men för den enskilde\r\nvårdgivaren.</pre><pre>I reservation nr 2 tar vi ställning för att patienten\r\ninte skall komma i underläge gentemot\r\ntandläkaren. En alltför hög premie kan leda till att\r\nman avstår från att ansluta sig till systemet, och då\r\näventyras tandhälsan. Vi anser att patientens\r\npremie bör kunna indelas i samma ålderskategorier\r\nsom den ersättning som tandläkaren erhåller.\r\nDessutom bör ett avtal som sluts mellan två parter\r\nlöpa långsiktigt och inte kunna sägas upp ensidigt.</pre><pre>En patient som vill gå in i premiesystemet skall först\r\nbedömas ha en god tandstatus enligt propositionen.\r\nFör att få detta skall tandläkaren kunna behandla\r\npatienten enligt reviderad åtgärdstaxa, innan avtal\r\nsluts. Jag och den socialdemokratiska gruppen\r\ntycker att det finns några frågetecken kring detta.</pre><pre>De ingrepp som tandläkaren skulle göra före ett\r\navtal sluts skulle troligen vara av typen\r\nkonserverande behandlingar och tanduttagningar.\r\nJust dessa vill de borgerliga partierna skall placeras\r\ni en kategori B som skulle få fri prissättning, trots\r\natt den borgerliga majoriteten i betänkandet\r\nkonstaterar att detta kan innebära ''förhållandevis\r\nhögre kostnader för den vårdsökande''. Där\r\nkonkurrensen inte är så stor vill man inte fastställa\r\nen högsta tillåten patientavgift också i kategori B. I\r\nstället hänvisar man till den samordningsdelegation\r\nsom skall bli regeringens något slags ''eftertankens\r\nkranka blekhet''.</pre><pre>Vi socialdemokrater föredrar att tänka efter före,\r\noch det gör vi i reservation 3. Vi anser det väsentligt\r\natt samtliga vårdtagare kan garanteras vård till\r\nrimliga kostnader.</pre><pre>När det gäller högkostnadsskyddet sade\r\nModeraterna 1991 i sin reservation nr 13 till\r\nsocialförsäkringsutskottets betänkande 11: ''En\r\ngrundläggande princip för ett bra utformat\r\nförsäkringsskydd är -- -- -- -- att det i första hand ger\r\nstöd vid stora och oförutsedda kostnader.'' Det är\r\nsynd att Moderata samlingspartiet inte var\r\nkonservativt också när det gäller denna princip. Då\r\nhade vi kunnat enas om att utskottet i år borde ha\r\nbifallit vår motion på denna punkt.</pre><pre>I stället har vi fått tillföra en reservation 5. Vi\r\nkräver där att högkostnadsskyddet träder i kraft vid\r\nhöga tandvårdskostnader oavsett hur\r\ntandvårdsbehovet uppstått. Det är återigen\r\npatientens behov och situation som står i centrum.</pre><pre>Till slut några ord barntandvården. Regeringen\r\nsäger i propositionen att man ser positivt på ökad\r\nfrihet att välja vårdgivare inom barn- och\r\nungdomstandvården. Med anledning av en motion\r\nfrån Isa Halvarsson uttalar sig utskottet lika positivt\r\ni frågan.</pre><pre>Vi socialdemokrater har reserverat oss mot detta\r\noch vill därmed markera att marknadskrafterna\r\ninte kan lösa allt. Vi har byggt upp ett system inom\r\nfolktandvården som lett till att flertalet ungdomar\r\ngår över i vuxentandvården helt kariesfria och i\r\növriga fall med lindriga skador. Detta system får\r\ninte brytas sönder. Den fria konkurrensen är inte\r\ntill gagn för vårt ansvar för en bra hälsa för våra\r\nbarn och ungdomar.</pre><pre>Herr talman! Med detta vill jag yrka bifall till de\r\nsocialdemokratiska reservationerna 2, 3, 5, 8 och\r\n11.</pre><pre>Anf. 47  ARNE JANSSON (nyd):</pre><pre>Herr talman! Innan jag inleder mitt anförande vill\r\njag yrka bifall till min reservation 1 i moment 1. Om\r\ndenna reservation, mot all förmodan och mot allt\r\nsunt förnuft, inte erhåller riksdagens bifall, vill jag\r\nframhålla att jag givetvis står bakom alla\r\nreservationer som avgetts av Ny demokrati, men\r\nför att spara tid åt kammaren yrkar jag emellertid\r\nnu endast bifall till reservationerna 4, 9, 10 och 12.</pre><pre>När jag hörde Margareta Israelssons anförande\r\nförstod jag att jag kommer att få stöd för\r\nreservation 1 om avslag på betänkandet. Hon\r\nframförde i stort sett vad jag ämnar säga.</pre><pre>Förslaget om premietandvården är ett system som\r\när skräddarsytt för folktandvården.\r\nFörsäkringspengar slussas igenom systemet mellan\r\näldre och sjuka patienter och unga friska.\r\nHärigenom subventioneras den offentligt\r\nproducerade tandvården ytterligare -- den som\r\nredan tidigare hade monopolställning och ytterst\r\ngaranterades av landstingens beskattningsrätt.</pre><pre>Den kontraktstandvård som föreslås minskar i\r\nsjälva verket valfriheten, eftersom grundtanken är\r\natt patienten skall avtala bort valfriheten. Den\r\nenskilde privattandläkaren tvingas bli\r\nförsäkringsgivare, vilket kan väntas bädda för\r\nkrångel och konflikter.</pre><pre>Den nya tandvårdsförsäkringen innehåller två\r\nparallella system; dels en konventionell åtgärdstaxa\r\noch dels en nyare, kallad premietandvård. Detta\r\nsistnämnda system har inte tillkommit av omtanke\r\nom patienter, tandläkare, tandtekniker m.m., utan\r\nför att staten skall försöka spara 600 miljoner.</pre><pre></pre><pre>Tandläkarna tvingas nu att dela upp patienterna i\r\ntre klasser efter tandvårdsstatus och\r\nriskbedömning. Tandläkaren och patienten\r\nkommer sedan efter en förhandlingsomgång -- där\r\npatienten bör rekommenderas att medföra\r\nadvokat -- förhoppningsvis komma överens om en\r\nfast summa för tandläkarvård under hela året, till\r\nvilken staten tillskjuter ett mindre fast belopp.\r\nSumman kan vara stor och tandvårdsbehovet litet,\r\neller tvärtom.</pre><pre>Då det i förväg är nästan omöjligt att fastslå en\r\nexakt summa för kostnaderna, blir antingen\r\ntandläkaren eller patienten lurad, medan staten\r\nsom vanligt kammar hem vinsten. Effekten blir att\r\nklass 1 -- patienterna med bra tandstatus -- blir\r\nmycket eftertraktade, eftersom tandläkaren kan få\r\nlättförtjänta pengar.</pre><pre>Patienter i klass 3 -- där bl.a. många pensionärer\r\nmed stort behandlingsbehov ingår -- blir rena\r\nförlustaffärer, och risken är uppenbar att de inte\r\nkommer att få den adekvata tandvård som de har\r\nrätt till. Nu försämrar regeringen åter för de sämst\r\nställda i samhället.</pre><pre>Dessutom påtvingas nu tandläkarna ett\r\nförsäkringskasseansvar som är helt oacceptabelt.\r\nOm patienten frakturerar en tand eller en krona,\r\ndebiteras den nya kronan den tandläkare som\r\npatienten är knuten till under det år avtalet gäller.\r\nDetta gäller oavsett tandläkaren har varit den\r\nbehandlande parten eller inte. Han måste nu ta\r\nansvar för kollegers misstag.</pre><pre>Herr talman! Jag vill understryka att det nu pågår\r\nen försöksverksamhet i Göteborgs och Bohus län\r\noch även Kristianstad län. Utvärderingen av denna\r\nförsöksverksamhet vill regeringen inte vänta på.\r\nVarför? Utskottet vill inte heller vänta på denna\r\nutvärdering. Varför? Varför i all världen påbörjar\r\nman en försöksverksamhet om man inte utnyttjar\r\nden? Är det kanske detta förfarande som kallas\r\nansvarsfull politik?</pre><pre>Under remissbehandlingen har bl.a\r\nFinansinspektionen utdömt förslaget, vilket\r\nregeringen med en anmärkningsvärd nonchalans\r\nnegligerat i sin proposition, vilket automatiskt\r\ninnebär att socialförsäkringsutskottet gör likadant.</pre><pre>Några urklipp ur inspektionens remissvar:</pre><pre>--  Det remitterade utredningsmaterialet rörande\r\npremietandvården, förutom att vara ofullständigt,\r\när för vagt formulerat för att kunna ligga till grund\r\nför något ställningstagande vad avser\r\ntandvårdsförsäkringens framtida utformning.</pre><pre>--  Den föreslagna premietandvården är att\r\nbetrakta som en försäkring. Emellertid, som\r\nframgår av 1 kap. 1 § lagen om försäkringsrörelse,\r\nfår försäkringsrörelse endast drivas av\r\nförsäkringsaktiebolag och likställda. Enligt\r\nförslaget skall den premiebaserade tandvården vara\r\nen del av den allmänna försäkringen, varför\r\nverksamheten i förekommande fall inte kommer att\r\nfalla under FRL.</pre><pre>--  Oklarhet råder för övrigt om\r\nansvarsfördelningen på flera områden.</pre><pre>--  Några skyddsregler när det gäller\r\ntandläkarföretagets soliditet har inte uppställts,\r\ntrots att syftet är att ersätta det nuvarande\r\n''subventionssystemet''.</pre><pre>--  Det finns en svårighet i det motsatsförhållande\r\nsom uppstår mellan patient och tandläkare.</pre><pre>--  Det skall bli en effektivare tandvårdsförsäkring,\r\nsägs det. Finansinspektionen ställer sig frågan: För\r\nvem?</pre><pre>Även Konkurrensverket avrättar regeringens\r\nproposition.</pre><pre>Några synpunkter:</pre><pre>--  Konkurrensverket vill betona, att innan\r\nersättningssystem med premie- och\r\navgiftskonkurrens införs, bör åtgärder vidtagas för\r\natt åstadkomma konkurrens på lika villkor. Det\r\nsaknas helt.</pre><pre>--  Folktandvårdens olika verksamheter måste\r\navskiljas redovisningsmässigt och organisatoriskt.\r\nGivetvis saknas också detta.</pre><pre>--  Frågan om lika konkurrensvillkor i fråga om\r\nmervärdesskatt måste lösas. Det är naturligtvis inte\r\nlöst.</pre><pre>--  Marknaderna för barn- och ungdomstandvård\r\nsamt sjukhus- och specialistvård bör öppnas för\r\nkonkurrens. Givetvis är inte heller detta åtgärdat.</pre><pre>I övrigt kan man i propositionen märka hur glada\r\nlandstingen, Tjänsteläkarföreningen samt flera\r\nlikartade instanser är i sina remissyttranden.\r\nFinansinspektionen och Konkurrensverket är\r\nliksom bortglömda. Kan det vara av en ren\r\nhändelse?</pre><pre>Den 20 november 1991 klubbades i kammaren\r\nbetänkandet SfU2, varvid regeringen tillskrevs:</pre><pre>Utskottet anser det viktigt att konkurrensen inom\r\ntandvården ökar. Detta bör ske bl.a. genom att de\r\nnuvarande etableringsgränserna för de\r\nprivatpraktiserande tandläkarna slopas.\r\nFolktandvårdens monopol vad gäller barn- och\r\nungdomstandvård måste även upphöra. Utskottet\r\nförutsätter att man med anledning härav inom\r\nregeringskansliet överväger förändringar inom\r\ntandvården och tandvårdsförsäkringen som\r\nomfattar etableringsgränserna och villkoren för\r\nbarn- och ungdomstandvården samt att regeringen\r\nså snart som möjligt lägger fram förslag om\r\nändringar i detta system.</pre><pre>Detta var för två och ett halvt år sedan. Ingenting\r\nhar hänt!</pre><pre>Den 24 april 1992 klubbades i kammaren\r\nbetänkandet SoU15, där man tog upp ungefär\r\nsamma punkter. Detta var för snart två år sedan.\r\nIngenting har hänt!</pre><pre>Den 15 december 1992 klubbades i kammaren\r\nbetänkandet SoU9. Detta var för 15 månader\r\nsedan. Det innebar ungefär samma sak. Givetvis\r\nhar ingenting hänt!</pre><pre>Herr talman! I dag har endast fem landsting\r\nhörsammat uppmaningen, dvs. att låta landstingen\r\nutnyttja tandläkarna. Den nonchalans och brist på\r\nhörsamhet som regeringen upprepande gånger\r\nuppvisar i detta ärende avspeglas i den nya\r\npropositionen, som behandlas i detta betänkande.</pre><pre>Landstingens verksamhet ''betongiseras''.\r\nKonkurrensen avskaffas. Konkurrensen -- den lilla\r\nsom finns kvar -- får nu inte ens ske på lika villkor.\r\nPlanekonomitänkandet slår märkligt nog igenom,\r\npå grund av en slapp regering.</pre><pre>Det är synnerligen anmärkningsvärt och\r\nbeklämmande att notera hur bl.a. Moderaterna å\r\nena sidan officiellt går ut i val efter val och\r\npropagerar för avskaffandet av landstingen. I\r\nriksdag och regering gör de bevisligen tvärs emot!\r\nInte undra på att politiska partier grundlägger ett\r\npolitikerförakt. Denna dubbelmoral från\r\nModeraternas sida är inget nytt.</pre><pre>I fredags beskyllde Sveriges statsminister Ny\r\ndemokrati för att främja landstingsmonopolism.\r\nNär nu regeringen vill driva igenom denna\r\ntandläkarreform -- som inte bara stärker\r\nlandstingets makt, utan dessutom cementerar dess\r\nfunktion, förbjuder etableringsfriheten för\r\nspecialisttandläkare och förbjuder konkurrens på\r\nlika villkor -- ter sig statsministerns uttalande minst\r\nsagt som ett makabert skämt.</pre><pre>Detta leder mig osökt in på konkurensfrågan mer i\r\ndetalj. Konkurrensverket har uttalat, att innan man\r\ninför ett ersättningssystem med premie- och\r\navgiftskonkurrens bör åtgärder vidtas för att\r\nåstadkomma konkurrens på lika villkor.\r\nRegeringen gör tvärtemot!</pre><pre>Enligt verkets uppfattning saknas det för\r\nnärvarande en godtagbar garanti för att\r\nfolktandvårdens vuxentandvård bedrivs utan inslag\r\nav skattemedel. Möjligheterna till\r\nkorssubventionering mellan olika\r\nverksamhetsgrenar måste, enligt verkets\r\nuppfattning, vara eliminerade innan pris- och\r\navgiftskonkurrens införs mellan folktandvården\r\noch privattandläkarna. Åt detta har det inte gjorts\r\nnågonting!</pre><pre>Vidare framhåller verket att folktandvårdens olika\r\nverksamheter bör avskiljas redovisningsmässigt\r\noch även organisatoriskt för att garantera\r\nkonkurrensneutrala villkor. En sådan redovisning\r\nkan uppnås genom inrättande av resultatenheter\r\nmed egen kostnadsredovisning. Därvid bör s.k.\r\nsärredovisning tillämpas för de olika grenarna,\r\nvilket ökar garantin för att folktandvården icke\r\nunderprissätter sina tjänster med stöd av\r\nskattemedel. För detta blundar regeringen och\r\nutskottet.</pre><pre>Vidare bör frågan om lika villkor i fråga om\r\nmervärdesskatt lösas. Enligt gällande regler får\r\nfolktandvården göra avdrag för ingående\r\nmervärdesskatt, vilket inte privattandläkarna kan\r\ngöra. Genom att en enhetlig tandvårdstaxa\r\ntillämpas får privattandvården en\r\nkonkurrensnackdel i förhållande till\r\nfolktandvården. Regering och utskott blundar\r\nfortfarande.</pre><pre>Vidare har Finansinspektionen med avseende på\r\natt premietandvården är utformad som en\r\nförsäkringsprodukt gjort vissa uttalanden som kan\r\nha intresse ur konkurrenssynpunkt när det gäller\r\nden offentliga och den privata tandvården.\r\nInspektionen framhåller att det är tandläkaren som\r\nskall bestämma premiens storlek, utifrån den\r\nriskindelning som tandläkaren gjort och i enlighet\r\nmed de grunder för riskindelning som tandläkaren\r\nbestämt.</pre><pre>I förslaget anges att patienten ges rätten att välja\r\nmellan premiesystem och åtgärdstaxa. Enligt\r\nförslaget skall det inte finnas något hinder av\r\nekonomisk eller social natur för den som vill välja\r\npremiesystemet, samtidigt som tandläkaren enligt\r\nförslaget måste kunna kräva att patientens tänder\r\när i gott skick innan denne ansluts till systemet.</pre><pre>Enligt inspektionen måste detta påtagliga\r\nmotsatsförhållande mellan patient och tandläkare i\r\ndetta hänseende samt de uppenbara svårigheter\r\nsom föreligger för en patient att bedöma\r\ntandläkarens diagnos och skäligheten av den därav\r\nföljande riskspridningen och premiesättningen\r\nytterligare utredas.</pre><pre>Patienterna måste uppenbarligen fortsättningsvis\r\nvara juristutbildade för att kunna skriva avtal med\r\nsin tandläkare. Detta avtal kan dessutom ensidigt\r\nsägas upp! Regering och utskott är\r\nhandlingsförlamade.</pre><pre>Vidare förtjänas det att upprepas, att monopolet\r\nför folktandvården inom barn- och\r\nungdomstandvården måste upphöra och att\r\nlandstingets dubbla roller -- dels som\r\nmyndighetsutövare, och dels som\r\nrörelsedrivande -- måste särskiljas.</pre><pre>Med detta som bakgrund anser jag att regeringen\r\nskulle ha föreslagit en lagstiftning inom den\r\nkommunala sektorn med tvingande regler om\r\nredovisning. Vidare skulle ha åstadkommits\r\ngarantier för att vuxentandvården inom den\r\noffentliga vården ersätts enbart med patientavgifter\r\noch med tandvårdsförsäkringen. Endast på så sätt\r\nkan man åstadkomma konkurrensneutralitet\r\nmellan privat och offentlig tandvård. Allt detta\r\nförsöker man nu köra över.</pre><pre>Herr talman! Det särskilda yttrande som\r\nModeraterna, Folkpartiet, Centern och kds har\r\ngjort bär löjets skimmer och den politiska\r\ndubbelmoralens anda. De har dessutom det dåliga\r\nomdömet att huvudsakligen använda sig av Ny\r\ndemokratis reservationstext! Det är litet patetiskt\r\natt läsa.</pre><pre>Dessa partier stöder Ny demokrati på punkt efter\r\npunkt i de mest väsentliga reservationerna, men har\r\nen så utpräglad politisk dubbelmoral att de inte törs\r\neller får ge oss rätt i utskottet. Varför?</pre><pre>Jo, därför att det kompromissavtal som de slutit\r\nmed Socialdemokraterna då skulle falla -- och\r\ndärmed hela propositionen. I politik är det\r\nnämligen så att propositionsförfattarna är ofelbara,\r\noch regeringens spegelbild -- utskotten -- måste i\r\nstort sett göra det som anges i propositionen.\r\nPropositionen skall igenom till varje pris. Hur det\r\ndrabbar väljarna samt direkt berörda parter är\r\nsekundärt. Det är inte att undra på att ett stort\r\npolitikerförakt spirar och gror.</pre><pre>Herr talman! Mot bakgrund av denna mördande\r\nsakliga kritik begärde Ny demokrati att utskottet\r\nföre behandling skulle låta Lagrådet granska\r\npropositionen avseende försäkringsfrågan. Vid\r\nvoteringen visade det sig att det endast var Ny\r\ndemokrati som stödde förslaget.</pre><pre>Detta innebär att utskottet nu begär att riksdagen\r\nskall godkänna något som den inte känner till. I\r\npropositionen sägs det nämligen att regeringen\r\nåterkommer med förslag om lagändringar och\r\nförslag till ny tandvårdstaxa under förutsättning att\r\nriksdagen godkänner riktlinjerna. Vad denna\r\nproposition kommer att innehålla har vi inte den\r\nringaste aning om. Regeringen och utskottet begär\r\natt vi skall köpa grisen i säcken!</pre><pre>Följande realistiska situation kommer att kunna\r\nuppstå mellan en tandläkare, låt oss kalla honom\r\nBörje, och en patient -- Gullan: Gullan har med\r\nhjälp av en välavlönad jurist tecknat avtal med\r\nBörje. Förutsättningen för\r\npremietandvårdsavtalets giltighet är att Gullan\r\nskall följa Börjes tandvårdsinstruktioner. Det\r\ninnebär tandborstning tre gånger per dag med\r\n''Enångerstandborsten''. Givetvis skall\r\n''Hölicktandkrämen'' användas. Efter varje måltid\r\nskall den speciella tandtråden ''Trogstavallen''\r\nrensa mellan tänderna. Innan sänggåendet skall\r\nmunnen sprejas med munvattnet ''Kluven tunga''.</pre><pre>Börje har just öppnat en shop i anslutning till sin\r\npraktik och råkar händelsevis lagerhålla just dessa\r\nmärken till verkligt fina priser. För enkelhetens\r\nskull inhandlar Gullan rubbet på plats. Det gör hon\r\näven därför att hon vill visa Börje att hon kommer\r\natt följa hans råd.</pre><pre>När Gullan kommer tillbaka till Börje efter den i\r\nkontraktet avtalade tiden finner Börje tyvärr en\r\nbedrövlig tandstatus. Att ta hand om den inom\r\npremietandvårdens ramar är otänkbart, varför\r\nBörje ensidigt säger upp avtalet -- givetvis mot\r\nGullans protester. Börje förordar i stället\r\nåtgärdstaxa. Om Gullan inte går med på det får det\r\nvara, och hon får söka sig en annan tandläkare.</pre><pre>Börje har rätt att göra så här. I propositionen sägs\r\ningenting om vilka regler som skall gälla för hur\r\nman säger upp ett avtal. Man kan säga upp ett avtal\r\npå vilka grunder som helst och hur godtyckligt som\r\nhelst. Det finns ingenting som reglerar detta.\r\nDessutom vet regeringen inte ens när man kan\r\nutfärda ett regelverk för dessa grunder.</pre><pre>I sin desperation söker sig Gullan till tandläkaren\r\nGustav. Därvid uppstår problemet hur de\r\ninbetalade premierna skall delas mellan Börje och\r\nGustav. I propositionen anges ingenting om detta.\r\nÄven om det skulle råka komma till ett sådant\r\nreglemente -- vilket det givetvis borde göra -- så vet\r\nman i dag inte alls när det kan ske.</pre><pre>Gustav säger nu åt Gullan att han kan åta sig att\r\nlaga tänderna mot åtgärdstaxa och att de därefter\r\nkan försöka komma överens om ett nytt avtal som\r\nendera parten godtyckligt kan säga upp när det\r\npassar.</pre><pre>Tandteknikernas roll är numera att glädja sig åt\r\nsmulorna som finns kvar efter det att tandläkaren\r\ntagit sitt. Detta i sin tur gör naturligtvis att de sparar\r\npå sina arbetsinsatser och söker alternativa\r\nmaterial, vilka kanske inte är utprovade. Vad detta\r\nkan resultera i kan man bara spekulera om.\r\nRegering och utskott borde ha tänkt efter före!</pre><pre>Dessutom aviseras särskilda stimulansbidrag för att\r\nfrämja utvecklingen inom tandvården, sett från\r\nförsäkringssynpunkt. Vad innebär det? Måste man\r\nnu ge bidrag för att inbespara 600 miljoner? Blir\r\nbidraget kanske 700 miljoner?</pre><pre>Herr talman! Jag protesterar mot att utskottet har\r\nmage att begära att riksdagen skall godkänna en så\r\nundermålig och kritiserad proposition samt att\r\nriksdagen accepterar att besluta om något man\r\negentligen inte har kunskap om. Vi har ju inte den\r\nringaste aning om vad den kompletterande\r\npropositionen behandlar!</pre><pre>I detta sammanhang vill jag kommentera\r\nMargareta Israelssons inlägg och fråga hur hon\r\nställer sig till utskottets skrivning. Det står i\r\nbetänkandet att utskottet förutsätter att regeringen\r\nföranstaltar en lagrådsremiss inför kommande\r\nproposition. Det vore hemskt intressant att höra\r\nhur Margareta Israelsson ser på det. Vad gör\r\nMargareta Israelsson om propositionen icke blir\r\nföremål för en lagrådsremiss innan den kommer till\r\nutskottet?</pre><pre>Anf. 48  BERITH ERIKSSON (v):</pre><pre>Herr talman! Att göra invändningar mot\r\nutskottsmajoritetens förslag i detta betänkande är i\r\nlånga stycken som att försöka sparka in öppna\r\ndörrar. Det görs många påpekanden om brister som\r\nmåste beaktas och åtgärdas i detta betänkande.\r\nEftersom föregående talare har givit rika och\r\nvältaliga exempel tänker jag inte upprepa det.</pre><pre>Jag vill fråga socialdemokraterna vad det är som\r\ngör att ni godtar premietandvården som en ny\r\npermanent organisationsform inom tandvården.\r\nJag tror inte att någon hade gråtit om det hade\r\nfunnits en majoritet för avslag. Det hade\r\nexempelvis kunnat bli majoritet runt ett förslag om\r\natt försöksverksamheten skall utvärderas och, om\r\ndet hade behövts, kanske utvidgas.</pre><pre>Det mest elementära -- att klart ange vad syftet med\r\nreformen är -- framgår inte i betänkandet.</pre><pre>Det faktum att det finns en överetablering i\r\nstorstäderna -- något som inte gäller vissa\r\nglesbygder -- och att utformningen av nuvarande\r\ntandvårdstaxa är kostnadsdrivande borde ha\r\nkunnat åtgärdas på annat sätt än med en modell\r\nsom direkt slår mot de små en-tandläkar-företagen.</pre><pre>Den modell som funnits för barn- och\r\nungdomstandvården har inneburit att Sveriges barn\r\noch ungdomar nu har en mycket bra tandstatus. Att\r\nden modellen också är den bästa för framtiden är\r\ndäremot inte helt självklart.</pre><pre>Jag vill inte gå så långt som att föreslå lagstiftning\r\noch tvång för landstingen att konkurrensutsätta\r\nbarn- och ungdomstandvården. Jag tycker att det\r\nräcker med att det finns möjlighet för landstingen\r\natt själva besluta om hur de vill utforma sin\r\ntandvård.</pre><pre>När nu även tandhygienisterna självständigt kan\r\nansluta sig till försäkringen kan man hoppas att\r\nlandstingen uppmärksammar att barn och ungdom\r\ni första hand behöver förebyggande tandvård. Det\r\när naturligtvis även samhällsekonomiskt intressant\r\natt man hamnar på rätt nivå, både när det gäller\r\nbehandling och kostnader, i denna typ av tandvård.</pre><pre>Jag tror att man skulle behöva fundera vidare över\r\nhur man kan skapa möjlighet till anbudskonkurrens\r\nfrån landstingens sida och nya ekonomiska\r\nomräkningstal från staten till landstingen.</pre><pre>Jag går inte in på de stycken i betänkandet där vi är\r\növerens. Jag vill kort kommentera min\r\ntillfredsställelse över att frågan om\r\namalgamsanering nu har fått en lösning. Den har\r\ndebatterats i flera år. Också övriga utsatta grupper\r\nmed behov av särskilda tandvårdsinsatser skall\r\nomfattas av ungefär samma bestämmelser och\r\nalltså gå över hälso- och sjukvården.</pre><pre>Detta har fått utskottet att uttala att man är orolig\r\növer att kostnader vältras över till hälso- och\r\nsjukvården. Jag känner inte den oron, utan tycker\r\natt det är rätt väg att gå. Man bör naturligtvis se\r\npatienterna i ett helhetsperspektiv -- både när det\r\ngäller åtgärder i munnen och på andra delar av\r\nkroppen. Det måste man tänka på när man i\r\nframtiden förhandlar med sjukvårdshuvudmännen.</pre><pre>Högkostnadsskyddet är en annan nöt att knäcka.\r\nDet bör enligt vårt sätt att se det utformas utifrån\r\npersonens sociala situation och betalningsförmåga.\r\nDetta förordas varken av utskottsmajoriteten eller\r\nav socialdemokraterna i sin reservation.</pre><pre>Utskottet påpekar också oroligt att vi i framtiden\r\nmåste kunna behålla en god kvalitet. Vi står inför\r\nen avveckling av användningen av amalgam och\r\ninför införandet av andra material. Det som hittills\r\nhar uttalats är att man inte vet tillräckligt mycket\r\nom de nya materialen, att det tar längre tid att\r\nbehandla med de nya materialen och att risken för\r\natt man importerar oönskat tandvårdsmaterial är\r\nmycket överhängande.</pre><pre>Herr talman! Det behövs mer forskning om de nya\r\nmaterialen, det behövs ett produktregister, där det\r\nklart framgår vad materialen innehåller, och det\r\nbehövs ett biverkningsregister.</pre><pre>För att man skall kunna värna om en god tandvård\r\nbör priset sättas efter prestation och kvalitet, och\r\npatienten skall klart se vad det är han betalar för.\r\nDet kommer inte att bli möjligt, om arbets- och\r\nmaterialkostnader bakas ihop.</pre><pre>Slutligen, herr talman, vill jag säga att med de\r\nförändringar som föreslås i det här betänkandet\r\nriskerar patienterna att betala för mer vård än de\r\nfår. Så rationaliseringarna kommer inte patienterna\r\ntill godo. Den tillsynsgrupp som skall tillsättas\r\nkommer inte att kunna ersätta försäkringskassor\r\noch andra vad gäller tillsyn över kvalitet och\r\nkostnader i framtiden.</pre><pre>Vänsterpartiet har en meningsyttring i\r\nbetänkandet, men vi yrkar bifall till reservation 1,\r\ninnebärande avslag på propositionen.</pre><pre>Anf. 49  MARGARETA ISRAELSSON (s)\r\nreplik:</pre><pre>Herr talman! Frågan ställdes också av Ny\r\ndemokrati varför vi inte hade kunnat instämma i\r\nreservation 1, och med anledning av det Berith\r\nEriksson frågade om skulle jag vilja säga att det\r\nfinns skäl till att vi vill förespråka de tankar som\r\nligger till grund för det premietandvårdssystem som\r\nnu föreslås.</pre><pre>Vi har sett det som mycket positivt med de\r\nmöjligheter för en god barn- och ungdomstandvård\r\nsom vi har kunnat bygga upp inom folktandvården,\r\noch genom ett premietandvårdssystem får nu barn\r\noch ungdomar med mycket god tandstatus en\r\nmöjlighet att komma in i vuxentandvården, där de\r\nfår fortsätta ett regelbundet tandvårdsarbete, kan\r\nman säga.</pre><pre>Skälet till att regeringspartierna inte har varit så\r\nsärskilt överens om att ens lägga fram\r\npropositionen är mycket tydligt. Jag tror att Gullan\r\nLindblad hade väldigt rätt, när hon 1991 talade om\r\nen bockfot, kallad folktandvården. Jag är alldeles\r\növertygad om att det är samma bockfot som sparkar\r\ni ögat på nydemokraterna och som får dem att yrka\r\navslag på propositionen.</pre><pre>Som svar till Vänsterpartiet vill jag säga att med de\r\nmycket tydliga och skarpa reservationer som vi har\r\nfogat till betänkandet vill vi ändå förorda att man\r\ntar vara på de goda erfarenheter som faktiskt har\r\ngjorts vid bl.a. Göteborgsförsöket och förändrar\r\ntandvården, utvecklar den i riktning mot ökat\r\nansvar för vår tandhälsa hos oss själva som\r\npatienter.</pre><pre>Dessutom utgår jag ifrån att möjligheterna finns att\r\nförändra i systemet vid situationen av en annan\r\nmajoritet i den här kammaren.</pre><pre>Anf. 50  BERITH ERIKSSON (v) replik:</pre><pre>Herr talman! Det var ett mycket märkligt svar.\r\nPremietandvården är enligt ert sätt att se någonting\r\nsom ungdomar över 19 år skall gå över i. Det\r\nframgår varken av propositionen eller av\r\nbetänkandet.</pre><pre>Det sista Margareta Israelsson sade var att när\r\nSocialdemokraterna kommer till makten kan man\r\nförändra i systemet! Ni påpekar att det finns stora\r\nbrister i det förslag som föreligger. Varför stöder\r\nSocialdemokraterna att man skall gå fram så snabbt\r\nmed ett så ofullständigt system utan att ens invänta\r\noch utvärdera den försöksverksamhet som är på\r\ngång? Det här handlar inte om en\r\nförsöksverksamhet, utan det handlar om ett\r\npermanent system.</pre><pre>Tala om att sända felaktiga signaler, om man sänder\r\nut signalen till hela tandvårdssektorn att nu är det\r\ndetta som gäller och man samtidigt säger att när vi\r\nkommer till makten skall vi gå in och ändra i\r\nsystemet -- mycket märkligt!</pre><pre>Anf. 51  MARGARETA ISRAELSSON (s)\r\nreplik:</pre><pre>Herr talman! Nej, Berith Eriksson, jag tror inte att\r\ndet är så märkligt. Så är det väl alltid i den politiska\r\nverkligheten att vi deklarerar var vi står och att vi\r\nnaturligtvis har möjlighet att driva de linjer som vi\r\nhar en majoritet för.</pre><pre>När jag gav uttryck för att\r\npremietandvårdssystemet är något positivt, med\r\nutgångspunkt i de lärdomar vi har fått av barn- och\r\nungdomstandvården och de goda resultaten där,\r\nville jag med det ha sagt att påbyggnaden av ett\r\npremietandvårdssystem på den goda barn- och\r\nungdomstandvård som vi har är något mycket\r\npositivt. Jag ser de facto möjligheterna för\r\nlandsting och för oss här i riksdagen att fatta beslut\r\nkring tandvården som ger möjligheter att förbättra\r\ntandstatusen ytterligare.</pre><pre>En springande punkt, som vi kanske inte har tagit\r\nupp i det här sammanhanget, när det gäller varför\r\nbesluten skall fattas nu är ju de rent ekonomiska\r\nskälen. Vi kan inte fortsätta på det sätt som vi gör\r\ni dag och låta kostnaderna rusa i väg -- speciellt, vill\r\njag säga, i storstadsområdena -- för en tandvård\r\nsom under inga omständigheter kan vara av behov\r\ninriktad.</pre><pre>Det är ju i stället så att vi måste se till -- genom i det\r\nhär fallet ett premietandvårdssystem -- att bringa\r\nner kostnaderna för tandvården, att vi tar ett ansvar\r\nför vår egen tandstatus och att vi utformar\r\nförsäkringen och reglerna kring den så att vi ändå\r\nkan garantera en god tandhälsa.</pre><pre>Anf. 52  BERITH ERIKSSON (v) replik:</pre><pre>Herr talman! Socialdemokraterna uttalar redan i\r\nsin motion missnöje med att man inte nu tagit något\r\nsom helst grepp över det som har verklig betydelse\r\nför patienterna, det som skall komma senare i en\r\nproposition, och att man inte kunde se de sakerna\r\ntillsammans. De som verkligen behöver få sin\r\ntandstatus förbättrad kan inte tänkas bli hjälpta\r\ninom premiesystemet.</pre><pre>Att det skulle finnas ekonomiska skäl för att\r\ngenomföra förändringarna hör till det mest osäkra\r\ni betänkandet. Frågan är hur beräkningarna är\r\ngjorda och om det blir några ekonomiska vinster.</pre><pre>Sedan har vi också frågan om vad som händer med\r\nden kommande propositionen, om den går på\r\nlagrådsremiss. Hur kommer Socialdemokraterna\r\natt ställa sig, om den inte gör det?</pre><pre>Anf. 53  PONTUS WIKLUND (kds):</pre><pre>Herr talman! Det här betänkandet, Förändrat\r\nersättningssystem för vuxentandvården, innebär en\r\nmycket omfattande omdaning av\r\nersättningsprinciperna som kommer att ge\r\nsekundära effekter, bl.a. på tandvårdens arbetssätt\r\noch inriktning.</pre><pre>Låt mig redan här slå fast att det beslut vi nu skall\r\nfatta innebär i många frågor huvudsakligen\r\nprinciper. En kommande proposition skall mera i\r\ndetalj lösa bl.a. många mera tekniska frågor och\r\nförhoppningsvis även räta ut en del andra\r\nfrågetecken. Utskottet har pekat på sådana.</pre><pre>Viktigt är också att påminna om den\r\nsamordningsdelegation som tillsätts och som har\r\nmycket viktiga och omfattande arbetsuppgifter\r\ninom det systemskifte som förestår. Det kommer\r\ntill stor del att bero på delegationens kompetens\r\noch engagemang att reformen får ett lyckligt\r\ngenomförande och kanske först på litet sikt landar\r\nrätt. Allt kan ju inte förutses. Det blir säkert\r\növergångsproblem.</pre><pre>En av samordningsdelegationens viktigaste\r\nuppgifter är att följa vad som sker och föreslå\r\nkompletterande förändringar -- oberoende av\r\nvilken regering vi har, vill jag påpeka för Margareta\r\nIsraelsson och Berith Eriksson.</pre><pre>Nära nog en förutsättning för att våga införa\r\npremietandvård -- som i realiteten är litet av ''trial\r\nand error'' -- är detta som propositionen tydligt\r\nfastslår, att såväl vårdgivare som vårdtagare kan\r\nvälja mellan premietandvård och konventionell,\r\nreformerad åtgärdstaxa.</pre><pre>Ävenså borde övergångsregler ha skapats för äldre\r\ntandläkare, gärna enligt utredningens förslag. Den\r\nfrågan har dock hänskjutits till utredningen om\r\ntandläkarutbildningens dimensionering. Jag\r\nhoppas att vi snart får besked därifrån.</pre><pre>Förslaget innebär således två parallella\r\nersättningssystem, premietandvård och\r\nåtgärdsbaserad taxa.</pre><pre>Premietandvården innebär ett avtal om vård enligt\r\nfastställda villkor, ett ömsesidigt åtagande mellan\r\nvårdgivare och patient. En av fördelarna med\r\npremietandvården är att tandläkaren tvingas till\r\ndialog med patienten om vårdbehov och att\r\npatienten rimligen mera aktivt kommer att sköta\r\nsina tänder.</pre><pre>Systemet ger också ökad trygghet för patienten.\r\nInriktingen är bättre hälsoekonomi, och risken för\r\növervård minskar. Innan inträdet i\r\npremietandvården kan vid behov nollställning av\r\nsjuka tänder göras, dvs. de kan repareras enligt\r\nåtgärdstaxan.</pre><pre>Ett problem i dagens tandvårdsorganisation är att\r\nvi har för många tandläkare. Vidare varierar\r\ntandvårdstaxorna kraftigt, kanske i relationen 3:1\r\nmellan vissa kommuner och storstäderna. Totalt\r\nminskar icke tandvårdskostnaderna, trots starkt\r\nförbättrad tandhälsa.</pre><pre>En personlig reflexion är att det är litet märkligt att\r\ntänderna, som endast är en del av ett organ i\r\nmänniskokroppen -- och det finns många organ --\r\nhar en egen vårdorganisation med tre\r\nyrkesgrupper, som i stort sett arbetar endast med\r\ntandvård. Det finns många förklaringar till detta --\r\nden historiska bakgrunden, den speciella\r\narbetstekniken m.m.</pre><pre>I Dagens Nyheter i fredags kunde vi läsa om hur\r\nstora problem det innebär att munnen sannolikt är\r\nkroppens mest känsloladdade område. Sådant och\r\nmycket annat motiverar hög specialiseringsgrad.</pre><pre>Samarbete mellan tandvården och den\r\ngemensamma vårdorganisationen för alla övriga\r\norgan, sjukvården, finns exempelvis inom\r\nforskningen och utbildningen. Men frågan är om\r\ndet inte är dags att ytterligare närma tandvårdens\r\noch sjukvårdens organisationer till varandra. Nu\r\nnär det är ekonomiskt kärva tider, och så lär det\r\nförbli också framöver, skulle det kanske bli lättare\r\natt få indicier på optimal organisationsvolym för\r\ntandvården. Det är ganska anmärkningsvärt att\r\nutbildningen av tandläkare inte skurits ned för flera\r\når sedan, i synnerhet som det utbildats en stor kår\r\nav tandhygienister, som även tar över en del av\r\ntandläkarens och tandsköterskans tidigare\r\nuppgifter. Vi kan nu snart ha 3 000 övertaliga\r\ntandläkare inom en kår på 9 000.</pre><pre>Ett organisatoriskt närmande skulle säkert vara av\r\nvärde även för sjukvården. Tandvården kan\r\nexempelvis lära ut hur man framgångsrikt bedriver\r\nprofylax, alltså arbetar sjukdomsförebyggande.</pre><pre>För att återvända till betänkandet vill jag framhålla\r\natt utskottet i princip har accepterat riktlinjerna för\r\nreformen men att det har pekat på flera problem\r\nsom måste lösas, exempelvis risken för\r\nunderbehandling i premietandvården. Dessa\r\nupptäcks dock, till skillnad mot vad som vanligen är\r\nfallet vid överbehandling. Bl.a. därför är det\r\nmycket viktigt med kontinuerlig uppföljning och\r\nutvärdering.</pre><pre>Ett annat problem är svårigheten att åstadkomma\r\nkonkurrensneutralitet mellan landstingets\r\ntandvård och privat tandvård. Utskottet anser att\r\ndet är möjligt att komma till rätta med olikheter i\r\nförsäkringsreglerna beträffande betalningssystem\r\nsamt beträffande förhandsprövning, vilket ju\r\nregeringen också avser att göra.</pre><pre>Ett större problem ur konkurrenssynpunkt är\r\nskillnader vad beträffar finansiering och\r\nredovisning. Det gäller mervärdesskattefrågor men\r\nframför allt landstingets redovisning av\r\nvuxentandvårdens kostnader, vilken i dag är\r\notillfredsställande. Det finns tecken som tyder på\r\natt vuxentandvården i varje fall i vissa landsting till\r\nen del är subventionerad med skattemedel.\r\nSärredovisning bör ske, och när landstinget gör\r\nsärskilda insatser utifrån sitt vårdansvar skall detta\r\nredovisas på ett tydligt sätt.</pre><pre>Att frågan bör få en lösning framgår även av\r\npropositionen, och utskottet förutsätter att\r\nregeringen snarast överväger vilka insatser som\r\nerfordras.</pre><pre>I ett särskilt yttrande betonar de fyra\r\nregeringspartierna hur viktigt det är med\r\nkonkurrensneutralitet, en grundläggande\r\nförutsättning för att det nya systemet skall få\r\ngenomslag. Vi varnar för följderna om det icke blir\r\nkonkurrens på lika villkor. Bl.a. kan effekten bli att\r\nden offentliga tandvården i ökad utsträckning\r\nfinansieras med skattemedel genom att allt fler\r\npatienter söker sig dit på grund av lägre premier.</pre><pre>Mot bakgrund av den kritik som riktats mot\r\nförslaget, framför allt från Finansinspektionen och,\r\nännu mer, från Konkurrensverket, förutsätter\r\nutskottet att Lagrådet skall granska det kommande\r\nförslaget till bl.a. lagändringar.</pre><pre>En annan fråga är kostnader i\r\ntandvårdsförsäkringen. I propositionen kalkyleras\r\ndet med att besparingen kan bli 600 miljoner\r\nkronor. Utskottet betonar att det råder stor\r\nosäkerhet beträffande det ekonomiska utfallet men\r\natt utgifterna rimligen bör minska avsevärt.\r\nUtskottet förutsätter att regeringen i kommande\r\nproposition, där bl.a. åtgärdstaxans slutliga\r\nutformning finns med, närmare skall redogöra för\r\nde ekonomiska beräkningarna. Utskottet gör\r\nmarkeringar också i flera andra viktiga frågor.</pre><pre>Socialdemokraterna accepterar i princip de\r\nriktlinjer som föreslås i propositionen men har fem\r\nreservationer. Flera av de förslag som\r\nsocialdemokraterna för fram innebär ytterligare\r\nreglering, och det är inte överraskande. I den\r\nfördjupade beredningen och i\r\nsamordningsdelegationen kommer man säkerligen\r\natt fundera över en del av dem.</pre><pre>Jag vill speciellt kommentera socialdemokraternas\r\nbegäran att tandläkaren inte skall kunna säga upp\r\nett premievårdsavtal, utan att detta skall kunna\r\ngöras endast av patienten. Jag anser att det vore\r\nolyckligt om man tog bort denna möjlighet för\r\nvårdgivaren. Hur vården fungerar avgörs i mötet\r\nmellan vårdgivare och patient. Det måste finnas ett\r\nsamarbete. Även vårdgivare måste ibland få\r\nkomma till korta. Kanske stämmer inte\r\npersonkemin eller måhända har patienten för stora\r\nkrav. Då blir vården inte den bästa. Även för\r\npatientens skull måste vårdgivaren således ha rätt\r\natt dra sig tillbaka och säga upp avtalet.</pre><pre>Socialdemokraterna anser också att\r\nhögkostnadsskyddet inte bör vara relaterat till\r\ndiagnos och behandlingsbehov utan, som är fallet\r\nenligt de nuvarande reglerna, bör vara relaterat till\r\nkostnaden. Det sistnämnda kan ju vara i hög grad\r\nkostnadsdrivande.</pre><pre>Utskottet har svårt att förstå socialdemokraternas\r\ntankegång att det nya förslaget skulle gynna de\r\nbättre ställda. Dessutom finns det särskilda vägar\r\natt gå vid extraordinära tandvårdsinsatser, som en\r\ngaranti i bakgrunden. Det finns t.ex. möjlighet till\r\nförhöjd årlig ersättning inom premietandvården för\r\npatient med långvarigt och omfattande\r\ntandvårdsbehov, exempelvis på grund av\r\nläkemedelsintag. Jag vill också betona att det\r\nfaktiskt finns samband mellan behandlingsbehov,\r\ndiagnos och kostnad.</pre><pre>Margareta Israelsson uttrycker stor skepticism mot\r\nvissa delar av propositionen, och en sådan\r\nframkommer också i reservationerna.\r\nSocialdemokraterna tillstyrker dock det förslag\r\nsom har lagts fram. Margareta Israelsson tog bl.a.\r\nupp det förhållandet att konkurrensen mellan\r\ntandläkarna i Stockholm trissar upp kostnaden i\r\nnuvarande system. Det är just därför som regering\r\noch utskott antagit och som riksdagen\r\nförhoppningsvis kommer att anta ett nytt system,\r\ninom vilket konkurrens inom vissa ramar är en\r\nfördel. Även vi vill ha god tandvård på lika villkor,\r\noch det är just det som det nya ersättningssystemet\r\nbättre än i dag skall medverka till. Förslaget\r\ntillgodoser icke i första hand vårdgivarnas\r\nintressen, utan det är patienternas system. Jag\r\ntycker också att den debatt som har förts talar\r\nbestämt för detta.</pre><pre>Berith Eriksson yrkade, av många skäl, att\r\npropositionen skall avslås. Vänsterpartiet anser\r\nbl.a. att kostnaden för tandvården i dag är rimlig\r\nmen att den kanske inte kommer att minska i det\r\nnya systemet. Man finner om man tar hänsyn till\r\nvårdvolymen att kostnaden i nuvarande system har\r\nminskat.</pre><pre>Berith Eriksson! Är det dock inte underligt att\r\ntandvårdskostnaden realt sett inte har minskat\r\nsamtidigt som tandhälsan har blivit så kraftigt\r\nförbättrad under de senaste decennierna? En\r\nminskning av den skulle på sikt även kunna\r\nmedföra möjligheter till en bättre regional\r\nfördelning.</pre><pre>Jag noterar också med tillfredsställelse att Berith\r\nEriksson bl.a. säger att amalgamfrågan har tagit ett\r\nsteg framåt. Jag vill med tanke på den visade\r\nskepticismen betona vad detta kan innebära\r\npraktiskt. I samarbetsdelegationens direktiv ingår\r\natt helt enkelt ge kunskaper om nya arbetsmetoder\r\noch material, och det är mycket tillfredsställande.</pre><pre>Ny demokrati yrkar avslag på propositionen och\r\nhar i sina sju reservationer en mängd invändningar\r\nmot propositionen och betänkandet, invändningar\r\nsom vi också har hört framföras här muntligt. En\r\ndel av detta kommer att tas upp som en naturlig del\r\ni det fortsatta beredningsarbetet, annat av\r\nsamordningsdelegationen. Ett exempel är\r\nspecialisttandvårdens framtida situation och\r\nfinansiering. En hel del har också kommenterats i\r\nutskottsbetänkandet. Vi delar uppfattningen om\r\nvikten av konkurrensneutralitet, och det har väl\r\nockså framgått av det som jag har sagt.</pre><pre>Lagrådet kan inte, Arne Jansson, granska förslagen\r\ni den proposition och i det utskott som vi nu har\r\nframför oss. Det föreligger ännu inte något\r\nlagförslag. Ett sådant kommer i nästa proposition,\r\noch vi har begärt att Lagrådet skall granska det.</pre><pre>Herr talman! Jag yrkar slutligen bifall till utskottets\r\nhemställan och avslag på samtliga reservationer och\r\nmeningsyttringar.</pre><pre>Anf. 54  ARNE JANSSON (nyd) replik:</pre><pre>Herr talman! I regeringsformen 8 kap. 18 § stadgas\r\natt man bör inhämta yttrande av Lagrådet innan\r\nriksdagen fattar beslut om vissa frågor. Bl.a.\r\nhänvisas till regeringsformen 8 kap. 2 §, där det\r\nheter att föreskrifter om enskildas personliga\r\nställning samt om deras personliga och ekonomiska\r\nförhållanden inbördes meddelas genom lag. Jag\r\nanser att detta är direkt applicerbart på det\r\nbetänkande som vi nu skall ta ställning till.</pre><pre>I regeringsformens 8 kap. 3 § står det: ''Avser\r\nföreskrifter om förhållandet mellan enskilda och\r\ndet allmänna, som gäller åliggande för enskilda\r\neller i övrigt avser ingrepp i enskildas personliga\r\noch ekonomiska förhållanden.'' Jag anser att detta\r\när direkt applicerbart på det betänkande som vi nu\r\nskall ta ställning till.</pre><pre>Jag fick inte svar på min fråga. Vi i utskottet skriver\r\nnämligen så här: ''Utskottet anser, inte minst mot\r\nbakgrund av den kritik som riktats mot förslaget,\r\natt det är viktigt att Lagrådet granskar det\r\nkommande förslaget. Utskottet förutsätter att\r\nregeringen föranstaltar om en sådan remiss.'' Jag\r\nfrågar Pontus Wiklund igen: Om inte Lagrådet\r\nskulle få granska den kommande propositionen,\r\nvad kommer Pontus Wiklund att göra då?</pre><pre>Anf. 55  PONTUS WIKLUND (kds) replik:</pre><pre>Herr talman! Det står alltså, Arne Jansson, att\r\nLagrådet skall granska förslaget innan riksdagen\r\nbeslutar. Det är ju vad som kommer att ske vid\r\nnästa proposition.</pre><pre>Först kommer alltså en proposition, som vi tar\r\nställning till. Om det då anses vara lika viktigt att\r\nLagrådet skall besluta kommer vi i utskottet att ta\r\nställning till detta.</pre><pre>Anf. 56  ARNE JANSSON (nyd) replik:</pre><pre>Herr talman! Av den debatt som jag har haft med\r\nsjukvårdsministern har jag lärt mig att regeringen\r\ninte i någon större utsträckning behöver ta hänsyn\r\ntill det som står i ett betänkande. Det enda man\r\nbehöver ta hänsyn till är hemställanpunkterna.</pre><pre>Men det jag talar om står inte i någon\r\nhemställanpunkt utan i textförslaget. Därför är min\r\nfråga: Vad kommer Pontus Wiklund att göra om\r\nkommande proposition inte är granskad av\r\nLagrådet innan den läggs fram?</pre><pre>Det finns också en annan sak som jag inte har fått\r\nnågon kommentar till. Jag sade att det var märkligt\r\natt de borgerliga partierna har knyckt vår\r\nreservationstext. Om man knycker vår text i\r\nreservationen -- varför kan man då inte ställa upp\r\npå våra reservationer? Detta är makabert, tycker\r\njag.</pre><pre>Ett exempel gäller konkurrensneutraliteten, som\r\nPontus Wiklund talade om alldeles nyss.</pre><pre>Vi har skrivit så här: ''Konkurrensverket har uttalat\r\natt innan man inför ett ersättningssystem med\r\npremie- och avgiftskonkurrens bör åtgärder vidtas\r\nför att åstadkomma konkurrens på lika villkor.''</pre><pre>I det särskilda yttrandet som kommer från de\r\nborgerliga partierna står det: ''Konkurrensverket\r\nhar i en skrivelse gett uttryck för detta och hävdar\r\natt innan man inför ett system med premie- och\r\navgiftskonkurrens bör dessa frågor lösas.''</pre><pre>Detta är anmärkningsvärt. Jag kan fortsätta länge\r\natt dra paralleller mellan särskilda yttranden och\r\nvåra reservationer. Texten är densamma! Varför\r\nställer man då inte upp? Varför myglar man i\r\nbusken på det här sättet?</pre><pre>Anf. 57  PONTUS WIKLUND (kds) replik:</pre><pre>Herr talman! Lagrådet måste ha en lagtext för att\r\nkunna granska. Skulle det vara så att nästa\r\nproposition inte är granskad kommer vi att se till att\r\nden blir det.</pre><pre>Jag tycker att talet om att knycka formuleringar är\r\nganska märkligt när det gäller sådana här relativt\r\nalldagliga formuleringar, som ju också finns i\r\nKonkurrensverkets yttrande osv. Vem som har tagit\r\nvad av vem kan väl alltid diskuteras.</pre><pre>I fråga om konkurrensneutraliteten har vi valt en\r\nrealistisk väg, en smidig väg. Vi förväntar oss\r\nförslag från regeringen, vilket har utlovats.\r\nLagrådet skall granska lagförslaget,\r\nSamordningsdelegationen skall följa upp det, se var\r\nvi hamnar och ingripa om det blir fel och inte\r\nfungerar.</pre><pre>Det anmärkningsvärda både med Arne Janssons\r\nanförande och med hans diskussionsinlägg är att de\r\nvisar att han och Ny demokrati tydligen är väldigt\r\nmåna om att reglera och utreda ytterligare. Man\r\nvågar inte sjösätta förslaget med en aning ''trial and\r\nerror''.</pre><pre>Jag vill betona att vi varken kan eller skall reglera\r\nallting i förväg inom tjänstesektorn. Det är en mjuk\r\nsektor, och man måste pröva sig fram i många\r\nlägen. Vi minns med förskräckelse 70- och 80-talet\r\nmed dess planstyrning. Jag tror inte att Ny\r\ndemokrati vill tillbaka dit.</pre><pre>Visst behövs det regler, ramregler, men det behövs\r\nockså en smidig anpassning i förhållande till\r\nutvecklingen. Samordningsdelegationen skall\r\nhjälpa oss med detta i fråga om kompletterande\r\nregler för att exempelvis skapa optimal funktion\r\noch för att skydda svaga i situationer som man inte\r\nhar kunnat förutse.</pre><pre>Det är märkligt att Ny demokrati mer än någon\r\nannan pläderar för ytterligare utredningar och\r\ndetaljregleringar.</pre><pre>Anf. 58  MARGARETA ISRAELSSON (s)\r\nreplik:</pre><pre>Herr talman! Det är intressant att höra vilka som är\r\nmest för konkurrens. Jag undrar vad de borgerliga\r\npartierna egentligen är oroliga för. I det särskilda\r\nyttrande som har fogats till betänkandet talas om de\r\nrisker som skulle ligga i att fler tandvårdssökande\r\nsökte sig till den offentliga vården.</pre><pre>I dag står folktandvården för 30  av tandvården\r\noch den privata tandvården för 70 %. Om\r\nkonkurrensen är snedvriden åt något håll är det väl\r\nknappast till folktandvårdens förmån?\r\nLandstingets ansvar för barn- och\r\nungdomstandvård och specialisttandvård har ju\r\ngivit mycket bra resultat, så det finns väl inga skäl\r\natt känna någon större oro för just detta.</pre><pre>Pontus Wiklund stod i talarstolen och varnade för\r\natt allt fler kan komma att behandlas av landstinget\r\noch att allt fler kan komma att finansieras av\r\nskattemedel. Då undrar jag vad det är för fel på de\r\npengarna. Varför skulle de vara så smustiga? De\r\nduger om tandläkaren är etablerad och anknuten\r\ntill försäkringen, och då är det ju precis samma\r\npengar som betalas ut. Det rör sig väl om samma\r\nskattefinansiering, även om man kan diskutera om\r\nden är av olika grad? Man måste därför fråga sig om\r\ndet är något fel på pengarna.</pre><pre>Enligt Pontus Wiklund säger socialdemokraterna\r\natt högkostnadsskyddet gynnar de rika. Men det är\r\ninte så. Vår invändning mot utformingen av\r\nhögkostnadsskyddet är att det inte följer de\r\nfaktiska kostnader som man har.</pre><pre>Som det står i betänkandet skall det särskilda\r\nhögkostnadsskyddet inte omfatta tandvård till följd\r\nav olycksfall. Då skall i stället ersättningen ges\r\nenligt åtgärdstaxan. Men detta handlar ju knappast\r\nom utgifter som någon kan vara förberedd på. Vi\r\nmenar att det finns risker med ett\r\nhögkostnadsskydd som endast grundas på diagnos\r\noch behandlingsbehov.</pre><pre>Det viktiga i den här frågan är att vi har kunnat\r\nkomma överens om ett sätt att bättre använda våra\r\npengar inom tandvårdsförsäkringen. Men det är\r\nbeklagligt att regeringen väljer att bara släppa fram\r\nen bit i taget. Först kommer denna proposition,\r\ndärefter följer en samordningsdelegation och så\r\nytterligare en proposition.</pre><pre>Anf. 59  PONTUS WIKLUND (kds) replik:</pre><pre>Herr talman! I vårt parti -- och jag vågar säga i alla\r\nfyra regeringspartierna -- är vi naturligtvis positivt\r\ninställda till landstingets insatser inom tandvården.\r\nJag har aldrig hört något annat. Vi ställer oss också\r\npositiva till att landstinget nu enligt detta förslag får\r\nett utökat ansvar för särskilda grupper.</pre><pre>Men sedan är frågan: Var skall gränserna dras i den\r\nsituation som vi nu befinner oss i? Det finns en risk\r\nmed att alltför många söker sig till landstingets\r\ntandvård, förutsatt att det inte råder\r\nkonkurrensneutralitet. Det hoppas jag framgick av\r\ndet jag sade.</pre><pre>Förutsatt att konkurrensneutralitet råder har jag\r\ningen uppfattning om vad som är bättre för det ena\r\neller andra inom vuxentandvården. Men risken är\r\nalltså att vi får ett system utan\r\nkonkurrensneutralitet och att en större del av\r\ntandvårdskostnaden därför kommer att betalas via\r\nlandstingsskatten. Det är vad det handlar om.\r\nKonkurrensneutralitet är viktigt för att vi skall\r\nkunna hålla nere de totala kostnaderna.</pre><pre>Anf. 60  MARGARETA ISRAELSSON (s)\r\nreplik:</pre><pre>Herr talman! Det är klart -- så kan man naturligtvis\r\nockså uttrycka saken, Pontus Wiklund. Men hur\r\nförklarar vi då kostnadernas fördelning på de olika\r\npatienterna? Den genomsnittliga kostnaden per\r\npatient och år beräknar vi vara 1 800 kr, men det är\r\ninte jämnt fördelat över landet. Det är ju dubbelt\r\nså dyrt att vara patient i storstadsområdena jämfört\r\nmed exempelvis Norrlandslänen.</pre><pre>Vad beror då det på? Är det fler privattandläkare\r\noch mer konkurrens i Norrlandslänen som gör att\r\ndet är så billigt och att så litet försäkringspengar\r\nkrävs för att finansiera tandvårdsinsatserna där? Är\r\ndet oerhört många landsting som konkurrerar i\r\nStockholm, Göteborg och Malmö? Det vore\r\nmycket intressant att få information om det.</pre><pre>Kanske kan man också få något ord från utskottets\r\nföreträdare om varför ni inte vill att\r\nhögkostnadsskyddet skall hjälpa dem som drabbas\r\nav stora kostnader för munnen och varför ni säger\r\natt högkostnadsskyddet endast skall bygga på\r\ndiagnos. Det kan ju faktiskt uppkomma högst\r\nbesvärliga situationer för enskilda människor som\r\npå detta sätt drabbas av mycket stora utgifter.</pre><pre>Jag vill dessutom visa på den märkliga situationen\r\natt gruppen B inom en reviderad åtgärdstaxa inte\r\nskall ha en högre gräns för prissättningen. Detta\r\nkommer att drabba enskilda. Det hade varit roligt\r\nom en företrädare för ett parti som talar så mycket\r\nom att vi skall satsa på vården och göra den bättre\r\nför patienterna kunde säga något också om detta.</pre><pre>Anf. 61  PONTUS WIKLUND (kds) replik:</pre><pre>Herr talman! Jag hoppas att Margareta Israelsson\r\nhar lika stor kunskap som jag om varför tandvården\r\nkostar olika mycket i olika län och kommuner --\r\näven om vi inte kan förklara allt.</pre><pre>Det råder väl t.ex. ingen tvekan om att ett skäl till\r\ndetta är att invånarna i storstäderna ställer högre\r\nkrav. Det viktiga för mig är inte att hindra dessa\r\nkrav, utan det är att vi får en jämn fördelning av\r\nskattepengarna över landet. Om sedan någon själv\r\nvill lägga mer på speciellt krävande tandvård måste\r\noch bör vi acceptera det.</pre><pre>Jag menar att det nya system som nu föreslås drar i\r\nrätt riktning. Vi kommer att få en bättre fördelning\r\nav resurserna och av de totala kostnaderna i landet.\r\nSystemet kommer att dra i den riktningen.</pre><pre></pre><pre>Så till frågan om högkostnadsskyddet. Som vi ser\r\ndet är det en god garanti att det blir en prövning av\r\ndiagnos och behandlingsbehov. Jag förstår inte\r\nvarför Margareta Israelsson förutsätter att det\r\nskulle bli orättvist. Det viktiga med den särskilda\r\nprövningen är att vi får rättvisa mellan olika\r\npatienters möjligheter att få sådan här behandling.</pre><pre>Det talas om en övre gräns för avgifter. Jag anser\r\natt vi skall pröva konkurrens. Dessa avgifter skall\r\nfinnas angivna hos t.ex. Försäkringskassan så att\r\nman kan ta ställning innan man går till tandläkaren.\r\nMed det läge som vi nu har inom tandvården med\r\nså många tandläkare och tandhygienister, tror vi att\r\nkonkurrensen kommer att hålla nere avgifterna.</pre><pre>Anf. 62  ISA HALVARSSON (fp):</pre><pre>Herr talman! Jag skulle vilja ta upp två aspekter:\r\npatientens valfrihet och frågan om\r\nkonkurrensneutralitet.</pre><pre>Det tas i detta betänkande stora steg framåt när det\r\ngäller förutsättningar för konkurrens och\r\nnäringsfrihet inom tandvården. Det gäller\r\nupphävandet av etableringskontrollen, införandet\r\nav fri prissättning av patientavgifterna inom\r\npremietandvården och delar av åtgärdstaxan,\r\nmöjligheten till försäkringsanslutning även för\r\ntandhygienister samt valfriheten för både\r\nvårdgivare och patienter när det gäller\r\nersättningsform.</pre><pre>Men som många påpekat, bl.a Konkurrensverket,\r\nråder det inte konkurrensneutralitet mellan\r\noffentliga och enskilda vårdgivare. Landstingen\r\nbåde planerar, utför och finansierar tandvård.\r\nHittills har det gjorts alldeles för litet för att komma\r\ntill rätta med de snedvridna\r\nkonkurrensförhållandena inom tandvården.</pre><pre>Erfarenheterna visar att nuvarande taxesystem inte\r\när vårdneutralt. Risken finns att inte heller\r\nfolktandvårdens premie inom det nya\r\npremietandvårdssystemet kommer att vara\r\nkostnadsbaserad. Konkurrensverket\r\nrekommenderar en översyn av lagstiftningen för att\r\nskapa tydlig åtskillnad mellan myndighetsutövning\r\noch rörelseverksamhet inom landstingen samt att\r\nman närmare skall titta på folktandvårdens\r\nfinansiering.</pre><pre>Ur Landstingsförbundets rapport 1993\r\n''Folktandvårdens kostnader och intäkter'' kan man\r\navläsa att folktandvårdshuvudmännens\r\nkostnadstäckning för distriktstandvårdens\r\nvuxentandvård år 1991 i genomsnitt var 67 %. Det\r\npåtalas också att den genomsnittliga\r\nkostnadstäckningen förbättrats med drygt 4 %\r\nsedan den förra undersökningen år 1985. Då är att\r\nmärka att denna förbättring kom efter ändringarna\r\ni mervärdesskattesystemet, vilka innebar att\r\nfolktandvården -- men inte de privata\r\nvårdgivarna -- fick avdragsrätt på ingående moms.</pre><pre>Enligt tandvårdslagen skall landstinget erbjuda god\r\ntandvård åt dem som är bosatta inom\r\nlandstingsområdet. Det lagfästa ansvaret innebär\r\ndock ingen skyldighet att driva verksamheten i egen\r\nregi.</pre><pre>Av tandvårdslagens förarbeten framgår\r\nuttryckligen att landstingen vid planeringen av den\r\negna verksamheten skall ta hänsyn till det utbud av\r\ntandvård som de privatpraktiserande tandläkarna\r\nsvarar för. Ur konkurrenssynpunkt är det inte\r\ntillfredsställande att landstinget både är\r\nplaneringsansvarigt för all tandvård och vårdgivare\r\noch som sådan ansvarigt för driften av\r\nfolktandvården.</pre><pre>Distinktionen mellan vård- och planeringsansvar\r\nhar intresse sett ur finansieringssynvinkel.\r\nKostnaderna för tandvården finansieras på tre olika\r\nsätt: genom patientavgifter, ersättning från\r\ntandvårdsförsäkringen och landstingsskattemedel.\r\nFolktandvården får som sagt bidrag genom\r\nlandstingsskattemedel motsvarande den del av\r\nlandstingets bruttokostnader för folktandvården\r\nsom inte täcks av taxeintäkter. Detta gäller alltså\r\nvuxentandvården. Detta landstingsbidrag benämns\r\nnettokostnader, men är alltså ett underskott. Om\r\nnågot liknande fanns hos privatpraktikern, som ju\r\ninte har denna beskattningsrätt, skulle det genast\r\ninnebära konkurs.</pre><pre>Landstinget har alltså tredubbla roller som\r\nfinansiär, upphandlare och producent av tandvård.\r\nDetta ger naturligtvis oacceptabla\r\nkonkurrensvillkor gentemot privat tandvård.\r\nVidare finns det besvärande orättvisor för de\r\nprivata vårdgivarna i villkoren när det gäller t.ex.\r\nmervärdesskatteområdet, upprättandet av\r\ntandvårdsräkningar, utbetalningar av\r\nförsäkringsersättning samt förhandsprövningar.</pre><pre>Både regeringen och utskottet har uppmärksammat\r\nde här frågorna. Jag förutsätter att\r\nkonkurrenssituationen förbättras och noga följs av\r\nden speciella Samordningsdelegationen,\r\nregeringen och Konkurrensverket.</pre><pre>Landstinget har ett vårdansvar för barn och\r\nungdomar, vilket innebär att landstinget är skyldigt\r\natt ombesörja en organiserad, kostnadsfri tandvård\r\nför barn och ungdomar. Vårdansvaret utesluter inte\r\natt den faktiska vården meddelas av\r\nprivatpraktiserande tandläkare efter särskild\r\növerenskommelse. Detta förekommer också i\r\nbegränsad utsträckning inom några landsting, som\r\ndå garanterar rätten till kostnadsfri tandvård.</pre><pre>Under senare år har flera landsting, i syfte att få fler\r\npatienter, bedrivit en aktiv marknadsföring där\r\nmöjligheten till familjetandvård framhålls. Ett\r\nsådant argument för folktandvården blir direkt\r\nriktat mot den privata vårdsektorn, eftersom\r\nprivattandläkarna som nämnts normalt inte har\r\nmöjlighet att erbjuda motsvarande\r\nfamiljetandvård. Men det är också väldigt orättvist\r\nmot de föräldrar som går hos en privat tandläkare\r\noch vill ha sina barn hos den egna tandläkaren.</pre><pre>För att en förändring av nuvarande förhållanden\r\nskall komma till stånd erfordras antingen beslut\r\ninom enskilda landsting där man påtar sig\r\nkostnaderna för vård hos privattandläkare eller ett\r\nriksdagsbeslut med innebörden att rätten till\r\nfamiljetandvård även inbegriper tandvård hos\r\nprivata vårdgivare. Fr.o.m. den 1 januari 1993\r\nändrades som sagt tandvårdslagen så att\r\nlandstingen har rätt att anlita andra vårdgivare än\r\nfolktandvården för att utföra barn- och\r\nungdomstandvård. Riksdagens socialutskott\r\nuttalade att man ''utgår från att landstingen följer\r\nintentionerna i propositionen om att barn och\r\nungdomar skall få frihet att välja tandläkare.''</pre><pre>Trots detta finns det för närvarande fritt\r\ntandläkarval endast inom sju\r\nhuvudmannaområden. I Göteborg är valet mycket\r\nstarkt begränsat, eftersom endast 7 000 barn och\r\nungdomar omfattas -- av ca 80 000 -- av en\r\nförsöksverksamhet i områdets centrum. Frågan har\r\naktualiserats -- utan att några ställningstaganden\r\ngjorts -- inom ytterligare åtta landsting. Antalet\r\nlandsting där frågan över huvud taget inte tagits\r\nupp uppgår till tre. Mest anmärkningsvärt är dock\r\nhur frågan behandlats i de återstående sju\r\nlandstingen. Samtliga dessa landsting har fattat\r\npolitiska beslut om att antingen ej införa fritt\r\ntandläkarval eller att avvakta i frågan.</pre><pre>Utvecklingen under 1993 när det gäller ökad\r\nvalfrihet visar tyvärr att den hittillsvarande\r\nstrategin från statsmakternas sida inte haft märkbar\r\neffekt. Det räcker uppenbarligen inte att\r\nstatsmakterna skapar legala förutsättningar för fritt\r\ntandläkarval och ökad konkurrens mellan privata\r\noch offentliga vårdgivare inom tandvården om\r\nlandstingen inte finner anledning att utnyttja dem.</pre><pre>Det är mot denna bakgrund motiverat att det i\r\ntandvårdslagen införs en skyldighet för landstingen\r\natt erbjuda barn och ungdomar fritt tandläkarval.\r\nInom denna grupp finns alltså t.o.m. myndiga\r\npersoner som inte har rätt till ett fritt tandläkarval.\r\nFörutom att inte få gå på Systembolaget har en 18-\r\nåring i dag alltså inte samma rätt som sina föräldrar\r\natt fritt få välja tandläkare.</pre><pre>Herr talman! Jag yrkar bifall till min motion Sf28\r\nom rätt till fritt tandläkarval för barn och\r\nungdomar.</pre><pre>Anf. 63  PONTUS WIKLUND (kds) replik:</pre><pre>Herr talman! Isa Halvarsson tar upp den mycket\r\nviktiga frågan om avmonopoliseringen av\r\ntandvården för barn och ungdom. Det är kanske\r\ninte riktigt så mörkt som det verkade av det som Isa\r\nHalvarsson sade. Det är visserligen bara sex\r\nlandsting, och kanske ett sjunde, som klart har\r\nbeslutat om att införa tandvårdspeng eller liknande\r\nsystem där man kan välja privat vårdgivare. Men\r\ndetta omfattar i dag 45 % av alla barn och\r\nungdomar. Det är alltså huvudsakligen de största\r\nlandstingen som har beslutat om detta.</pre><pre>Det är allvarligt att sju landsting har sagt att de inte\r\nskall införa eller vill avvakta. Jag vill betona att\r\nutskottet har lagt mycket stor vikt vid detta.\r\nUtskottet skriver: ''Utskottet lägger synnerlig vikt\r\nvid att denna fråga får en lösning och att man inom\r\nregeringskansliet överväger de förändringar som\r\nkan anses nödvändiga för att monopoliseringen av\r\nbarn- och ungdomstandvården avskaffas.''</pre><pre>Jag är övertygad om att många kommer att bevaka\r\natt detta verkligen också sker.</pre><pre>Anf. 64  ARNE JANSSON (nyd):</pre><pre>Herr talman! Något förvånad läser man\r\nbetänkandetexten här och jämför med det särskilda\r\nyttrande som de borgerliga partierna avlämnat och\r\nreservationer framlagda av Ny demokrati.</pre><pre>Jag har tidigare i debatten citerat en sak och tänkte\r\nnu ta en annan sak som vi har i vår reservation 12.\r\nDär skriver vi: ''Enligt inspektionen måste detta\r\npåtagliga motsatsförhållande mellan patient och\r\ntandläkare i detta hänseende samt de uppenbara\r\nsvårigheter som föreligger för en patient att\r\nbedöma tandläkarens diagnos och skäligheten av\r\nden därav följande riskspridningen och\r\npremiesättningen ytterligare utredas.''</pre><pre>I det särskilda yttrande som kommer från de\r\nborgerliga partierna står det: ''Enligt inspektionen\r\npåkallar det påtagliga motsatsförhållande som kan\r\nråda mellan tandläkare och patient i detta\r\nhänseende samt de uppenbara svårigheter som\r\nföreligger för en patient att bedöma tandläkarens\r\ndiagnos och skäligheten av den därav följande\r\nriskindelningen och premiesättningen ytterligare\r\nutredning.''</pre><pre>Det är nästan identiska uttalanden, och ändå kan\r\nman inte stödja oss!</pre><pre>En företrädare för borgarna sade nyss att de valt en\r\nsmidig lösning genom det här särskilda yttrandet.\r\nJag tycker att man borde kunna vara karl för sin\r\nhatt och ta ställning, ja eller nej. Det här är ingen\r\nsmidig lösning, här surrar man bara ut.</pre><pre>Ny demokrati försöker även i detta avseende att\r\nvärna om de gamla och medellösa, de som ibland\r\nkallas fattigpensionärerna. Vi ber att det skall göras\r\nen utredning med syfte att minska\r\ntandvårdskostnaderna för dem som har det sämst\r\nställt.</pre><pre>I mitt första anförande gav jag exempel på hur det\r\nkan drabba fattigpensionärerna. I propositionen\r\nfinns ingen som helst lösning på hur man skall\r\nhjälpa dem i det fall de drabbas.</pre><pre>Helt klart är att de kommer i premieklass 3, och de\r\nkommer att drabbas, oavsett vad man säger.</pre><pre>Man bör också tänka litet på akuttandvården.\r\nPropositionen talar klarspråk: Akuttandvården bör\r\nockså ingå i premietandvården, såvida den inte\r\ngäller olycksfall. Akuttandvårdens kostnader bör\r\ntäckas av den fasta ersättningen och premien. Om\r\nakuttandvården inte utförs av premietandläkaren\r\neller på annat sätt i förväg medgives av denna bör\r\nrätten till akutsjukvård begränsas till en av\r\nförsäkringen fastställd och prissatt\r\nbehandlingsinsats av rimlig omfattning, vilken\r\nkostnad kan debiteras. Vidare bör det inte ske utan\r\npremietandläkarens medgivande.</pre><pre>Anf. 65  ISA HALVARSSON (fp) replik:</pre><pre>Herr talman! Jag har noga läst reservation 12 från\r\nNy demokrati och jämfört med det särskilda\r\nyttrandet. Jag finner det inte märkvärdigt att bägge\r\ngör referat från dels Konkurrensverket och dels\r\nFinansinspektionen.</pre><pre>Däremot tycker jag att det särskilda yttrandet är\r\nmycket bättre. Där står att man förutsätter att\r\nregeringen snarast löser dessa problem om de\r\nuppkommer. Ny demokrati landar däremot i något\r\nslags tillkännagivande om sin mening, där man\r\nsäger att regeringen snarast bör överväga\r\nlagstiftning.</pre><pre>Jag tycker alltså att det särskilda yttrandet av\r\nGullan Lindblad m.fl. tillfredsställer mig betydligt\r\nbättre.</pre><pre>Anf. 66  ARNE JANSSON (nyd) replik:</pre><pre>Herr talman! I och för sig kan jag inte begära annat\r\nfrån Isa Halvarsson, folkpartiet. Men vi vet ju alla\r\nhär -- det är ingenting att sticka under stol med --\r\natt särskilda yttranden eller vad som står i texten\r\ninte tas särskild hänsyn till av regeringen.\r\nTextmassan är en sak, hemställanspunkter och\r\ntillkännagivanden är vad regeringen har att bry sig\r\nom.</pre><pre>Anf. 67  ISA HALVARSSON (fp) replik:</pre><pre>Herr talman! Då tycker jag att Ny demokrati i\r\nhemställanspunkten skulle ha uttryckt sig på ett\r\nannat sätt. Ni har ju i långa stycken bara refererat\r\nvad andra säger. Jag är alldeles övertygad om att\r\nGullan Lindblad m.fl. har möjligheter att på ett\r\nbättre och smidigare sätt framföra dessa\r\nsynpunkter, precis som Pontus Wiklund sade.</pre><pre>Anf. 68  ARNE JANSSON (nyd) replik:</pre><pre>Herr talman! Jag repeterar att jag förstår att Isa\r\nHalvarsson är tvingad att tala som hon gör och\r\nstödja det särskilda yttrandet. Det är en\r\nförhandlingsuppgörelse med socialdemokraterna,\r\ndär de totalt förhandlat sönder ärendet. Det vet ju\r\nalla -- det är en offentlig hemlighet.</pre><pre>Man har förhandlat sönder propositionen till den\r\nmilda grad. Man kan ensidigt säga upp avtal, det\r\ndrabbar olika. Man delar in patienter i olika\r\nåtgärdsklasser. En är premieklass bra, har bra\r\ntänder, vilket man naturligtvis tjänar pengar på,\r\nvilket alla är intresserade av. Klass 3, som har\r\ndåliga tänder, kommer att drabbas på ett\r\notillbörligt sätt. Det är fakta.</pre><pre>Ni ställer inte upp för att tillkännage det, utan ni\r\nmyglar in det litet försiktigt i ett särskilt yttrande.\r\nDet tycker jag inte är rättvist.</pre><pre>Anf. 69  PONTUS WIKLUND (kds) replik:</pre><pre>Herr talman! Jag känner mig inte alls tvingad att\r\nvara med på det särskilda yttrandet. Jag är med av\r\ntillfredsställelse. Jag tycker det säger precis det som\r\nvi vill säga. Vi har valt en realistisk och smidig väg,\r\nsom jag sade.</pre><pre>Vi är ju, Arne Jansson, till stora delar överens om\r\nvikten av konkurrensneutralitet, och vi har valt en\r\nväg som vi tror mera på.</pre><pre>När det gäller behovsprövning väljer Arne Jansson\r\nut just gruppen fattigpensionärer -- en beteckning\r\nsom vi numera inte så ofta använder, men det finns\r\nonekligen pensionärer som har det sämre ställt än\r\nandra. Många har ekonomiska problem. För dem\r\nbehövs någon form av behovsprövning.</pre><pre>Detta gäller ju många saker som samhället står till\r\ntjänst med för medborgarna. Vissa har av\r\nekonomiska skäl inte så lätt att utnyttja tjänsterna.\r\nFrågan är om man skall ha särlösningar för olika\r\ntjänster eller om man skall ha ett mera generellt\r\nsystem. Detta är en mycket viktig diskussion. Den\r\nförs nu i olika sammanhang och i olika utredningar.\r\nMen faktum är att vi på något sätt måste ha\r\nbehovsprövning i vissa lägen. Vi kan inte ha\r\ngenerella system på en sådan nivå att inte någon får\r\nproblem att utnyttja tjänsten. Det är viktigt att alla\r\nfår den möjligheten, och den finns i det system vi\r\nnu har framför oss.</pre><pre>Anf. 70  ARNE JANSSON (nyd) replik:</pre><pre>Herr talman! Jag är definitivt inte överens med\r\nPontus Wiklund om vikten av\r\nkonkurrensneutralitet.</pre><pre>För två och ett halvt år sedan tillskrev riksdagen\r\nregeringen om att regeringen skulle åtgärda det\r\nhär. Ingenting hände.</pre><pre>För två år sedan skrev riksdagen för andra gången.\r\nMan förväntade sig att regeringen omedelbart\r\nskulle göra någoting. Ingenting hände. Sista gången\r\nvar för 15 månader sedan. Ingenting hände. Nu är\r\nvi åter inne i denna diskussion. Det händer ju\r\ningenting. Varför gör man inget?</pre><pre>Om ni är överens med oss om att det skall råda\r\nkonkurrensneutralitet, varför stöder ni inte vår\r\nmotion? Då skulle det kunna göras ett\r\ntillkännagivande. Då behöver det inte bli fråga om\r\nnågon flummig textmassa där det inte finns något\r\ntillkännagivande -- och därför bryr sig inte någon\r\nom innehållet.</pre><pre>Anf. 71  PONTUS WIKLUND (kds) replik:</pre><pre>Herr talman! Alla torde känna till att det länge har\r\nfunnits ett behov av att förändra de ekonomiska\r\ngrunderna för tandvården. Därför är det ofta så att\r\nnär någon större förändring skall vidtas väntar man\r\nmed att ta upp enskilda detaljer eller huvudlinjer\r\ntill diskussion. De bakas in i ett större sammanhang\r\noch i en större utredning. Det är det som är på\r\ngång. Jag tror att det är det i de allra flesta fall\r\nriktiga angreppssättet.</pre><pre>Anf. 72  ARNE JANSSON (nyd) replik:</pre><pre>Herr talman! Pontus Wiklund säger att man skall\r\nvänta med alla detaljer och huvudlinjer.</pre><pre>Vi har väntat två och ett halvt år efter det första\r\nskarpa uttalandet. Vi har väntat två år efter det\r\nandra uttalandet, och vi har väntat 15 månader\r\nefter det tredje. Ingenting händer. Vänta och\r\nvänta -- det måste göras något.</pre><pre>Jag vill tacka Ponuts Wiklund för att han här i\r\nriksdagen som de borgerliga partiernas talesman\r\nbekräftar att om den kommande propositionen inte\r\nhar underkastats en lagrådsremiss kommer de\r\nborgerliga inte att acceptera den. Jag tycker att det\r\när ett bra och klart meddelande. Jag vore glad om\r\nvi kunde få samma klara och raka besked i fråga om\r\nkonkurrensen.</pre><pre>Anf. 73  MARGARETA ISRAELSSON (s):</pre><pre>Herr talman! Hur ersättningen skall se ut för den\r\nframtida tandvården är en viktig fråga. Men det\r\ninnebär inte att vi skall ta hela dagen i anspråk för\r\ndenna fråga.</pre><pre>Jag vill emellertid göra kammaren och eventuella\r\nåhörare uppmärksamma på den borgerliga trätan\r\nom vem som är mest konkurrensliberal.</pre><pre>Jag sade i mitt anförande tidigare i dag att man har\r\nvalt olika sidor i fråga om den framtida tandvården.\r\nAntingen tar man ställning för vårdgivarna och\r\ntalar om konkurrens och försäkringsavtal -- med\r\nandra ord tar man ställning för vilka som skall tjäna\r\nmest pengar i framtiden -- eller så tar man ställning\r\nför patienterna. Jag tycker att den senaste debatten\r\nhar visat att det inte är patienternas väl och ve som\r\nfrågan handlar om.</pre><pre>I tandvårdslagens 2 § framgår det att målet för\r\ntandvården är en god hälsa och en tandvård på lika\r\nvillkor för hela befolkningen. Med detta som\r\nbakgrund var det skrämmande att höra och att läsa\r\ni propositionen det som Pontus Wiklund sade vara\r\nförklaringen till fördelningen av försäkringsmedel\r\nmellan olika delar av vårt land. Det framkommer\r\natt storstadsborna har större krav på tandvården.\r\nFör många som bor i glesbygden är det inte så lätt\r\natt ha så stora krav på tandvården när tillgången på\r\ntandläkare är liten. Om tillgången på tandläkare är\r\nstor är det inte säkert att den fria konkurrensen är\r\nintressantast i glesbygden.</pre><pre>Det vore bra om vi här i dag kunde ha mött någon\r\nrespekt för invånarna i olika delar av vårt land som\r\nskall nyttja denna försäkring på lika villkor. Vi skall\r\ni dag fatta beslut om en försäkring som skall gagna\r\nmänniskors behov av först och främst tandvård.</pre><pre>Vi socialdemokrater motsätter oss inte på något\r\nsätt konkurrens. Vi motsätter oss inte privata\r\nalternativ. Men jag tycker att vi skall vara medvetna\r\nom att vi diskuterar privata alternativ som också\r\nskall finansieras av offentliga medel. Jag tycker att\r\nvi skall som politiker, som företrädare för de\r\nmänniskor som skall utnyttja försäkringen, faktiskt\r\nskall tycka till om hur dessa medel skall användas.\r\nVi skall hävda tandvårdslagens 2 §, dvs. att det skall\r\nvara lika villkor för hela befolkningen.</pre><pre>Herr talman! Jag lovar att inte förlänga denna\r\ndebatt ytterligare.</pre><pre>Anf. 74  PONTUS WIKLUND (kds):</pre><pre>Herr talman! Det är inte svårt att instämma i\r\nMargareta Israelssons krav. Hon framför dem\r\nnästan som i ett valtal. Hela det nya systemet går ut\r\npå att det skall bli en bättre fördelning av\r\nskattemedel -- lika över hela landet. Men det går\r\ninte att lagstifta mot att vissa enskilda personer kan\r\nvilja göra kompletteringar. Men fördelningen av\r\nskattemedel skall vara så jämn som möjligt över\r\nhela landet, dvs. vara bättre än i dag.</pre><pre>Vidare var det frågan om konkurrensens fördelar\r\noch nackdelar. Vi menar att den konkurrens som\r\nkommer att finnas inom detta system, inom de\r\nramar som har skapats, kommer att vara till fördel\r\nbåde för den totala ekonomin och för patienterna.</pre><pre>Anf. 75  ISA HALVARSSON (fp):</pre><pre>Herr talman! Inte någon i denna kammare kan vara\r\noense om att tandvård är till för patienterna och att\r\ndet skall vara lika villkor och möjligheter för alla.\r\nVi har diskuterat denna lika valfrihet för alla. Det\r\ninnebär inte att någon blir rik på andras bekostnad.\r\nJag har kanske större tillit till folktandvården än\r\nvad Margareta Israelsson har. Jag tror att\r\nfolktandvården kan klara vuxentandvården utan att\r\nfå tillgång till skattemedel från landstingen. Vad är\r\ndet som säger att de vuxna patienterna som anlitar\r\nfolktandvården skall få del av en större kaka än de\r\nsom anlitar den privata vården? Det finns inte\r\nbehovsprövning där.</pre><pre>Överläggningen var härmed avslutad.</pre><pre>(Beslut skulle fattas den 29 mars.)</pre><pre>p10p &gt; 10 §  Administration av socialförsäkringen</pre><pre>Föredrogs</pre><pre>socialförsäkringsutskottets betänkande</pre><pre>1993/94:SfU23 Administration av\r\nsocialförsäkringen (prop. 1993/94:100 delvis).</pre><pre>Anf. 76  ARNE JANSSON (nyd):</pre><pre>Herr talman! Jag vill till att börja med yrka bifall\r\ntill vår reservation i detta betänkande.</pre><pre>Vi lånar i dag 180 000 kr per minut. En av\r\nregeringens lösningar för att komma till rätta med\r\ndet ljud vi kan höra i tunneln när ekonomin brakar\r\nsamman, är uppenbarligen att försämra villkoren\r\nför åldringar samt för dem som redan har det sämst\r\nställt i samhället.</pre><pre>På grund av den underbara nattliga\r\növerenskommelsen mellan borgarna och\r\nSocialdemokraterna har ersättningen för de\r\nlångtidssjuka sänkts från 80 % till 70 %. Villkoren\r\nför de sämst ställda pensionärerna blir successivt\r\nännu sämre. Tänk bara på pensionerna,\r\nbostadsbidraget och nu snart eventuellt\r\nvuxentandvården.</pre><pre>Att ställa krav på effektivisering av\r\nförvaltningarnas och verkens egna verksamheter\r\nförefaller inte ligga nära till hands. Byråkratin och\r\nbyråkraterna måste skyddas.</pre><pre>Ny demokrati har sedan länge påtalat det utbredda\r\nfusk och bidragsmygel av social karaktär som\r\nförekommer. Det drabbar dem som är berättigade\r\ntill bidrag. Efter mycket om och men fick vi dock\r\nett enigt utskott att inse detta, och i december 1993\r\ngav utskottet regeringen till känna med anledning\r\nav de motioner som hade väckts att detta skulle\r\nutredas.</pre><pre>Tyvärr verkar detta bli en partisk utredning där\r\nRiksförsäkringsverket och försäkringskassorna\r\nmer eller mindre skall utreda sig själva. De har\r\ndessutom före utredningen klart och tydligt\r\ndeklarerat att det, enligt deras förmenande, endast\r\nförekommer fusk och bidragsmygel i ringa\r\nomfattning. Tacka för det -- skulle de ha sagt annat\r\nskulle de ju ha kritiserat sig själva.</pre><pre>I och med att det inte är en opartisk utredning kan\r\nman redan nu förutsäga resultatet, nämligen att\r\nverket och kassorna är felfria och att endast ett\r\nmycket ringa fusk har uppdagats.</pre><pre>Men verkligheten utvisar annorlunda. Det är\r\nlönsamt med effektivisering genom\r\navbyråkratisering. En enda\r\nförsäkringskasseanställd i Kopparbergs län har\r\ngenom initiativ och effektiviering sparat in 4,5\r\nmiljoner skattekronor under en period av 6\r\nmånader. Är inte det bra? Eller har nu\r\nförutsättningarna för verket att erhålla stora anslag\r\nförstörts?</pre><pre>Regeringen konstaterar själv att administrationen\r\nunder de senaste två åren utgjort 2 % -- ingen\r\nökning eller minskning. Regeringen konstaterar\r\näven att arbetet med att redovisa och jämföra\r\nadministrationskostnaderna är av skiftande\r\nkvalitet.</pre><pre>Riksrevisionsverket konstaterar att kommande\r\nresultatredovisningar i betydligt högre utsträckning\r\nbör redovisa de resultat som organisationen\r\npresterat. Sambandet mellan försäkringskassornas\r\nresultatredovisning och den gemensamma\r\nresultatredovisningen måste klargöras.</pre><pre>Man kan gott och väl leva upp till ett\r\nbesparingskrav på 2 %, ett förslag som vi framfört\r\ni vår motion. Genom produktivitets- och\r\neffektiviseringskrav, i stället för generellt ökade\r\nbidrag, kommer även vårt besparingsmål att på sikt\r\nvisa sig vara lågt satt.</pre><pre>Anf. 77  BÖRJE NILSSON (s):</pre><pre>Herr talman! Detta ärende handlar om resurser till\r\nRiksförsäkringsverket och till landets\r\nförsäkringskassor för administration och skötsel av\r\nhela socialförsäkringssystemet.</pre><pre>Försäkringskassorna har ju i uppdrag att handha en\r\nmycket stor del som rör välfärdspolitiken. Mitt\r\nintryck är att det sker på ett effektivt och bra sätt.\r\nDessutom sker det till relativt låga kostnader.</pre><pre>De totala socialförsäkringsutgifterna utgör i\r\nbudgeten 298 miljarder kronor, varav\r\nadministrationen endast utgör 1,9 %. Den\r\nallmänna försäkringen och kassorna hävdar sig\r\nmycket väl vid en jämförelse med privata\r\nförsäkringsbolag och deras administration. Enligt\r\ngenomförda enkätundersökningar är allmänheten\r\nockså relativt nöjd med den service som\r\nförsäkringskassorna ger. Det är viktigt att slå fast\r\ndetta.</pre><pre>Vid sidan om handläggningar av enskilda ärenden\r\noch utbetalningar av olika försäkringsförmåner har\r\nkassorna den viktiga uppgiften att samordna och\r\nutöva tillsyn av rehabiliteringsverksamheten.\r\nFörsäkringskassorna ansvarar också för att\r\nrehabilitering kommer till stånd om arbetsgivarna\r\nsaknar åtaganden eller inte fullgör sina åtaganden.</pre><pre>Just rehabiliteringsarbetet har ägnats mycket stor\r\nuppmärksamhet från utskottets sida; det är\r\nvärdefullt. I denna fråga har en socialdemokratisk\r\npartimotion väckts, där behovet av ordentliga\r\nsamhällsinsatser för förebyggande och\r\nrehabiliterande verksamhet understryks. Vi ställer\r\nockså krav om ett nationellt program mot ohälsa.\r\nVi socialdemokrater ser det som viktigt att man\r\nvidgar den finansiella och den organisatoriska\r\nsamverkan som har inletts mellan den lokala\r\nsjukförsäkringen och hälso- och sjukvården. Det är\r\nspeciellt viktigt för de enskilda för att de skall\r\nkunna nå ett gott resultat.</pre><pre>Företagshälsovården är ett mycket viktigt\r\ninstrument i denna fråga. Vi har därför lagt fram\r\nförslag om att det är nödvändigt med en lagstadgad\r\nföretagshälsovård.</pre><pre>Utskottet har helt nyligen haft en offentlig\r\nutfrågning i ämnet, med medverkan av aktörerna\r\npå rehabiliteringsområdet. Avsikten är, såvitt jag\r\nförstår, att man ganska snart skall återkomma med\r\nslutsatser från denna utfrågning.</pre><pre>Det vi specifikt har att behandla i dag är anslaget\r\ntill försäkringskassorna. I och med det kommer vi\r\nin på frågan om resurserna för\r\nrehabiliteringsarbetet. I anslutning till detta\r\nbehandlas en socialdemokratisk motion av Karl\r\nHagström och Sinikka Bohlin. Utskottet gör också\r\ni anledning av motionen ett tillkännagivande till\r\nregeringen. I motionen tas Riksförsäkringsverkets\r\nfördjupade anslagsframställning för den\r\nkommande treårsperioden upp. Det signaleras om\r\nen resursneddragning avseende\r\nförsäkringskassorna på hela 9 %. I motionen\r\nbefaras det -- det gör vi i utskottet också -- att en\r\nneddragning av anslaget av en sådan omfattning får\r\nkonsekvenser för hela verksamheten. Det går inte\r\natt vid kassorna freda rehabiliteringsområdet om\r\ndet skall göras neddragningar av en sådan storlek.\r\nDet leder naturligtvis också till konsekvenser för\r\nrehabiliteringen.</pre><pre>Vid de besök som utskottet gjort på\r\nförsäkringskassorna har vi funnit att\r\narbetssituationen är oerhört ansträngd ute i landet.\r\nDet är ett tufft jobb att i dagens svåra\r\narbetsmarknadsläge försöka återföra tidigare\r\nskadade till arbetslivet.</pre><pre>I en försöksverksamhet i Malmöhuskassan är det\r\nbelagt att varje satsad krona på\r\nrehabiliteringsinsatser ger fem gånger så stora\r\nbesparingar. Det bästa sättet att uppnå besparingar\r\ni socialförsäkringssystemet är genom att man gör\r\nordentliga satsningar i\r\nrehabiliteringsverksamheten. Härtill kommer den\r\nrent mänskliga aspekten, som att den som är\r\narbetsskadad eller sjuk kan bli återställd.</pre><pre>Socialdemokraterna menar att man måste lägga\r\nfast arbetslinjen som grund i rehabiliteringsarbetet\r\nså att den enskilde så snabbt som möjligt kan återfå\r\nhälsan och därmed komma ut i arbetslivet på nytt\r\npå hel- eller deltid.</pre><pre>Riksförsäkringsverket har redan för årets\r\nanslagsframställning tagit upp behovet av\r\nkraftansträngningar för att förbättra situationen\r\ninom rehabiliteringsverksamheten. Enligt\r\nRiksförsäkringsverket har insatserna från verket\r\noch från försäkringskassorna inte varit tillräckliga.\r\nMin slutsats blir då att insatserna måste öka i stället\r\nför att minska. Det är den vägen verket går.</pre><pre>Utskottet har tagit intryck av den oro som finns ute\r\ni landet och som uttrycks i motionen beträffande\r\nfrågan om minskade resurser och menar att denna\r\nfråga måste prövas ingående. Utskottet säger i\r\nbetänkandet ''att det är av största vikt att\r\nförsäkringskassornas behov av resurser för\r\nrehabilitering beaktas. Vid bedömningen av i\r\nvilken mån besparingsåtgärder är möjliga under\r\nperioden 1995/96--1997/98 måste särskilt beaktas\r\nvilka effekter en rationalisering av\r\nadministrationen får på utgifterna för i första hand\r\nsjukpenning och förtidspension.'' Det är en bra\r\nmarkering som utskottet gör med en sådan\r\nskrivning på denna punkt. Jag ser nämligen en fara\r\ni att skära ned försäkringskassornas resurserna\r\nalltför hårt. Det är viktigt med ordentliga\r\nsatsningar på rehabiliteringen.</pre><pre>Vi socialdemokrater är nöjda med den skrivning\r\nsom är gjord. Det är bra med ett tillkännagivande\r\ntill regeringen om att resursfrågan till\r\nförsäkringskassorna måste följas upp.</pre><pre>Herr talman! Med anledning av det förslag som är\r\nframlagt i betänkandet yrkar jag bifall till utskottets\r\nhemställan.</pre><pre>Anf. 78  MARGIT GENNSER (m):</pre><pre>Herr talman! För det första vill jag yrka avslag på\r\nreservationen och tillstyrka propositionen.</pre><pre>För det andra vill jag ta upp frågan om\r\nrehabilitering, som är en viktig uppgift inom\r\nförsäkringskassorna. Vi är alla lika besjälade av\r\nnödvändigheten av att få en god rehabilitering. Jag\r\nvill påminna om att frågan kom upp första gången\r\n1982 genom en moderat motion. Vi hade antagligen\r\nstått mycket bättre rustade i dag om vi hade tänkt\r\nom tidigare.</pre><pre>När det gäller resurserna undersökte\r\nRiksförsäkringsverket ganska tidigt hur långt de\r\nolika kassorna i landet hade kommit. Styrelsen\r\ngjorde där ett ganska skarpt påpekande om att det\r\npå en del ställen hade gått långsamt att flytta över\r\nresurser men att det på andra ställen hade gått\r\nmycket bra. Det var en av anledningarna till att\r\nRiksförsäkringsverket fick tillgång till den nya\r\ntekniken för att räkna fram jämförelsekostnader,\r\neller styckkostnader, för olika åtgärder. Man fann\r\ndå en väldig spridning över de olika kassorna.\r\nNågra kassor var mycket bra på vissa saker, och\r\nnågra kassor var mycket bra på andra saker. Den\r\nslutsats som drogs var att det går att spara om\r\nkassorna lär sig av varandra, försöker rationalisera,\r\ntar till sig nya metoder, osv. Av denna anledning\r\nansågs att kassorna kunde följa det ålagda\r\nbesparingskravet på 3 %.</pre><pre>Även Försäkringskasseförbundet var enigt i denna\r\nfråga, även om man inte tyckte om påpekandena.\r\nMan ansåg att det inte skulle vara centraliserat utan\r\natt kassorna kunde sköta detta själva. Det är sådant\r\nsom förekommer i organisationer. Det är fråga om\r\nhur man ser på den egna verksamheten, hur man\r\narbetar i kassorna jämfört med vad som sker i\r\ntoppen. Jag tror att skrivningarna efter den\r\nfördjupade prövningen har blivit så bra att alla kan\r\nvara nöjda. Det är realistiskt att tro på en\r\nneddragning på 3 % och trots allt en mycket bättre\r\nrehabiliteringsverksamhet.</pre><pre>Jag skulle också vilja säga att jag tror att vi glömmer\r\nbort att rehabiliteringen lyckas olika bra i olika\r\nkonjunkturlägen. Här borde vi anpassa våra\r\nmetoder. I början av en konjunkturnedgång är det\r\nsvårt att rehabilitera folk, då det inte finns några\r\njobb att gå till. I botten av lågkonjunkturen, när vi\r\nstår inför en vändning, skall vi sätta i gång med att\r\nrehabilitera. Det är då som det är så viktigt att det\r\nfinns rehabiliteringsresurser. Jag tror att vi alla,\r\nutan politiska stängsel, skulle kunna tänka på ett\r\nnytt sätt.</pre><pre>Arne Jansson och Ny demokrati vill rationalisera\r\nmed 5 %. Jag skulle vilja säga att de går för långt.\r\nDärmed missar de mycket av rehabilitering och får\r\nsjufalt igen i kostnader.</pre><pre>Arne Janssons sätt att formulera sitt mål som 2 % i\r\nrationalisering är vilseledande. Det är ju fråga om\r\n5 %; 3 plus 2 är 5. När jag hörde hans anförande\r\ntänkte jag, uppriktigt sagt: Om människor inte vet\r\nvad ordet populist är, hoppas jag att de lyssnar på\r\nArne Jansson -- då får de en ganska god definition\r\nav ordet.</pre><pre>Anf. 79  ARNE JANSSON (nyd):</pre><pre>Herr talman! Det är ganska fantastiskt att höra att\r\ndet är populism när man pratar om att skära ned\r\nadministrationskostnader och försöka effektivisera\r\nen rörelse. Det är ett helt nytt begrepp. Jag tycker\r\natt det skall kallas för effektivisering när man drar\r\nin på administration. Det är ju ett besparingskrav,\r\nett effektiviseringskrav av ganska stora mått, som\r\nställs. Hittills har inte någon rörelse, såvitt jag vet,\r\nmått dåligt av effektivisering.</pre><pre>Anf. 80  MARGIT GENNSER (m):</pre><pre>Herr talman! Ja, vi effektiviserar med 3 %. Jag vill\r\ninte säga om 2, 3 eller 4 % är det bästa -- kanske\r\nt.o.m. 5 % i vissa lägen skulle ha varit acceptabelt.</pre><pre>Arne Jansson gnäller över nödvändiga besparingar,\r\nsom faktiskt görs på andra håll, och säger att vi inte\r\nmenar allvar med effektiviseringen. Han vill här i\r\nkammaren framstå som uppfinnaren av\r\neffektivisering.</pre><pre>Jag skulle vilja påminna Arne Jansson om att jag,\r\nutan att vara populist, redan i början på 80-talet\r\nskrev en bok om hur man kunde få ned kostnaderna\r\ni kommunerna. Jag visade faktiskt på en hel sida\r\nolika åtgärder som skulle kunna vidtas, som bättre\r\nbokföring, redovisning m.m. Jag ställde mig inte på\r\ngator och torg, utan det gällde att få folk med sig.\r\nFaktum är att jag, när jag gick igenom matrisen,\r\nfann att de flesta av de åtgärder som jag föreslagit\r\nhade vidtagits.</pre><pre>Om man menar allvar med effektivisering måste\r\nman få folk med sig, bl.a. i styrelser och verk. Man\r\nskall inte tro att man har uppfunnit\r\neffektiviseringen och att folk inte önskar göra saker\r\noch ting bättre.</pre><pre>Anf. 81  ARNE JANSSON (nyd):</pre><pre>Herr talman! Jag gnäller inte över nödvändiga\r\nbesparingar -- de skall göras. Vi försöker också tala\r\nför att det behöver göras en besparing. Vi gnäller\r\nnär besparingar slår mot folk som redan har det\r\nsvårt.</pre><pre>Jag tycker att det var jättebra att Margit Gennser\r\npå 80-talet skrev en bok om besparingar. Varför\r\nkan man inte använda den boken på 90-talet?</pre><pre>Anf. 82  MARGIT GENNSER (m):</pre><pre>Herr talman! Jag vill bara påpeka, att om kassorna\r\ninte har de resurser som behövs för att hjälpa folk\r\natt komma ur ett sjukdomsbeteende och komma\r\ntillbaka på arbetsmarknaden -- det är vad det\r\ngäller -- blir det tyvärr högre kostnader för\r\nsjukförsäkring och förtidspensionering. Det har vi\r\ninte råd med. Vem skulle detta gå ut över? Jo, det\r\nskulle gå ut över dem som är sämst ställda och de\r\ngamla. Det är de som herr Jansson brukar kalla\r\nfattigpensionärerna. De som nu drabbas är nu\r\nmycket få.</pre><pre>Vi måste faktiskt försöka titta på de här\r\nproblemen -- med sunt förnuft, som ni i Ny\r\ndemokrati brukar säga -- och se till att det finns\r\nordentliga resurser för att klara av dem. Samtidigt\r\nmåste vi naturligtvis vara stränga och säga att det\r\ninte får ske något slöseri. Jag tycker att\r\nRiksförsäkringsverket har strävat efter det i den\r\nfördjupade prövningen, genom att visa på\r\nrealistiska vägar att få ned kostnaderna och få till\r\nstånd en bättre rehabilitering.</pre><pre>Om man säger att de inte gör någonting, att de inte\r\när för effektivitet, gör man alla människor ute på\r\nkassorna håglösa och missnöjda. Man måste få\r\nmänniskor med sig, inte jobba emot dem.</pre><pre>Överläggningen var härmed avslutad.</pre><pre>(Beslut skulle fattas den 29 mars.)</pre><pre>11 §  Familjerättsliga frågor</pre><pre>Föredrogs</pre><pre>lagutskottets betänkande</pre><pre>1993/94:LU19 Familjerättsliga frågor.</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut skulle fattas den 29 mars.)</pre><pre>12 §  Anslag till Bokföringsnämnden, m.m.</pre><pre>Föredrogs</pre><pre>lagutskottets betänkande</pre><pre>1993/94:LU24 Anslag till Bokföringsnämnden,\r\nm.m. (prop. 1993/94:100 delvis).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut skulle fattas den 29 mars.)</pre><pre>13 §  Anslag till Patentverket, m.m.</pre><pre>Föredrogs</pre><pre>lagutskottets betänkande</pre><pre>1993/94:LU25 Anslag till Patentverket, m.m.\r\n(prop. 1993/94:100 delvis).</pre><pre>Anf. 83  MAJ-LIS LÖÖW (s):</pre><pre>Herr talman! I det här betänkandet behandlar\r\nlagutskottet anslag till Patentverket. Vi har också\r\ntagit upp vårt första utvärderingsprojekt efter det\r\natt riksdagen enhälligt beslutade att utskotten skall\r\nha större möjligheter att ägna sig åt att utvärdera\r\ntidigare beslut.</pre><pre>Vi har följt upp de skärpta regler när det gäller att\r\ninge årsredovisningshandlingar till Patent- och\r\nregistreringsverket som beslutades hösten 1991 i\r\ndenna kammare. Vi har bl.a. gjort studiebesök på\r\nPatent- och registreringsverket.</pre><pre>Företagen har fått en mycket generös tidsfrist på\r\nsex månader, utöver den tidsram på nio månader\r\nsom redan tidigare gällde, för att lämna in de\r\nredovisningar som de enligt lag har skyldighet att\r\ninge.</pre><pre>Trots denna generösa tidsfrist har det visat sig att\r\nden ordning som gäller inte är tillfredsställande.\r\nFöretagen lämnar inte in redovisningshandlingar\r\ninom den utsatta tiden -- inte senare heller. Därför\r\nuttalade riksdagen redan när lagförslaget\r\nbehandlades att man skulle följa frågan och att det\r\nskulle finnas sanktionsmöjligheter, t.ex. någon\r\nform av förseningsavgift, om det skulle visa sig\r\nnödvändigt.</pre><pre>Vi har besökt Patent- och registreringsverket.\r\nEnligt verkets utsago behöver det finnas en\r\nsanktionsmöjlighet. Patent- och registreringsverket\r\nhar hos regeringen begärt att få en sådan\r\nlagstiftning. Detta har vi också krävt i bl.a. en\r\nsocialdemokratisk motion.</pre><pre>Den socialdemokratiska gruppen tycker att det är\r\nrimligt att utskottet och riksdagen ger regeringen\r\nönskemålet om en sådan lagstiftning till känna --\r\ndet är ju alldeles uppenbart att vi är överens om att\r\nen sådan behövs. Utskottsmajoriteten har inte\r\nvelat detta. Man har utgått ifrån att det ändå blir\r\nså. Eftersom utskottet är överens tycker vi att man\r\nockså skall ge regeringen det till känna.</pre><pre>Därmed yrkar jag bifall till den enda reservation\r\nsom är fogad till detta betänkande.</pre><pre>Anf. 84  BENGT KINDBOM (c):</pre><pre>Herr talman! Den fråga som utskottet har delade\r\nmeningar om gäller insändande av\r\nredovisningshandlingar enligt aktiebolagslagen till\r\nPatent- och registreringsverket.</pre><pre>Det kan tyckas vara en liten fråga, men den har\r\nändå stor betydelse när det gäller att upprätthålla\r\nden i aktiebolagslagen föreskrivna informationen.\r\nDet handlar om informationen till aktieägare och\r\ntill intressenter som vill ha insyn i bolagets\r\nekonomiska förhållanden och\r\nutvecklingsmöjligheter. Det gäller t.ex. vid\r\naffärskontakter. Det förekommer att dessa\r\nårsredovisningar finns med i informationer som ges\r\nföretagen emellan inför en affärskontakt.</pre><pre>Det är alltså viktiga handlingar. Därför är det\r\nockså, som utskottet ser det, viktigt att det\r\nfungerar. Det har skett skärpningar. Om\r\nhandlingarna inte kommer in inom en viss tid kan\r\ndomstol nu, fram till nästa vecka, besluta om att\r\nbolaget skall träda i likvidation. Genom en tidigare\r\nlagändring kommer handläggningen av dessa\r\närenden att överföras till Patent- och\r\nregistreringsverket. Det kan också innebära en\r\npress på de företag som inte fullgör sina\r\nskyldigheter.</pre><pre>Utskottets ordförande erinrade om det studiebesök\r\nsom vi gjorde på bolagsbyrån i Sundsvall under\r\nhösten. Då framkom det att det inte bara är fråga\r\nom slarv eller försumlighet hos bolag och företag\r\nsom vi diskuterar när det gäller ekonomisk\r\nbrottslighet och annat. Inte ens seriösa företag\r\nefterkommer de tidsfrister som föreligger. Dessa\r\nföretag borde kunna sköta detta på ett bättre sätt.</pre><pre>Vid detta besök tog verket själv upp frågan om att\r\nman bör införa förseningsavgifter och öka\r\nmöjligheterna att få årsredovisningarna inlämnade\r\ni tid. Det är bra. Att ta vidare initiativ är ett sätt\r\natt följa upp frågan för såväl utskottet som enskilda\r\nledamöter och partigrupper.</pre><pre>Det utskottsmajoriteten har fäst sig vid är att det\r\nredan har skett en korrespondens mellan\r\nregeringen och Patentverket om dessa frågor. I\r\ndagarna skall det enligt den senaste informationen\r\nkomma in en promemoria till regeringen. Avsikten\r\när att man på sedvanligt sätt skall låta ärendet\r\nremissbehandlas. Det innebär att det blir en\r\nfullständig beredning av det.</pre><pre>Eftersom ärendet redan är anhängiggjort hos\r\nregeringen är majoritetens uppfattning att det inte\r\nerfordras något tillkännagivande från riksdagens\r\nsida.</pre><pre>I sakfrågan är vi alltså, herr talman, överens. I\r\nformfrågan föreligger en delad mening. Jag ber att\r\nfå yrka bifall till hemställan i lagutskottets\r\nbetänkande.</pre><pre>Överläggningen var härmed avslutad.</pre><pre>(Beslut skulle fattas den 29 mars.)</pre><pre>14 §  Anslag till skolväsendet, m.m.</pre><pre>Föredrogs</pre><pre>utbildningsutskottets betänkande</pre><pre>1993/94:UbU7 Anslag till skolväsendet, m.m.\r\n(prop. 1993/94:100 delvis).</pre><pre>Anf. 85  EVA JOHANSSON (s):</pre><pre>Herr talman! Regeringen vill minska bidragen till\r\nkommunerna med 120 miljoner kronor. Det är den\r\nhittills enda kända besparingen på det statliga\r\nutjämningsbidraget. Om det kommer mer i\r\nkompletteringspropositionen återstår att se.</pre><pre>120 miljoner är, i förhållande till de nära 40\r\nmiljarder som föreslås gå till kommunerna, ingen\r\nstor summa. I förhållande till budgetunderskottet\r\när den närmast att betrakta som felräkningspengar.\r\nDärför tror jag inte att det i första hand är\r\nbesparingsskäl som ligger bakom förslaget.</pre><pre>Den besparing det gäller handlar om att skära ner\r\nhemspråksundervisningen för alla barn utom de\r\nnordiska, samiska, tornedalsfinska och zigenska\r\nbarnen.</pre><pre>I propositionen finns inga analyser eller försök att\r\nredovisa effekterna av en sådan besparing. På\r\nnågra få rader skrivs det bara att besparingen skall\r\ngöras -- punkt slut.</pre><pre>Jag kan inte frigöra mig från tanken att detta i själva\r\nverket är en del av regeringens uppgörelse med Ny\r\ndemokrati i höstas. Då och fram till ganska nyligen\r\ntrodde nog fler än Anne Wibble och Carl Bildt att\r\nuppgörelsen skulle gälla mandatperioden ut. Nu,\r\nefter de senaste veckornas turer i olika frågor, vet\r\nvi bättre.</pre><pre>Detta torde allså inte handla om vare sig\r\nbesparingar eller utbildningspolitik. Det är blott\r\noch bart en köpslagan. Invandrarbarnen blir de\r\nstora förlorarna, och regeringen förefaller\r\ndessutom vara grundlurad.</pre><pre>Om utskottets ordförande hade varit här skulle jag\r\nha frågat honom om det inte är dags också för\r\nregeringspartierna att hoppa av överenskommelsen\r\noch rösta nej till den här besparingen, särskilt med\r\ntanke på att utskottet enigt har uttalat sig för en\r\nrejäl översyn av hemspråksundervisningen. Dagens\r\nbeslut skulle ha kunnat inskränka sig till det, och vi\r\nhade kunnat låta pengarna vara kvar i\r\nverksamheten till dess att vi vet vad den översynen\r\nger.</pre><pre>Invandrarnas egna organisationer, skolans\r\nanställda, elever och föräldrar har alla reagerat mot\r\nregeringens förslag. Vid en uppvaktning i utskottet\r\nsade en representant för invandrarorganisationerna\r\natt detta förslag saknar allt det som brukar vara\r\nsvenskt. Därmed menade han rationalitet och\r\nförnuft. Jag är beredd att hålla med om det.</pre><pre>Förslaget innebär att en tredjedel av resurserna för\r\nhemspråksundervisningen försvinner för de icke-\r\nnordiska barnen. Totalkostnaden uppgick 1992/93\r\ntill ungefär 660 miljoner kronor. De nordiska\r\nbarnens andel var ca 178 miljoner.\r\nStudiehandledningen, som också är undandtagen\r\nfrån besparingen, kostade ca 164 miljoner kronor.\r\nKvar blir alltså 318 miljoner kronor. Av dem vill\r\nregeringen spara 120 miljoner. Det är drygt en\r\ntredjedel.</pre><pre>Detta kommer att innebära stora försämringar för\r\nen grupp elever som redan i dag har det tillräckligt\r\nsvårt med sina studier. Ingenting tyder på att\r\nspråkutvecklingen är färdig efter sju år. Om vi skall\r\nförändra resurserna menar jag att det borde ske i\r\nrakt motsatt riktning, dvs. för att bl.a. förbättra\r\nsvenskundervisningen.</pre><pre></pre><pre>Nu säger regeringen att kommunerna kan fortsätta\r\nmed att ge hemspråksundervisning i olika former,\r\nsom eget val eller språkval. Det är riktigt. Jag\r\nhoppas att kommunerna utnyttjar de\r\nmöjligheterna. Men jag är rädd för att det betyder\r\natt det bara blir de stora språkgrupperna, som ju\r\nkan samla ett tillräckligt stort antal elever, som i\r\npraktiken kommer att kunna erbjuda detta.\r\nDessutom pekar man på möjligheten att ge\r\nhemspråksundervisning utanför schemalagd tid.\r\nMen den möjligheten finns redan i dag och\r\nutnyttjas också på många håll. Besparingen\r\ndrabbar emellertid också denna undervisning.\r\nÄven om undervisningen ligger utanför timtiden\r\nvill ju lärarna gärna ha betalt.</pre><pre>Vi socialdemokrater säger alltså nej till\r\nbesparingen. Men vi är beredda att acceptera\r\nlagändringen. Den ger kommunerna och skolan\r\nstörre möjligheter att använda resurserna för\r\ninvandrarelever på ett mera flexibelt sätt. Man kan\r\npå ett bättre sätt ta hänsyn till enskilda elevers\r\nbehov.</pre><pre>Vi är alltså mycket bestämda när det gäller de\r\nresurser som kan komma att frigöras. Dessa skall\r\nstanna i skolan och användas för att förstärka\r\ninvandrarelevernas undervisning i övrigt, främst i\r\nsvenska.</pre><pre>Jag yrkar bifall till reservation nr 1.</pre><pre>Under de senaste åren har skolan stått i korsdrag.\r\nDet gäller då en rad olika experiment.</pre><pre>Kommunerna har gjort mycket stora besparingar\r\npå skolans område. Det rör sig om 10--15 % under\r\nett par år. I en del kommuner är det fråga om\r\nmindre besparingar, i en del om större. Detta har\r\nlett till att det har blivit större klasser, att antalet\r\ngrupptimmar har minskat, att elever med särskilda\r\nbehov inte har fått så mycket av\r\nspeciallärarresurser som de egentligen hade\r\nbehövt, att elevvårdsinsatserna minskat osv. Alla\r\nbarn drabbas naturligtvis av detta. Men mest\r\ndrabbas de barn som har handikapp av något slag.\r\nDet kan gälla medicinska eller fysiska handikapp\r\neller språkliga, sociala eller utvecklingsmässiga\r\nhandikapp.</pre><pre>Också olika köp--sälj-organisationer har införts för\r\natt efterlikna marknaden på ett område som inte\r\nkan marknadsanpassas, om man nu menar något\r\nmed talet om en skola för alla.</pre><pre>Dessutom har många kommuner infört skolpeng\r\nsom resursfördelningsinstrument. Man har till en\r\ndel lämnat det tidigare systemet, som innebar att\r\nelevernas behov styrde, för att övergå till en modell\r\nsom innebär att en större eller en mindre del av\r\nskolans resurser fördelas lika per capita -- ett\r\nsystem som inte tar hänsyn till att barn är olika och\r\nhar olika behov.</pre><pre>Mycket tyder på att de här förändringarna drar i\r\nsamma segregerande riktning. Den skola som vi har\r\ni dag är kanske inte ens Sveriges bästa skola längre.\r\nKanske gäller det den skola vi hade i går.</pre><pre>Det är en ganska förfärlig tanke att vi inte längre\r\nförmår ge varje generation av barn bästa tänkbara\r\nutbildning.</pre><pre>Det är också en förfärlig tanke att vi kanske inte\r\nlika bra som förr förmår ge alla barn en likvärdig\r\nutbildning i dagens skola.</pre><pre>Jag uttrycker mig försiktigt. Vi vet faktiskt inte hur\r\ndet förhåller sig. Mycket tyder dock på att det har\r\nblivit sämre, bl.a. när det gäller likvärdigheten.\r\nMånga organisationer -- Elevorganisationen,\r\nSKTF, Lärarförbundet, Lärarnas riksförbund,\r\nHem och Skola m.fl. -- har gjort egna\r\nundersökningar och pekat på hur besparingar och\r\nnya organisationsformer och\r\nresursfördelningssystem drar i samma felaktiga\r\nriktning. Utskottets egen utfrågning i höstas gav\r\nsamma resultat.</pre><pre>Vi menar att det är mycket viktigt att vi snart får\r\nett korrekt underlag för politiska beslut om skolans\r\nframtid. För varje dag som ett sådant dröjer blir det\r\nallt fler barn som löper risken att inte få den\r\nundervisning som de har rätt till. Barn går inte i\r\nrepris -- det har påpekats förr, men det förtjänar att\r\nupprepas. Det är väldigt svårt att återställa vad\r\ndagens generation av elever går miste om. Därför\r\nvill vi att Skolverket får i uppdrag att skyndsamt\r\ngöra en utvärdering av hur skolan klarar av\r\nuppdraget att ge alla barn en likvärdig utbildning.</pre><pre>Jag yrkar bifall till reservation nr 3 från oss.</pre><pre>I betänkandet behandlas också ett\r\nsocialdemokratiskt förslag om att en del av det\r\nanslag som regeringen disponerar för\r\ngenomförandet av läroplanen skall avsättas till\r\nförsöksverksamheter som stärker elevers och\r\nföräldrars inflytande i skolan.</pre><pre>Jag tror inte att det är viljan hos bl.a. politiker som\r\nsaknas när det gäller att åstadkomma ett fördjupat\r\nelev- och föräldrainflytande. I stället är det nog bra\r\nmodeller som saknas. Att avsätta resurser för att\r\nleta upp de bra modeller som finns och för att\r\nstimulera fram fler tror vi skulle bidra till att\r\nutvecklingen påskyndas i rätt riktning. Man kan\r\nundra hur de borgerliga partierna -- som ofta talar\r\nvarmt om föräldrainflytandet, medan de faktiskt\r\nmera sällan talar om elevinflytandet -- vill\r\nmedverka till att något händer. Vi har ju under\r\nmånga år försökt att så att säga prata fram en\r\nutveckling utan att lyckas. Nu tycker vi att det är\r\ndags att handla.</pre><pre>Herr talman! I budgeten talar regeringen om en\r\nförstärkning av vuxenutbildningen med 33 000\r\nplatser. Pengarna för detta skall redovisas i\r\nkompletteringspropositionen, och beslut fattas i\r\nbörjan av juni. Regeringen talar också vagt om ett\r\nslags utbildningscheck, dock utan att redovisa vad\r\nsom menas med en sådan. Vi anser att riksdagen\r\nredan nu bör redovisa för utbildningsanordnarna\r\nvad vi vill att de skall göra i augusti när utbildningen\r\nsätter i gång.</pre><pre>Vi menar att 40 000 platser bör tillföras komvux --\r\n25 000 för teoretiskt inriktade studier och 15 000 för\r\nde mer yrkesinriktade kurserna. För dessa\r\nextraplatser har vi anvisat finansieringen.</pre><pre>Vidare anser vi att antalet platser i gymnasieskolan\r\nför det s.k. tredje året bör vara 30 000. Det är 4 000\r\nplatser fler än vad regeringen föreslår. Men vi tror\r\natt vårt förslag bättre svarar mot behovet.</pre><pre>Jag yrkar bifall till reservation nr 6.</pre><pre>Slutligen vill jag beröra frågan om bidrag till svensk\r\nundervisning i utlandet.</pre><pre>Jag vill gärna betona att sådan undervisning är av\r\nstort värde och att den självfallet skall ha stöd.\r\nRiksdagen har tidigare enhälligt fattat beslut om ett\r\nnytt statsbidragssystem som skulle ge\r\nutlandsskolorna visst ökat bidrag så att\r\nelevavgifterna kan hållas på en rimlig nivå. Men nu\r\nföreslår regeringen en mycket kraftig uppräkning\r\nav statsbidragen. Detta står i bjärt kontrast till\r\nregeringens ambitioner på andra skolområden. Vi\r\nför vår del har stannat för en något mindre\r\nanslagsuppräkning. På det sättet vill vi spara 10\r\nmiljoner som kan användas för andra angelägna\r\nändamål.</pre><pre>I betänkandet behandlas också en rad andra viktiga\r\nfrågor som vi är överens om. Inte minst gäller det\r\nresurserna till Statens institut för handikappfrågor\r\ni skolan samt skolutveckling och produktion av\r\nläromedel för handikappade elever.</pre><pre>Vi har där ingen avvikande mening. Det är dock\r\nangeläget att understryka att dessa insatser är\r\nmycket viktiga för att skolan skall kunna ge en\r\nlikvärdig utbildning, även när det gäller elever med\r\nolika slags handikapp. Det handlar såväl om\r\nkonsulenter med specialkompetens som om\r\nläromedel och andra hjälpmedel som\r\nspecialutformas för olika handikapp och ibland\r\nockså för enskilda individer. Det här är mycket\r\nviktiga insatser.</pre><pre>Herr talman! Jag har inte yrkat bifall till alla våra\r\nreservationer. Det innebär dock inte att vi inte står\r\nför dessa, utan det är bara ett bidrag för att\r\nunderlätta voteringsproceduren här i morgon.</pre><pre>Anf. 86  BJÖRN SAMUELSON (v):</pre><pre>Herr talman! Först yrkar jag bifall till den\r\nmeningsyttring från mig som finns fogad till det här\r\nbetänkandet.</pre><pre>En av de frågor som tas upp här gäller regeringens\r\nförslag om att minska anslaget för\r\nhemspråksundervisningen. Det här förslaget har\r\nsåvitt jag förstår inga som helst pedagogiska\r\nförtecken. Inte heller visar förslaget på politisk\r\nföljsamhet. Det finns ju en bred politisk majoritet\r\ni denna kammare som arbetar för en förstärkt\r\nställning i skolan för språken. Det gör vi i\r\nperspektivet av att vi möter många nya människor\r\nockså i vår del av världen och av att kontakterna i\r\növrigt internationellt sett ökar och blir allt\r\nviktigare.</pre><pre>Aktuell språkforskning visar faktiskt på att\r\ntillgången till fler språk inte på något sätt skulle\r\nstrida mot språkutvecklingen i det språk som talas\r\ni det land där man lever. Att utveckling och\r\nkompetens av varierande grad i flera språk också på\r\nett positivt sätt skulle kunna bidra till en utveckling\r\ni identifikationsprocessen när det gäller detta med\r\natt uppfatta sig själv visar också aktuell\r\nspråkforskning. Mot den bakgrunden ter sig\r\nregeringens förslag mycket märkligt.</pre><pre>Sedan finns det ett annat perspektiv. Ibland hävdas\r\ndet ju att kommunerna skall ha rätt att själva\r\nbestämma hur medlen skall användas. Då är detta\r\nutpekande av nedskärningar just på\r\nhemspråksundervisningens område ganska\r\nanmärkningsvärt.</pre><pre>När vi i Vänsterpartiet -- i linje med det\r\nriksdagsbeslut som fattades 1990, då huvudansvaret\r\nför lärartjänsterna flyttades över till\r\nkommunerna -- hävdar att ett statsbidrag skall\r\nbetalas ut till skolan i form av ett sektorsbidrag, och\r\ndetta förslag tas upp också med i det här\r\nbetänkandet, får vi höra att det på något sätt skulle\r\ninskränka kommunernas möjligheter att bestämma\r\növer hur de statliga medlen skall användas. Men så\r\när det inte.</pre><pre>Att, som regeringspartierna gör i den här frågan,\r\nsäga till kommunerna att dessa skall göra\r\nnedskärningar om 120 miljoner kronor på\r\nhemspråksundervisningens område är däremot att\r\nge kommunerna pekpinnar.</pre><pre>Vi föreslår alltså sektorsbidrag. Men det är\r\nanmärkningsvärt att Socialdemokraterna inte\r\nställer upp på det här förslaget, trots att detta ingick\r\nsom en del av uppgörelsen kring\r\nhuvudmannaskapet för lärartjänster. Man kan läsa\r\nom detta i Riksdagens revisorers senaste rapport\r\nom uppföljningen och utvärderingen i skolorna.\r\nDet behövs ett kvalitetsprogram för den svenska\r\nskolan -- ett slags nationell Marshallhjälp.</pre><pre>Allt oftare får vi rapporter om olika nedskärningar\r\npå skolans område och om hur dessa slår framför\r\nallt mot de svagaste eleverna. Vi i Vänsterpartiet\r\nhar därför sagt i framlagda förslag att riksdagen\r\nborde fatta beslut om införandet av en\r\nrekommenderad gräns om högst 25 elever i varje\r\nklass.</pre><pre>För drygt en vecka sedan besökte jag en\r\nhögstadieskola. Man berättade där för mig att det\r\ntill hösten blir 32 elever i varje klass.\r\nUndervisningsrummen är inte byggda för 32 elever,\r\nvare sig ytmässigt eller fysiskt i övrigt. Det här\r\nkommer med stor säkerhet att innebära att\r\nbefintligt ventilationssystem överbelastas. Detta är\r\ninte bara till förfång för inlärningsprocessen, utan\r\ndet kommer också -- det kan med största säkerhet\r\npåstås -- att inverka menligt på elever som har vissa\r\nbesvär med allergier.</pre><pre>Och varför inte se detta i det perspektiv som en\r\ntolvårig flicka talade om? Hon sade nämligen till\r\nmig: Tänk vad rörigt det skall bli på klasskortet\r\nmed 32 elever! Men, herr talman, det är kanske så\r\natt säga ett perspektiv underifrån.</pre><pre>Vi ser kraftiga nedskärningar när det gäller sociala\r\nstödområden som är viktiga för skolan. I en\r\nkommun finns det t.ex. en skolpsykologtjänst för\r\nmer än 3 000 elever -- detta i tider av arbetslöshet\r\noch social utslagning.</pre><pre>Vi har från Vänsterpartiets sida sagt att det behövs\r\nen kraftig uppräkning när det gäller medel för\r\nstödinsatser för barn med flerhandikapp, om vi nu\r\nskall prata om en skola för alla. Vi behöver\r\nförbättra utrustningsstandarden i den svenska\r\nskolan. Vi har föreslagit ett statsbidrag om 250\r\nmiljoner kronor för att visa att riksdagen menar\r\nallvar.</pre><pre>Det måste också till en attitydförändring i samhället\r\nnär det gäller synen på studier och utbildning.\r\nDärför är det viktigt att vi sänder ut rätt signaler till\r\nde unga människorna. När vi säger att de skall gå\r\ntill skolan är det också vårt ansvar att erbjuda en så\r\nkvalitativt högt stående skola som möjligt.</pre><pre>I det här sammanhanget är det också viktigt att ha\r\nsektorsbidrag. Det är ett sätt att från den här\r\nkammaren hävda likvärdighetsprincipen. Det är ett\r\nsätt att lyfta fram det nationella ansvaret för\r\nskolpolitiken. Det är ett sätt att motverka\r\notydlighet och politikerförakt.</pre><pre>Ett annat ben vi måste gå fram på när det gäller\r\nattitydförändring av ett kvalitetsprogram för\r\nskolan -- det här handlar delvis om den\r\nimmateriella delen -- är att försöka få till stånd en\r\ndiskussion som leder fram till att man jämställer\r\nstudier med vilken annan arbetsinsats som helst i\r\nsamhället. De flesta jag pratar med säger: Visst, det\r\när en investering. Då skall de studerande också ha\r\nkredit för denna investering. Då skall vi visa att vi\r\nmenar allvar med att bildning i sig har ett värde.</pre><pre>Vi gjorde en trevare i linje med detta och föreslog\r\nen försöksverksamhet med sommargymnasier.\r\nTyvärr avstyrker de andra partierna förslaget om\r\nförsöksverksamhet. Men\r\nsommargymnasieverksamhet -- vi lägger oss inte i\r\navtalsfrågor och annat -- skulle kunna vara en signal\r\nom att man i det svenska samhället tycker att\r\nutbildning är mycket viktig. Den skulle också ge\r\nmöjligheter för elever i grundskolan och även för\r\ngymnasiestuderande att under sommaren utnyttja\r\nden kapitalinvestering som skolan är på ett positivt\r\noch mer effektivt sätt.</pre><pre>Det sägs som ett argument mot försöket med\r\nsommargymnasier att man på grund av det\r\nstatsfinansiella läget inte nu kan anamma förslaget.\r\nMen jag skulle gärna avstå en stridsvagn. Då skulle\r\nvi kunna driva sommargymnasieverksamhet under\r\nflera års tid. Den skulle omfatta många unga\r\nmänniskor i vårt samhälle. Den skulle kanske också\r\npå sikt kunna ses som ett alternativ eller ett\r\nkomplement till feriejobb. Jag vet inte om vi är för\r\ntidigt ute i den här frågan. Men det är märkligt att\r\ndetta inte skulle kunna prövas på gymnasienivå när\r\ndet föreslås kunna prövas på högskolenivå.</pre><pre>Den svenska skolan behöver ett rejält\r\nkvalitetsprogram. Den behöver viss uppryckning.\r\nDe svenska ungdomarna behöver få signaler genom\r\natt vi talar om hur viktig utbildningen är för deras\r\nframtid och för det svenska samhällets framtid.</pre><pre>Anf. 87  HANS NYHAGE (m):</pre><pre>Herr talman! I all vänlighet tillåter jag mig att först\r\npåtala för Eva Johansson att de borgerliga\r\npartierna inte alls är beroende av att få\r\nnydemokraternas röster bakom sina förslag. Det är\r\ntvärtom uteslutande Eva Johanssons eget parti som\r\när i detta direkta beroende av nydemokraternas\r\nstöd, utöver stödet från Vänsterpartiet, för att\r\nkunna få gehör för sina förslag. Det är alltså först\r\nnär Socialdemokraterna, Vänsterpartiet och Ny\r\ndemokrati gör gemensam sak mot den samlade\r\nborgerligheten som något kan hända. Det\r\nsamarbetet har vi under hand fått ganska många\r\nbevis på, inte minst under senare tid. Det är väl\r\nändå rimligt, Eva Johansson, att man sopar rent\r\nframför den egna dörren innan man anklagar\r\nandra.</pre><pre>Till ärendet. Vi har i Sverige invandrarelever från\r\nmer än hundra andra länder, som erhåller\r\nundervisning och studiehandledning på sitt\r\nhemspråk inom grundskolans och gymnasieskolans\r\nram. I grundskolan kan detta ges såväl inom som\r\nutom timplanebunden tid och i gymnasieskolan i\r\nform av utökad studietid, som individuellt val eller\r\nsom ersättning för undervisning i språk 2 och 3.</pre><pre>Sverige torde vara ett av de länder som relativt sett\r\nsatsar mest medel när det gäller att ge\r\nhemspråksundervisning i våra skolor. Det\r\npåståendet äger sin giltighet även efter ett\r\nriksdagsbeslut om en minskning av statsbidraget\r\nmed 120 miljoner kronor i enlighet med\r\nregeringens och utskottsmajoritetens förslag. Detta\r\ngäller också i fortsättningen, när de nya\r\nläroplanerna träder i kraft. Då kommer\r\nhemspråksundervisningen att ingå i skolans\r\nspråkprogram även på grundskolan.</pre><pre>Vi fäster alltså största avseende vid betydelsen och\r\nvärdet av hemspråksundervisningen. Det råder\r\nockså betydande samförstånd härom i riksdagen\r\nmed undantag för nydemokraterna, vars\r\ninvandrarfientliga inställning aldrig förnekar sig.\r\nMen när man tar del av argumenteringen från\r\nsocialdemokratiskt och vänsterpartistiskt håll låter\r\ndet som om allt vad hemspråksundervisning heter\r\nraseras genom den föreslagna åtgärden om en\r\nbegränsning av rätten till sådan undervisning till sju\r\når och det minskade statsbidraget i enlighet\r\ndärmed. Enligt den argumenteringen tycks de sju\r\nåren betyda närmast ingenting alls, medan all\r\nbetydelse tycks ligga i de följande åren och de 120\r\nmiljoner kronorna. Så är det förvisso inte.</pre><pre>För det första kan vi konstatera att den nu\r\nföreslagna specifika åtgärden gäller läsåret 1994/95.\r\nDärefter träder den nya läroplanen för grundskolan\r\ni kraft, vilket innebär att hemspråksundervisning\r\nkan ges såväl som B-språk som inom ramen för\r\nelevens fria val. Den kan också vara en lokalt\r\nutformad profilering vid skolan. Den s.k.\r\nsjuårsbegränsningen kommer därför endast att\r\nkunna tillämpas när det gäller undervisning utanför\r\ntimplanen.</pre><pre>För det andra är den föreslagna begränsningen en\r\nminimireglering. Hemspråksundervisningen kan\r\nalltså föregå under en längre tid än sju år när\r\nsärskilda skäl härför föreligger. Därtill kommer att\r\nstudiehandledningen på hemspråk alls inte berörs\r\nav förslaget. Där föreslås således ingen\r\nbegränsning.</pre><pre>För det tredje undantas elever med finska som\r\nhemspråk. Detsamma gäller elever från övriga\r\nnordiska länder när behov föreligger. Och det\r\ngäller också för samiska, tornedalsfinska och\r\nzigenska elever.</pre><pre>Det påstådda hotet mot hemspråksundervisningen\r\nsaknar således all rimlig grund.</pre><pre>I sammanhanget vill jag också påtala den\r\nbeställning om översyn av\r\nhemspråksundervisningen som utskottet föreslår\r\natt riksdagen skall göra hos regeringen. Det har\r\nfrån skilda håll ifrågasatts om\r\nhemspråksundervisningen verkligen leder fram till\r\nden tvåspråkighet hos eleverna som det finns all\r\nanledning att eftersträva. Den förda debatten ger\r\nenligt utskottets mening anledning till en grundlig\r\növersyn, där hemspråksundervisningens ställning\r\nblir föremål för en allsidig belysning. Inte minst\r\ngäller detta undervisningens betydelse för\r\ninlärningen av svenska språket. Det är således\r\nviktigt att den begärda översynen genomförs och\r\nsnarast möjligt redovisas för regeringen.</pre><pre>Socialdemokraterna har i sin partimotion ifrågasatt\r\nom skolan uppfyller kravet på en likvärdig\r\nutbildning. Förändringarna av skolans styrsystem\r\noch ändrade principer för resursfördelningen har\r\nenligt motionärerna väckt farhågor för att skolan\r\ninte längre kan garantera likvärdigheten.\r\nSkolverket bör därför få i uppdrag att göra en\r\nutvärdering.</pre><pre>Det är givetvis viktigt att den i skollagen fastlagda\r\nrätten till likvärdig utbildning garanteras. Det\r\nankommer på Skolverket att nogsamt beakta att så\r\nsker. Som redovisas i utskottsbetänkandet pågår för\r\nnärvarande ett omfattande utvärderingsarbete\r\ninom Skolverket rörande kunskapsöversikter,\r\nmetodöversikter och metodutveckling för\r\nbelysning just av begreppet likvärdig utbildning.\r\nDen av motionärerna begärda utvärderingen har\r\nsåleds redan kommit till stånd.</pre><pre>I den socialdemokratiska partimotionen behandlas\r\nockså frågorna om ökat elev- och\r\nföräldrainflytande i såväl skolan som i utbildningen\r\nav lärare och skolledare. Utskottet har nyligen i\r\nsamband med läroplansarbetet i ett\r\ntillkännagivande till regeringen begärt en ordentlig\r\nbelysning av frågan om att stärka elevernas och\r\nföräldrarnas inflytande i skolan, och riksdagen har\r\nfattat beslut i enlighet härmed. Alldeles självklart\r\nkommer därvid de av motionärerna framförda\r\nsynpunkterna att tas upp till behandling. Det finns\r\ndärför ingen anledning till ytterligare uttalanden\r\nfrån riksdagen i dessa avseenden.</pre><pre>Herr talman! Regeringen har i\r\nbudgetpropositionen aviserat att lägga förslag om\r\nutbildningsinsatser inom bl.a. gymnasieskolan och\r\nkomvux i kompletteringspropositionen. Från\r\nsocialdemokratiskt håll har yrkats att riksdagen\r\nredan nu skall ta ställning till extrainsatser inom\r\nbåda dessa områden. Utskottet anser det vara\r\nrimligt att invänta kompletteringspropositionen\r\ninnan definitiv ställning tas och avvisar alltså de\r\nsocialdemokratiska förslagen.</pre><pre>Utskottet finner också anledning att tillbakavisa\r\ndet socialdemokratiska förslaget om en\r\nnedskärning av det av regeringen föreslagna\r\nbidraget till svensk undervisning i utlandet.\r\nRegeringsförslaget bygger på ett ställningstagande\r\nav riksdagen under föregående riksmöte, enligt\r\nvilket staten skulle ge ett visst ökat anslag till\r\nutlandsskolorna. Skälet härför var att\r\nInternationaliseringsutredningen visade att det\r\ngenomsnittliga statsbidraget för läsåret 1991/92\r\nendast täckte ca 30 % av dessa skolors samlade\r\ndriftkostnader.</pre><pre>Enligt utskottets mening är det därför självklart att\r\nden av riksdagen gjorda beställningen skall\r\nrespekteras och att regeringens förslag således skall\r\ngodkännas.</pre><pre>Herr talman! Med det anförda yrkar jag bifall till\r\nutskottets hemställan i dess helhet och således\r\navslag på samtliga reservationer.</pre><pre>Anf. 88  EVA JOHANSSON (s) replik:</pre><pre>Herr talman! Hans Nyhage förnekar med viss\r\nemfas att det har förekommit någon uppgörelse\r\nmed Ny demokrati som lett fram till det olycksaliga\r\nförslaget om att skära ned resurserna till\r\nhemspråksundervisningen. Jag måste säga att det\r\ngör det hela ännu värre för Hans Nyhage. Det\r\nbetyder ju att han och hans partivänner själva har\r\nhittat på detta, utan hjälp från Ny demokrati.\r\nVarför skulle det ha lett till ett så illa beskrivet och\r\nberett förslag som det här?</pre><pre>På några få rader säger man att man vill beskära\r\nhemspråksundervisningen för den aktuella gruppen\r\nelever med en tredjedel av resurserna. Det är ett\r\nmycket omfattande förslag. Just på grund av att\r\nstudiehandledningen och en del av\r\nhemspråksundervisningen undantas, nämligen den\r\nför de nordiska eleverna, får förslaget så mycket\r\nstörre konsekvenser för alla de utomnordiska\r\nelever som det faktiskt koncentreras till Hittade ni\r\nverkligen på detta själva, Hans Nyhage? Är det\r\nModeraternas, Folkpartiets, Centerpartiets och kds\r\negen vilja att det skulle bli på det här sättet? I så fall\r\när det värre än vad jag någonsin kunnat tro.</pre><pre>Hans Nyhage säger att det ordnar sig läsåret\r\n1995/96, för då går vi in i den nya läroplanen. Jo,\r\ndet gör vi, det vet jag också. Men grejen är den,\r\nHans Nyhage, att ni faktiskt plockat bort\r\nresurserna från skolan. Ni har inte andats om att ni\r\nunder nästa år har för avsikt att ta upp resurserna\r\nigen. Alldeles oavsett i vilka former den här\r\nundervisningen skall ges kommer lärarna att vilja\r\nha betalt. Det kommer naturligtvis att innebära\r\näven en del andra kostnader. Det är ingen bra tröst\r\nför dem som är intresserade av att ha kvar en bra\r\nhemspråksundervisning.</pre><pre>Det enda rimliga är att behålla\r\nundervisningsresurserna och se till att de används\r\npå det sätt som är vettigast i varje enskilt fall.\r\nInvandrarelever har naturligtvis sinsemellan litet\r\nolika behov. Därför kan det vara klokt att se till att\r\navreglera verksamheten så att man kan få en mer\r\nflexibel användning av resurserna. Men ni tar bort\r\ndem. Det är detta som är det riktigt allvarliga med\r\nert förslag. Jag vill veta, Hans Nyhage, om det\r\nverkligen är ni som har hittat på detta.</pre><pre>Anf. 89  HANS NYHAGE (m) replik:</pre><pre>Herr talman! Den borgerliga regeringen har lagt\r\nfram sitt förslag. Den borgerliga regeringen och de\r\nborgerliga partier som ingår i den står bakom\r\nförslaget. Det är det förslaget vi har behandlat i\r\nutskottet.</pre><pre>Det framgår av utskottsbetänkandet att\r\nnydemokraterna har en egen reservation på det här\r\nområdet med en helt annan inriktning än\r\nregeringspartiernas förslag. Självklart står vi inom\r\nborgerligheten bakom det förslag som vi har\r\nredovisat i utskottsbetänkandet, utan hänsyn tagen\r\ntill nydemokraterna. Det är återigen inte vi som\r\nbehöver nydemokraternas röster för att få igenom\r\nvåra förslag. Det är uteslutande\r\nSocialdemokraterna och Vänsterpartiet som i skön\r\nförbrödring behöver det stödet för att få igenom\r\nförslagen.</pre><pre>Riksdagen har tagit ställning till läroplanen för\r\ngrundskolan. Av den läroplanen framgår precis hur\r\ntimtalen skall fördelas, vilka ämnen som skall ingå\r\noch vilken undervisning som skall ges. Det är\r\nalldeles självklart att resurser skall ställas till\r\nförfogande för genomförande av denna\r\nundervisning.</pre><pre>Inom den nya läroplanens ram finns det alltså\r\nutomordentliga möjligheter för invandrareleverna\r\natt på skilda sätt få hemspråksundervisning. Jag\r\nförstår inte ärligt talat argumenteringen att vi icke\r\nställer resurser till förfogande för genomförande av\r\nläroplanen.</pre><pre>Anf. 90  EVA JOHANSSON (s) replik:</pre><pre>Herr talman! Hans Nyhage säger att det enbart är\r\nSocialdemokraterna som behöver\r\nnydemokraternas röster för att få igenom sin\r\npolitik. I det här fallet drömmer jag inte, Hans\r\nNyhage, om att vi någonsin skulle kunna komma\r\növerens med Ny demokrati. Vi är inte heller\r\nberedda på samma sätt som regeringen och Hans\r\nNyhage tydligen är att gå Ny demokrati till mötes\r\ngenom att ta bort en tredjedel av resurserna för\r\nhemspråksundervisningen. Ny demokrati har\r\nvisserligen föreslagit att alla resurser skulle slopas.\r\nMen ni har gått Ny demokrati till mötes med att ta\r\nbort en tredjedel av resurserna och att lägga ut den\r\nbesparingen på den grupp av invandrarelever som\r\nkanske har det allra största behovet. Det är den\r\ngrupp invandrarelever som nyligen har kommit till\r\nSverige och som kommer från vitt skilda kulturer\r\noch språkområden.</pre><pre>Det är bra om det sätts in resurser så att skolan kan\r\ngarantera den här undervisningen enligt den nya\r\nläroplanen. Då är det desto viktigare att det blir så\r\nsom vi har understrukit i vår reservation 1, att det\r\ninte får vara en förutsättning för att invandrarelever\r\nskall få hemspråksundervisning att de kan bilda lika\r\nstora undervisningsgrupper som det med stor\r\nsannolikhet kommer att krävas för andra tillval,\r\nbåde i egna val och i språktillvalen. Skolan kommer\r\ninte att ha resurser med den nuvarande\r\ntilldelningen för små undervisningsgrupper. Det\r\nkommer att ställas krav på att grupperna blir stora.\r\nAnnars kommer inte undervisning att kunna\r\nerbjudas. Är Hans Nyhage medveten om detta,\r\neller ligger det i förslaget att det egentligen bara är\r\nbarnen från de stora språkgrupperna som kommer\r\natt erbjudas hemspråksundervisning i\r\nModeraternas framtida skola?</pre><pre>Anf. 91  HANS NYHAGE (m) replik:</pre><pre>Herr talman! Vi får väl se hur det förehåller sig med\r\nsamarbetet mellan Socialdemokraterna,\r\nVänsterpartiet och Ny demokrati när riksdagen\r\nskall ta ställning till husläkarfrågan. Det är alltså\r\nåterigen inte vi som är beroende av Ny demokratis\r\nröster -- jag upprepar det.</pre><pre>Vi gör inga som helst undantag för några elever\r\nvarifrån än de kommer när det gäller rätten till\r\nhemspråksundervisning, icke något. Vi öppnar\r\nmöjligheter för alla elever, oavsett från vilket land\r\nde har kommit till Sverige, att få den\r\nundervisningen. Men vi anser det vara rimligt att\r\nfrågan behandlas på det sätt som har föreslagits i\r\npropositionen -- så mycket mer som helt andra\r\nmöjligheter efter ett år öppnar sig på detta område.</pre><pre>Det är ingen idé att påstå att en nedskärning om 120\r\nmiljoner kronor på det här anslaget skulle äventyra\r\nhela hemspråksundervisningen. Det är ingen\r\nmening med att påstå att undervisning i sju år inte\r\nskulle betyda något. De sju åren betyder kolossalt\r\nmycket i sammanhanget. De 120 miljonerna är inte\r\navgörande för undervisningens genomförande.</pre><pre>Jag avvisar bestämt alla påståenden om att en\r\nnedskärning av resurserna till\r\nhemspråksundervisningen äventyrar\r\nundervisningen på det sätt som det framställs från\r\nsocialdemokratiskt håll.</pre><pre>Anf. 92  BJÖRN SAMUELSON (v):</pre><pre>Herr talman! Angående diskussionen om Ny\r\ndemokratis stöd hit eller dit vill jag säga att det ger\r\nsig på sikt.</pre><pre>Hans Nyhage talar om hemspråksundervisning i sju\r\når. Det som oroar mig är att ni egentligen saknar\r\nunderlag för att sätta denna gräns. Det aviseras en\r\nutredning. Det är gott och väl. Varför då kraftigt\r\nförändra villkoren, om man vill ha en utvärdering\r\noch vill se var det är rätt att hamna när det gäller\r\ntidsutdräkt? Jag läste i dag att regeringen aviserar\r\nen översyn av invandrarelevernas kunskaper i\r\nsvenska språket. Är det fråga om en och samma\r\nutredning? Jag skulle gärna vilja få reda på det\r\ngenom utskottets ordförande.</pre><pre>Vad som också oroar mig är att det här ger fel\r\nsignaler till våra nya unga människor. Innebär detta\r\natt regeringen också från direkt statligt håll slår in\r\npå en nedskärningsväg? Är det den vägen man skall\r\nfå Europas bästa skola? Moderaterna, som styr och\r\nställer i Utbildningsdepartementet och inom\r\nutbildningspolitiken, är ju inte alldeles oerfarna när\r\ndet gäller nedskärningar riktade direkt mot skolan.\r\nJag skall ge ett par exempel.</pre><pre>År 1982 reducerades statsbidraget till lärarlöner\r\nmed 2 %. Statsbidraget till pedagogisk\r\nstödpersonal i gymnasieskolan togs bort. Det\r\ninnebar en minskning med 260 miljoner.</pre><pre>År 1983 var ni med att införa särskilt veckotimspris\r\njust för hemspråksundervisningen. Det innebar en\r\nminskning med 290 miljoner.</pre><pre>Jag skulle kunna ge fyra fem olika exempel på att ni\r\nmellan 1982 och 1984 biträdde nedskärningar inom\r\nskolan som uppgick inemot 1 miljard kronor. Är\r\ndet en svängning i er utbildningspolitik när det\r\ngäller de ekonomiska förutsättningarna och\r\nvillkoren ute i skolan som vi nu ser? Jag kan inte\r\ntolka det på annat sätt, eftersom man så klart och\r\ntydligt pekar ut ett särskilt område, i det här fallet\r\nhemspråksundervisningen där vi ändå har haft en\r\nviss tradition.</pre><pre>Jag skall säga för säkerhets skull att det var förslag\r\nfrån den socialdemokratiska regeringen som\r\nbiträddes av Moderaterna. Det kan vara intressant\r\nmed tanke på tidigare replikskiften här.</pre><pre>Anf. 93  HANS NYHAGE (m):</pre><pre>Herr talman! Jag vill först erinra Björn Samuelson\r\nom att vi i Sverige satsar mer medel på\r\nskolundervisningen än vad man gör i de allra flesta\r\nländer. Det påståendet kvarstår även efter gjorda\r\nnedskärningar. Nedskärningarna har inte\r\ntillkommit för nöjes skull. De har tillkommit därför\r\natt det tidigare i det här landet förts en ekonomisk\r\npolitik, med stöd av Vänsterpartiet, som gjort det\r\nalldeles nödvändigt att nu göra dessa besparingar.\r\nVi har inte tillräckligt med inkomster i det här\r\nlandet för att klara alla de utgifter som åvilar oss.</pre><pre>Låt mig erinra Björn Samuelson om att vi dagligen\r\nlever för 500 miljoner kronor mer än vad vi får in i\r\ninkomster. Det borde föranleda en viss självkritik\r\nhos Björn Samuelson.</pre><pre>När det gäller den undervisning i sju år som vi nu\r\ntalar om vill jag påpeka följande. Om man bedömer\r\natt behov föreligger för eleverna att få ytterligare\r\nundervisning, så skall de få det. Det är alltså ingen\r\nkategorisk gräns satt efter dessa sju år. Jag påpekar\r\nockså att olika möjligheter ju kommer att öppnas\r\nför dessa elever att få sitt undervisningsbehov\r\ntillgodosett. Av någon anledning glöms det bort\r\nfrån socialdemokratiskt håll och vänsterpartihåll i\r\ndet här sammanhanget.</pre><pre>Anf. 94  BJÖRN SAMUELSON (v) replik:</pre><pre>Herr talman! Mer medel satsar vi i Sverige på\r\nskolan än andra jämförbara länder, säger Hans\r\nNyhage. Vi från Vänsterpartiets sida tycker att det\r\när alldeles rätt. Vi är också beredda att satsa mer\r\npengar på den svenska skolan därför att vi tycker\r\natt det är så oerhört viktigt. Därför biträder vi\r\nheller inte den riktade nedskärning om 120\r\nmiljoner inom hemspråksundervisningen som\r\nregeringen föreslår. Hans Nyhages siffror visar att\r\ndet är ''felräkningspengar'' i sammanhanget. Vi\r\ntycker också att man med det här förslaget skickar\r\nut fel signaler ut i skolan. Om vi vill satsa på\r\nspråkutbildningen och göra vettiga utvärderingar\r\nutifrån vettiga premisser, bjuder logiken på att man\r\ninte pekar ut hemspråksundervisningen, såsom har\r\ngjorts i det här fallet. Jag tror att Sverige klarar sig,\r\nherr talman, om vi satsar 120 miljoner kronor\r\nutöver vad regeringen föreslår på\r\nhemspråksundervisningen.</pre><pre>Vi från Vänsterpartiets sida återkommer i denna\r\nfråga. Om vi kan påverka en ny majoritet i denna\r\nkammare, kommer vi att arbeta för att dessa medel\r\ntill hemspråksundervisningen i kommunerna\r\nåterförs så snabbt som möjligt.</pre><pre>Anf. 95  EVA JOHANSSON (s):</pre><pre>Herr talman! Vi har inte råd, säger Hans Nyhage,\r\noch drar den vanliga skivan om att det är så illa\r\nbeställt med ekonomin. Det har blivit så med åren.\r\nMen det handlar inte om att ha råd eller inte.</pre><pre>Det här rör sig om en investering i goda\r\nspråkkunskaper för en grupp elever som annars\r\nkommer att få det mycket svårt. Det handlar också\r\nom en prioritering gentemot andra områden. Det\r\nvar inte så länge sedan som ni ansåg att vi i Sverige\r\nhade råd att avstå från skatteinkomster ifrån dem\r\nsom har det allra bäst i det här landet. Ni har sänkt\r\nskatterna för höginkomsttagare, kapitalägare,\r\naktieägare och andra med mycket stora belopp,\r\nuppemot 25 miljarder. Då fanns det råd.</pre><pre>Tänk litet grand på saken till i morgon, om vi\r\nverkligen har råd att genomföra den här\r\nförsämringen, Hans Nyhage. Voteringen är inte\r\nförrän i morgon, så det finns tid att tänka över\r\nsaken ännu en gång.</pre><pre>Jag kan i och för sig förstå om man känner sig\r\nbunden. Men det behöver ni faktiskt inte göra,\r\neftersom de som ni gjorde upp med har svikit snart\r\nsagt alla sina löften till er. Så det gör nog ingenting\r\nom regeringspartierna sviker ett av sina löften till\r\nNy demokrati.</pre><pre>Anf. 96  HANS NYHAGE (m):</pre><pre>Herr talman! Med bestämdhet påstår jag att den\r\ninvestering i språkkunskaper som Eva Johansson\r\ntalade om och som är oerhört viktig kommer att\r\ngenomföras mycket kraftfullt även i framtiden. Det\r\när jag alldeles övertygad om. Inte minst\r\nutformningen av de nya läroplanerna vittnar ju om\r\ndetta.</pre><pre>Herr talman! De skattesänkningar som regeringen\r\nhar föreslagit och som har genomförts syftar till att\r\nsanera svensk ekonomi, att skapa förutsättningar\r\nför arbete åt fler människor, att ge möjligheter för\r\nSverige att på ett bättre sätt konkurrera på\r\nvärldsmarknaden och därmed till att öka landets\r\ninkomster. Med ökade inkomster till vårt land ökar\r\nockså möjligheterna att avsätta ytterligare medel\r\ntill det svenska skolväsendet. Det är underligt att\r\nman inte kan förstå det sambandet, måste jag säga.\r\nMot bakgrund av den ekonomiska politik som\r\nfördes under 80- och 90-talet är det alldeles\r\nnödvändigt att detta nu sker.</pre><pre>Anf. 97  EVA JOHANSSON (s):</pre><pre>Herr talman! Det är faktiskt inte alldeles enkelt att\r\nförstå sambandet mellan att satsa rejäla resurser på\r\nhemspråksundervisningen, där det nu kommer att\r\nsaknas 120 miljoner kronor, och den\r\nskattesänkning som innebar att Hennes  &amp;  Mauritz\r\nägare på ett bräde fick en personlig skattesänkning\r\npå 95 miljoner kronor. Bara den sänkningen hade\r\nnästan räckt till att betala\r\nhemspråksundervisningen. Jag är inte säker på att\r\ndet går att föra över dessa pengar. Men vore det så\r\nenkelt, vore det bra. Men det krävs politiska beslut,\r\noch ett sådant kan vi fatta i morgon.</pre><pre>Som sagt var: Följ ett god råd: Tänk på saken!</pre><pre>Anf. 98  HANS NYHAGE (m):</pre><pre>Herr talman! Jag inser till fullo att Eva Johansson\r\ninte kan se sambandet mellan skattsänkningar för\r\nnäringslivet och sysselsättning.</pre><pre>Överläggningen var härmed avslutad.</pre><pre>(Beslut skulle fattas den 29 mars.)</pre><pre>p10p &gt; 15 §  Statsbudgeten för budgetåret 1994/95,\r\nMiljö- och naturresursdepartementet</pre><pre>Föredrogs</pre><pre>jordbruksutskottets betänkande</pre><pre>1993/94:JoU15 Statsbudgeten för 1994/95, Miljö-\r\noch naturresursdepartementet (prop. 1993/94:100\r\ndelvis).</pre><pre>Kammaren biföll andre vice talmannens förslag om\r\natt ärendet skulle avgöras efter endast en\r\nbordläggning.</pre><pre>Anf. 99  INGA-BRITT JOHANSSON (s):</pre><pre>Herr talman! Den viktigaste arbetsuppgiften på\r\nmiljöns område för oss politiker är att ge\r\nförutsättningar för en långsiktigt hållbar utveckling\r\nsom ger människorna en god hälsa och ett tryggt liv,\r\nen utveckling som inte tär på jordens resurser och\r\nsom inte sätter oss i skuld till kommande\r\ngenerationer eller till människor i andra länder. Jag\r\ntror att vi alla är överens om målen, men vägarna\r\ndit skiljer sig mellan de politiska blocken.</pre><pre>Det märks inte minst i den borgerliga regeringens\r\nhantering av miljöfrågorna. Ett exempel på detta är\r\natt regeringen ständigt återkommer till ekonomiska\r\nstyrmedel, men att inget konkret sker på området.\r\nGröna jobb och gröna investeringar lyser med sin\r\nfrånvaro. På miljöområdet klarar inte regeringen\r\nav att omsätta sina tankar i genomförbara förslag.</pre><pre>Tydligast märks skillnaden mellan borgerlig och\r\nsocialdemokratisk miljöpolitik när det gäller jord-\r\noch skogsbruk, där borgarnas markägarintressen\r\ndominerar över miljöhänsynen. Trots att\r\nregeringen nu verkar acceptera sektorsansvaret för\r\nmiljön gentemot industrin har det inte gått att få\r\nnågot genomslag för detta inom de ariella\r\nnäringarna.</pre><pre>Under socialdemokraternas senaste\r\nregeringsperiod fördes en mycket aktiv\r\nmiljöpolitik. Det innebar att svensk industri blev\r\nvärldsledande på många områden. Nu har tyvärr\r\nsvensk teknik och teknisk utveckling hamnat på\r\nefterkälken.</pre><pre>I stället har vi från en ledande plats i miljöpolitiken\r\nkommit långt efter i många frågor. En av dessa\r\nfrågor fick vi exempel på i Rapport i går kväll i ett\r\ninslag från Danmark, där man återvinner 80 % av\r\nmaterial från husrivning, men också material från\r\nvägar och liknande. Man berättade att detta var\r\nmycket lönsamt.</pre><pre>Arbete och miljö är de två viktigaste frågorna för\r\nvåra ungdomar. I en situation när många går\r\narbetslösa borde man ta chansen att se till att de\r\narbetsuppgifter som ändå måste göras och som\r\nkommer att bli mycket dyrare att genomföra när\r\nkonjunkturen vänder uppåt igen utfördes. Vi har i\r\nvåra reservationer 1 och 2 pekat på en mängd\r\nsådana arbetsuppgifter och anvisar sammanlagt en\r\nsumma på 660 miljoner kronor till\r\nNaturvårdsverket för att finansiera dessa.</pre><pre>Inventeringsarbete, skötsel av naturreservat,\r\nrestaurering av kulturmiljöer o.d. är exempel på\r\nbeprövade sysselsättningar som kan bekostas av\r\nAMS-medel. Regeringen borde ha stimulerat till\r\ntidigareläggning av vissa angelägna arbeten. Det\r\ngäller bl.a. reinvesteringar i kommunernas\r\nläckande vatten- och avloppsledningar, där\r\nNaturvårdsverket under förra veckan redovisade\r\nett behov av insatser för 20 miljarder kronor. De\r\nsammanlagt 310 miljoner som vi anvisar till\r\nenskilda avloppsanläggningar och kommunernas\r\nVA-nät framstår naturligtvis i det ljuset som\r\nalldeles för litet, men vi skulle i vart fall kunna få i\r\ngång arbetet. En lika angelägen fråga är sanering av\r\ninomhusmiljön i kommunernas fastighetsbestånd.</pre><pre>I sitt betänkande Handlingsplan mot buller (SOU\r\n1993:65) gör Bullerutredningen den bedömningen\r\natt man med åtgärder under en tioårsperiod och till\r\nen kostnad av 800 miljoner kronor per år kan\r\nkomma till rätta med de mest allvarliga\r\nbullerproblemen i befintlig bebyggelse.\r\nBullersanering är därför ytterligare ett område som\r\nlämpligen kan bli föremål för\r\nsysselsättningsåtgärder. Arbetet med bullervallar,\r\ninsättning av treglasfönster och isolering av fasader\r\nger anläggnings- och byggjobb.</pre><pre>Under den förra lågkonjunkturen utfördes\r\nbetydelsefulla natur- och kulturvårdande insatser.\r\nSom anförs i reservation 2 bör för vård och skötsel\r\nav naturreservat, upprustning av leder m.m.\r\nanvisas 35 miljoner kronor utöver regeringens\r\nförslag.</pre><pre>Över hela vårt land finns dessutom en rad mindre\r\nprojekt med angelägna byggnationer, inventeringar\r\nm.m. Det är särskilt två av dessa som vi vill\r\nuppmärksamma. Det ena projektet är en\r\nbesöksanläggning vid den fina fågelsjön Tåkern.\r\nKostnaden för denna anläggning är beräknad till\r\ncirka 10 miljoner kronor exklusive projektering. Vi\r\nföreslår att 8 miljoner extra lämnas till denna\r\nanläggning.</pre><pre>Det andra projektet är ett försöksprojekt med\r\nhövder för att minska stranderosionen i Skåne.\r\nProjektet bekostas i dag till största delen av de\r\nberörda kommunerna och av villaägarna i området.\r\nNaturvårdsverket har beviljat forskningsmedel för\r\nen studie om anläggningarnas påverkan på naturen.\r\nDen totala kostnaden för projektet är beräknad till\r\n18 miljoner kronor. Vi föreslår att riksdagen\r\nanvisar 7 miljoner kronor för att bidra till försöken\r\natt stoppa stranderosionen. Naturvårdsverket bör\r\nfå i uppdrag att samordna och prioritera de\r\nmiljöinvesteringar som görs av kommunerna.</pre><pre>Sanering av förorenad mark är ett av de områden\r\nsom under rådande lågkonjunktur kan verka\r\nsysselsättningsskapande. Som exempel på\r\nsaneringsobjekt kan nämnas Sala, där marken är\r\nkontaminerad av bly från gammal gruvdrift och\r\nslagghögar. Avsikten är att schakta bort det översta\r\nmarkskiktet med början på lekplatser, skol- och\r\ndaghemsgårdar. Enbart i Sala innebär saneringen\r\nkostnader på flera hundra miljoner kronor, och den\r\nkan beräknas sysselsätta åtminstone några hundra\r\npersoner. I andra fall krävs betydligt mer\r\navancerade metoder för att komma till rätta med\r\nproblemen. I vår reservation 12 anvisar vi 100\r\nmiljoner utöver regeringens förslag för\r\nsaneringsåtgärder.</pre><pre>Sammntaget skulle de av oss föreslagna insatserna\r\nge tiotusentals värdefulla arbetsuppgifter för\r\narbetslösa människor. Jag yrkar bifall till samtliga\r\nsocialdemokratiska reservationer.</pre><pre>Herr talman! Skogsbruket har ansvar för miljön\r\noch den biologiska mångfalden, enligt de allmänna\r\nhänsynsregler som finns i skogsvårdslagen. Vi\r\nsocialdemokrater anser dock att även\r\nskogsnäringen skall ha ett ekonomiskt\r\nsektorsansvar för naturvården enligt principen om\r\nanvändarnas betalningsansvar. I vår motion om\r\nbiologisk mångfald föreslog vi en utredning för\r\nutformning av en solidarisk och rättvis natur- och\r\nskogsbruksavgift. Det kravet står fast, eftersom\r\nskogen i form av orörd mark för forskning samt för\r\nfriluftslivet är av vitalt intresse för samhället. Staten\r\nbör inte frånhända sig ansvaret för naturvården.</pre><pre>Behovet av att öka de ekonomiska resurserna för\r\nintrångsersättning och inköp av naturreservat är\r\nstort. Som föreslås i vår reservation 6 bör anslaget\r\nför inköp av mark öka med 22 miljoner kronor.</pre><pre>Det ideella arbete som utförs av landet jägare när\r\ndet gäller provtagning på och rapportering av älgar\r\nsom har insjuknat eller dött i den s.k älgsjukan är av\r\nmycket stor vikt. Forskningen om denna sjukdom\r\nmåste emellertid ges en högre prioritet än vad den\r\nhar i dag. Resurser måste kunna avsättas i sådan\r\nomfattning att motåtgärder kan vidtas och\r\neventulla samband mellan sjukdomen och\r\nförändringar i miljön kan klarläggas. Det är\r\nglädjande att utskottet har kunnat komma överens\r\nom ett tillkännagivande till regeringen i den här\r\nfrågan.</pre><pre>Däremot tycker jag att det är litet konstigt att man,\r\nsamtidigt som ett enigt utskott understryker\r\nallvaret i situationen och också betonar riskerna för\r\nspridning till andra djurarter, inte drar\r\nkonsekvenserna fullt ut. Ett tillkännagivande till\r\nregeringen är okej, men det ger inga pengar. Vi vill\r\nför vår del avsätta särskilda pengar till forskningen\r\nför att arbetet skall kunna intensifieras. I\r\nreservation 8 föreslår vi 2 miljoner kronor för detta\r\nändamål.</pre><pre>Om de övriga partier som står bakom\r\ntillkännagivandet verkligen menar allvar, borde\r\nockså de vara med att tillstyrka dessa pengar.</pre><pre>Formerna för NOLA- och landskapsvårdsstöd som\r\ninfördes av socialdemokraterna har successivt\r\nutvidgats, och stöden utgör i dag permanenta inslag\r\ni naturvårdspolitiken. Stödet är viktigt också av\r\nregionalpolitiska skäl, eftersom de största\r\nbevarandevärdena finns i skogs- och\r\nmellanbygderna. Som föreslås i reservation 10 bör\r\nför nästa budgetår ytterligare 50 miljoner kronor\r\nanvisas för det ändamålet.</pre><pre>Mitt anförande hittills och våra reservationer\r\nhandlar mest om gröna jobb. Vår motion Jo694,\r\nsom jag rekommenderar till noggrann läsning,\r\ninnehåller en beskrivning av vår politik i vidare\r\nmening och en påminnelse om krav som vi under\r\ndenna mandatperiod ställt i olika sammanhang.\r\nMiljöpolitiken i EU, Östeuropa, kretsloppet och\r\nden biologiska mångfalden är områden som\r\nsocialdemokraterna prioriterar.</pre><pre>Den socialdemokratiska miljöpolitiken syftar till\r\nmiljöhänsyn i alla samhällets sektorer. Därför\r\npåbörjade vi en förändring av skattesystemet samt\r\nutformade omställningsplaner för energi-, trafik-\r\noch avfallspolitiken. Den borgerliga regeringen har\r\ntyvärr inte lyckats fullfölja denna politik trots\r\nlångtgående utfästelser om motsatsen.</pre><pre>Vi återkommer till miljöfrågorna i flera debatter\r\nunder våren. Miljöfrågorna kommer ju in i\r\njordbruks- och skogsfrågorna som kommer upp till\r\ndebatt i morgon. Vårt internationella miljöansvar\r\nkommer upp i andra debatter. Både i\r\nbiståndmotionen och i UNCED-motionen har vi\r\nvidareutvecklat våra synpunkter i denna fråga.</pre><pre>Vi ser också fram emot den redovisning om\r\nmiljöarbetet i Östeuropa som aviserats och den\r\nproposition om en ny miljöbalk som man lovat skall\r\nkomma redan denna vecka. Nu vet vi inte när den\r\nkommer.</pre><pre></pre><pre>Herr talman! Jag vill sluta som jag började.\r\nMiljöpolitikens viktigaste uppgifter är att skapa en\r\nlångsiktigt hållbar utveckling och ge förutsättningar\r\nför god hälsa och ett tryggt liv. Den borgerliga\r\nfyrpartiregeringen har visat att miljöfrågorna inte\r\nkan drivas framåt i en regering som spretar åt alla\r\nhåll. För miljöns skull måste nästa regering\r\ninnehålla ett stort mått av socialdemokratisk\r\nhandlingskraft. Då kan vi ta tillbaka det svenska\r\ninitiativet i miljöfrågorna. Miljön tål inte fler\r\nlångbänkar.</pre><pre>Anf. 100  JAN JENNEHAG (v):</pre><pre>Herr talman! I min meningsyttring har jag\r\nföreslagit ändringar i 10 av totalt 30 moment. Jag\r\nstår givetvis bakom dessa. Men jag nöjer mig med\r\natt yrka bifall till meningsyttringen i vad gäller\r\nmomenten 6, 8, 9, och 23.</pre><pre>Det sägs att riksdagens beslut skall få genomslag.\r\nRiksdagens beslut skall gälla till dess riksdagen\r\nfattar ett nytt beslut. I samband med\r\nenergiskatteomläggningen konfirmerade riksdagen\r\növerenskommelsen att avsätta 500 miljoner kronor\r\nför utveckling av energisektorn i miljövänlig\r\nriktning.</pre><pre>I den proposition som nu lagts fram är det knappast\r\nlängre fråga om att medlen huvudsakligen skall gå\r\ntill detta. Det är bara 35 % av det totala beloppet\r\npå 500 miljoner kronor som föreslås gå till det\r\nursprungliga ändamålet. Det kan, herr talman,\r\nknappast längre vara fråga om ''huvudsakligen''.</pre><pre>Merparten av medlen går till andra ändamål:\r\nbiologisk mångfald, Miljö- och\r\nnaturresursdepartementets förvaltningskostnader,\r\nlantmäteriverksamhet, m.m. Det är säkert bra i och\r\nför sig, men det är knappast fråga om utveckling av\r\nenergisektorn i miljövänlig riktning.</pre><pre>Att regeringen föreslår ändringar av ett\r\nriksdagsbeslut må väl vara hänt. Men att riksdagen\r\ni en bisats kommer att gå ifrån ett tidigare beslut\r\nutan närmare motivering är mer anmärkningsvärt.\r\nDet man kan kräva när det är fråga om en så stor\r\nförändring är att regeringen återkommer med en\r\nredovisning av hur man skall uppnå riksdagens\r\ntidigare beslut.</pre><pre>Det finns få sektorer av samhällslivet som har så\r\nstor betydelse för miljöarbetet som\r\nkommunsektorn. Kommunerna har naturligtvis\r\nkommit olika långt i miljöarbete. Trots att vi har\r\nlagar är vissa kommuner ganska senfärdiga med att\r\nuppfylla kraven.</pre><pre>Det gäller t.ex. avfallsplaner. Det finns fortfarande\r\nkommuner som inte har antagit avfallsplaner. En\r\ndel har gjort det på ett ambitiöst och korrekt sätt.\r\nEn del har gjort det mera med vänster hand. Man\r\nhar hyrt in konsulter som har presenterat en plan\r\nsom har ställts i hyllan, uppenbarligen utan\r\nambitioner att uppfylla det som riksdagen har\r\navsett.</pre><pre>Vi i Vänsterpartiet tycker att de kommuner som har\r\nvisat senfärdighet skall förmås att driva\r\nmiljöarbetet mer effektivt och kraftfullt. Många\r\nverksamheter som påverkar miljön negativt står i\r\ndag utanför samhällets tillsyn. Det är kommunerna\r\nsom måste dra det tyngsta lasset på detta område.\r\nVi bör alltså analysera möjligheterna att höja den\r\nkommunala ambitionsnivån inom\r\nmiljöskyddsverksamheten.</pre><pre>Knappast någon fråga har fått så mycket\r\nuppmärksamhet som försurningen, och det med\r\nrätta. Det är ett av de mest akuta miljöproblemen.\r\nSituationen förvärras sakta men säkert.\r\nKalkningsprogrammen omfattar i dag omkring\r\n5 000 sjöar. Vi vet att vi åtminstone behöver titta\r\nnärmare på det tredubbla antalet sjöar, plus ett\r\nmycket stort antal kilometer rinnande vatten.</pre><pre>Dessa vatten är skadade. Skadorna kan inte i och\r\nför sig åtgärdas med kalkning. Vi lindrar\r\nsymtomen. Men det än ändå viktigt att detta\r\nkommer igång på ett helt annat sätt än vad vi hittills\r\nhar kunnat göra.</pre><pre>Behovet av nykalkning är särskilt stort i Norrlands\r\ninland. Eftersom jag representerar Norrland,\r\ntvingas jag åter konstatera att frågan om var\r\nmakten ligger i Sverige även här får ett uttryck.\r\nSituationen är så pass allvarlig att vi kanske\r\nkommer att tvingas till en storskalig markkalkning.</pre><pre>En sådan kalkning förutsätter givetvis mera\r\nforskning. Medel till detta har vi inte. Det belopp\r\nsom föreslås i propositionen är otillräckligt. Vi i\r\nVänsterpartiet föreslår ytterligare 50 miljoner för\r\nkalkningsverksamheten.</pre><pre>Ytterligare en faktor som är av stor betydelse både\r\nför Sveriges rykte som miljömedvetet land och för\r\nvår närmaste omgivning är situationen\r\nÖstersjöregionen. Här finns en betydande verbal\r\nstimulans. Vi menar däremot att det som krävs är\r\nav en helt annan dignitet. Vi i Vänsterpartiet\r\nföreslår 200 miljoner kronor utöver regeringens\r\nförslag. Kostnaderna stiger för varje år. Regeringen\r\nföreslår drygt 190 miljoner. Det är knappast\r\nnågonting som kan ändra på den allvarliga\r\nsituationen för Östersjön.</pre><pre>Om vi nu utgår från att miljön inte förbättras av\r\nverbalt stöd, utan att det är genom att anslå pengar\r\nsom staten kan påverka situationen, är detta ett\r\nområde som verkligen kan sägas vara eftersatt. I\r\ndetta sammanhang kan jag heller inte undgå att\r\nkommentera Ny demokratis ställningstagande i den\r\npolitiska debatten.</pre><pre>Alla partier säger sig vara miljöpartier. Ny\r\ndemokrati har i samtliga sina reservationer till detta\r\nbetänkande föreslagit minskningar av regeringens\r\nföreslagna medelstilldelning. På en punkt, när det\r\ngäller åtgärder som inte kostar någonting, kan man\r\nkosta på sig det verbala stödet.</pre><pre>I fråga om de styrmedel som riksdagen har -- lag\r\noch att ge anslag -- kan vi konstatera var intresset\r\nfrån Ny demokratis sida ligger. Det är fråga om\r\nverbalt stöd och ingenting annat.</pre><pre>Anf. 101  MAX MONTALVO (nyd):</pre><pre>Herr talman! Man blir inte ett bättre miljöparti för\r\natt man lånar upp pengar och ytterligare förvärrar\r\nstatsskulden och sedan talar gott om miljön, Jan\r\nJennehag. Det är att lägga bördan på kommande\r\ngenerationer. Det är ni i Vänsterpartiet i och för sig\r\ninte ensamma om.</pre><pre>Det var ett mycket dåligt argument att säga att Ny\r\ndemokrati på det sättet inte är ett miljöparti. Ny\r\ndemokrati har heller aldrig varit ett miljöparti, men\r\nvi är måna om miljön. Det tror jag är mycket\r\nbättre.</pre><pre>Ny demokrati anser att ju större konsumenternas\r\nmakt blir, desto mindre byråkrati krävs. Det för\r\nmed sig att vi anser att Naturvårdsverket har spelat\r\nut sin roll i den form det har i dag. Detta är en\r\nmålinriktning till år 2000, varför vi inte har\r\nspecifierat vilka delar som bör bantas.</pre><pre>Vi anser att man i den nuvarande budgeten bör dra\r\nner anslaget med 8 miljoner i förhållande till\r\nregeringens förslag. När man sedan ser hur\r\nSocialdemokraterna har förslag om ytterligare\r\nhundratals miljoner till Naturvårdsverket blir man\r\nförvånad.</pre><pre>Varifrån tar ni pengar till detta? Bara därför att\r\nmiljöfrågor nu är i ropet är det väl inte försvarbart\r\natt låna upp ytterligare hundratals miljoner som\r\nkommande generationer skall betala igen?</pre><pre>Detta tyder endast på miljöpopulism. Det får stå\r\nbåde för Vänsterpartiet och Socialdemokraterna.\r\nJag tror att svenska folket ser igenom\r\nmiljöpopulism med tiden. Sådana dubbla budskap\r\nsom ni använder är inte snyggt.</pre><pre>Ny demokrati anser att man bör sätta in resurser\r\ndär de gör mest nytta per insatt krona. Därför är\r\ndet angeläget att stora resurser används i\r\nÖstersjöområdet, där behovet ligger på\r\nuppskattningsvis 150 miljarder. Vi vill se en mer\r\ndirekt och konkret miljösatsning på reningsverk,\r\ndär svenska företag kan leverera materiel. Vi i Ny\r\ndemokrati har föreslagit en satsning på ett\r\nreningsverk i floden Wisla med 75 miljoner i vår\r\nbiståndsbudget. Vi anvisar alltså pengar till detta\r\nfrån biståndet.</pre><pre>Det Jan Jennehag säger är riktigt. Vi har föreslagit\r\nen neddragning av de flesta anslag med 2 %. Det\r\ngör vi med anledning av det statsfinansiella läget.\r\nMan kan inte lägga på kommande generationer hur\r\nmycket bördor som helst. Det är nödvändigt att\r\nålägga myndigheterna mera långtgående\r\nproduktivitets- och kreativitetskrav än vad\r\nregeringen föreslår.</pre><pre>Vi står naturligtvis bakom alla reservationer, men\r\nför att spara tid yrkar vi endast bifall till\r\nreservationerna 3, 4 och 14.</pre><pre>Anf. 102  JAN JENNEHAG (v) replik:</pre><pre>Herr talman! Max Montalvo säger att det som krävs\r\nexempelvis vad gäller Östersjöregionen är direkta\r\noch konkreta miljöinsatser. Förutsättningen är\r\ntydligen att det inte skall kosta staten någonting.\r\nAndra skall betala. Det är oklart hur. Jag utgår från\r\natt huvuddelen av de åtgärder som behövs inte i\r\nvanlig mening är företagsekonomiskt lönsamma på\r\nkort sikt.</pre><pre>Då kommer vi in på bördan till kommande\r\ngenerationer. Jag menar att det sämsta vi kan göra\r\när att överlåta en förstörd miljö till kommande\r\ngenerationer. Ett budgetunderskott kan vara\r\nallvarligt nog, men i valet mellan dessa två icke\r\nönskvärda ting måste vi ändå försöka rangordna\r\nbland de utgifter vi har.</pre><pre>Vänsterpartiets ekonomiska politik ger utrymme\r\nför miljösatsningar. Dessa satsningar är ett uttryck\r\nför den vikt vi lägger vid miljön. Så länge det\r\nhandlar om verbalt stöd och ospecificerade krav på\r\natt andra bör göra någonting är man i miljöpartiet\r\nNy demokrati -- det var väl närmast så Max\r\nMontalvo försökte framställa det -- beredd till\r\nbetydande insatser.</pre><pre>Anf. 103  MAX MONTALVO (nyd) replik:</pre><pre>Herr talman! Jag börjar med det sista först, Jan\r\nJennehag. Jag sade inte att vi är ett miljöparti utan\r\natt vi är måna om miljön. Det är väl en viss skillnad.\r\nJag tror att det finns en viss skillnad vad gäller\r\npopulistiska undertoner. Jag har insett att\r\nVänsterpartiet tillsammans med\r\nSocialdemokraterna verkligen slår på den stora\r\ntrumman och framför populistiska synpunkter på\r\ndetta område. Det är mig bekant sedan länge.</pre><pre>Jag sade faktiskt också att vi har föreslagit att man\r\nskall anslå 75 miljoner ur biståndsbudgeten. Vi vill\r\nta pengar till miljön från ett område där vi anser att\r\npengarna gör mindre nytta.</pre><pre>Anf. 104  JAN JENNEHAG (v) replik:</pre><pre>Herr talman! Populism kan enligt min mening\r\nknappast vara att man är beredd att anslå pengar\r\ntill miljön och att man vill ta dem från andra\r\nsamhällsområden. Populism är enligt mitt sätt att se\r\ndet att tala väl om en sak men avstå från att göra\r\nnågot om det kostar.</pre><pre>Anf. 105  MAX MONTALVO (nyd) replik:</pre><pre>Herr talman! Det var roligt att höra. Jag hörde inte\r\nJan Jennehag säga varifrån dessa pengar skall tas\r\nnär han talade förut. Det var just det jag saknade.</pre><pre>Anf. 106  INGA-BRITT JOHANSSON (s)\r\nreplik:</pre><pre>Herr talman! Jag vet inte riktigt vad Max Montalvo\r\nmenar med miljöpopulism. I vårt parti har vi\r\narbetat aktivt med miljöfrågorna sedan 60-talet.\r\nOm det är populism så må det vara hänt. Vi har haft\r\nett mycket aktivt program, och jag tror inte riktigt\r\natt det är det som Max Montalvo syftar på när han\r\nkallar oss miljöpopulister.</pre><pre>Vi tycker också att man skall arbeta efter principen\r\n''mest nytta per insatt krona''. Det är därför vi\r\nföreslår att man skall anslå en massa pengar till\r\nmiljöinvesteringar och miljöarbeten som ändå\r\nmåste göras. Det är bättre att de görs nu än i en\r\nhögkonjunktur då det blir mycket dyrare.</pre><pre>Dessa arbetsuppgifter är absolut nödvändiga för att\r\nvi skall kunna betala av på en skuld som vi har till\r\nen kommande generation, nämligen miljöskulden.\r\nMan beräknade att den uppgick till omkring 260\r\nmiljarder förra året, och den är förmodligen\r\nmycket högre nu. Någon gång måste vi börja rätta\r\ntill de problem som finns. Då ingår bl.a. den typ av\r\narbetsuppgifter som jag räknade upp.</pre><pre>Jag kan garantera Max Montalvo att varenda krona\r\nav dessa pengar finns redovisad i vår ekonomiska\r\nmotion som väcktes samtidigt som miljömotionen.\r\nVi skapar bl.a. ungefär 90 000 nya arbetsuppgifter.</pre><pre>Finansieringen består delvis av en extraskatt för\r\ndem som har inkomster över brytpunkten. Den\r\nbestår också i att vi tar tillbaks de pengar som den\r\nborgerliga regeringen med Ny demokratis hjälp har\r\nskänkt till aktieägare genom sänkta\r\nförmögehetsskatter, sänkta aktieskatter osv.</pre><pre>Anf. 107  MAX MONTALVO (nyd) replik:</pre><pre>Herr talman! Det var intressant att höra att det\r\nkommer en ny extraskatt igen. Det var bra. Jag\r\nundrade just hur man i utskottet kan föreslå att vi\r\nskall anslå så stora summor utan att egentligen ha\r\nnågon täckning för det. Vi har fått klart besked på\r\nden punkten.</pre><pre>Det går inte att vända en trend så hastigt som alla i\r\ndenna kammare föreslår. Man får vända den\r\nmycket långsammare och med ett mer\r\ngenomarbetade förslag än de som ofta läggs fram\r\nhär. Man måste ha folket med på alla stora\r\nförändringar -- annars blir det ingenting av det. Det\r\nni gör -- står och fäktas om att vara värst vad gäller\r\nåtgärder -- är helt och hållet populism.</pre><pre>Anf. 108  INGA-BRITT JOHANSSON (s)\r\nreplik:</pre><pre>Herr talman! Jag kan försäkra Max Montalvo om\r\natt vi har folket med oss när det gäller denna typ av\r\narbetsuppgifter. Folket kräver att vi som politiker\r\ntar itu med de miljöförstöringar som vi genom\r\nbristande lagstiftning och bristande åtgärder tyvärr\r\nhar ställt till med tidigare. Folket vet att det kostar\r\n20 miljarder kronor att reparera dåliga VA-\r\nledningar ute i kommunerna, och folket vill att\r\ndessa arbeten skall komma i gång så fort som\r\nmöjligt. Det är ett exempel.</pre><pre>Jag trodde faktiskt att Ny demokrati hade uppfattat\r\nvad som står i vår ekonomiska motion om en\r\nfemprocentig värnskatt. Det har ju diskuterats här\r\ni kammaren av och till i olika sammahang. Jag\r\nrekommenderar Max Montalvo inte bara att läsa\r\nvåra miljömotioner utan också den ekonomiska.\r\nDet kan finnas mycket nyttig läsning där.</pre><pre>Anf. 109  MAX MONTALVO (nyd) replik:</pre><pre>Herr talman! Jag tror inte att det är så många av\r\nde arbetande människorna som uppskattar en extra\r\nskatt eller att man håller på med miljöfrågorna på\r\ndetta vis. Jag tror att det är många som gillar\r\nmiljöfrågor när man pratar om det generellt -- det\r\när nog ingen som säger emot -- men att betala höga\r\nskatter för att åtgärda miljön i en lågkonjunktur\r\ntror jag inte att så många ställer upp på.</pre><pre>Anf. 110  LENNART BRUNANDER (c):</pre><pre>Herr talman! Det är precis som Jan Jennehag sade\r\nhär tidigare. Det sämsta vi kan överlämna till\r\nkommande generationer är en förstörd miljö. Det\r\när grunden för det arbete som vi utför i regeringen\r\noch i andra sammanhang. Det budgetförslag från\r\nMiljödepartementet som vi har att behandla i dag\r\nhar också denna inriktning.</pre><pre>Inga-Britt Johansson sade att det inte har hänt så\r\nmycket sedan Socialdemokraterna lämnade\r\nregeringsmakten, och att det behövs en\r\nsocialdemokratisk kraft för att få fart på\r\nmiljöpolitiken. Jag skulle vilja hävda motsatsen.\r\nDet har faktiskt hänt en hel del i miljöpolitiken\r\nsedan Socialdemokraterna fick lämna\r\nregeringsmakten och överlämna\r\nMiljödepartementet till Olof Johansson.</pre><pre>Kretsloppstänkandet fanns inte med i det\r\nsocialdemokratiska regeringsarbetet. Vi väckte\r\nmotioner om detta på den tiden, men man ville inte\r\ngå in på den vägen. Det är egentligen det enda rätta\r\nsättet att komma fram till ett miljöriktigt samhälle.\r\nDe som producerar varorna har ett ansvar för att\r\nbörja i rätt ända. Dessa frågor behandlas förresten\r\ni nästa betänkande också. Allmänheten måste ta\r\nhänsyn och hjälpa till att skapa förutsättningar för\r\nen riktig miljöpolitik och en riktig användning av de\r\nresurser vi har.</pre><pre>Miljödepartementets budget har en omslutning på\r\n1,6 miljarder. Det är en ökning med över 230\r\nmiljoner sedan förra året. Det är alltså en\r\nutveckling som står i kontrast till det Inga-Britt\r\nJohansson tidigare försökte ge sken av. Vi gör\r\nkalkningsåtgärder för nästan 200 miljoner -- 198\r\nmiljoner noga räknat. Vi gör investeringar i\r\nnaturreservat på 190 miljoner, och 60 miljoner kan\r\ntillkomma utöver det. Domänverksmarker ger\r\nockså en avsättning som inte är obetydlig. Det\r\nåterstår en del att göra för att få arbetet så\r\nomfattande som vi egentligen vill ha det.\r\nJordbruksutskottet påpekade detta när beslutet om\r\nDomänverkets bolagisering fattades. Det gjordes\r\nredovisningar både från departementet och\r\nDomänverket under behandlingen av\r\npropositionerna.</pre><pre>Det är inte bara det som står i budgetpropositionen\r\nsom är viktigt i det sammanhanget. Regeringen är\r\ni stort sett klar med ett regleringsbrev där man\r\navsätter 330 miljoner kronor till ett ROT-program\r\nför att förbättra miljön i bostadsområden. Det\r\ngäller buller, allergier, radonsanering av fastigheter\r\noch att kretslopssanpassa olika typer av bostäder.</pre><pre>Det här är alltså pengar som kommer att skapa en\r\nhel del av de jobb som Inga-Britt Johansson talade\r\nom och som då skall sättas i relation till det som står\r\ni de socialdemokratiska reservationerna. Det är\r\nlitet grand samma pengar och samma möjligheter\r\ndet handlar om.</pre><pre>När det gäller bullerfrågor, som Inga-Britt\r\nJohansson pratade om och som det också står om i\r\nreservationerna, är det kanske riktigt att påpeka att\r\ndessa frågor var en följetong under den tid vi hade\r\nen socialdemokratisk regering. Riksdagen\r\npåpekade gång på gång att man borde göra\r\nnågonting åt bullerproblemen, men regeringen var\r\ninte särskilt intresserad av att göra något. Sedan har\r\ndet kommit en utredning, och det är den\r\nutredningens resultat som Socialdemokraterna nu\r\nfaller tillbaka på, vilket också regeringen kommer\r\natt göra.</pre><pre>Bullret är ett angeläget problem, men\r\nSocialdemokraterna har inte gått i första ledet för\r\natt lösa det. De satt och bromsade så länge de hade\r\nchans att göra det.</pre><pre>Som jag sade, är det inte bara den nu aktuella\r\npropositionen som är viktig i sammanhanget. Vi\r\nhar ju haft en hel del andra propositioner också.\r\nDen om kretslopp var avgörande för att\r\nmiljöfrågorna skulle komma framåt.</pre><pre>Vi har hela resonemanget i finansplanen om en\r\nuthållig utveckling, där miljöfrågorna har kommit\r\nin i den ekonomiska politiken. Det är ett stort\r\nframsteg, som är nödvändigt för att vi skall få\r\nordentlig acceptans för miljöfrågorna också i det\r\nsammanhanget.</pre><pre>Vi har antagit en proposition om klimatfrågorna.</pre><pre>Vi har nu snart att behandla en proposition om\r\nmiljöfarligt avfall.</pre><pre>Stora satsningar har gjorts på biobränsle under den\r\nborgerliga regeringstiden, och det har skett en\r\nkraftig ökning av nyttjandet av biobränslen som vi\r\ninte har sett tidigare. Det startade litet grand någon\r\ngång i slutet av 70-talet och början av 80-talet. När\r\nvi sedan fick en socialdemokratisk regering,\r\navstannade verksamheten, men nu har den tagit\r\nfart igen.</pre><pre>Skatteväxling kommer det en proposition om. Det\r\nkommer också en om miljöskulden, som Inga-Britt\r\nJohansson var inne på. Här har gjorts en del saker\r\ni fråga om skatteväxling. Koldioxidavgiften är en\r\nsådan, och det finns en del annat också.</pre><pre>I kompletteringspropositionen kommer det pengar\r\ntill sanering av miljöskadade områden. Vi täcker in\r\nhela det område som berörs i de\r\nsocialdemokratiska reservationerna. Allt det som\r\ntas upp där kommer att genomföras på något sätt.</pre><pre>I propositionen som vi nu behandlar finns också\r\nsärskilda satsningar på biologisk mångfald. Det\r\nstartas en verksamhet i SLU när det gäller biologisk\r\nmångfald, och pengar förs över dit. Vi får en\r\nsatsning med 6 miljoner kronor på Nordens ark för\r\natt bevara hotade djurarter.</pre><pre>Vi får också pengar till att slutföra inventeringen av\r\nvåtmarken, även det en följetong under den tid då\r\nvi hade socialdemokratisk regering. Det är ett\r\narbete som har hållit på mycket länge och som har\r\nvarit ganska segt, men nu kommer pengar för att\r\nman skall kunna slutföra det. Det sker alltså en\r\nsatsning på biologisk mångfald som är i\r\nstorleksordningen drygt 30 miljoner kronor.</pre><pre>I betänkandet gör utskottet ett uttalande om\r\nälgsjukan. Den är ett bekymmer, och det är viktigt\r\natt de instanser som har att hantera frågan avsätter\r\nde medel som behövs. Inga-Britt Johansson gjorde\r\nett litet nummer av att vi gör ett uttalande men inte\r\nskickar med några pengar. Om vi skickar med\r\npengar är det naturligtvis starkare, det skall jag\r\nerkänna. Men å andra sidan finns det pengar i\r\nsystemet, och de 2 miljoner som\r\nSocialdemokraterna föreslår kanske inte räcker\r\nheller.</pre><pre>Vad som är sagt här är att de som har att jobba med\r\nfrågorna också måste avsätta medel för att kunna\r\nslutföra arbetet. Det tror jag är möjligt att göra.</pre><pre>Med de här orden vill jag yrka bifall till\r\njordbruksutskottets hemställan i betänkandet om\r\nMiljödepartementets budget. Men, herr talman,\r\njag kanske skall bemöta något av det som tagits upp\r\ni debatten.</pre><pre>Inga-Britt Johansson säger att jord- och\r\nskogsbruket bryr vi oss inte om, utan de näringarna\r\nfår bete sig ungefär som de vill. Det är inte sant. Vi\r\nhar en mycket stark önskan att få ett mera\r\nmiljöinriktat jordbruk, och vi har redan kommit\r\nlångt på den vägen.</pre><pre>Programmet för halvering av bekämpningsmedel,\r\nsom startades när vi hade en socialdemokratisk\r\nregering men som det inte fanns något motstånd\r\nmot från andra partier, har lett till ytterligare en\r\nhalvering, så att man nu är nere på en minskning\r\nmed 65--70 %, vilket måste betecknas som ett\r\nmycket fint resultat.</pre><pre>Landskapsvårdsåtgärderna och NOLA var\r\nskapelser av Socialdemokraterna, sade Inga-Britt\r\nJohansson. Det är en överdrift i väldigt stor\r\nutsträckning, eftersom de åtgärderna var resultat\r\nav 1990 års jordbrukspolitiska beslut. Vi jobbade\r\nfram detta gemensamt, och jag kan säga att vi från\r\nCenterpartiet var väldigt pådrivande.</pre><pre>Beloppet till NOLA ökades kraftigt vid det\r\ntillfället. Vi hade förslag om mer än de 250\r\nmiljonerna men lyckades inte få igenom det. Den\r\nsocialdemokratiska regering som då satt var litet\r\nmer rädd om pengarna och ville inte släppa till så\r\nmycket den gången. Men det var alltså inte några\r\nskapelser av Socialdemokraterna utan någonting\r\nsom vi jobbade fram gemensamt i 1990 års beslut.</pre><pre>Skogsbrukets hänsynstagande och ansvar tog Inga-\r\nBritt Johansson också upp. Där tycker jag att det är\r\nviktigt att säga att skogsbruket har ett ansvar för att\r\nta hänsyn till miljön, till naturvården och till den\r\nbiologiska mångfalden. Det skall man göra, och det\r\ngör man också i det ordinarie reguljära\r\nskogsbruket.</pre><pre>Genom den ändring av skogsvårdslagen som nu har\r\nskett ges skogsbruket möjlighet att ta detta ansvar.\r\nDen möjligheten hade man egentligen inte tidigare,\r\nför då var man lagbrytare. Det var en\r\nskogsvårdspolitik som hade socialdemokratisk\r\ninriktning. Nu har vi en annan skogsvårdspolitik\r\nsom ger skogsbrukaren möjlighet att ta de hänsyn\r\nsom möjligtvis skall tas.</pre><pre>Men det kostar naturligtvis pengar att göra det. Att\r\ndärpå också lägga att skogsbrukaren skall betala en\r\navgift för att vi skall avsätta områden till\r\nnaturreservat och annat, tycker jag är fel. Det\r\ntycker också regeringen är fel, för det är ett intresse\r\noch ett ansvar för oss alla. Vi får hjälpa till att klara\r\nden kostnaden, och det skall alltså inte finnas någon\r\nextra skogsvårdsavgift. Däremot skall\r\nskogsbrukaren ta hänsyn till miljön osv. vid det\r\nordinarie bruket av sin fastighet. Det är oerhört\r\nviktigt.</pre><pre>Jan Jennehag tog också upp en del frågor som jag\r\nkanske borde säga någonting om. Han tyckte att\r\nman inte satsar så mycket på energipolitiken som\r\nman bör göra av de 500 miljonerna. Å andra sidan\r\ntyckte han att man satsar litet för litet på Östersjön.\r\nNu var de 500 miljonerna avsedda för båda de här\r\nsakerna. Det sades också, om inte jag minns fel, att\r\nunder första tiden kanske litet mer får läggas på\r\nÖstersjön och litet mindre på satsningar på\r\nalternativ energi. Så på det hela taget följer nog\r\nfördelningen de regler som skulle gälla.</pre><pre>Annars delar jag Jan Jennehags uppfattning att\r\nförsurningen är ett jätteproblem som vi måste klara\r\nav. Det klarar vi inte bara med kalkning, utan det\r\nklarar vi bäst med att minska de försurande\r\nutsläppen.</pre><pre>Herr talman! Med det yrkar jag återigen bifall till\r\nutskottets hemställan.</pre><pre>Anf. 111  INGA-BRITT JOHANSSON (s)\r\nreplik:</pre><pre>Herr talman! Av Lennart Brunanders anförande\r\nförstår jag att det var betydligt lättare för Centern\r\natt vara pådrivande under den socialdemokratiska\r\nregeringsperioden än vad det är nu. Vad jag\r\nförstod, berodde allt som hände under 80-talet\r\negentligen på att Centern hade drivit på. Det\r\nkanske vore idé att börja samarbeta med oss i\r\nstället.</pre><pre>Det är riktigt att det har kommit många\r\npropositioner och många förslag, men de har\r\nbestått av ord och ingen substans. Det finns en\r\nproposition som jag håller med om har varit bra,\r\noch det är kretsloppspropositionen. Den är mycket\r\nbra, men även där saknas substans på många\r\nområden där vi har förväntat oss att man också\r\nskulle ta upp kretsloppsfrågorna.</pre><pre>Propositionen är alldeles för begränsad. Sverige\r\ntorde vara det enda land där man inbillar sig att\r\nman kan skjuta frågorna framför sig genom att säga\r\natt de skall lösas på frivillig väg, och om det inte\r\nsker får vi återkomma med lagstiftning. Det är ju så\r\nman säger.</pre><pre>I samtliga propositioner -- något överdrivet -- sedan\r\nden nuvarande regeringen tillträdde har det talats\r\nom miljöskatter och ekonomiska styrmedel. Vi har\r\nsett ett ekonomiskt styrmedel, och det är\r\nkadmiumavgiften. Den var inte mycket att komma\r\nmed.</pre><pre>Lennart Brunander räknade upp en del\r\narbetsuppgifter. Om jag inte har alldeles fel, ingår\r\nde i det ROT-program som socialdemokratiska\r\nmotionärer efter mycket möda fick igenom i\r\nutskottet, där man tvingade regeringen att lägga\r\nfram ett förslag om vilka arbetsuppgifter som skall\r\nutföras.</pre><pre>När det gäller skogsbruket och skogsvårdsavgifter\r\när vi inte överens. Vi socialdemokrater anser att det\r\nbehövs en skogsvårdsavgift, och jag tror att det blir\r\ntillfälle att diskutera den frågan ytterligare i\r\nmorgon, när kammaren behandlar ett annat\r\nbetänkande från jordbruksutskottet.</pre><pre>Jag tror ärligt talat att Centern har en uppriktig\r\nvilja att komma vidare i miljöpolitiken. Men de\r\npropositioner som hittills har lämnats till riksdagen\r\nhar som sagt haft mycket litet av substans, och\r\nytterst få åtgärder har vidtagits.</pre><pre>Anf. 112  LENNART BRUNANDER (c)\r\nreplik:</pre><pre>Herr talman! Inga-Britt Johansson började med att\r\nsäga att Centern var väldigt pådrivande när vi hade\r\nen socialdemokratisk regering. Det kan jag väl då\r\nkvittera med att säga att det var inte särskilt svårt\r\natt vara det, eftersom det inte hände så särskilt\r\nmycket då.</pre><pre>Den socialdemokratiska regeringen lade inte fram\r\nnågra vidare propositioner, utan den kom med en\r\njätteproposition efter tre år, och det var den vi hade\r\natt se fram emot hela tiden. I den propositionen\r\nföreslogs en hel del åtgärder som faktiskt var bra.\r\nMånga av dem jobbar vi med, och mycket av det\r\nsom fanns där genomförs under den nuvarande\r\nregeringen. Men det var också en förfärlig massa\r\nsom lades på utredningar och som egentligen inte\r\nvar mer än en målsättning.</pre><pre>Så visst var vi pådrivande då, men vi föredrar nog\r\natt sitta i regeringsställning och ha ansvar för\r\nmiljöfrågorna, för på det sättet kan vi uträtta mer.</pre><pre>Då säger Inga-Britt Johansson att det finns ingen\r\nsubstans i den här regeringens propositioner. Det\r\ngör det väl visst! Det har funnits förslag både i\r\nklimatpropositionen och i kretsloppspropositionen\r\noch inte minst i den proposition som vi i dag\r\nbehandlar, där det anslås drygt 1,6 miljarder, en\r\nökning från förra året med 230 miljoner, plus de\r\nsaker som kommer i kompletteringspropositionen\r\noch andra propositioner. Så det är faktiskt ingen\r\ndålig satsning.</pre><pre>Inga-Britt Johansson säger att\r\nkretsloppspropositionen väl var bra men att man\r\nborde ha tagit med flera områden i den. Det är ju\r\ndet som vi har tillsatt Kretsloppsdelegationen för\r\natt göra. Den har uppgiften att bearbeta de frågor\r\nsom efter hand kommer upp. Jag tror faktiskt att\r\ndet är en fördel att ha med sig både\r\nnäringslivsföreträdare och andra intressenter i\r\ndetta arbete. Då når vi bättre resultat. Men skulle\r\nman stöta på patrull i detta arbete, måste man gå\r\nfram med förslag till lagstiftning. Detta utsades\r\nockså ganska klart när vi fattade\r\nkretsloppsbeslutet.</pre><pre>När det gäller ROT-satsningarna och de\r\nmiljösatsningar i bostäder som jag talade om är det\r\nsom sades om vad arbetsmarknadsutskottet gjorde\r\nriktigt, men vi var då överens i utskottet om att ge\r\nregeringen uppdraget i fråga. Jag kan också säga att\r\ndet i det sammanhanget framfördes en del tankar\r\noch krav vad gäller miljösatsningar, men inte\r\nföranledda av den socialdemokratiska motionen\r\nutan av Centerns motioner.</pre><pre>Vi får nog leva med att inte vara överens i frågan\r\nom skogsavgift. Det är bra att vi kan redovisa att vi\r\npå den punkten har olika uppfattningar.</pre><pre>Anf. 113  INGA-BRITT JOHANSSON (s)\r\nreplik:</pre><pre>Herr talman! Vi har gett flera exempel på\r\nytterligare områden där vi snabbt vill få till stånd en\r\nkretsloppssituation. Jag kan t.ex. peka på en\r\nmotion om elektronikfrågor. Jag nämnde i mitt\r\ntidigare anförande byggmarknaden, där Danmark\r\nhar kommit långt före oss. Danmark har i dag\r\nfaktiskt en mycket hårdare miljölagstiftning än vad\r\nvi har i Sverige. Nog har det funnits anledning att\r\ngå snabbare fram än vad som har skett under de\r\nsenaste tre åren.</pre><pre>Vad gäller att driva på och vara överens vill jag\r\nframhålla följande. Lennart Brunander säger att\r\nCentern drev på Socialdemokraterna för att få till\r\nstånd vissa resultat men att Socialdemokraterna\r\ninte gjorde någonting. När Socialdemokraterna\r\ndrev på i arbetsmarknadsutskottet för att få fram\r\nROT-programmet var det tydligen ändå Centerns\r\nförtjänst att det blev något av detta. Jag tycker att\r\ndet är en märklig logik.</pre><pre>Faktum är, och jag står fast vid det, att det i alla de\r\npropositioner som har framlagts har funnits många\r\nord men mycket litet av substans. Vi ser nu också\r\natt i de lägen där det skulle behöva bli något av\r\nsubstans, där man måste komma fram till\r\nnågonting, kommer det inte fram några\r\npropositioner. Man sköt t.ex. upp framläggandet av\r\nkretsloppspropositionen halvårsvis.</pre><pre>Nu gäller det frågan om miljöbalken. Det var först\r\nett stort ståhej för att man ville hinna få den\r\nfärdigbehandlad i vår, men den kommer nu inte att\r\nläggas fram som utlovat var. Man har inte ens fått\r\nfram lagrådsremissen. Detta beror på att det där\r\nmåste finnas substans.</pre><pre>Lennart Brunander! Jag tror att det i dessa frågor\r\när betydligt enklare för Centern att diskutera och\r\nkomma överens med Socialdemokraterna än med\r\nde övriga i den konstellation som man nu har i\r\nregeringen. Låt mig bara peka på frågan om\r\nbioenergin. Regeringen bestämde sig alldeles på\r\nsluttampen för att dra tillbaka den proposition som\r\nskulle ha inneburit stopp för alla tankar på\r\nbiobränsle. Det berodde såvitt jag förstår inte på\r\nnågon reaktion från Centern utan på att\r\nkommunerna, som har börjat satsa på biobränsle,\r\nprotesterade i högan sky.</pre><pre>Anf. 114  LENNART BRUNANDER (c)\r\nreplik:</pre><pre>Herr talman! För att börja med det sista vill jag säga\r\natt det inte var någon proposition med förslag om\r\nändrad beskattning på energi som drogs tillbaka\r\nutan en rapport från tjänstemän i departementet.\r\nJag kan för den händelse att Inga-Britt Johansson\r\ninte har hört talas om det nämna att Centern var\r\nmycket starkt engagerad i ansträngningarna att det\r\ninte skulle bli någonting av detta. De förslag som\r\ndär lades fram skulle, som Inga-Britt Johansson\r\nsäger, om de genomfördes komma att ödelägga\r\nmycket på detta område.</pre><pre>Vi har under de senaste åren fått en fantastisk\r\nutveckling av biobränslena, och mycket är på gång.\r\nBara det faktum att dessa förslag har lagts fram fick\r\nmånga att börja fundera över om de skulle\r\ngenomföra sina planerade satsningar eller inte. Vi\r\nfår hoppas att de besked som nu kommer om att\r\nman nu inte skall göra någon förändring återställer\r\nordningen på detta område.</pre><pre>Inga-Britt Johansson tycker vidare att det är dumt\r\natt dra ut på tiden med framläggandet av\r\npropositioner. Det tycker också jag. Men ge oss\r\nåtminstone den komplimangen att vi ser till att det\r\nblir något innehåll i propositionerna innan de\r\nframläggs, så att det kan bli några resultat! Inga-\r\nBritt Johansson sade för en liten stund sedan att\r\nkretsloppspropositionen blev bra, men det tog litet\r\ntid. Kanske var det därför som den blev bra.</pre><pre>Det är riktigt att det var en socialdemokratisk\r\nmotion som startade det arbete som ledde fram till\r\nROT-programmet. Den elogen skall\r\nsocialdemokraterna ha. Men att beslutet fick ett\r\nmiljömässigt innehåll var inte en socialdemokratisk\r\nbedrift. Något sådant fanns inte i den\r\nsocialdemokratiska motionen. Det var snarare en\r\ncenterpartistisk bedrift.</pre><pre>Herr talman! Jag tycker trots det som Inga-Britt\r\nJohansson säger att de satsningar som görs på\r\nmiljön är bra. Det är inte bara vad som görs i\r\nriksdagen som är viktigt, utan det gäller också vad\r\nsom görs ute i kommunerna och i företagen. Jag\r\nhade häromdagen möjlighet att träffa företrädare\r\nför bilindustrin. Man hade där tagit fram\r\nlivscykelanalyser av en mängd olika i en bil\r\ningående material. På det sättet skulle man kunna\r\npeka ut bl.a. den miljömässigt bästa bilen med\r\ntanke på att materialen skall kunna separeras från\r\nvarandra och återanvändas. Det är bara ett\r\nexempel bland många. Kommunerna gör på många\r\nhåll ett mycket fint jobb för de lokala agendorna.</pre><pre>Anf. 115  JAN JENNEHAG (v) replik:</pre><pre>Herr talman! Lennart Brunander nämnde att de\r\n500 miljonerna från energiskatteomläggningen inte\r\nbara skulle användas för utveckling i miljövänlig\r\nriktning inom energisektorn. Det är alldeles riktigt,\r\nmen de skulle huvudsakligen användas till detta.\r\nTill denna huvudinriktning återstår nu ungefär 175\r\nmiljoner kronor, och jag tror att inte heller Lennart\r\nBrunander är tillfredsställd med den utvecklingen.</pre><pre>Centern och för den delen också kds stod på samma\r\nsida i folkomröstningen om kärnkraften, och det är\r\nklart att dessa pengar måste ses i detta perspektiv.\r\nJag menar att riksdagen här helt enkelt har blivit\r\nutsatt för en kupp. Den är ett uttryck för\r\nmaktförhållandena i riksdagen. I regeringen finns\r\nett antal partier som backas upp av mäktiga\r\nintressen vilka gärna ser att kärnkraftsavvecklingen\r\nförhalas så länge som möjligt. Det är i det\r\nperspektivet som vi skall se användningen av dessa\r\npengar.</pre><pre>Självfallet, Lennart Brunander, krävs det\r\nlångsiktiga åtgärder mot försurningen, men vi löser\r\ninte akuta problem med långsiktiga åtgärder. Vi\r\nmåste ta hand om en del skadeverkningar\r\nomedelbart, och ett av de verktyg som vi har är en\r\nutvecklad kalkningsverksamhet. Mot den\r\nbakgrunden menar jag att det behöver göras\r\nytterligare ansträngningar. Det förhållandet\r\nundanskymmer naturligtvis inte det faktum att de\r\nlångsiktiga åtgärderna är de viktigaste.</pre><pre>Anf. 116  LENNART BRUNANDER (c)\r\nreplik:</pre><pre>Herr talman! Jag återkommer till de 500\r\nmiljonerna. Jag har inte räknat exakt så som Jan\r\nJennehag har gjort, men låt oss säga att 175\r\nmiljoner kronor kommer att gå till biobränsle.\r\nSjälvfallet vill vi ha mera pengar till dem. Nu är\r\ndetta inte de enda pengar som anslagits till detta.\r\nDet har i energiöverenskommelsen också avsatts\r\nandra pengar till detta ändamål. Man kan dock inte\r\nsäga att man vill ha mer pengar till Östersjöområdet\r\nfrån de 500 miljonerna samtidigt som man också vill\r\nha mera till biobränslen. Då går ekvationen inte\r\nihop.</pre><pre>När beslutet fattades uttalade man att till en början\r\nskulle mera kunna gå till Östersjön, eftersom det\r\nfinns ett mycket kraftigt behov av sådana här\r\ninsatser där. Dessa är viktiga för oss också med\r\ntanke på nedfall och försurning, eftersom mycket\r\nav detta kommer från andra håll.</pre><pre>Det är klart att de 198 miljoner kronor som anvisas i\r\nbudgeten för kalkningsåtgärder inte räcker särskilt\r\nlångt, men det har ändå under de senaste åren skett\r\nen ganska kraftig ökning. Dessutom har det nu\r\nkommit ett betänkande om hur man skall finansiera\r\nen ytterligare satsning på detta område, nämligen\r\nslutbetänkandet Morot och piska för bättre miljö.\r\nDet har nyligen framlagts för regeringen, och det\r\nkommer med anledning av det ett förslag i\r\npropositionen om miljöskuld och skatteväxling.</pre><pre>På den vägen kommer kanske mer pengar att kunna\r\nsatsas, och jag tror också att det är angeläget.\r\nFramför allt är det, som jag sade, angeläget att vi\r\nminskar de försurande utsläppen. Vi kommer inte\r\natt kunna kalka bort hela försurningen. Utsläppen\r\nav försurande ämnen är inte så väldigt stora i norra\r\nSverige. Jennehag sade att man där nu har en\r\nmycket besvärande situation. Det beror delvis på\r\natt marken där är känsligare och att man där\r\nföljaktligen har mindre marginaler. Därför får\r\nutsläppen där svåra konsekvenser.</pre><pre>Ett bekymmer som vi har vid storskaliga\r\nkalkningsprojekt är att våra forskare och\r\nvetenskapsmän inte är överens om vad som händer\r\ni samband med dem. Också det har en bromsande\r\neffekt på utvecklingen på detta område.</pre><pre>Anf. 117  JAN JENNEHAG (v) replik:</pre><pre>Herr talman! De 500 miljonerna kan inte räcka till\r\nallt, säger Lennart Brunander. Nej, naturligtvis\r\ninte. Man måste också se på de alternativ som\r\nrespektive partier har i ekonomiskt avseende när de\r\nmotiverar sina satsningar, och därvidlag skiljer vi\r\noss åt.</pre><pre>När det gäller arbetet mot försurning är det inte\r\nforskarnas tveksamhet inför utökad kalkning som\r\nutgör den ''trånga sektorn''; det är trots allt fråga\r\nom hur mycket pengar vi vill satsa just nu.</pre><pre>Självfallet finns det forskare som har olika\r\nmeningar om effekterna av kalkning, men jag tror\r\natt det är helt ostridigt att det behövs mer kalkning.\r\nJag skulle vilja se den forskare som i dag säger: Nej,\r\nsluta kalka! Det blir värre än om vi inte gör det. Jag\r\ntror inte att vi hittar någon sådan.</pre><pre>Anf. 118  LENNART BRUNANDER (c)\r\nreplik:</pre><pre>Herr talman! Inte heller jag tror att vi hittar några\r\nforskare som säger att vi skall sluta kalka. Frågan\r\när på vilket sätt vi skall göra det. I fråga om\r\nsjökalkningen och kalkningen av åkermarken är\r\ndet ingen tvekan, medan kalkningen av skogsmark\r\när mer betingad av de lokala förutsättningarna för\r\nkalkning.</pre><pre>Jag tror att det är i morgon som vi i\r\njordbrukssammanhang skall ta upp en annan fråga,\r\nnämligen återföringen av aska från biobränslen.\r\nDet finns många liknande åtgärder som är viktiga i\r\nsammanhanget. När det handlar om en övergång\r\ntill biobränslen och biobränsleanläggningar är\r\nbeskattningen av el viktig. Den bör vara sådan att\r\nbiobränslen prioriteras.</pre><pre>Anf. 119  CARL OLOV PERSSON (kds):</pre><pre>Herr talman! Först måste jag yrka bifall till\r\njordbruksutskottets betänkande. Jag vill\r\nkommentera propositionen och betänkandet litet\r\ngrand.</pre><pre>På sidan 4 i propositionen står det att de\r\nekonomiska styrmedlen i ökad omfattning skall\r\nutvecklas och användas i miljöpolitiken. Det tycker\r\njag är bra, men man måste verkligen trycka på\r\nordet utvecklas. Målet, en bättre miljö, får inte\r\növerges för principer. Felaktiga beslut innebär att vi\r\ninte får med oss företag och medborgare.</pre><pre>Om det kan bevisas att långa transporter av\r\npappersavfall innebär en försämrad miljö i stället\r\nför en miljövinst, kan det vara bättre att acceptera\r\nen sopfraktion som innehåller papper och som får\r\ngå till framställning av energi, i stället för att köra\r\npapperet hundratals mil.</pre><pre>I propositionen finns ett anslag till Nordens ark.\r\nDet tycker jag är bra. Det läggs ner ett fint arbete\r\nvid Nordens ark, och de som arbetar där är väl\r\nvärda de 6 miljonerna från svenska folket. Men nu\r\nskulle det vara bra om vi också kunde få till stånd\r\nett nätverk där även andra djurparker kunde arbeta\r\nför bevarandet av mångfalden. Det skulle vara bra\r\nom vi kunde finna former för att stödja även detta.</pre><pre>Jordbruksministern, liksom Naturvårdsverket och\r\nursprungligen också Skogspolitiska kommittén,\r\ntalar om att 5 % av skogsmarken skall skyddas som\r\nreservat. Vi måste vara klara över att om vi tar bort\r\n5 % av den produktiva skogsmarken så förlorar vi\r\nockså 5 % av inkomsterna från skogen. Det rör sig\r\ni runt tal om tre och en halv miljard. Det rör sig\r\ndessutom om ganska många arbetstillfällen, ofta i\r\nglesbygd.</pre><pre>Också vården av dessa skogsområden kommer att\r\nkosta. Redan nu vill Naturvårdsverket, och även\r\nsocialdemokraterna i sina motioner, föreslå att vi\r\nanslår ytterligare medel för att klara skötseln av\r\ndessa reservat, trots att det varit ganska sparsamt\r\nmed avsättningar.</pre><pre>Som det sades tidigare kostar det inte så förfärligt\r\nmycket att prata, men det kostar när det skall\r\nhända något. Det är därför viktigt att dessa\r\naktionsplaner förknippas med en realistisk\r\nbedömning av vilka pengar som finns att hämta.</pre><pre>Som jag ser det måste Miljödepartementet göra en\r\nkalkyl där alla faktorer finns med. Vi måste ha klart\r\nför oss hur mycket de mål vi sätter upp kommer att\r\nkosta. Vi måste också prioritera dessa kostnader\r\nmot andra kostnader.</pre><pre>Jag är för en avsättning enligt de principer som\r\nfinns, men det måste också finnas en bedömning\r\nsom gör det realistiskt. Precis som när vi talar om\r\nkärnkraftsavvecklingen måste man vara ute i tid\r\noch hitta en ersättning.</pre><pre>Inga-Britt Johansson talade om den extra skatt som\r\nsocialdemokraterna vill lägga på skogsägarna. Ja,\r\nsocialdemokraterna har ett gott öga till\r\nskogsnäringen och till dem som äger skog. De skall\r\nköpa skog av sig själva med egna pengar som de\r\nskall reservera för detta. Vi vill lägga ansvaret för\r\nmiljövården på markägarna; de skall överta\r\nmiljöengagemanget. Och vi tror, till skillnad från\r\nsocialdemokraterna, på markägarnas\r\nmiljöintresse.</pre><pre>Som jag sade alldeles nyss finns det mycket ord och\r\nlitet substans. I socialdemokraternas förslag till\r\ngröna jobb vill man spendera ytterligare 640\r\nmiljoner. Regeringen lade ett sparbeting på 1,9 %,\r\nvilket gav plus 244 miljoner. Det finns alltså stora\r\nmöjligheter att komma med förslag till utgifter,\r\nmen var finns pengarna till åtgärderna? Detta är\r\nnog så viktigt, och det skulle jag vilja få ett litet\r\nextra samtal om.</pre><pre>Jag håller med Jan Jennehag om att riksdagen gång\r\npå gång har satsat på alternativ. Vi gjort den ena\r\növerenskommelsen efter den andra: om energi,\r\njordbruk och miljö. Det har satsats stora pengar på\r\nalternativ för att vi skall kunna ersätta kärnkraften,\r\nmen vart tog det hela vägen? Jag är inte nöjd, men\r\njag är heller inte nöjd med vad Birgitta Dahl\r\nuträttade på den här fronten.</pre><pre>Anf. 120  INGA-BRITT JOHANSSON (s):</pre><pre>Herr talman! Det handlar om 5 % av skogsmarken\r\nsom skulle avsättas, men det är nog många som\r\nanser att den siffran kanske borde vara 15 %. Detta\r\ntycker kds är så förfärligt.</pre><pre>Väldigt ofta rör det områden som inte är särskilt\r\nproduktiva ur skogsägarsynpunkt, men som är\r\nviktiga ur biotopsynpunkt. Det innebär att\r\nneddragningen av den produktiva skogsmarken\r\ninte blir så stor som kds påstår.</pre><pre>Men även om så vore: Vi sitter här i Sverige och\r\nkräver tufft att andra, mycket fattigare länder skall\r\nskydda sina skogsmarker och sina urskogar, medan\r\nvi inte tar samma ansvar. Vi måste väl ta samma\r\nansvar för den biologiska mångfalden i världen som\r\nvi kräver att andra skall göra?</pre><pre>Det finns en fundamental skillnad mellan kds och\r\noss socialdemokrater när det gäller\r\nskogsvårdsavgiften. Vi inser nämligen att det kan\r\nbli mycket betungande för de små och minsta\r\nskogsägarna att klara skogsvården själva. Därför\r\nbehöver vi en skogsvårdsavgift, så att vi får en\r\nomfördelning i enlighet med det behov som finns.\r\nSom jag sade i mitt anförande och som jag tidigare\r\nhar sagt i repliker, är det självklart att staten skall\r\nvara med och ta sitt ansvar för detta. Det är alldeles\r\ngivet.</pre><pre>Låt mig slutligen ta chansen att säga det jag inte fick\r\nsäga i ett tidigare replikskifte när det gäller pengar\r\ntill Naturvårdsverket för att sätta i gång de gröna\r\njobben:</pre><pre>Vi har anvisat medel till sysselsättningsskapande\r\nåtgärder i vår motion på det ekonomiska området,\r\ndels genom en värnskatt, som inte utfaller för\r\nvanliga jobbare utan bara för dem som tjänar\r\nnågonstans över 200 000 och som klarar av det, dels\r\ngenom att ta tillbaka de pengar som regeringen och\r\nriksdagsmajoriteten med Ny demokratis hjälp har\r\nskänkt till aktieägare, till dem som har stora\r\nförmögenheter osv.</pre><pre>Dessa pengar vill vi i stället använda till att skapa\r\nsysselsättning. I den sysselsättningen ingår också de\r\ngröna jobb som vi har föreslagit i vår motion och\r\nsom vi har med i vår reservation.</pre><pre>Anf. 121  CARL OLOV PERSSON (kds):</pre><pre>Herr talman! Inga-Britt Johansson missuppfattade\r\nmig. Hon sade att 5 % inte är så förfärligt mycket i\r\nrelation till de stora problem vi har. Jag är inte av\r\nden uppfattningen att vi skall minska kostnaderna\r\nför att skapa en bra miljö. Däremot måste vi vara\r\nrealister. Vi måste veta vilka kostnadsposter vi har\r\natt ta hänsyn till när vi skall prioritera så att vi har\r\nresurser till detta i framtiden.</pre><pre>I det beslut som har fattats utifrån Skogspolitiska\r\nkommitténs betänkande har man tråkigt nog satsat\r\npå att skära ned Skogsstyrelsen och\r\nskogsvårdstyrelserna. Genast satte Skogsstyrelsen i\r\ngång med att säga upp folk som blir arbetlösa. Då\r\nmåste vi gå in bakvägen och sätta in resurser där.\r\nDet saknas logik i detta.</pre><pre>Jag vill inte säga att det är någon speciell politisk\r\ngruppering som står för denna brist på logik -- det\r\när faktiskt något som är genomgående.</pre><pre>Socialdemokraterna vill ju ta ut en skatt av\r\nskogsägarna. Men en miljömedveten markägare tar\r\nsjälv på sig ansvaret för att skydda de biotoper vi\r\nhar talat om. Enligt vissa beräkningar som jag har\r\nfått från Stora Kopparberg rör det sig om 5 % i\r\nminskade inkomster för markägarens del.</pre><pre></pre><pre>Markägaren skall tåla ett intrång på 10 % på hela\r\ngården, enligt Socialdemokraterna, inte bara för\r\nmiljöändamål utan för andra ändamål också.\r\nMarkägaren skall sedan, som jag hörde när jag var\r\ni Värmland, lägga 0,5 % på forskning och\r\nutveckling. Dessutom skall han betala för att han\r\nskall kunna köpa mark av sig själv som skall\r\nreserveras.</pre><pre>Jag tycker att Socialdemokraternas sätt att\r\nargumentera är ett sätt att döda markägarens\r\nengagemang för en bra miljö. De är dessutom inte\r\nett dugg rädda om den näring som är\r\nbetydelsefullast för oss alla i Sverige.</pre><pre>Anf. 122  INGA-BRITT JOHANSSON (s):</pre><pre>Herr talman! Eftersom det kommer att blir mer\r\ndebatt om skogen i morgon skall jag inte förlänga\r\nden här debatten mer än med en fråga till kds: Vad\r\nskall vi göra med alla skogsägare som inte vill ta sitt\r\nansvar, och vad skall vi göra för att inte viktiga\r\nbiotoper skall försvinna?</pre><pre>Anf. 123  CARL OLOV PERSSON (kds):</pre><pre>Herr talman! Inga-Britt Johansson undrade vad vi\r\nskall göra med alla som inte sköter skogen.</pre><pre>De skogsägare som inte skötte skogen efter den\r\nförra skogsvårdslagen, de som inte röjde och högg,\r\när hjältar i dag. Jag tror att vi tål en viss sådan\r\nmisskötsel om vi slipper de stora\r\növervakningskostnader som krävs om vi skall ha\r\npoliser som granskar alla. Vi måste lita på\r\nmänniskors engagemang och på att de vill göra en\r\nbra insats. Vi har dessutom lagar som gör att vi kan\r\nbeivra allt för tokig skötsel.</pre><pre>Vi har en lagstiftning på gång om att biotoperna\r\nkommer att skyddas.</pre><pre>Överläggningen var härmed avslutad.</pre><pre>16 §  Bättre kontroll över miljöfarligt avfall</pre><pre>Föredrogs</pre><pre>jordbruksutskottets betänkande</pre><pre>1993/94:16 Bättre kontroll över miljöfarligt avfall\r\n(prop. 1993/94:110).</pre><pre>Anf. 124  LENA KLEVENÅS (s):</pre><pre>Herr talman! Betänkandet med den storslagna\r\nrubriken Bättre kontroll över miljöfarligt avfall är\r\nmycket magert.</pre><pre>Orsaken är naturligtvis att den proposition, med\r\nnummer 110, som den bygger på, också var mycket\r\nmager. Den innehöll bara två saker; dels vissa\r\nriktlinjer för att samla in och ta hand om kvicksilver\r\ni uttjänta varor, dels ett förslag om att 13 § i lagen\r\nom kemiska produkter upphävs.</pre><pre>Inget av dessa förslag svarar upp till propositionens\r\nrubrik. Att avskaffa en lagparagraf som innebär att\r\nman släpper ett numera privatiserat företags\r\nmonopol på hantering av miljöfarligt avfall och att\r\navisera att man tänker göra förändringar i en\r\nförordning innebär inte att man får bättre kontroll\r\növer miljöfarligt avfall.  &gt; bNär jag gick i skolan,\r\nherr talman, fick man inte luras med rubriken. Det\r\nvara noga att rubriken visade vad själva texten\r\nsedan skulle komma att innehålla. Den här\r\npropositionen håller i det fallet inte måttet. Det\r\nvisar sig också genom att vi i utskottet redan har\r\nhunnit behandla ytterligare en proposition med ett\r\nliknande innehåll.</pre><pre>Den propositionen har nummer 163 och heter\r\nRiktlinjer för en fortsatt kretsloppsanpassning av\r\nsamhället -- åtgärder för att minska riskerna med\r\nkemikaliehanteringen. I det betänkandet som\r\nkommer upp här i kammaren om en månad har vi\r\nen mängd reservationer när det gäller hanteringen\r\nav kvicksilver och andra tungmetaller. Den\r\ndebatten får vi återkomma till.</pre><pre>Det vi skall debattera nu är jordbruksutskottets\r\nbetänkande 16 Bättre kontroll över miljöfarligt\r\navfall.</pre><pre>Vi socialdemokrater i utskottet har lämnat ett\r\nsärskilt yttrande där vi säger att arbetet med att ta\r\nfram materialbalanser för företag bör påskyndas.\r\nDessa kan hjälpa myndigheterna att upprätthålla\r\nen tillräckligt god kontroll över hanteringen av\r\nmiljöfarliga ämnen.</pre><pre>Enligt vår mening är det oacceptabelt att ett företag\r\ngenom att klassa ett miljöfarligt avfall som\r\ninsatsvara undandrar sig den lagstiftning som gäller\r\nför miljöfarligt avfall. Vi utgår från att den nya\r\nmiljöbalken kommer att klargöra hur miljöfarliga\r\nkemikalier skall hanteras oavsett om de är avfall\r\neller inte.</pre><pre>Herr talman! Vi socialdemokrater tycker\r\nnaturligtvis att det är oerhört viktigt att samla in\r\noch ta hand om kvicksilver i uttjänta varor.\r\nKvicksilver är en mycket giftig tungmetall som inte\r\nhar någon biologisk funktion. Kvicksilver har länge\r\nfunnits på listan över de giftiga tungmetaller som\r\nskall bort ur kretsloppet. De får inte användas\r\neftersom de lagras i kroppen och inte är biologiskt\r\nnedbrytningsbara. Riksdagen har också tidigare\r\nbeslutat att användningen skall upphöra till år 2000.</pre><pre>Problemet är att kvicksilverhaltigt avfall också kan\r\nåtervinnas för att användas på nytt, vilket också\r\nsker i viss utsträckning. Återvunnet kvicksilver och\r\näven insamlade febertermometrar exporteras.\r\nBaselkonventionen som reglerar handel med\r\nmiljöfarligt avfall kan kringgås eftersom detta\r\nkvicksilver inte anses som avfall.</pre><pre>När det gäller de två förslagen i det nu aktuella\r\nbetänkandet har vi inget att invända mot\r\navskaffandet av § 13 som innebär att\r\nbehandlingsmonopolet avskaffas. SAKAB, Svensk\r\nAvfallskonvertering AB, som tidigare var statsägt\r\noch hade monopol på behandlingen av miljöfarligt\r\navfall, är nu privatiserat till 90 %. Därför finns det\r\ningen anledning att ha monoplet kvar.</pre><pre>När det gäller riktlinjerna för att ta hand om\r\nkvicksilverhaltiga varor blir problemen med att\r\nförstå vad regeringen föreslår uppenbara.\r\nRegeringen avser skärpa kontrollen över\r\nhanteringen av miljöfarligt avfall. Det är en\r\nnödvändig åtgärd, men den är inte tillräcklig\r\neftersom innehavaren själv definierar vad som är\r\navfall eller inte. Socialdemokraterna vill med\r\nskärpa hävda att det är nödvändigt att företagen\r\nåläggs göra materialbalanser så att det blir klarlagt\r\nvilka kemikalier och vilket material som används i\r\nde industriella processerna. Utan sådana\r\nmaterialbalanser blir det omöjligt att fullt ut\r\nkontrollera kemikalieflödena.</pre><pre>I lagen om kemiska produkter stadgas hur\r\nkemikalier skall hanteras, men denna lag är ju bara\r\ninhemsk och gäller i Sverige. Hur skall hanteringen\r\nav t.ex. rent kvicksilver ske i handeln mellan\r\nländer? Sverige driver ett intensivt arbete genom\r\nolika organ -- Pariskonventionen,\r\nHelsingforskonventionen, EFTA, EES m. fl., för\r\natt åstadkomma en begränsning av\r\nkvicksilverutsläppen och användningen i andra\r\nländer.</pre><pre>De senaste dagarna har vi fått goda nyheter om\r\nstopp för export av s.k. giftsopor.\r\nBaselkonventionen skall skärpas. Inom två år skall\r\ndet bli totalförbud för export av giftavfall från de\r\nrika industriländerna till tredje världen och till\r\nÖsteuropa. Trots motstånd från många starka EU-\r\nländer som t.ex. Tyskland, Storbritannien och\r\nFrankrike lyckades andra EU-länder sluta upp\r\nkring det danska förslaget och få med sig Norden\r\noch omkring 120 u-länder, så att förslaget om\r\ntotalstopp inom två år gick igenom. Det är mycket\r\nglädjande.</pre><pre>Samtidigt riskeras tyvärr handeln att helt tas över\r\nav den organiserade brottsligheten. Skrupelfria\r\naffärsmän och tjänstemän hindras knappast av\r\nformella förbud, som det stod i en av\r\nmorgontidningarna. Det är ett stort problem att\r\nBaselkonventionens sekretariat på grund av\r\nbristande ekonomiska resurser inte har någon\r\nmöjlighet att kontrollera att förbudet efterlevs.\r\nKontrollen åläggs därför varje enskilt land.</pre><pre>Herr talman! Utskottet är enigt i bedömningen att\r\nen skärpt kontroll av hanteringen behövs även i\r\nSverige och att tillståndsplikten skall utvidgas till\r\natt omfatta alla som mellanlagrar, behandlar,\r\ntransporterar eller slutgiltigt omhändertar\r\nmiljöfarligt avfall. Kommunens bortforslingsansvar\r\nskall avskaffas och producenten skall ha hela\r\nansvaret.</pre><pre>Vi socialdemokrater anser att producentansvaret\r\nmåste förtydligas och skärpas. Den som\r\nintroducerar en vara med miljöfarliga\r\nkomponenter måste också bli ekonomiskt ansvarig\r\nför avfallet. Producentansvaret måste också\r\nförenas med straffansvar. Sanktionerna mot\r\nmiljöbrott måste skärpas.</pre><pre>I en annan av morgontidningarna finns på en\r\nhelsida en genomgång av sex års miljöbrottslighet\r\noch vilka straff som har utdömts. Rubriken lyder:\r\nMiljöbov får aldrig fängelse. Ett exempel är\r\notillåten handel med miljöfarliga avfall. Ett annat\r\nexempel är när någon hällde ut 200 liter\r\nrengöringsmedel i ett avlopp. I båda fallen\r\nutdömdes villkorlig dom. Nästan ingenting har hänt\r\npå de sex år som har gått sedan straffen för\r\nmiljöbrott senast skulle skärpas. Det här är en\r\nviktig punkt. Jag hoppas att den nya miljöbalken\r\nkommer att innehålla förslag till att lösa dessa\r\nproblem. Producentansvaret måste utvidgas men\r\nom det inte förenas med ett straffansvar och skärpta\r\nstraff för miljöbrott tror jag inte att vi kommer till\r\nrätta med de här problemen.</pre><pre>Till sist, herr talman! En analys bör ske om det är\r\nmöjligt att även fortsättningsvis angripa och lösa\r\navfallsproblemet utifrån ett renodlat\r\navfallsperspektiv eller om det är nödvändigt att i\r\nstället bygga upp ett regelsystem utifrån ämnenas\r\nfarlighet. Detta gäller inte minst med tanke på\r\nhandeln med farliga kemikalier.</pre><pre>Den kommande miljöbalken bör innehålla tydliga\r\nregler för hur miljöfarliga kemikalier skall hanteras\r\noavsett om de är avfall eller inte.</pre><pre>Anf. 125  JAN JENNEHAG (v):</pre><pre>Herr talman! Jag skall fatta mig mycket kort. Jag\r\nyrkar bifall till min meningsyttring vad gäller mom.\r\n1 om samhällets kontroll över miljöfarligt avfall.</pre><pre>Jag tror att bättre kontroll över miljöfarligt avfall\r\nförutsätter att samhället får förbättrade, och inte\r\nförsämrade, möjligheter. Vänsterpartiet tycker att\r\ndet kommunala transportmonopolet för\r\nmiljöfarligt avfall var ett sådant instrument. Vi\r\ntycker att samhället inte skall avhända sig sådana\r\ninstrument -- tvärtom. Det är viktigt att vi stärker\r\nsamhällets möjligheter att ha kontroll över denna\r\noch andra farliga verksamheter.</pre><pre>Socialdemokraterna har i sitt särskilda yttrande en\r\nförhoppning om att den nya miljöbalken skall ge\r\noss bättre möjligheter. Den frågan lär få vänta tills\r\nden nya miljöbalken kommer -- om den kommer.\r\nOm den inte kommer nu i vår kanske en ny regering\r\nfår ansvaret. Med tanke på vad som står i det\r\nsärskilda yttrandet får vi hoppas att vi får nya och\r\nbättre instrument.</pre><pre>Anf. 126  LENNART BRUNANDER (c):</pre><pre>Herr talman! Som Lena Klevenås och Jan Jennehag\r\nhar sagt är det viktigt att man kan kontrollera de\r\nhär frågorna som har att göra med miljöfarligt\r\navfall för att man skall få någon ordning på den här\r\npunkten. Det är också en av avsikterna med\r\npropositionen. Det står att enligt regeringen måste\r\nkontrollen över hanteringen av miljöfarligt avfall\r\nskärpas. Tillståndsplikt skall införas för all\r\nhantering av miljöfarligt avfall. Det innebär att\r\ntillståndsplikt enligt förordningen om miljöfarligt\r\navfall bör utvidgas till att omfatta alla som\r\nmellanlagrar, behandlar eller slutligt omhändertar\r\nsådant avfall. Detta är avsikten.</pre><pre>Lena Klevenås var inne på att dessa frågor också\r\nbehandlas i en annan proposition som egentligen\r\ngäller lagen om kemiska produkter. Vi måste leva\r\nmed dessa gränsdragningar, och det är naturligtvis\r\ninte lätt. Men det finns lagstiftning som gäller dessa\r\nprodukter oavsett om de utgör miljöfarligt avfall\r\neller kemiska produkter, och det är viktigt att veta.\r\nDet är nödvändigt att se till att ingenting försvinner\r\nokontrollerat utanför detta område.</pre><pre>Inriktningen för materialhantering, produkter,\r\nproduktion, användning och så småningom för\r\nåteranvändning är att vi skall få så litet avfall som\r\nmöjligt. Det skall helst inte bli någonting över som\r\nskall deponeras någonstans. Det får framför allt\r\ninte vara farligt. Detta är viktigt. Därför läggs det\r\nett ansvar på producenterna att se till att vi uppnår\r\nden situationen. När man börjar med projektering\r\noch design, gör sin upphandling av råvaror,\r\nproducerar och så småningom distruberar\r\nprodukterna skall man se till att produkterna sätts\r\nihop på ett sådant sätt att det går att återvinna\r\nmaterialet. Ibland är det så att en del ämnen inte\r\nutgör någon fara när de ingår i en produkt. Men när\r\nämnena blir till avfall, börjar vittra sönder och\r\nkommer ut i miljön uppstår faran.</pre><pre>Målsättningen är att vi skall få så litet avfall som\r\nmöjligt eller inget avfall alls. Det skall framför allt\r\ninte vara något miljöfarligt avfall. Därför kommer\r\nvi in på frågan att förbjuda vissa ämnen. 1991 års\r\nbeslut om miljön gick ut på att man skulle minska\r\noch få bort 13 sådana ämnen som var särskilt farliga\r\noch användes särskilt ofta. I den\r\nkretsloppsproposition som vi antog förra året togs\r\nytterligare 20--25 ämnen upp som skall gå det här\r\nödet till mötes, eftersom de inte är bra för miljön.\r\nDärför är det viktigt att fortsätta det här arbetet.\r\nDet är detta som ändringen av hanteringen av\r\nmiljöfarligt avfall innebär.</pre><pre>Som jag sade i den föregående debatten här i\r\nkammaren finns det en del åtgärder som kan vidtas\r\näven från industrins sida när det gäller\r\nlivscykelanalyser. Man försöker där finna de bästa\r\nalternativen. Vi är i början av detta. Jag är\r\növertygad om att när vi har fått in det här tänkandet\r\nkommer det att bli mera permanent använt i olika\r\nsammanhang. Det är vår uppgift att driva på och se\r\ntill att det blir så.</pre><pre>Vidare finns det produkter som vi inte vill ha in i\r\nnaturens kretslopp men som ändå används i olika\r\nsammanhang. Det är viktigt att vi hittar ett särskilt\r\nkretslopp där dess produkter ständigt kan\r\nåteranvändas. Man får inte ''spilla'' till det naturliga\r\nkretsloppet, eftersom det då blir förstört.</pre><pre>Lena Klevenås var litet bekymrad över att\r\nmiljöbrottslingar inte straffas eller åtminstone inte\r\nfår tillräckligt mycket straff. Det har varit ett\r\nbekymmer mycket länge. I det avseendet har\r\nmiljöskyddslagstiftningen varit litet tandlös. Det\r\nhar varit svårt att utdöma straff. Från riksdagens\r\nsida har vi påtalat det vid några tillfällen. Det\r\ngjordes en ändring av miljöskyddslagen i avsikt att\r\ngöra hanteringen mera handlingskraftig när det\r\ngäller att straffa dem som överträder lagen. Det är\r\nnaturligtvis viktigt att vi har ögonen på detta och ser\r\ntill att de beslut vi fattar också följs upp av kontroll\r\noch en möjlighet till straff när bestämmelserna\r\növerträds.</pre><pre>Herr talman! Med det anförda vill jag yrka bifall till\r\nutskottets hemställan i detta enhälliga betänkande\r\nfrån jordbruksutskottet.</pre><pre>Anf. 127  MAX MONTALVO (nyd):</pre><pre>Herr talman! Jag vill uttrycka vår tacksamhet till\r\nvåra borgerliga bröder över att vi i Ny demokrati\r\nfick in vår text om återvinning av kvicksilver. Det\r\nhade varit pinsamt med er grundidé, när man har\r\nantagit en kretsloppsproposition, att vid första\r\nbästa tillfälle bryta intentionen bara för att det\r\nskulle kosta pengar.</pre><pre>Överläggningen var härmed avslutad.</pre><pre>(Beslut skulle fattas den 29 mars.)</pre><pre>17 §  Länsstyrelserna m.m.</pre><pre>Föredrogs</pre><pre>bostadsutskottets betänkande</pre><pre>1993/94:BoU13 Länsstyrelserna m.m. (prop.\r\n1993/94:100 delvis).</pre><pre>Anf. 128  BO G JENEVALL (nyd):</pre><pre>Herr talman! Det blir tydligen inte mycket till\r\ndebatt i ämnet, vilket jag beklagar.</pre><pre>Jag skulle särskilt vilja fokusera mig på en fråga när\r\ndet gäller anslagen till länsstyrelserna.\r\nLänsstyrelserna är statens förlängda arm ut i\r\nlandet. Mot bakgrund av det statsfinansiella läget\r\ntycker vi att det är befogat med en särskild\r\nmarkering avseende anslagen för länsstyrelserna.\r\nMed ett budgetunderskott på ett par hundra\r\nmiljarder och en statsskuld på 1 200 miljarder är det\r\nväl i det närmaste fantastiskt att man inte ens till\r\nden egna statliga institutionen kan stå kvar med ett\r\nanslag motsvarande förra årets.</pre><pre>Vi har motiverat detta i utskottet. I varje ärende\r\noch i varje del av vårt arbete i riksdagen försöker\r\nvi skrapa litet här och ta litet där för att nedbringa\r\nkostnaderna för staten. Det får vi inget som helst\r\ngehör för. Däremot gläder det oss att\r\nVänsterpartiet tydligen har haft tankar i samma\r\nriktning och föreslagit en sänkning av anslagen.\r\nTyvärr räcker inte våra båda partiers mandat för att\r\ngenomföra det.</pre><pre>Det finns ytterligare en liten sak i detta betänkande\r\nsom jag tycker det vilar ett litet löjets skimmer över.\r\nMan kan inte medge att länsstyrelsen i Kopparbergs\r\nlän får byta namn till, som föreslaget, Dalarnas län.\r\nEn centermotion är väckt om detta, och jag tyckte\r\ndet låg så mycket i den att jag har yrkat bifall till den\r\noch även reserverat mig till förmån för motionen.</pre><pre>Jag tycker vi kan ägna oss åt viktigare saker i\r\nSveriges riksdag än namnen på våra länsstyrelser.\r\nDet må väl de och regeringen kunna klara ut utan\r\nvår inblandning.</pre><pre>Anf. 129  BERTIL DANIELSSON (m):</pre><pre>Herr talman! På flera punkter i\r\nutskottsbetänkandet råder ganska stor enighet,\r\nmen det finns tre meningsskiljaktigheter i form av\r\ntvå reservationer och en meningsyttring.</pre><pre>Utskottet gör en mindre korrigering av regeringens\r\nförslag i ett hänseende, nämligen beträffande den\r\nföreslagna resursökningen på 7 miljoner kronor för\r\ninsatser på kulturmiljöområdet. Utskottet föreslår\r\natt anslaget ökas med endast 4 miljoner kronor.\r\nUnder senare år har inte obetydliga resurstillskott\r\nskett till just denna sektor, varför en något\r\nförsiktigare ökning måste anses tillräcklig.\r\nDessutom markerar utskottet att förhållandena och\r\nförutsättningarna är olika i olika län, varför\r\nanslagshöjningen bör kunna användas till andra\r\nangelägna ändamål, t.ex. miljövård och tillsyn.\r\nLänsstyrelserna får härmed på ett mera flexibelt\r\nsätt använda de tillkommande resurserna.</pre><pre>Stort intresse har fördelningen av och reglerna för\r\nanslagen till länsstyrelserna rönt. Vilka faktorer\r\nskall vägas in vid fördelningen? I en motion anses\r\natt befolkningsökning skall tillmätas större vikt än\r\nhittills. Kanske har man tagit för litet hänsyn till\r\navstånden i vissa län, eller industristrukturen, eller\r\nandelen riksintressen o.s.v.</pre><pre>Herr talman! Svårigheterna är stora att uppnå\r\nexakta och för varje län helt rättvisande\r\nfördelningsmodeller. Mot den bakgrunden avvisar\r\nutskottet motionen om befolkningsutvecklingens\r\ninverkan på länsstyrelseanslaget.</pre><pre>En anmärkning som bör göras är att de län som i\r\ngod tid och fullt ut har klarat sina sparkrav inte skall\r\nbli lidande på att andra län långt senare uppnått\r\nsina mål.</pre><pre>Jag utgår ifrån att dessa synpunkter, liksom\r\nutskottets uppfattning om arbetet med att se över\r\nfördelningen av resurserna mellan länsstyrelserna\r\nfortsätter.</pre><pre>Så till reservationerna från Ny demokrati. I den\r\nförsta krävs ett namnbyte från Kopparbergs län till\r\nDalarnas län. Liknande motionskrav har tidigare\r\navvisats av utskottet och riksdagen. Jag är\r\nmedveten om att det från olika håll framförs\r\nsynpunkter och önskemål om denna namnändring.\r\nMen det måste vara fel att riksdagen eller\r\nregeringen ovanifrån beslutar om detta innan en\r\nbred enighet finns i länet. Uppstår denna breda\r\nenighet i Kopparbergs län utgår jag ifrån att\r\nregeringen tar stor hänsyn till detta i sina\r\növerväganden. Därför finns det i dag ingen grund\r\nför ett bifall till motionen eller reservationen,\r\nvarför de bör avslås.</pre><pre>I den andra reservationen föreslås en betydande\r\nbesparing, bl.a. mot bakgrund av det minskade\r\nbostadsbyggandet. Länsbostadsnämnderna har\r\nnyligen inlemmats i länsstyrelserna och därmed\r\nkraftigt reducerats. Detta är nödvändigt och\r\nvälkommet. Likväl återstår kraftiga och\r\nomfattande arbetsuppgifter inom detta område,\r\nt.ex. inom planområdet med fastställande av\r\növersiktsplaner. Vi bör också peka på att\r\nlänsstyrelserna under lång tid inte undgått de\r\nallmänna sparkrav som andra statliga förvaltningar\r\nåsamkats. Jag yrkar avslag på reservationen.</pre><pre>Herr talman! Meningsyttringen från Vänsterpartiet\r\ninnebär en besparing på anslagen med 100 miljoner\r\nkronor. Motivet är inte endast eller ens i första hand\r\natt spara pengar, utan att genom besparingen\r\nframtvinga införande av länsplarlament. Detta är\r\nett ovanligt och orginellt grepp. Man skall helt\r\nenkelt svälta ut länen för att härigenom framtvinga\r\nen helt ny organisation. Jag är inte övertygad om\r\natt detta är den mest effektiva metoden. Och varför\r\njust 100 miljoner kronor? Det är som att skjuta från\r\nhöften. I så fall borde införande av länsparlament\r\nkunna uppnås snabbare om nedskärningarna fick\r\nstörre omfattning, t.ex. 200 eller 300 miljoner\r\nkronor. Detta visar att förslaget inte är riktigt väl\r\ngenomtänkt.</pre><pre>Besparingar måste grundas på analys och saklighet.\r\nBesparingar skall vi givetvis vara öppna för. Men\r\nvad händer med verksamheten, eller vilka områden\r\nskall man lämna därhän om man gör kraftiga\r\nneddragningar? Sådana frågor måste man göra när\r\ndessa besparingskrav ställs. Jag är självfallet med\r\nom att spara, men jag vill veta vad vi gör och vad\r\neffekten blir på de olika områdena. Saknas dessa\r\nanalyser får man faktiskt avstå från besparingen.\r\nJag yrkar härmed avslag på den meningsyttringen.</pre><pre>Slutligen, herr talman, yrkar jag bifall till\r\nutskottsmajoritetens förslag och avslag på\r\nreservationerna och meningsyttringen.</pre><pre>Anf. 130  BO G JENEVALL (nyd):</pre><pre>Herr talman! Jag ber först för ordningens skull att\r\nfå yrka bifall till våra båda reservationer i ärendet.</pre><pre>Jag skulle vilja fråga Bertil Danielsson om inte\r\nockså han anser det viktigt att staten på allt sätt\r\nförsöker att nedbringa sina utgifter och därmed det\r\nförfärliga budgetunderskott som vi har för\r\nnärvarande.</pre><pre>Det verkar som om man bara tänker på besparingar\r\nnär man talar i stort. Så fort man kommer ned på\r\nsakutskottens nivå glömmer man helt enkelt bort\r\natt man måste spara.</pre><pre>När man får problem i ett företag och det uppstår\r\nförluster, då sätter man sig ned och beslutar var\r\nman skall skära. Sedan får avdelningar och\r\ndotterbolag eller vad det handlar om anpassa sig till\r\nde ramar som man anslår, annars överlever inte\r\nföretaget. Vi kan göra jämförelser när det gäller\r\nAB Sverige. Om inte vi vidtar bättre\r\nnedskärningsåtgärder än vi har gjort hittills, så\r\nkommer snart IMF att ta över styret och då kan vi\r\nåka hem allihop.</pre><pre>Anf. 131  BERTIL DANIELSSON (m):</pre><pre>Herr talman! I princip håller jag givetvis med Bo G\r\nJenevall; det är viktigt att spara pengar på alla\r\nområden där det är möjligt. Men även besparingar\r\nmåste föregås -- som jag nyss sade -- av analys och\r\nett övervägande som gör att man vet vad man håller\r\npå med. Dessutom -- och det är väl inte obekant --\r\nså kringgärdas de uppgifter länsstyrelsen har av\r\nspeciallagstiftning. Det är tvingande lagstiftning om\r\ntillsyn och det är inte så lätt att utan vidare säga att\r\nvi skall dra ner anslagen, samtidigt som man skall\r\nha kvar uppgifterna. Jag tror att man måste gå\r\nomvänd väg. Först måste man se över reglerna och\r\nlagstiftningen för att ta bort det som inte är\r\nnödvändigt. På det sättet kan man givetvis få bort\r\nåtskillig verksamhet och därmed göra besparingar.</pre><pre>Detta utesluter givetvis inte att man skall spara där\r\ndet är möjligt, och det har man gjort under ett stort\r\nantal år. Men länsstyrelsens uppgifter har snarare\r\nökat än minskat.</pre><pre>Dessutom är länsstyrelsen i många hänseenden en\r\nmyndighet. Då är det inte sä lätt för den att säga:\r\nDet här har vi inte tid med, det här bryr vi oss inte\r\nom för vi måste spara pengar.</pre><pre>Vi bör alltså visa en viss försiktighet, även om jag\r\ntror att vi är ganska överens om grundinställningen.</pre><pre>Anf. 132  BO G JENEVALL (nyd):</pre><pre>Herr talman! Det är ju bra om vi är överens om\r\ngrundinställningen, men vi måste också göra\r\nnågonting åt det. Utredningar i all ära, men man\r\nmåste i sådana här situationer sätta krav.</pre><pre>Jag återgår till företagen: Anser Bertil Danielsson\r\natt företagen inte begriper vad de håller på med\r\neller att de gör saker och ting på felaktigt sätt? Det\r\nfinns inget som är så bra för att strama upp och\r\nförbättra effektiviteten i en organisation som\r\nminskade anslag från staten. Jag vågar påstå, utan\r\natt darra på manschetten, att effektiviteten i\r\nlänsstyrelserna kan ökas betydligt.</pre><pre>Anf. 133  BERTIL DANIELSSON (m):</pre><pre>Herr talman! Jag känner mig inte heller särskilt\r\nnervös. Bo Jenevall säger att man skall ställa krav.\r\nJa visst skall man göra det. Men man kan inte bara\r\nutslunga ord och tro att de skall betvinga\r\nverkligheten.</pre><pre>Om en länsstyrelse skall utföra lika mycket som\r\ntidigare, kanske i vissa fall ännu mera, men inte\r\nmed lika mycket pengar, måste man veta ganska väl\r\npå vilket sätt besparingarna skall gå till.</pre><pre>I allt politiskt arbete är det en fördel om man är så\r\nväl förberedd att man vet vad man skall göra, hur\r\nman skall göra och vad resultatet blir. Då tror jag\r\natt vi kan uppnå goda resultat.</pre><pre>Jag är överens med dem som säger att vi skall\r\nundanröja de lagar och regler som kan undvaras för\r\natt styra verksamheter. Men så länge\r\nbestämmelserna finns kvar krävs det nog ganska\r\ningående studier för att tala om på vilket sätt man\r\nskall minska resurser och pengar för\r\nlänsstyrelserna. De har faktiskt åsamkats ganska\r\nbetydande neddragningar under ett stort antal år.\r\nDetta fortsätter -- som bekant. Jag tror inte att\r\nskiljaktigheterna är så stora. Jag vill återigen erinra\r\nom en viss försiktighet.</pre><pre>Anf. 134  BO G JENEVALL (nyd):</pre><pre>Herr talman! Vi har faktiskt inte föreslagit några\r\ndrastiska nedskärningar. Vi har föreslagit att\r\nsamma anslag skall ges som länsstyrelserna fick\r\nföregående år. Eftersom det av olika anledningar\r\ngår att konstatera att inflationen och\r\nlöneutvecklingen har varit låg, är läget bättre än\r\nnågonsin för att kräva att länsstyrelserna skall\r\nkunna klara sig på samma nivå som de har legat på\r\ntidigare.</pre><pre>Överläggningen var härmed avslutad.</pre><pre>(Beslut skulle fattas den 29 mars.)</pre><pre>18 §  Bordläggning</pre><pre>Anmäldes och bordlades</pre><pre>Propositionerna</pre><pre>1993/94:139 Lag om behörighet att utöva\r\nveterinäryrket</pre><pre>1993/94:190 Enhetliga regler för överklagande till\r\nhovrätt och Högsta domstolen m.m.</pre><pre>1993/94:208 Förändringar i lönegarantisystemet</pre><pre>1993/94:235 Lag om arbetsförmedlingsregister</pre><pre>Förslag</pre><pre>1993/94:RFK2 Riksdagens förvaltningsstyrelses\r\nförslag till Lag om statligt bidrag till partigrupperna\r\ni riksdagen</pre><pre>1993/94:RR7 Riksdagens revisorers förslag\r\nangående disciplinärenden inom hälso- och\r\nsjukvården</pre><pre>Finansutskottets betänkanden</pre><pre>1993/94:FiU7 Anslag till Kammarkollegiet</pre><pre>1993/94:FiU8 Vissa anslag inom\r\nFinansdepartementets område</pre><pre>Skatteutskottets betänkande</pre><pre>1993/94:SkU20 Skattepolitiken</pre><pre>19 §  Anmälan om interpellationer</pre><pre>Anmäldes att följande interpellationer framställts</pre><pre>den 25 mars</pre><pre>1993/94:120 av Bengt Silfverstrand (s) till\r\nutbildningsministern om kårobligatoriet:</pre><pre>Den borgerliga riksdagsmajoriteten beslutade i juni\r\n1993 att avveckla det s.k. kårobligatoriet fr.o.m.\r\nden 1 juli 1995. Socialdemokraterna reserverade sig\r\nmot beslutet med motiveringen att riksdagen först\r\nborde få ta ställning till en konkret plan på hur en\r\navveckling skulle gå till. En sådan plan borde enligt\r\nvår uppfattning bl.a. innehålla förslag till hur de\r\nstuderande på rättvisa och jämlika grunder skall\r\nvara representerade inom olika organ inom\r\nhögskolan och hur val till dessa organ skall\r\nförrättas. Vi menade vidare att formerna för den\r\nfortsatta driften av studentbostäder och\r\nsamlingslokaler noggrant borde analyseras och att\r\nen ekonomisk kalkyl för kårobligatoriets\r\navveckling skulle presenteras för riksdagen innan\r\nslutgiltigt beslut fattades i frågan. Sålunda ansåg vi\r\natt regeringen måste redovisa hur stor del av den\r\nberäknade kostnaden staten är beredd att svara för\r\nvad gäller studentfacklig och studiesocial\r\nverksamhet liksom lokalförsörjning etc. Slutligen\r\nfann vi det väsentligt att studenterna blev\r\nrepresenterade i det fortsatta beredningsarbetet.</pre><pre>Också utbildningsutskottet betonade i betänkande\r\n1992/93:UbU14 det angelägna i att en kontinuerlig\r\ndialog äger rum med studenternas representanter\r\noch med företrädare för universitet och högskolor\r\ni syfte att hos dessa förankra förslag till lösningar.\r\nUtskottet förutsatte samtidigt att regeringen, när\r\nklarhet vunnits i frågan, informerar riksdagen om\r\nde ekonomiska konsekvenserna för studentkårerna\r\nm.fl. Om särskilda statliga medel behövs för\r\nstuderandesammanslutningarnas fortsatta\r\nverksamhet eller för andra kostnader till följd av\r\nobligatoriets avveckling borde, enligt utskottets\r\nuppfattning, regeringen framlägga förslag härom.</pre><pre>Kommittén för avveckling av kårobligatoriet\r\n(KAK) har därefter utrett konsekvenserna av en\r\nsådan åtgärd. Det kan för det första konstateras att\r\nutredningens direktiv är klart snävare än de\r\nintentioner som uttalades av riksdagen. Medan\r\nutbildningsutskottet sålunda framhöll betydelsen\r\nav de studentfackliga och studiesociala frågorna har\r\nKAK:s uppdrag enbart omfattat frågan om\r\nutbildningsbevakning i snäv bemärkelse samt val av\r\nstudentrepresentation. Detta framstår som\r\nmärkligt också mot den bakgrunden att\r\nutbildningsministern själv i proposition 1992/93:169\r\nframhöll betydelsen av att en avveckling av\r\nkårobligatoriet inte får medföra en försämring\r\ninom det studiesociala området.</pre><pre>För det andra är också utredaren på flera punkter\r\nklart skeptisk till möjligheterna att klara den för\r\nstudenterna grundläggande\r\nutbildningsbevakningen efter en avveckling av\r\nobligatoriet. ''I princip är det endast den\r\nobligatoriska avgiften som ger kårer och nationer\r\nekonomisk rörelsefrihet och möjlighet att\r\nfinansiera sådant som utbildningsbevakning och\r\nsociala insatser'', är sålunda utredningens slutsats.</pre><pre>KAK konstaterar också att avgörande för\r\nstudentsammanslutningarnas ställning efter\r\nobligatoriets avveckling är medlemsoch\r\ninkomstutvecklingen. I båda avseendena finner\r\nman anledning till pessimism. Erfarenheterna från\r\nutländska universitet, exempelvis Köpenhamns\r\nuniversitet, tyder också på att utan obligatorisk\r\nanslutning får studentföreningarna dålig\r\nmedlemsanslutning och svag ekonomi.</pre><pre>En massiv studentopinion har liksom praktiskt\r\ntaget alla universitets- och högskolerektorer avrått\r\nfrån ett avskaffande av kårobligatoriet. Också TCO\r\noch SACO ställer sig bakom ett upprivande av\r\ntidigare avvecklingsbeslut.</pre><pre>Mot denna bakgrund vill jag ställa följande frågor\r\ntill utbildningsministern:</pre><pre>1. På vilket sätt kommer utbildningsministern att\r\nbeakta den massiva kritik som framkommit mot\r\nkårobligatoriets avveckling från en nästan\r\nsamstämmig högskoleopinion?</pre><pre>2. På vilka grunder stöder utbildningsministern sina\r\nuttalanden att en anslutning till kårobligatoriet\r\nskulle kränka föreningsfriheten?</pre><pre>3. Vad föranleder utbildningsministern att tro att\r\ndemokratin och friheten skulle öka vid en\r\nomläggning av systemet från självförvaltning till\r\nstatsförvaltning respektive att valdeltagandet skulle\r\nbli större om valen organiseras av myndigheter i\r\nstället för studentkårer?</pre><pre>4. När kommer utbildningsministern att i enlighet\r\nmed riksdagens beslut redovisa de ekonomiska\r\nkonsekvenserna av en avveckling av kårobligatoriet\r\noch framlägga förslag om statliga anslag för\r\nstuderandesammanslutningarnas verksamhet?</pre><pre>5. Enligt regeringens proposition 1992/93:169 får en\r\navveckling av kårobligatoriet inte medföra en\r\nförsämring inom det studiesociala området. Vad\r\ninnebär detta mera konkret, dvs. vilka delar av\r\nnuvarande verksamhet inom studentkårers och\r\nnationers ram är regeringen beredd att ta det\r\nekonomiska ansvaret för?</pre><pre>6. Anser utbildningsministern att studenternas\r\nnuvarande tillgång till samlingslokaler och\r\nnationshus är värda att bevara, och vem skall i så\r\nfall bekosta lokaler, till vilka alla studenter äger\r\ntillträde, om obligatorisk tillhörighet till kårer och\r\nnationer avskaffas?</pre><pre>7. Vilken hänsyn har regeringen i sina ekonomiska\r\nbedömningar tagit till att kåravgifterna kunnat\r\nhållas nere tack vare massiva frivilliginsatser från\r\nstudenternas sida?</pre><pre>8. Vilka skattemässiga konsekvenser för\r\nnationernas del får en avveckling av\r\nkårobligatoriet?</pre><pre>1993/94:121 av Birgitta Hambraeus (c) till\r\nfinansministern om Sverige och EMU:</pre><pre>EMU regleras i Maastrichtfördraget. Den andra\r\nfasen i utvecklingen mot EMU inleddes den 1\r\njanuari 1994, då ett europeiskt monetärt institut\r\n(EMI) inrättades i Frankfurt, början till EU:s\r\ngemensamma centralbank, som skall ersätta\r\nmedlemsländernas riksbanker.</pre><pre>Institutet skall verka för en stärkt samordning av\r\npenning- och valutapolitiken i medlemsländerna.\r\nUnder denna andra fas skall de olika\r\nmedlemsländernas ekonomier utvecklas mot en allt\r\nstörre konvergens, som möjliggör en gemensam\r\nvaluta. EU-kommissionen skall kontrollera varje\r\nmedlemsstats statsbudget så att konvergensen\r\nuppnås. Medlemsländerna måste rätta sig efter\r\nrådets rekommendationer, annars kan de i sista\r\nhand bötfällas.</pre><pre>Avtalet, eller rättare sagt anslutningsfördraget,\r\nsom slutits mellan Sverige och EU:s medlemsstater\r\nmedför att bestämmelserna i Maastrichtfördraget\r\nblir bindande för Sverige, om särskilda undantag,\r\növergångsregler eller anpassningar inte upptagits i\r\nanslutningsakten. Till skillnad från britter och\r\ndanskar fick Sverige inga undantag från EMU, och\r\nSverige begärde det inte heller.</pre><pre>Har förhandlingar säkerställt att Sverige har rätt att\r\nstå utanför valutaunionen?</pre><pre>20 §  Kammaren åtskildes kl. 17.33.</pre><pre>Förhandlingarna leddes</pre><pre>av talmannen från sammanträdets början t.o.m. 8\r\n§ anf. 31 (delvis),</pre><pre>av förste vice talmannen därefter t.o.m. 9 § anf. 61\r\n(delvis),</pre><pre>av andre vice talmannen därefter t.o.m. 15 § anf. 99\r\n(delvis) och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}