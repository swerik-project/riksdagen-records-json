{"dokumentstatus":{"dokument":{"hangar_id":"2349297","dok_id":"GH0931","rm":"1993/94","beteckning":"31","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"31","slutnummer":"0","datum":"1993-11-26 00:00:00","systemdatum":"2005-10-27 13:37:20","publicerad":"1993-11-26 00:00:00","titel":"Riksdagens snabbprotokoll 1993/94:31 Fredagen den 26 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{D5F3D5E5-40C4-4609-8351-2A55A2A6924F}","dokument_url_text":"http://data.riksdagen.se/dokument/GH0931/text","dokument_url_html":"http://data.riksdagen.se/dokument/GH0931","dokumentstatus_url_xml":"http://data.riksdagen.se/dokumentstatus/GH0931","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:31</div>\r\n<div class=\"sidhuvud_datum\">Fredagen den 26 november</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Svar på interpellation 1993/94:45 om\r\ngenetisk krigföring</pre><pre>Anf. 1  Försvarsminister ANDERS BJÖRCK\r\n(m):</pre><pre>Fru talman! Margareta Viklund har i en\r\ninterpellation ställt ett antal frågor till mig om\r\ngenetisk krigföring.</pre><pre>Utgångspunkten i interpellationen är att\r\ngentekniken i dag ger möjligheter att tillverka\r\nbiologiska vapen av helt nya slag. Det är förvisso\r\nsant att den snabbt växande kunskapen inom\r\nbiotekniken i allmänhet och gentekniken i\r\nsynnerhet innebär oönskade möjligheter att\r\nutveckla nya typer av biologiska stridsmedel, som\r\nkan vara av en helt annan karaktär än de\r\nsjukdomsalstrande mikroorganismer som tidigare\r\nlåg inom vår föreställningsvärld.</pre><pre>Forskningen om människans gener, kanske mest\r\nuppmärksammad genom det stora internationella\r\nGENOM-projektet (även kallat HUGO-projektet\r\nefter organisationen Human Genome\r\nOrganization), varigenom hela det mänskliga\r\narvsanslaget i detalj kartläggs, leder nu till att\r\nytterligare möjligheter till missbruk kan skönjas i\r\nframtiden. Kunskap om de mänskliga arvsanslagen\r\nskulle kunna användas för utveckling av\r\nstridsmedel, som selektivt riktades mot grupper\r\nmed olika genetiska egenskaper.</pre><pre>Den snabba vetenskapliga utvecklingen inom det\r\nbiotekniska området och möjligheten att med\r\ngenteknikens hjälp tillverka nya agens för B-\r\nkrigföring har uppmärksammats inom FN:s\r\nnedrustningsarbete. Vid de senaste\r\ngranskningskonferenserna av den s.k. B-\r\nvapenkonventionen från år 1972 har många länder\r\nverkat för att stära konventionen. Så har\r\nförtroendeskapande åtgärder (confidence building\r\nmeasures) utvecklats där konventionsstaterna på\r\nfrivillig basis årligen redovisar aktiviteter i syfte att\r\nöka öppenheten i fråga om bioteknikens\r\nanvändning och undvika misstolkningar mellan\r\nstater.</pre><pre>Vid den senaste granskningskonferensen år 1991\r\nbestämdes dessutom att en expertgrupp skulle\r\nutvärdera möjligheter till att kontrollera eller\r\nverifiera B-vapenkonventionens efterlevnad. Detta\r\narbete har just avslutats. Expertgruppen\r\nkonstaterar att det i dag finns tekniska möjligheter\r\natt kontrollera efterlevnaden av konventionens\r\nregler. Därigenom kan förtroendet för\r\nkonventionen stärkas, eftersom en\r\nverifikationsmöjlighet skulle bidra till att stater\r\nlever upp till sina skyldigheter enligt konventionen.</pre><pre>Sverige har genom Utrikesdepartementet och\r\nFörsvarets forskningsanstalt varit mycket aktivt i\r\ndenna process. Sverige har således innehaft\r\nordförandeposter för olika tekniska delar av\r\narbetet i Genève och har vid två tillfällen anordnat\r\ninternationella arbetsmöten i syfte att mellan\r\ntekniska experter diskutera möjligheter och\r\nproblem med verifikation av B-\r\nvapenkonventionen.</pre><pre>Utvecklingen av möjligheterna att ta fram genetiskt\r\nselektiva vapen följs noga av Försvarets\r\nforskningsanstalt i samverkan med\r\nuniversitetsforskare.</pre><pre>Det finns mot denna bakgrund all anledning att\r\nfortsätta vårt hittills starka engagemang och aktiva\r\narbete i denna fråga.</pre><pre>Fru talman, det är lätt att tydligt svara ja på alla tre\r\ndelfrågorna i interpellationen:</pre><pre>1. Är försvarsministern beredd att verka för att\r\nSverige även fortsättningsvis agerar kraftfullt på\r\ndet internationella planet för att gällande regler om\r\nförbud mot biologisk krigföring respekteras? Mitt\r\nsvar är ja.</pre><pre>2. Är försvarsministern beredd att verka för att\r\ngenteknologins framsteg inte används för\r\nutvecklande av nya biologiska vapen? Mitt svar är\r\nja.</pre><pre>3. Är försvarsministern beredd att verka för\r\ninförandet av ett effektivt kontrollsystem för att\r\növervaka utvecklingen inom genteknologins\r\nområde vad gäller vapen? Mitt svar är ja.</pre><pre>Jag anser att den försvarsforskning som vi i dag har\r\nom biologiska stridsmedel -- direkt under\r\nregeringen och med full insyn -- är just vad vi\r\nbehöver för att kunna följa utvecklingen från\r\nhotbildssynpunkt, bedöma skyddsbehov samt\r\nagera kraftfullt både nationellt och internationellt\r\nför att minska riskerna för missbruk av det i så\r\nmånga andra avseenden viktiga framtidsområde\r\nsom biotekniken och gentekniken utgör.</pre><pre>Anf. 2  MARGARETA VIKLUND (kds):</pre><pre>Fru talman! Jag får tacka för svaret, som jag tycker\r\när mycket positivt. Försvarsministern har ju svarat\r\nja på alla de frågor som jag ställt. Men jag har\r\nytterligare en fråga som jag redan inledningsvis vill\r\nställa:</pre><pre>Är försvarsministern beredd att medverka till att de\r\ndelar av den genetiska koden som skiljer olika\r\nfolkslag från varandra hemligstämplas?</pre><pre>Fru talman! Jag är väl medveten om att jag har gett\r\nmig in på ett område som är både svårhanterligt och\r\nsvårbegripligt. Men jag anser att detta område är så\r\nviktigt ur perspektivet mänskliga rättigheter att det\r\nmåste lyftas fram i ljuset. Och var skulle det i så fall\r\nske om inte i ett demokratiskt land där vi har\r\nmöjligheter att både tala och påverka?</pre><pre>Det som har med människors tillblivelse och\r\nframtida förutsättningar att göra är mycket\r\nlockande områden för forskning och spekulationer\r\npå många olika sätt. Jag vill påstå att all forskning\r\ninte är god och inte har mänsklighetens bästa som\r\nutgångspunkt. Jag vill också påpeka att jag inte\r\ndirekt är negativ till genforskningen som sådan om\r\nden står i mänsklighetens tjänst. Men det är\r\nforskningens svarta baksida, om jag kan uttrycka\r\nmig så, som oroar.</pre><pre>Genteknik är den del inom biotekniken där man\r\ndirekt arbetar med arvsanlagen. Genteknik innebär\r\natt man med tekniska metoder, ofta med hjälp av\r\nbiologiska värdar, mellanhänder, flyttar arvsanlag\r\nfrån en organism till en annan. Det är också möjligt\r\natt flytta genetiskt material från en art till en annan.</pre><pre>Gentekniken har gjort det möjligt att utveckla nya,\r\neffektiva skyddssystem. Som exempel kan nämnas\r\nvacciner och annan profylax samt metoder för tidig\r\ndiagnostik. Samtidigt som gentekniken har fört\r\nmycket gott med sig finns det tyvärr också en\r\nmörkare sida i den här verksamheten.</pre><pre>De toxiner som i dag kan produceras med\r\ngenteknik överträffar nervgasernas giftighet,\r\npåpekar bl.a. FOA i en artikel i Ny Teknik 1991:18.\r\nMan kan också framställa skräddarsydda vapen\r\nsom det är nästan omöjligt att diagnostisera för\r\nfienden. Genom att komponera ihop anlag från\r\nolika organismer omintetgör man nästan alla\r\nchanser för upptäckt, även med de mest avancerade\r\ngentekniska metoder. Den ökade kunskapen om\r\nden mänskliga arvsmassan kan också få militära\r\ntillämpningar genom att man vet hur man skall slå\r\nut vissa mänskliga egenskaper.</pre><pre>Fru talman! Den senaste forskningen har gjort det\r\nmöjligt att ''målstyra'' toxiner till olika organ eller\r\nstrukturer i människokroppen. Enligt Hans\r\nWigzell, professor i immunologi, skullle det också\r\nvara möjligt att utveckla biologiska stridsmedel\r\nsom utnyttjar genetiska skillnader mellan olika\r\nfolkslag. Den etniska rensningen skulle på så sätt\r\nkunna bli total. Detta anser jag är mycket allvarligt,\r\noch det är också, tyvärr, relativt okänt för många --\r\ndvs. för oss vanliga människor.</pre><pre>Konventionen om förbud mot utveckling,\r\nframställning och lagring av bakteriologiska\r\n(biologiska) vapen och toxinvapen förbjuder\r\nforskning, utveckling och lagring av biologiska\r\nvapen.</pre><pre>Men den konventionen är inte ett tillräckligt skydd.\r\nDen tillåter t.ex. skyddsforskning kring biologiska\r\nvapen. Sådan forskning ger kunskap dels om hur\r\nbefolkningen kan skyddas mot biologiska vapen,\r\ndels om hur nya biologiska vapen kan framställas.\r\nProblemet är att det är mycket svårt att avgöra vad\r\nsom i verkligheten kan klassas som offensiv\r\nförsvarsforskning eller defensiv skyddsforskning.</pre><pre>Den mycket snabba utvecklingen beträffande\r\nbiologiska stridsmedel och de toxiner som i dag kan\r\nproduceras med genteknik är oroande. Under\r\n1980-talet ökade kopplingen mellan biotekniken,\r\nmilitärforskningen och den militära tillämpningen\r\nmarkant. Från åren 1981--1986 ökade Pentagon\r\nt.ex. medlen för sitt program för ren biologisk\r\nförsvarsforskning från 15,1 till 90 miljoner dollar\r\nårligen.</pre><pre>Fru talman! Jag berör områden som jag anser måste\r\nuppmärksammas mer och bevakas. Det vore djupt\r\nolyckligt om den ökade kunskapen om arvsmassan\r\nfick militära tillämpningar. Utnyttjande av genetisk\r\nkunskap för att utveckla vapen, anser jag, borde\r\nhelt förbjudas.</pre><pre>Ytterligare ett problem är att ett verkligt effektivt\r\nkontrollsystem saknas. Från svenskt håll har B- och\r\ntoxinvapenkonventionen från år 1972 länge\r\nkritiserats för sin brist på kontroll och\r\nverifikationsprocedurer, även om det enligt\r\nförsvarsministerns svar i dag finns tekniska\r\nmöjligheter att kontrollera efterlevnaden av\r\nkonventionens regler. Men många länder, framför\r\nallt u-länder, är mycket tveksamma till långtgående\r\nverifikationsmetoder, då ju dessa kan användas\r\nsom en förevändning för att få otillbörlig insyn i\r\nländernas biotekniska industri eller användas för\r\natt få tillgång till unikt genetiskt material.</pre><pre>Som exempel kan också nämnas att Irak ännu inte\r\nhar godtagit planerad eller pågående övervakning\r\nför att förhindra att förbjudna kemiska och\r\nbiologiska stridsmedel återanskaffas.</pre><pre>Det här är mycket svåra politiska frågor, tycker jag,\r\nsom måste lösas. Det handlar ju om vår världs\r\növerlevnad. Det är bra att Sverige är kraftigt\r\nengagerat i de här frågorna. Men jag tycker att de\r\nockså mera måste föras fram i ljuset.</pre><pre>Anf. 3  Försvarsminister ANDERS BJÖRCK\r\n(m):</pre><pre>Fru talman! Som framgår av mitt\r\ninterpellationssvar till Margareta Viklund ser vi\r\nfrån Försvarsdepartementets och försvarets sida\r\nmycket allvarligt på den här utvecklingen. Vi följer\r\nden noga. Jag har själv vid ett antal tillfällen blivit\r\ninformerad om utvecklingen på området, inte minst\r\ngenom FOA. Jag vill nog påstå att vi har en så god\r\nbild av vad som nu håller på att ske som ett litet land\r\nrimligen kan ha.</pre><pre>Som också framgår av mitt interpellationssvar är\r\ndet Sveriges inställning att vi skall skapa goda\r\nverifikationsprocesser -- eller, på vanlig svenska,\r\nkontroll över vad som håller på att ske. Vi skall se\r\ntill att redan ingångna konventioner på det här\r\nområdet verkligen respekteras. Vi skall också vara\r\nberedda att införa nya kontrollåtgärder om det\r\nskulle visa sig vara nödvändigt med tanke på den\r\nsnabba utvecklingen på området.</pre><pre>Jag är av den bestämda uppfattningen att det just\r\nhärvidlag på detta område är viktigt att man så\r\ntidigt som möjligt griper in och försöker förhindra\r\ninte minst att den här typen av vapen, som det är\r\nlätt att hantera men som det är svårt att kontrollera,\r\nframför allt inte kommer till användning vid olika\r\nformer av terroristaktiviteter m.m., som ju är en\r\nmöjlighet till användning som vi sällan tänker på i\r\nde här sammanhangen när vi talar om hur olika\r\nstater forskar och utvecklar olika former av\r\nbiologiska vapen -- inte minst har man tidigare gjort\r\ndet.</pre><pre>Det är emellertid viktigt att slå fast att\r\ngenforskningen också innebär stora möjligheter för\r\nmänskligheten. Vi kan därför inte införa någon\r\nform av generellt förbud på det här området. Detta\r\när en besvärlig avvägningsfråga. Jag som\r\nförsvarsminister är knappast lämpad att svara på\r\nfrågan om var gränserna går för vilken\r\ngenforskning som skall tillåtas och hur den skall\r\nbedrivas. Där försiggår ju en mycket intensiv\r\ndebatt sedan ett antal år tillbaka.</pre><pre>Margareta Viklund ställde ytterligare en fråga\r\nutöver de tre som fanns med i interpellationen. Det\r\ngäller då möjligheterna till sekretess på det här\r\nområdet. Jag vill gärna säga att jag tycker att det\r\nhär är en svår fråga. Det är inte möjligt för mig som\r\ninte är tekniker eller forskare att säga vad som\r\nrimligtvis bör hemligstämplas och var det kan\r\nfinnas anledning att i själva verket ha så stor\r\nöppenhet som möjligt. Det är en fråga som vi skall\r\nfölja. Det går inte att här i riksdagens talarstol gå\r\nin på vad som är möjligt och önskvärt att\r\nhemligstämpla eller inte.</pre><pre>Anf. 4  MARGARETA VIKLUND (kds):</pre><pre>Fru talman! Jag håller helt med försvarsministern\r\nom att det här är mycket svåra frågor, vilket jag\r\nockså påpekade i mitt anförande. Men det är också\r\nväldigt viktigt att de förs fram i ljuset, så att vi\r\nvanliga människor får reda på vad som pågår på\r\nforskningsområdet.</pre><pre>Eftersom det är så svårt att veta var gränserna går\r\nför den positiva och den negativa användningen,\r\nom jag får uttrycka mig så, är det väldigt viktigt här\r\natt man samarbetar över gränserna -- både över\r\nforskar- och användargränserna och över\r\nlandgränserna -- på det här området. Det gäller att\r\nbestämma sig för att hit får vi gå, men inte längre.\r\nDet måste också finnas gränser för den här\r\nforskningen och framför allt för tillämpningen av\r\nden. Det är oerhört viktigt att regler fastställs.</pre><pre>Min sista fråga har inte diskuterats så mycket. Jag\r\nfrågade alltså om försvarsministern är beredd att\r\nmedverka till att den genetiska kod som skiljer\r\nolika folkslag från varandra hemligstämplas.\r\nEftersom den frågan inte har diskuterats så väldigt\r\nnoga undrar jag om det finns några planer på att\r\nsätta i gång en sådan diskussion som överbryggar\r\nolika fakulteter, olika kunskaper och olika\r\naktiviteter.</pre><pre>Anf. 5  Försvarsminister ANDERS BJÖRCK\r\n(m):</pre><pre>Fru talman! När det gäller ett eventuellt\r\nhemligstämplande av den genetiska koden pågår en\r\ndiskussion. Jag kan knappast här i riksdagens\r\ntalarstol, i synnerhet som frågan inte fanns med i\r\nMargareta Viklunds interpellation, gå in på detta\r\nnu. Det är en fråga som får beredas i sedvanlig\r\nordning. Man får väga för- och nackdelar med\r\nsekretess på detta område. Ibland finns det också\r\nstora fördelar med en öppenhet på det här området.\r\nMen alldeles självklart skall vi se över den debatten\r\noch se vad som kan vara mest rimligt.</pre><pre>Margareta Viklund tar upp frågan om ett\r\ninternationellt samarbete på området. Då vill jag\r\nsäga att Sverige har ett gott rykte i dessa\r\nsammanhang. Vi har varit pådrivande. Vi har varit\r\nväldigt engagerade. Jag tror att Sverige har spelat\r\nen stor roll, och kommer även i fortsättningen att\r\ngöra det, för att få rimliga etiska regler på detta\r\nområde.</pre><pre>Ärligt talat tror jag inte att det är detta som är den\r\nstora problematiken. Det finns en lång rad\r\nområden där det finns utomordentligt bra\r\ninternationella konventioner. Jag tänker då på de\r\nkemiska vapnen, på icke-spridningen av kärnvapen\r\nm.m. Problemet är ju att det finns länder som\r\nantingen icke skriver på de här avtalen eller också,\r\näven om de har skrivit på avtalen, helt enkelt inte\r\nföljer dem.</pre><pre>Anf. 6  MARGARETA VIKLUND (kds):</pre><pre>Fru talman! Jag håller helt med om det sistnämnda.\r\nJa, jag håller nog med om det mesta som\r\nförsvarsministern här har framfört. Det är väldigt\r\nbra att Sverige har varit pådrivande när det gäller\r\nolika medmänskliga frågor och när det gäller olika\r\nfrågor i FN-sammanhang osv.</pre><pre>Det är oerhört viktigt och angeläget att vi fortsätter\r\natt vara denna pådrivande kraft, för det behövs som\r\nvärlden i dag ser ut. Vår värld är ju full av\r\nförskräckliga vapen som jag tror skulle kunna ta\r\ndöd på oss alla och göra vår värld helt obeboelig.\r\nÄven om t.ex. kärnkraftverket i Tjernobyl inte är\r\nvad vi menar med ett vapen så åstadkom ändå det\r\nhär, för fredliga ändamål använda, kärnkraftverket\r\nohygglig skada vid den olycka som skedde. Det\r\ntycker jag är ett exempel på vad en för fredliga\r\nändamål använd teknisk utveckling oavsiktligt kan\r\nåstadkomma. Den avsiktliga verkan av kärnkraften\r\nhar vi ju kunnat se, bl.a. när det gäller bomberna\r\növer Hiroshima.</pre><pre>Genetiken kan också stå till mänsklighetens tjänst.\r\nMen den kan även vara ett ohyggligt vapen med\r\nteknikens hjälp i ondskans och förintelsens tjänst.</pre><pre>Den stora politiska framgången med att få till stånd\r\nett avtal om förbud mot kärnvapen,\r\nförsvarsministern var inne på den frågan, är\r\negentligen ganska meningslös, om världens länder\r\ninte har råd eller inte kan förstöra den ohyggliga\r\nmängd kemiska vapen som finns i lager. Sådana\r\nsignaler kommer ju bl.a. från det forna\r\nSovjetunionen beträffande de stora lager som där\r\nfinns.</pre><pre>Samma sak gäller de biologiska vapnen. Ett redan\r\nframställt vapen existerar ju. Jag tycker att det är\r\nfruktansvärt meningslöst att framställa en massa\r\ndödliga, ohyggliga vapen som hela mänskligheten\r\nsedan skall gå omkring och vara rädd för och som\r\nstater arbetar fram fördömande deklarationer,\r\nresolutioner och konventioner mot.\r\nFörhoppningsvis kommer man sedan fram till att de\r\nstora vapenlagren för dyra pengar skall förstöras.\r\nFrån medmänskliga och tidsbesparande aspekter\r\noch med tanke på ekonomiska konsekvenser måste\r\ndet väl vara mer angeläget att förhindra sådana\r\nvapens tillkomst. Eller finns det inga motkrafter\r\növer huvud taget som gör att man kan stoppa\r\nsådant här?</pre><pre>FN talar i dag om behovet av preventiva insatser,\r\ntidig observation, rapportering och politiska\r\naktiviteter. Orden fredsskapande och\r\nfredsbevarande aktiviteter används flitigt. Att i det\r\nläget dra en tystnadens och därmed också en\r\ntillåtande mantel över den genetiska forskningen\r\noch den gentekniska användning som har med\r\nkrigsvapen att göra anser inte jag vara fair play. Det\r\när att tala med dubbla tungor. Den genetiska\r\nforskningen och den gentekniska verksamheten\r\nmåste upp i ljuset. Det tror jag att jag har sagt tre\r\ngånger nu.</pre><pre>Anf. 7  Försvarsminister ANDERS BJÖRCK\r\n(m):</pre><pre>Fru talman! Jag delar helt Margareta Viklunds\r\ninställning när det gäller att få en begränsning av\r\nden typ av vapen som det här handlar om. Det är\r\nemellertid inte alldeles enkelt. Om Margareta\r\nViklund kan ta Saddam Hussein och Kim Il Sung i\r\nörat och få dem på bättre tankar har hon mitt fulla\r\nstöd, men jag tror inte att det blir alldeles enkelt.</pre><pre>Överläggningen var härmed avslutad.</pre><pre>2 §  Svar på interpellation 1993/94:36 om bistånd\r\ntill familjeplanering i tredje världen</pre><pre>Anf. 8  Statsrådet ALF SVENSSON (kds):</pre><pre>Fru talman! Kristina Svensson har frågat mig hur\r\njag kommer att verka för att kvinnor i tredje\r\nvärlden erbjuds familjeplanering och säkra aborter\r\nsamt vilken strategi regeringen har inför\r\nKairokonferensen.</pre><pre>Det mycket stora antalet illegala aborter som\r\nårligen utförs i världen innebär ett enormt lidande\r\nför kvinnor och barn. Årligen dör ca 200 000\r\nkvinnor som en direkt följd av aborter. Dessutom\r\ntillkommer ytterligare 5--10 miljoner allvarliga\r\nkomplikationer som är relaterade till aborter. I\r\nvissa länder är mödradödligheten så hög som 40 %\r\nav de aborterande kvinnorna. Som Kristina\r\nSvensson betonat innebär dessa förhållanden ett\r\noerhört lidande även för kvinnans tidigare barn\r\nsom blir moderlösa. Många barn dör också som en\r\ndirekt följd av att deras mödrar dött.</pre><pre>Jag tror ingen som konfronteras med fakta av detta\r\nslag kan förbli oberörd. Regeringen har inför nästa\r\nårs FN-konferens om befolkning och utveckling\r\nintensifierat sina ansträngningar för att bidra till att\r\nlindra nöden och lidandet.</pre><pre>Utgångspunkten för vårt agerande är att frågor av\r\ndetta slag måste ses utifrån ett helhetsperspektiv.\r\nDet är nödvändigt att ta hänsyn till sociala,\r\nkulturella, etiska och ekonomiska sammanhang.\r\nVår uppgift är att angripa obalansen mellan\r\nmänniskor och de resurser som står till deras\r\nförfogande. Sådana obalanser uppstår som en följd\r\nav fattigdom, främst i u-länder, och destruktiva\r\nlivsstilar, särskilt i i-länderna. Sambanden är ofta\r\nkomplexa, vilket gör att man inte kan förorda\r\nlösningar som går att tillämpa överallt.</pre><pre>Det övergripande målet för att minska kvinnors och\r\nbarns lidande i detta sammanhang måste utgå från\r\nhänsyn till kvinnornas värdighet, jämställdhet och\r\nvälfärd.</pre><pre>Att stärka kvinnors rättigheter är ett mål i sig, men\r\nhar också inflytande på den familjebildning som\r\nkvinnan kan kontrollera. Ekonomiska och sociala\r\nrättigheter är nödvändiga för att hon skall kunna\r\nfatta de beslut som är avgörande för hennes och\r\nbarnens framtid, legala rättigheter för att hon skall\r\nkunna hävda sin rätt som individ.</pre><pre>Utbildning och hälsa är väsentliga inslag för att\r\nkunna nedbringa antalet aborter och förbättra\r\nkvinnors och barns livsvillkor.</pre><pre>Sexuell och reproduktiv hälsa bör främjas som en\r\nsärskild del av kvinnors och mäns möjligheter att\r\nkontrollera sina liv och att nedbringa sjuklighet och\r\ndödlighet i samband med sexuell och reproduktiv\r\nohälsa. Familjeplanering är en del av detta större\r\nbegrepp och innefattar service av olika slag i\r\nsamband med rådgivning och distribution av\r\npreventivmedel. De måste vara säkra,\r\nlättillgängliga och billiga. Fler manliga\r\npreventivmedel behövs.</pre><pre>Den svenska nationalkommittén för att förbereda\r\nbefolkningskonferensen tillsattes redan för ett och\r\nett halvt år sedan. Komittén har redan aktivt deltagit\r\ni FN:s förberedelser och har också haft tillfälle att\r\ngrundligt penetrera de frågor som ligger högst på\r\nFN:s dagordning inför konferensen. Tillgång till\r\nsexualupplysning är ett viktigt medel för att\r\nundvika oönskade graviditeter och förebygga\r\nabort, som aldrig kan ses som ett preventivmedel.\r\nMöjlighet till säker och legal abort för de kvinnor\r\nsom anser en abort absolut oundviklig är ett mål för\r\ndet fortsatta arbetet.</pre><pre>Särskilda insatser är nödvändiga för att nå\r\ntonåringar, som annars riskerar att hamna utanför\r\nsådan upplysning. Nationalkommittén anser att\r\ndenna fråga bör drivas tydligt och kraftfullt. Jag\r\nansluter mig till denna uppfattning. Kommittén\r\nkommer att inför konferensen presentera bl.a. två\r\nrapporter med inriktning dels på kvinnans\r\nsituation, dels på tonåringar och sexualitet.</pre><pre>Både SIDA och Styrelsen för u-landsforskning,\r\nSAREC, förbereder särskilda insatser inför\r\nkonferensen. SIDA håller för närvarande på att\r\nutarbeta en strategi på befolkningsområdet med en\r\nsärskild handlingsplan på området sexuell och\r\nreproduktiv hälsa. SIDA och SAREC förbereder\r\ngemensamt en internationell konferens i Zimbabwe\r\nför beslutsfattare och forskare från ett stort antal u-\r\nländer. Särskilt viktiga teman under konferensen är\r\nkönsroller, tonåringar och deras problematik samt\r\nreproduktiv hälsa.</pre><pre>Sverige är en av de främsta förespråkarna för stöd\r\ntill de båda internationella organisationerna FN:s\r\nbefolkningsfond, UNFPA, och Internationella\r\nfamiljeplaneringsfederationen, IPPF. Vi är också\r\nen av de största bidragsgivarna till dessa\r\norganisationer. Båda organisationerna deltar aktivt\r\ni förberedelserna inför befolkningskonferensen.</pre><pre>Ett särskilt initiativ utgörs av den oberoende\r\nkommission för befolkning och livskvalitet som\r\nbildats för att skapa och sprida en ny insikt om\r\nbefolkningsfrågorna nationellt och internationellt.\r\nKommissionen, som stöds av bl.a. Sverige, lägger\r\nfram sin slutrapport 1995.</pre><pre>Jag anser att en större del av det svenska\r\nutvecklingssamarbetet bör gå till de\r\nbefolkningsrelaterade insatser som jag här har\r\npekat på. Det är samtidigt viktigt att understryka\r\natt biståndet spelar en begränsad roll i dessa\r\nsammanhang. Huvudansvaret ligger på de berörda\r\nregeringarna, att föra en sådan politik som främjar\r\nde uppsatta målen. För svensk del är det därför\r\nviktigt att verka för en ansvarsfull och konsekvent\r\nekonomisk och social politik i dessa länder. Det är\r\ndär de stora förändringarna måste ske.</pre><pre>Anf. 9  KRISTINA SVENSSON (s):</pre><pre>Fru talman! Jag får tacka statsrådet för svaret på\r\nmin interpellation. Det här svaret är både\r\nintressant och klarläggande. Det är klarläggande på\r\nen mycket väsentlig punkt.</pre><pre>Under hösten har tendenser förstärkts som givit\r\nanledning till stor oro. Jag syftar på den\r\nförskjutning i synen på aborter och\r\nfamiljeplanering som vi har kunnat urskilja. Här i\r\nEuropa har rätten till fri abort ifrågasatts och\r\nbegränsats, t.o.m. förbjudits i några länder.\r\nAbortdebatten i länder som Tyskland, Polen och\r\nLitauen har manifesterat en tillbakagång i synen på\r\naborter. Kvinnor är djupt oroade och skrämda\r\nlångt utanför de här ländernas gränser.</pre><pre>Den här fundamentalistiska synen på tillgång till\r\nsäker abort och tillgång till familjeplanering har\r\ndessutom cementerats genom påvens budskap i den\r\nencyklika, Veritas Splendor, som publicerades i\r\noktober i år. Där slår påven fast att all\r\nfamiljeplanering är förbjuden. Det är alltså\r\nbudskapet till den katolska kyrkans 980 miljoner\r\nmedlemmar.</pre><pre>Jag tycker mig också ha sett tendenser i den här\r\nriktningen i synen på rätten till fri och säker abort\r\nbland företrädare för kds här i riksdagen. I\r\ndebatten om mänskliga rättigheter i onsdags sade\r\npartiets representant Margareta Viklund: ''Det\r\när -- -- -- viktigt att svenskt bistånd inte kopplas ihop\r\nmed abortfrågan.'' Det tycker jag är ett märkligt\r\npåstående.</pre><pre>Jag kan påminna om vad Timothy Worth, som\r\nrepresenterar Clintonadministrationen sade på det\r\nförberedande mötet inför Kairokonferensen i New\r\nYork i våras: Den amerikanska positionen är att\r\nstödja reproduktiv hälsa, inklusive tillgång till\r\nsäker abort.</pre><pre>Det är därför jag menar att biståndsministerns svar\r\när klargörande och mycket viktigt i den här frågan,\r\neftersom biståndsministern också är partiledare för\r\nkds.</pre><pre>Jag tolkar alltså svaret så att kds står upp för rätten\r\ntill fri och säker abort. Jag tolkar också svaret så att\r\nfamiljeplanering är ett mycket viktigt instrument\r\nför att möta den galopperande\r\nbefolkningstillväxten. Min första fråga måste bli:\r\nHar jag tolkat svaret rätt?</pre><pre>Min interpellation har flera dimensioner. Ytterst\r\nhandlar den om hur vi hejdar befolkningstillväxten,\r\ndvs. hur vi kan stabilisera befolkningen till att inte\r\növerstiga 10 miljarder. Den siffran betyder att\r\nfamiljestorleken baseras på två barn i början av år\r\n2000.</pre><pre>Men min interpellation handlar också om hur vi ger\r\nmöjlighet för tredje världens kvinnor att leva ett\r\ndrägligt liv och hur vi medverkar till att förbättra\r\nkvinnornas levnadsvillkor.</pre><pre>Den handlar också om hur ger vi barn i tredje\r\nvärlden de rättigheter som i barnkonventionen\r\nslagits fast, dvs. ger varje barn rätt till trygg\r\nuppväxt, skydd och utbildning.</pre><pre>För att nå dessa mål är familjeplaneringsinsatser av\r\navgörande betydelse.</pre><pre>Unicef har nyligen i en rapport pekat på att\r\nfamiljeplanering är den i särklass bästa och\r\nbilligaste teknologi som vi känner till för att möta\r\nbefolkningstillväxten. Att satsa på familjeplanering\r\när alltså i högsta grad kostnadseffektivt.</pre><pre>Jag har fått en siffra som förvånade mig mycket,\r\nmen jag har kollat upp saken. Man uppskattar att\r\ndet totalt skulle kosta 90 miljarder svenska kronor\r\natt år 2000 ge allmän tillgång till preventivmedel.\r\nDet är i det här sammanhanget en mycket låg\r\nkostnad. Att man når resultat visar kampanjer i\r\nIndonesien, Thailand och t.o.m. Kenya.</pre><pre>År 1989 ägde ett viktigt FN-möte rum i\r\nAmsterdam, ett forum om befolkningsfrågor. Där\r\nantogs en deklaration där deltagande länder\r\nförband sig att verka för att 4 % av\r\nbiståndsinsatserna skulle gå till familjeplanering.</pre><pre>Sverige var i slutet av 50-talet pionjär på det här\r\nområdet men drabbades av bakslag under tidigt 80-\r\ntal. Nu har insatserna åter ökat, mycket beroende\r\npå tryck från politiker här i riksdagen. 1991 avsatte\r\nvi 1 % av biståndsbudgeten till befolkningsinsatser.\r\nBudgetåret 1992/93 hade andelen ökat till 2,5 %.\r\nStörsta delen satsar vi multilateralt på FN:s\r\nbefolkningsfond.</pre><pre>Norge, som är ett föregångsland i så mycket när det\r\ngäller bistånd, är även i det här sammanhanget en\r\nförebild: 4,5 % av den totala biståndsbudgeten går\r\ntill befolkningsinsatser.</pre><pre>Min andra fråga till biståndsministern blir: Betyder\r\ndet positiva svar som statsrådet har lämnat i dag att\r\nbiståndsministern är beredd att leva upp till\r\nAmsterdamdeklarationen? När kommer Sverige\r\natt avsätta 4 % av sin biståndsbudget till\r\nfamiljeplaneringsinsatser?</pre><pre>Anf. 10  Statsrådet ALF SVENSSON (kds):</pre><pre>Fru talman! Ju längre jag har arbetat med\r\nbiståndsoch MR-frågor, desto klarare har jag fått\r\ninsikten att det är ett fattigdomsinriktat bistånd,\r\nriktat till kvinnor och barn, som måste få högsta\r\nprioritet.</pre><pre>Jag kom för två tre dagar sedan hem från en resa\r\ndå jag besökte Thailand, Bangkok och Bangladesh.\r\nDet råder ingen som helst tvekan om att det i dessa\r\nländer, och i rader av utvecklingsländer, fordras att\r\nden mentala, legala, traditionella -- och vad man än\r\nvill räkna upp, höll jag på att säga -- inställningen\r\ntill kvinnan förändras, och förändras drastiskt. Det\r\nhandlar om att visa kvinnan värdighet, att ge henne\r\nintegritet. Det handlar om att på något sätt\r\nimplementera, på ett positivt sätt indoktrinera,\r\ninsikten om att varje individ helt oberoende av kön\r\nhar ett och samma värde, alltså ett okränkbart\r\nvärde.</pre><pre>Det arbetet måste bedrivas på utomordentligt bred\r\nfront. Det handlar sannerligen icke enbart om en\r\nsektor utan om en inställning till kvinnan, till könet,\r\nsom sitter i märgen hos många män i dessa länder.\r\nDärför måste alla tänkbara insatser till.</pre><pre>Vi känner till att kvinnor i vissa delar av världen\r\nkastas i fängelse när de blivit våldtagna.\r\nMotiveringen är att de borde ha hållit sig undan, så\r\natt de inte hade kunnat våldtas. Vi känner till hur\r\nkvinnor inte får sina äktenskap registrerade och\r\ndärför kan hunsas och psykiskt och fysiskt torteras.\r\nDe blir totalt lottlösa när mannen ger sig i väg. Vi\r\nkänner till hur kvinnor utsätts för det mest\r\nbestialiska våld av mannen därför att\r\nsvärföräldrarna inte snabbt och i tillräcklig\r\nomfattning betalade för att mannen gifte sig med\r\nkvinnan. Vi vet att småflickor i åtskilliga länder får\r\nsina underliv söndertrasade av snuskhumrar från\r\nväst som vill ha unga flickor som man tror inte ännu\r\nhar hunnit smittas av hiv.</pre><pre>Jag kan inte tänka mig någonting annat än att varje\r\nindivid som står mellan valet mellan legal och illegal\r\nabort förespråkar den legala aborten. Men jan kan\r\nå andra sidan inte få för mig att någon tror att man\r\nlöser kvinnans eländiga situation och lyfter upp\r\nhenne på ett värdighetens plan genom att vi i\r\nSverige skulle gå i bräschen för att försöka få länder\r\ni u-världen att acceptera legal abort. Det är inte\r\ngörligt vare sig ekonomiskt eller medicinskt att få\r\ndet att fungera i dessa länder. Att dela ut\r\npreventivmedel till alla i dessa länder och tro att\r\ndetta reder ut befolkningstillväxten menar jag är en\r\nhelt ''vilsen'' uppfattning.</pre><pre>Vad som krävs för att hejda befolkningstillväxten,\r\nfru talman, är -- det är man numera allmänt överens\r\nom -- att tränga tillbaka fattigdomen. När\r\nmänniskor får en någorlunda värdig tillvaro\r\nmateriellt, medicinskt och socialt anser de att det\r\ninte rimligt att sätta så många barn till världen som\r\nför närvarande är fallet.</pre><pre>Vi får också komma ihåg i det här sammanhanget,\r\nfru talman, att själva aborterandet i vissa delar av\r\nvår jord innebär ett nedvärderande av flickan, av\r\nkvinnan, eftersom man med hjälp av selektiva\r\naborter väljer bort flickfoster. Det kan man\r\nexempelvis visa statistiskt i ett så gigantiskt land\r\nsom Kina.</pre><pre>Jag är glad över att Kristina Svensson har uppfattat\r\nmitt svar som tillfredsställande. Jag står självfallet\r\nför det jag säger i det och tycker att det skall tolkas\r\nför vad det är.</pre><pre>Anf. 11  KRISTINA SVENSSON (s):</pre><pre>Fru talman! Nu fick jag inte svar på de frågor som\r\njag ställde. Det gäller alltså ökningen av\r\nbefolkningsinsatser som del av den svenska\r\nbiståndsbudgeten. Där vill jag gärna ha ett\r\nklarläggande.</pre><pre>Jag tycker att biståndsministern är värd all heder\r\ngenom den ambition och det engagemang som\r\ngenomlyser statsrådets arbete: att angripa\r\nfattigdomen har den högsta prioriteten i\r\nbiståndsarbetet. Jag är väldigt glad över att vi kan\r\ndela den uppfattningen. Det handlar om att\r\nförändra attityden till kvinnor. Det är självklart att\r\nkvinnor har samma värde som män.</pre><pre>Jag tycker att det är skönt att höra statsrådet ge\r\nuttryck för så stort engagemang. Däremot har vi\r\ntydligen olika uppfattning när det gäller synen på\r\ninsatser för familjeplanering. Jag är inte den enda\r\nsom står för åsikten att det är nödvändigt att satsa\r\nytterligare på familjeplanering för att stabilisera\r\nbefolkningstillväxten -- ett stort antal forskare, FN-\r\norgan och bl.a. Clintonadministrationen står också\r\nför den. Men det är ett mycket komplext material.\r\nMan kan inte se en enda lösning. Det handlar också\r\nom att satsa ytterligare på andra former av\r\nreproduktiv hälsa, utbildning osv. Men denna enda\r\nåtgärd, att satsa på familjeplanering och säker och\r\nlegal abort, vet vi ger mycket goda resultat.</pre><pre>Jag nämnde i min inledning att jag ser\r\nolycksbådande tendenser från katolska länder i den\r\nhär frågan. Det är intressant att se hur katolska\r\ngivarländer ställer sig till att stödja\r\nfamiljeplanering. Det är ingen prioriterad fråga för\r\nländer som Frankrike, Portugal, Italien och Irland.</pre><pre>En annan intressant sak att notera är det som hände\r\ni New Delhi i oktober. Då hade\r\nvetenskapsakademierna i världen samlats till ett\r\nförsta toppmöte för att diskutera\r\nbefolkningsfrågan. Man hade utarbetat ett\r\ndokument. Bl.a Svenska vetenskapsakademien\r\nhade deltagit i det arbetet. Väldigt många av de\r\ninternationella vetenskapsakademierna, framför\r\nallt från de katolska länderna, hittade mängder av\r\nundanflykter för att slippa att skriva på\r\ndeklarationen. Det var ytterligare ett bakslag.</pre><pre>Biståndsministern är partiledare för ett\r\nkristdemokratiskt parti. Jag skulle vilja ha svar på\r\nen väldigt viktig fråga: Arbetar biståndsministern\r\nför att stärka och bredda hållningen bland de\r\nkristdemokratiska partierna till legal och säker\r\nabort och till ökad familjeplanering?</pre><pre>Anf. 12  MARGARETA VIKLUND (kds):</pre><pre>Fru talman! Jag skall hålla mig kort. Någonting som\r\njag har sagt apostroferades. Det var säkert rätt att\r\njag hade sagt det, och jag tar inte tillbaka det, men\r\ndet måste sättas in i sitt rätta sammanhang. Jag har\r\ninte orden framför mig, men jag pekade på att olika\r\nkulturer har olika syn på abortfrågan och också på\r\nmänniskovärde. Att i det sammanhanget -- som\r\nbiståndsminister uttryckte sig -- gå i bräschen för att\r\nkoppla ihop abortfrågan med det svenska biståndet\r\nskulle vara mycket olyckligt, och det vidhåller jag.</pre><pre>Anf. 13  Statsrådet ALF SVENSSON (kds):</pre><pre>Fru talman! Jag skall försöka svara på en del frågor.</pre><pre>De svenska biståndsinsatserna inom\r\nbefolkningsområdet är betydande. Jag tror att\r\nKristina Svensson uppfattade att jag i mitt svar och\r\ni mitt första inlägg sade att jag tycker att\r\nbiståndsinsatserna ytterligare bör förstärkas.</pre><pre>Vi kan också vara överens om att definitionen på\r\nsådana befolkningsinsatser alltid är en\r\ntolkningsfråga. Om man använder sig av den\r\ndefinition som FN:s befolkningsfond har, lämnade\r\nSverige förra budgetåret ca 360 miljoner kronor till\r\ndirekt befolkningsrelaterat bistånd. Det motsvarar\r\nca 2,6 % av det totala biståndet. Denna andel är en\r\noch en halv gånger större än genomsnittet inom\r\nvärldens samlade bistånd. I detta belopp ingår\r\ninsatser för sexuell och reproduktiv hälsa inklusive\r\nfamiljplanering, information, utbildning,\r\nkommunikation, utarbetande av riktlinjer för\r\nbefolkningsområdet, forskning, insamling av data\r\nosv.</pre><pre>Det multilaterala biståndet uppgår till ca 215\r\nmiljoner kronor. De största mottagarna är FN:s\r\nbefolkningsfond UNSPA,\r\nVärldshälsoorganisationen WHO, FN:s barnfond\r\nUnicef och Världsbanken.</pre><pre>Det bilaterala biståndet och insatserna till\r\nforskning och de enskilda organisationerna uppgick\r\nförra året till ca 145 miljoner kronor.</pre><pre>En vidare definition av begreppet är enligt min\r\nmening önskvärd. En sådan omtolkning av\r\nbefolkningsbegreppet får sägas ligga i mandatet för\r\nnästa års konferens om befolkning och utveckling.\r\nKonferensens övergripande teman är Befolkning,\r\nBärkraft och ekonomisk tillväxt och Hållbar\r\nutveckling. Redan innan konferensen har gjort\r\ndenna tolkning bör man åtminstone inkludera\r\nåtgärder som är direkt relaterade till\r\nbefolkningsfrågan, t.ex. åtgärder för att stärka\r\nkvinnans ställning, området sexuell och\r\nreproduktiv hälsa inklusive hiv/aids, utbildning och\r\ninsatser för att minska barnadödligheten.</pre><pre>Fru talman! Sedan skulle det vara mycket intressant\r\natt under litet andra former än vad en\r\ninterpellationsdebatt medger föra resonemang om\r\nkatolicismen och om påvens agerande. Jag vågar\r\ndrista mig att rekommendera vår tidigare\r\nambassadör i Vatikanen Lars Bergqvists senaste\r\nbok. Han beskriver skillnaden mellan mentalitet,\r\nsättet att se och tänka söder om alperna och norr\r\nom alperna. Det rasslar till åtskilligt mer norr om\r\nalperna när påven har uttalat sig än vad det gör\r\nsöder om alperna.</pre><pre>I den katolska idén och läran sätts alltid ribban\r\nväldigt högt. Man är också medveten om att man\r\ninte klarar att nå upp till eller komma över denna\r\nribba. Nu uttrycker jag mig väldigt enkelt och\r\nrättframt för att inte alldeles fastna i dessa\r\nresonemang. Vi här uppe i vår del av Europa skall\r\nkomma över ribban. Som parallell kan man ta att\r\nSverige i dag har implementerat -- som det ju heter\r\npå UD-språk -- fler av EU:s regler, paragrafer och\r\nsynsätt än vad EU-medlemsstaterna själva har\r\ngjort. Titta på Italien eller på Belgien, där Bryssel\r\nligger! Man har alltså en annan syn än vad vi har.\r\nVårt sätt att se det hela är att vi till punkt och pricka\r\nskall komma över ribban, medan man söder om\r\nalperna talar om -- nu får man inte använda\r\nutländska här i kammaren, men jag dristar mig\r\nändå att använda ett italienskt uttryck -- cultura del\r\nperdono, en förlåtelsens kultur.</pre><pre>Fru talman! Därför går det inte alltid att se på det\r\nsom påven säger på det sätt som vi gör med vårt\r\nlutherska arv. Sedan kan man naturligtvis resonera\r\nom huruvida ribban ändå ligger för högt eller hur\r\ndet förhåller sig.</pre><pre>Fru talman! Jag har att stå till svars som\r\nbiståndsminister för den svenska biståndspolitiken,\r\noch jag har här också försökt att ge ett ganska\r\nomfattande svar. Tack.</pre><pre>Anf. 14  KRISTINA SVENSSON (s):</pre><pre>Fru talman! Jag tycker inte att detta är rätt tillfälle,\r\nvare sig för en teologisk debatt eller en EU-debatt.</pre><pre>Jag uppfattar oroande tendenser när det gäller\r\nsynen på fri och säker abort och på\r\nbefolkningsfrågan från påven och i de katolska\r\nländerna. Jag vill gärna ha biståndsministerns\r\nreaktion på detta.</pre><pre>Sedan vill jag lyfta fram två formuleringar ur svaret.\r\n''Möjlighet till säker och legal abort för de kvinnor\r\nsom anser en abort absolut oundviklig är ett mål för\r\ndet fortsatta arbetet.'' Det är en väldigt bra\r\nformulering. Jag är glad för att den står där.</pre><pre>Vidare säger biståndsministern: ''Jag anser att en\r\nstörre del av det svenska utvecklingssamarbetet bör\r\ngå till de befolkningsrelaterade insatser som jag här\r\nhar pekat på.'' Också detta är ett väldigt bra svar.</pre><pre>När det gäller definitionen av befolkningsfrågor,\r\ntycker jag att vi skall hålla oss till FN:s definition.\r\nDet var den som man utgick ifrån i\r\nAmsterdamdeklarationen, i vilken man uppsatte\r\nmålet 4 %. Det är bra att vi har höjt vår ambition\r\noch att vi från 1 % nu är uppe i 2,6 %. Men hur\r\nlångt är biståndsministern beredd att gå ytterligare?</pre><pre>Fru talman! Denna debatt handlar om\r\nbefolkningstillväxten, om kvinnornas situation och\r\nom synen på legal och säker abort. Jag vill\r\nsammanfattningsvis säga att så länge kvinnor inte\r\nhar tillgång till preventivmedel, så länge kommer\r\nkvinnor att efterfråga möjligheter till abort. Om\r\nrätten till legal abort begränsas, kommer antalet\r\nillegala aborter att öka. Vi vet att aborter som\r\ngenomförs på sjukhus under säkra former innebär\r\nnärmast obefintliga risker för kvinnors liv. Man\r\nräknar med att det är bara en kvinna av 100 000 som\r\nförlorar sitt liv. Men av de 50 miljoner aborter som\r\nutförs är hälften illegala, och majoriteten av dessa\r\nutförs i u-länderna. I Bangladesh dog var 40:e\r\nkvinna av dem som genomgick en illegal abort.\r\nAbort är alltså en vanlig dödsorsak bland kvinnor i\r\ntredje världen.</pre><pre>Min slutsats är att man måste investera mer i\r\nbiståndsinsatser för kvinnor. Det är vi tydligen\r\növerens om. Det är en komplex bild. Det handlar\r\nom insatser för reproduktiv hälsa, för\r\nfamiljeplanering, om att ge möjligheter till säker\r\noch legal abort. Vi måste självfallet ha ett\r\nhelhetsperspektiv. Utbildning är otroligt viktigt.</pre><pre>Anf. 15  Statsrådet ALF SVENSSON (kds):</pre><pre>Fru talman! Jag blir litet förvånad när Kristina\r\nSvensson helt plötsligt säger att detta inte är rätta\r\ntillfället för en teologisk debatt eller en EU-debatt.\r\nDet var ändå Kristina Svensson som vid ett flertal\r\ntillfällen lyfte fram påven i diskussionen. Såvitt jag\r\nförstår är det en i allra högsta grad teologisk\r\nperson. Det var ju därför som jag kände mig\r\nföranlåten att avleverera mitt svar.</pre><pre>Jag tänker inte här pricka in något exakt procenttal\r\nnär det gäller det som vi skall nå upp till. Det är fel\r\nväg att gå. Vi skall se efter vilka kloka, konstruktiva\r\neffektiva projekt som vi finner lämpliga.</pre><pre>Kristina Svensson sade att så länge kvinnor inte har\r\ntillgång till preventivmedel kommer kvinnor att\r\nefterfråga abort. Jag tror att detta är en litet för\r\nförenklad syn. Kvinnan befinner sig tyvärr och åter\r\ntyvärr i en så underdånig, nedpressad ställning i\r\nmånga länder att hon knappast har chans att\r\nanvända preventivmedel ens om hon själv skulle\r\nönska. Fattigdomen är så total och omfattande att\r\nför att hon över huvud taget skall efterfråga något\r\nsådant som preventivmedel måste rejäla insatser\r\ngöras för att lyfta upp henne ur hennes fattigdom,\r\nur hennes illiterata situation och ur hennes -- vilket\r\ndet många gånger talas om -- totala beroende av\r\nmanssamhället.</pre><pre>Abort nämndes i samband med situationen i\r\nBangladesh. Jag har kvar bilder på näthinnan efter\r\natt för några dagar sedan ha varit i byar på\r\nlandsbygden i just Bangladesh. På vägen hit i morse\r\nläste jag en rejäl bunt urklipp om hur kvinnorna har\r\ndet just därför att -- som jag nämnde tidigare --\r\nmånga män inte tycker att svärföräldrarna har\r\nbetalat tillräckligt för att männen skall ta hand om\r\nderas döttrar. Det är den mest vedervärdiga\r\nläsning. Det är ett ''förtrampande'' av kvinnors\r\nvärdighet som kan uppröra en djupt inne i själen.</pre><pre>Fru talman! Som avslutning vill jag bara ha sagt att\r\ndet inte hjälper med västerländskt sofistikerat\r\nresonerande. Det krävs att i-världen tar ett ansvar\r\noch ser till att en större utjämning sker mellan i- och\r\nu-länder.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl.9.51 på förslag av talmannen\r\natt ajournera förhandlingarna till kl. 9.56 i väntan\r\npå att statsminister Carl Bildt skulle infinna sig i\r\nkammaren för att lämna svar på interpellation nr\r\n30.</pre><pre>Återupptagna förhandlingar</pre><pre>Förhandlingarna återupptogs kl. 9.56.</pre><pre>3 §  Svar på interpellation 1993/94:30 om\r\nprivatisering av offentlig verksamhet</pre><pre>Anf. 16  Statsminister CARL BILDT (m):</pre><pre>Fru talman! Jag börjar med att be talmannen och\r\nkammarens ledamöter om ursäkt för sen ankomst.\r\nDen beror på att vi har haft partiöverläggningar om\r\nförfattningsreformen. Representanter för\r\nmassmedierna ställde därefter anspråk på att jag\r\nskulle svara på frågor om det ärendet, och om en\r\nlång rad andra mer eller mindre aktuella spörsmål.</pre><pre>Widar Andersson har ställt fyra frågor till mig\r\nangående konsekvenserna av regeringens önskan\r\natt privatisera offentlig verksamhet. Han har frågat\r\nmig om en klar gränslinje skall dras mellan den\r\noffentliga och den kommersiella sfären och vilka\r\nrisker det finns med en kommersialisering av\r\ninfrastrukturen, exempelvis posten.</pre><pre>Vidare har Widar Andersson frågat om\r\nutvecklingen är på rätt väg när politiker och\r\ntjänstemän talar om grundskoleelever som kunder\r\noch skolor som resultatenheter. Slutligen frågar\r\nAndersson vilka problem som kan uppkomma när\r\nkommersiell moral inplanteras i offentlig\r\nverksamhet, exempelvis i sjukvården.</pre><pre>Detta är en debatt som jag välkomnar. Alltför\r\nsällan har vi i riksdagen möjlighet att diskutera\r\ndenna typ av mer principiell frågeställning.\r\nSjälvfallet bör det finnas en tydlig gräns mellan\r\noffentlig och privat verksamhet, bl.a. därför att vi\r\nmåste kunna ställa bestämda krav på demokratisk\r\nstyrning och genomlysning av skötseln av de\r\ngemensamma angelägenheter som ligger inom\r\nramen för den offentliga sektorn.</pre><pre>Inte minst vi svenskar har lärt oss att en\r\ngränsdragning mellan offentligt och privat är viktig\r\nför att bygga en stark stat inom de områden där\r\nstaten skall vara stark, och ett fritt samhälle som ger\r\nutrymme för all den skaparkraft som finns hos\r\nmedborgarna.</pre><pre>När denna gränsdragning gjorde sig tydlig i mitten\r\npå förra seklet, och så länge den förblev tydlig --\r\nunder ca 100 år -- skapades i vårt land ett unikt\r\nvälstånd. Genom stora skattekilar, omfattande\r\nregleringar och subventioner som motverkat arbete\r\noch sparande, har de tillväxtskapande krafterna\r\nsedan dess successivt undergrävts.</pre><pre>Efter den omfattande politisering som Sverige har\r\ngenomgått under socialdemokratins senaste\r\ndecennier vid makten, är det naturligt att intresset\r\nfrämst fokuseras vid problem som rör riskerna för\r\noch konsekvenserna av den offentliga sektorns\r\nomfattning.</pre><pre>Det hindrar naturligtvis inte att vi med\r\nuppmärksamhet bör studera\r\ngränsdragningsproblemen också ur ett annat\r\nperspektiv. Vi kan självfallet inte godta någon\r\nkommersialisering av rent kollektiva nyttigheter\r\nsom domstolsväsendet, försvaret eller Polisen.</pre><pre>När det gäller verksamheter som faller inom ramen\r\nför offentlig service, dvs. produktion av olika slag\r\nav tjänster, och investeringar, skall det allmänna\r\nnaturligtvis inte vara förhindrat att utnyttja\r\nmarknadsekonomins styrmedel för att arbeta\r\neffektivt. Också andra krav måste tillgodoses, men\r\ndet är snarast en fördel om det klart framgår att det\r\ndå handlar om medvetna politiska val som följer av\r\natt verksamheten är just offentlig.</pre><pre>En fungerande konkurrens är emellertid ofta ett\r\nbra sätt att mäta om stat och kommuner verkligen\r\när kostnadseffektiva i medborgarnas tjänst.\r\nKonkurrens mellan privata och offentliga alternativ\r\nbidrar till att höja servicenivån och till att pressa\r\nkostnader för skattebetalare och konsumenter.</pre><pre>Inom stora delar av den offentliga sektorn tar man i\r\ndag vara på de goda erfarenheterna från det privata\r\nnäringslivet. Att skolan ser familjen som en kund\r\när enligt min mening långt bättre än att se familjen\r\nsom en klient. Och inte är det sämre om föräldrarna\r\noch barnen betraktar skolan som leverantören av\r\nen efterfrågad tjänst, än som en myndighet vars\r\nfrämsta uppgift är att tillämpa lagen om skolplikt.</pre><pre></pre><pre>När regeringen målmedvetet och systematiskt\r\navvecklar offentliga monopol och utsätter viktiga\r\nverksamheter för konkurrens sker detta inte minst\r\nav omsorg om dessa verksamheter. Det skall\r\nemellertid inte uteslutas att en så genomgripande\r\noch dramatisk förändring som nu pågår inom stora\r\ndelar av den offentliga sektorn kan leda till\r\növerdrifter och felaktiga beslut.</pre><pre>Risken för att den nuvarande förändringsprocessen\r\nleder till att den offentliga sektorn\r\nkommersialiseras på det sätt Andersson uttrycker\r\noro för får dock bedömas som utomordentligt liten.</pre><pre>Anf. 17  WIDAR ANDERSSON (s):</pre><pre>Fru talman! Jag tackar statsministern för svaret.\r\nDen ideologiska debatten om avgränsningen\r\nmellan den allmänna och den privata sektorn är\r\nmycket angelägen. Mitt första anförande här skall\r\njag försöka att ägna åt de mer principiella frågorna,\r\nvilket även statsministern har gjort i sitt svar.</pre><pre>Låt mig först säga att den moderna svenska\r\nutvecklingen har kännetecknats av att\r\nsocialdemokratin har dominerat utvecklingen och\r\nbestämt vad som har varit problem i det svenska\r\nsamhället, åtminstone sedan andra världskriget och\r\nframåt.</pre><pre>Jag vill påstå att den här hegemonin bröts under det\r\ntidiga 80-talet. Vi fick vad man kan kalla en större\r\nhögerdominans. Nu pågår en diskussion om vad\r\nsom skall komma efter det att nyliberalismen har\r\nklingat av. Det finns en del som anser att det\r\nautomatiskt skulle innebära att vi rör oss åt vänster.\r\nJag tror att det är lika patetiskt och felaktigt som att\r\ntro att vi automatiskt skulle gå mot en samhälle där\r\nnationalstater eller välfärd bryts ner och ersätts\r\nenbart med marknadssystem.</pre><pre>Statsministern tar i sitt svar avstamp i mitten på\r\n1800-talet. Då och ca 100 år framåt var gränserna\r\nmellan det allmänna och det privata tydliga, säger\r\nCarl Bildt. Jag ger honom rätt. Jag vill också ge\r\nhonom rätt när han i ett annat sammanhang, jag\r\ntror att det var i en nyårsartikel i Svenska\r\nDagbladet 1991, skrev att i den marxistiska läran\r\ntalas om den avgörande betydelse som de s.k.\r\nproduktivkrafternas förändring anses ha på\r\nsamhällsutvecklingen. Och även om det leder fel,\r\nskriver statsministern, att enögt försöka förklara\r\nhistorien med enbart dessa som utgångspunkt tror\r\njag inte heller att det går att förklara dem utan detta\r\nperspektiv.</pre><pre>Vi är således överens om detta också. Frågan är om\r\nvi fortfarande är överens när vi flyttar oss till 1700-\r\ntalet -- bara för någon minut, fru talman -- och en\r\nannan ekonomisk politisk förgrundsgestalt, Adam\r\nSmith.</pre><pre>80-talets högerdominans har ju lanserat Smith, en\r\nsmula orättvist vill jag säga, som någon slags\r\nhusgud för låt-gå-kapitalismen. Framför allt har\r\nman använt hans pedagogiska bild om\r\nmarknadskrafterna som den osynliga handen, som\r\nutan att veta det och utan att vilja det leder själviska\r\noch vinstintresserade människor till att i själva\r\nverket göra insatser för det allmännas bästa.</pre><pre>I statsministerns svar på min interpellation kan\r\ntilltron till denna osynliga hand anas. Därför\r\nkommer jag att lyfta fram en annan sida hos Smith,\r\nnämligen hans syn på institutionerna, eller vad vi\r\nkan kalla de synliga händerna.</pre><pre>I tidsskriften The Economist har det förekommit en\r\nintressant debatt om ekonomierna i Fjärran\r\nÖstern. Där har man myntat begreppet de synliga\r\nhänderna, dvs. ekonomisk politik. Man menar att\r\ndetta har varit av avgörande betydelse för dessa\r\nländers utveckling och skapat förutsättningar för de\r\nosynliga händerna.</pre><pre>Fru talman! För att återvända till nutiden och det\r\nmer konkreta minns jag interpellationsdebatten\r\nsom statsministern och jag genomförde den 7 maj\r\ni riksdagens plenisal. Vi diskuterade då den tidiga\r\nhögerns syn på staten. Jag erinrade om 1907 då herr\r\nBildts företrädare Arvid Lindman förstatliga\r\njärnmalmen. Jag jämförde det med dagens höger\r\nsom vill sälja ut inte bara malmen utan vatten, skog\r\noch det mesta kan man tycka ibland.</pre><pre>Enligt protokollet svarade statsministern då att\r\nunder den gamla tiden var järnmalmen Sveriges\r\nviktigaste tillgång. Så är det inte längre, sade\r\nstatsministern då. Han fortsatte: I en tid som\r\nkännetecknas av internationalisering och\r\nindividualisering är samhällets viktigaste tillgång\r\nindividernas förmåga till fritt ansvarstagande.</pre><pre>Där känner vi igen Adam Smiths osynliga hand.\r\nMed individernas fria ansvarstagande kommer det\r\nmesta att fixa sig till det bästa. Det ligger självfallet\r\nmycket i detta, men det räcker inte. Det fria\r\nansvarstagandet hos individerna var lika viktigt på\r\nArvid Lindmans tid. Det var viktigt att det fanns\r\nmänniskor med idéer, initiativkraft och vilja att\r\nutveckla sina företag för sina familjers och därmed\r\nför samhällets bästa.</pre><pre>Vad har Carl Bildt att sätta i stället för järnmalmen?\r\nVilka är produktivkrafterna, som ersätter\r\njärnmalmen? De produktivkrafter som driver\r\nsamhällsutvecklingen, för att tala med Marx? Vilka\r\när de synliga händerna? Även om jag fortfarande\r\nanser att järnmalmen är en viktig råvara för\r\nSverige, är det avgjort så att i vårt\r\ninternationaliserade samhälle är infrastrukturen en\r\navgörande produktivkraft för\r\ninformationsteknologin.</pre><pre>Lindbeckkommissionen talar också i sitt 72:a\r\nförslag om betydelsen av ett starkt statligt\r\nengagemang för att bygga ut vad som kallas\r\ninformationshuvudvägar som är öppna för alla i\r\nhela landet. I USA står t.ex. president Clinton själv\r\ni spetsen för ett mycket stort nationellt statligt\r\nprogram för dessa moderna huvudvägar. Varför\r\nhänder inte detta i Sverige? Varför är vi här i\r\nriksdagen fortfarande så förhäxade av gårdagens\r\noch dagens infrastruktur, vägar, järnvägar och\r\nbroar? Varför tror vi att allt blir så mycket bättre\r\nom skolungar, dagisbarn och medborgare med\r\nsjukdomar förvandlas till kunder när det riktiga\r\nvore att lansera breda och allmänna program för\r\nutbildning, modernisering, omskolning och\r\nframtidstro?</pre><pre>Fru talman! Carl Bildts ideologiska motstånd mot\r\nstatlig och allmän inblandning i samhället är ett\r\nallvarligt hot mot Sveriges förnyelse och välfärd.\r\nNär Arvid Lindman kunde förstatliga järnmalmen,\r\nfru talman, borde Carl Bildt, med Karl Marx och\r\nAdam Smith på vardera axeln, kunna gå i spetsen\r\nför en massiv statlig satsning på framtidens\r\nproduktivkrafter.</pre><pre>Anf. 18  JOHAN LÖNNROTH (v):</pre><pre>Fru talman! Jag vill också tacka Widar Andersson\r\nför den här interpellationen. Jag tror att han kan\r\ninstämma i allt det som Widar Andersson sade nyss.\r\nJag skall försöka att inte upprepa hans argument\r\nutan ta upp ytterligare några synpunkter.</pre><pre>Statsministern säger att ett unikt välstånd skapades\r\nnär gränsen mellan statens och det privatas roll blev\r\ntydlig i mitten på 1800-talet. Jag har också hört\r\ntidigare att statsministern är något av åtminstone en\r\nhalvmarxist. Vi kanske kan enas alla tre om\r\nanalysen av den gamla kapitalismen och den äldre\r\nhistorien. Det var det arbetande folket och\r\nkapitalismens dynamik och företagaranda som\r\nskapade välståndet. Det var inte högerns\r\nkonservativa stat med sina ämbetsmän, kungar\r\nbiskopar och generaler.</pre><pre>Men sedan gör statsministern ett hundraårigt hopp\r\nfram till mitten av innevarande sekel. Det var under\r\ndessa 100 år som den moderna välfärdsstaten växte\r\nfram. Statens karaktär blev oerhört annorlunda.\r\nStatsministern nämner inte den demokratiska\r\nstatens alltmer progressiva roll i takt med att\r\nvänstern drev igenom allmän rösträtt, progressiv\r\nbeskattning, ett modernt politiskt och religiöst\r\nneutralt undervisningsväsende och andra sociala\r\nreformer som var nödvändiga för att kapitalismen\r\ninte skulle stagnera.</pre><pre>Statsministern har rätt i att det måste dras en tydlig\r\ngräns mellan offentligt och privat. Lika viktigt är\r\ndet att skilja mellan kommersialism och\r\nprivatisering, likaväl som det gäller att skilja på\r\nmarknadsekonomi och kapitalism.</pre><pre>Widar Andersson talade om att sätta Smith och\r\nMarx på statsministerns axlar. Jag skulle vilja sätta\r\ndit en tredje person, nämligen Knut Wicksell.\r\nEftersom statsministern har anställt Lars Jonung\r\nsom är en av våra ledande Wicksellbeundrare och\r\nspecialister förutsätter jag att statsministern också\r\när beredd att intressera sig för Knut Wicksell.</pre><pre>Man kan möjligen kalla Wicksell ett slags\r\nmarknadssocialist. Han hävdade nämligen att\r\nmarknaden fungerar bäst när staten för en effektiv\r\nfördelningspolitik och när man har en stark\r\nprogressiv förmögenhets- och inkomstbeskattning.\r\nHan förordade också statligt ägande och\r\nmarginalkostnadsprissättning vid naturliga\r\nmonopol, vilka skulle kunna finnas inom\r\nexempelvis post-, tele- och järnvägsområdena.</pre><pre>Marknaden är en effektiv mekanism för att fördela\r\nvaror och tjänster med kort tid mellan tidpunkten\r\nför produktion och förbrukning, men när det gäller\r\nden långsiktiga användningen av naturtillgångar\r\noch när det gäller långsiktiga investeringar måste\r\ndet finnas någon som ser längre än till den\r\nkortsiktiga profitmaximeringen eller det kortsiktiga\r\nbehovstillfredsställandet.</pre><pre>Även här kan man lyssna på Wicksell, som talade\r\nom det kollektivistiska samhället. Han menade då\r\ninte en centralstyrande stat utan kollektivismen på\r\nföretagets nivå, alltså företagsdemokratin eller den\r\nekonomiska demokratin. Det var nödvändigt att\r\ndet fanns människor som tänkte gemensamt och\r\nmera långsiktigt på framtiden för att kunna\r\nåstadkomma en tillräckligt stor kapitalbildning.</pre><pre>Hade inte staten tagit på sig huvudansvaret för\r\nmalmens och skogens uthålliga användning, skulle\r\ngruvorna i dag vara tömda och skogen kalhuggen.\r\nAtt staten som ägare tog ett långsiktigt ansvar för\r\nresursutnyttjandet var en grundorsak till att\r\nDomänverket och LKAB kunde konkurrera så\r\neffektivt på marknaden som de gjort. SJ, Posten\r\noch Televerket har varit samhällsekonomiskt mera\r\neffektiva än sina privatiserade eller\r\nhalvprivatiserade motsvarigheter i andra länder.</pre><pre>Statsministern säger att de välståndsbildande\r\nkrafterna har undergrävts genom skattekilar,\r\nregleringar och subventioner. Jag tycker att det\r\npåståendet är omarxistiskt -- om nu statsministern\r\ntycker att det är ett negativt tillmäle. Men jag är\r\nockså ganska säker på att statsministerns\r\nideologiska vänner bland de moderna\r\nekonomihistorikerna skulle tycka att den analysen\r\när ytlig.</pre><pre>Skattekilar och regleringar kan väl ha sin lilla\r\nbetydelse, men jag tror att de produktivkrafter som\r\nWidar Andersson talade om och de grundläggande\r\nmekanismerna i den moderna kapitalismen är\r\noerhört mycket väsentligare.</pre><pre>Widar Andersson har redan talat om de nya\r\nproduktivkrafterna inom informationsteknologin.\r\nOckså Marx var, faktiskt ganska visionärt, inne på\r\ndessa tankar när han talade om den moderna\r\nkapitalismen som så småningom skulle övergå i\r\nsocialism. Marx talade varmt om denna oerhört\r\nmoderna ''församhälleligade'' kapitalism.</pre><pre>Något som utmärker denna moderna kapitalism är\r\nbl.a. att man blir alltmer beroende av de anställdas\r\nkunskaper. Det uppstår en klyfta mellan alla\r\n''yuppisarna'', som rusar omkring utan att kunna\r\nnågonting om produktionens konkreta karaktär,\r\noch de i produktionen verkligt arbetande\r\nmänniskorna.</pre><pre>De nyliberala fundamentalisterna, som jag tror att\r\nCarl Bildt har lyssnat litet för mycket på, hänger\r\nfast vid sina gamla 1800-talsmodeller. De har inte\r\nförstått att kapitalismen har förnyats,\r\nmoderniserats och delvis också börja ruttna bort.\r\nDet är därför som ni också misslyckas så kapitalt\r\nmed att genomdriva den privatiseringspolitik som\r\nni själva så hett åstundar.</pre><pre>Anf. 19  Statsminister CARL BILDT (m):</pre><pre>Fru talman! Jag vill inledningsvis ge Johan\r\nLönnroth rätt på en punkt. Den analys som jag gör\r\nav så stora och långa historiska skeden i mitt korta\r\ninterpellationssvar kan alls icke göra anspråk på att\r\nvara fullständig. Det är icke möjligt att vara det\r\ninom de ramar som debatten här sätter upp för oss.</pre><pre>Låt mig till att börja med koncentrera mig på vad\r\nvi förefaller vara överens om, vilket långt ifrån är\r\nointressant i en sådan här principiell debatt. Widar\r\nAndersson och Johan Lönnroth är såvitt jag förstått\r\növerens med mig om att det är oerhört viktigt att ha\r\nen gränsdragning mellan offentligt och privat,\r\nmellan staten och det övriga samhället. Detta är ju\r\ni grunden en viktig liberal princip för hur ett\r\nsamhälle är organiserat. Den klassiska socialismen,\r\nbl.a. representerad av Marx, vägrade egentligen att\r\nerkänna denna gränsdragning utan såg\r\nsamhällsutvecklingen som en successiv politisering,\r\nkollektivisering och socialisering, där man upplöste\r\nmotsättningen mellan stat och samhälle så att allt\r\nblev ett.</pre><pre>Ifall vi nu är överens om att en gränsdragning är av\r\nalldeles avgörande betydelse, vill jag -- på samma\r\nsätt som jag säger ett och annat vackert om Marx\r\nnär det gäller produktivkrafternas utveckling och\r\nbetydelse för samhällsutvecklingen -- framhålla att\r\ndet här har skett en avgörande liberal inbrytning.</pre><pre>Vi förefaller också vara överens om att det var\r\nalldeles avgörande för det moderna Sveriges\r\nutveckling att vi bröt oss loss från gammal\r\nmerkantilism och från ett annorlunda samhälle,\r\nskapade klara gränser mellan stat och samhälle i\r\növrigt, inte minst näringsfrihet, regler för handeln,\r\naktiebolag, konkursrätt osv. Det var detta som\r\nbörjade lyfta Sverige. Förvisso betydde också\r\njärnmalmen och skogen sedan oerhört mycket,\r\nmen utan denna liberala gränsdragning och dess\r\ninstitutioner hade Sverige inte blivit det\r\nvälfärdssamhälle som det har blivit.</pre><pre>Jag håller också med om att produktivkrafternas\r\nutveckling betyder åtskilligt. Johan Lönnroth eller\r\nWidar Andersson talade om att det var\r\nkapitalismens dynamik som lyfte Sverige. Så var\r\ndet, men det var också fråga om ett stort\r\ngenombrott för den nya teknologiska generationen.\r\nDet betydde vidare mycket att vårt lilla land kunde\r\nleverera råvaror som passade utomordentligt väl i\r\ndetta utvecklingsskede: järnmalmen och skogen till\r\ninfrastrukturinvesteringarna när hela Europa\r\nindustrialiserades och moderniserades.</pre><pre>Jag tror också att vi är överens -- fast nu börjar det\r\nbli litet mera osäkert -- om institutionernas\r\navgörande betydelse. Även om mina axlar nu har\r\ntyngts ned med Karl Marx, Adam Smith och Knut\r\nWicksell, skulle jag vilja sätta en annan person på\r\nWidar Anderssons och Johan Lönnroths axlar,\r\nnämligen nobelpristagaren i ekonomi Douglass C\r\nNorth, som just har visat att det var när\r\ninstitutionerna utformades på ett riktigt sätt som\r\nvästerlandet började sin väg till välstånd. När man\r\nklargjorde äganderätten samt reglerna för handeln\r\noch den fria ekonomin kunde individer börja agera\r\npå ett sätt som var i deras intresse men också i hela\r\nsamhällets intresse.</pre><pre>Det är det stora som sker runt om i hela världen i\r\ndag. Det är vad jag har kallat det globala liberala\r\nsystemskiftet. 2 miljarder människor håller på att ta\r\nsteget från socialistisk planhushållningsekonomi in\r\ni den fria marknadsekonomin, där man försöker\r\nbygga upp institutioner.</pre><pre>Jag skall på måndag hålla ett anförande vid ett av\r\nuniversiteten i Moskva med utgångspunkt bl.a. från\r\nDouglass C North. Jag skall då påvisa bl.a. hur\r\nRyssland var på god väg på 1800-talet och hur\r\ndenna utveckling bröts av den ryska revolutionen.\r\nMan står där nu inför det mödosamma arbetet med\r\natt bygga upp de institutioner som sedan skapar\r\nförutsättningar för en långsiktig\r\nvälståndsutveckling. Samma utveckling äger rum\r\nborta i Ostasien, som Widar Andersson refererade\r\ntill. Inte minst gäller det för den kinesiska\r\nutvecklingen i detta sammanhang.</pre><pre>Det finns antagligen också en del som vi är osams\r\nom. Låt mig gå tillbaka till frågorna om\r\nproduktivkrafterna, nya teknologiska generationer\r\noch nya vetenskapliga rön. De har gett oss en helt\r\nny värld, karakteriserad av övergång från\r\nindustrisamhälle till informationssamhälle eller\r\ntjänstesamhälle, av den tredje industriella\r\nrevolutionen -- vad vi kallar det spelar inte så stor\r\nroll. Vi underskattar ofta kraften och dynamiken i\r\ndet som nu inträffar.</pre><pre>Vi måste, för att använda Widar Anderssons\r\nterminologi, bygga infrastrukturen för\r\ninformationssamhället, men denna infrastruktur\r\nkan icke bestå av statliga monopol. I en värld där\r\ntelesignalerna studsar mot satelliter, där Ericssons\r\ngenombrott inom mobiltelefoni gör att man snart\r\nvar som helst med en liten handtelefon kan\r\nkommunicera med vilken annan plats på jorden\r\nsom helst, finns det ingen möjlighet att tro att man\r\nkan upprätthålla gamla statliga monopol. I detta\r\ninformationssamhälle, som kännetecknas av en\r\noerhört snabb teknologisk utveckling och\r\ninformationsspridning, är friheten inom ramarna\r\nför institutionerna och individernas och företagens\r\nförmåga till fritt ansvarstagande, fritt skapande och\r\nfritt företagande i själva verket en viktig del av\r\ninfrastrukturen.</pre><pre>Den andra alldeles avgörande delen, där Widar\r\nAndersson citerade mig från en tidigare\r\ninterpellationsdebatt, är kompetensen. Det är inte\r\njärnmalmen utan hjärnkraften hos alla oss svenskar\r\nsom är vår viktigaste tillgång. Det stora\r\nkompetenslyft som regeringen nu bäddar för\r\ngenom satsningar på skola, högre utbildning och\r\nforskning är kanske den viktigaste enstaka satsning\r\nsom vi gör för informationssamhällets\r\ninfrastruktur.</pre><pre>Anf. 20  WIDAR ANDERSSON (s):</pre><pre>Fru talman! Det finns ett problem mitt i allt detta.\r\nMin far och många andra arbetare som har varit\r\nmed under perioden från 40-talet och framåt\r\nkänner sig inte längre riktigt respekterade.</pre><pre>Min far har varit industriarbetare i hela sitt liv och\r\nkommer från Olshammar i södra Närke. Jag pratar\r\nofta med honom om känslan av att inte längre vara\r\nrespekterad för det man har gjort och att vara ställd\r\nutanför. Delaktigheten är borta. Betydelsen av det\r\nman har gjort räknas liksom inte.</pre><pre>Det slog mig då jag hörde statsministerns svar här i\r\ndebatten att detta är oerhört viktigt. Jag skall inte\r\nta upp bristen på social medkänsla i samhället och\r\nrisken för en brutalisering av våra gemensamma liv\r\nmer nu, men det är någonting som regeringen och\r\nstatsministern borde fundera oerhört mycket på.</pre><pre>Med den inledningen på mitt andra inlägg kommer\r\njag in på Nobelpristagaren Douglass North, som\r\njag tycker är intressant. Man kan naturligtvis läsa\r\ndet han skriver på många olika sätt. Han beskriver\r\ni sin bok ''Västerlandets uppgång'' behovet av klara\r\nspelregler -- inte bara för kapitalet, utan för oss\r\nalla, så att vi vet vad som gäller.</pre><pre>Det är nog inte så underligt att vi mitten- och\r\nvänsterpolitiker är intresserade av dessa klara\r\nspelregler när vi känner att den allmänna sektorn\r\nhotas av kommersialisering -- låt vara att\r\nsocialdemokratin på 70-talet var på väg att\r\nförvandla hela samhället till en enda offentlig\r\nsektor.</pre><pre>Det visade sig att ett samhälle inte kan fungera på\r\ndet sättet. Vi fick stå tillbaks. Det vore oerhört synd\r\nom statsministern skulle göra om samma\r\nfundamentala ideologiska misstag från andra\r\nhållet.</pre><pre>Douglass North anger att skattesystemen,\r\nhandelsvägarna, äganderättsförhållandena -- inte\r\nbara privat, utan också statligt -- och andra ramar\r\noch avgränsningar är grundläggande orsaker till\r\ntillväxt. Han förespråkar ett framåtskridande\r\ngenom ett sammanflätande av enskilda företags\r\nvinstintressen och det allmännas bästa.</pre><pre>I sin bok Nationernas välstånd skriver Adam Smith\r\natt han naturligtvis insåg den avgörande betydelse\r\nsom företagare och innovatörer har för allas vårt\r\nvälstånd, men han deklarerade klart\r\nnödvändigheten av ett politiskt styre som var styrt\r\nav andra intressen än marknadskrafterna.</pre><pre>Han skriver att ett styre som är bestående av enbart\r\nhandels- och marknadsmän förmodligen är den\r\nvärsta regering som varje land kan tänka sig.</pre><pre>Anf. 21  JOHAN LÖNNROTH (v):</pre><pre>Fru talman! Det är glädjande att statsministern har\r\nbörjat intressera sig för Marx historiska analys av\r\nkapitalismens framväxt, men jag tycker att det vore\r\nbra om Carl Bildt också ville intressera sig litet mer\r\nför vad Marx egentligen sade om socialismen.</pre><pre>Det finns i och för sig inte så väldigt mycket skrivet\r\nom det. Han sade ju en gång att han inte ville skriva\r\nrecept för framtidens kök. Men det finns en del\r\nformuleringar om arbetarnas fria associationer.\r\nIdén om att staten så småningom skulle dö bort\r\nunder socialismen är också berömd.</pre><pre>Det är svårt att säga vad som låg bakom idén. Det\r\när i alla fall inte helt oförenligt med Marx tänkande\r\natt tänka sig något slags framtida socialism som\r\nbestår av självständiga associationer, drivna av de\r\narbetande människorna, med marknadskrafter som\r\nhuvudsaklig mekanism för fördelning av varor och\r\ntjänster.</pre><pre>Widar Andersson talar om sin far. Jag har en något\r\nannorlunda klassbakgrund än vad Widar\r\nAndersson har, men också jag talar med min far om\r\nden gamla tiden och om den nya generationen inom\r\nstatsförvaltningen.</pre><pre>Jag tror inte att det är nostalgiskt att säga att det\r\nfanns något slags gammal ämbetsmannamoral förr\r\ni världen. Man skulle betala när man gick på\r\nspårvagnen, man lät bli att använda tjänsteposten\r\nför privata ändamål osv.</pre><pre>Jag tror inte att Carl Bildt riktigt ser vad som håller\r\npå att hända och vad som har har hänt i ganska\r\nmånga år i hans omgivning. Det pågår en\r\nmoralupplösning.</pre><pre>Jag hörde för ett tag sedan att S-E-Banken har ett\r\ns.k. samhällsvetenskapligt råd där bl.a. ett antal av\r\nlandets ledande professorer bjuder på middag.\r\nMan betalar 4 000 kr för den oerhörda\r\nansträngningen att sitta och äta och att lyssna.</pre><pre>Det förekommer också att heltidsanställda\r\nstatstjänstemän tar 10 000 kr för att ge en\r\nföreläsning på tjänstetid.</pre><pre>Ett jättelikt internationellt datanät håller på att\r\nväxa fram helt spontant. Det är, som Carl Bildt\r\nsäger, oerhört svårt att centralisera ett sådant under\r\nstaten. Däremot måste det dras klara gränser. De\r\nstatligt finansierade datasystemen, exempelvis vid\r\nuniversiteten, används i oerhört stor utsträckning\r\nför privata ändamål. Jag tror att det är likadant när\r\ndet gäller telefoner och en lång rad andra saker.</pre><pre>När högre statstjänstemän med futtiga 30 000 kr i\r\nmånadslön hör talas om att höjdarna i privata\r\nstorföretag beviljar varandra fallskärmsavtal,\r\ntjänstebilar och förtidstecknade aktieportföljer i\r\nmiljonklassen blir det oerhört svårt att upprätthålla\r\nden statliga ämbetsmannamoralen.</pre><pre>Det skulle vara klargörande om statsministern\r\nnågon gång ville angripa det nya kapitalistiska\r\nprivilegiesamhälle som har börjat växa fram.</pre><pre>Anf. 22  Statsminister CARL BILDT (m):</pre><pre>Herr talman! I den senare delen kan jag villfara\r\nJohan Lönnroth.</pre><pre>Både Widar Andersson och Johan Lönnroth har\r\nvittnat om sina fäder och familjetraditioner. Jag\r\ntillhör dem som kommer från vad man kan kalla\r\ngammal statstjänartradition. Min familj har sedan\r\nrelativt lång tid tillbaka tjänat staten och det som\r\nhar uppfattats som statsnyttan i olika funktioner.\r\nDet kan ha varit inom det militära, inom diplomatin\r\neller inom andra centrala statsfunktioner.</pre><pre>Jag håller med om att ämbetsmannarollen och den\r\nsyn på statens betydelse, den värdighet och den\r\nintegritet som rollen representerar är någonting\r\nsom vi behöver i den mycket starka omvandling\r\nsom dagens svenska samhälle genomgår.</pre><pre>Jag håller också med om det Widar Andersson sade\r\nom att många i dag känner av en identitetskris,\r\ndärför att omvandlingen av det svenska samhället\r\noch den omvandling som sker globalt är så rasande\r\nsnabb. Vi konfronteras med nya teknologier, nya\r\nutmaningar och nya problem i sådan takt att det\r\nibland, inte minst för den äldre generationen, är\r\nsvårt att hänga med. Vi som är politiskt verksamma\r\nhar ett ansvar för att ge politisk ledning.</pre><pre>Så till minidebatten om marxismen och\r\nliberalismen: Vi är överens om vikten av\r\ngränsdragning mellan en stat och det övriga\r\nsamhället -- en i grunden mycket liberal tes. Vi är\r\növerens om vikten av att denna stat kännetecknas\r\nav plikt, ämbetsmannalojalitet och moral. Här är vi\r\ninne på konservativa traditioner. Vi talar om\r\nproduktivkrafternas utveckling. Jag vet inte om det\r\njag sagt är speciellt marxistiskt. A la bonne heure --\r\njag bjuder på det i så fall.</pre><pre>Samtidigt hade den gamle gode Marx fundamentalt\r\nfel när han försökte analysera denna kapitalism.\r\nHans grundtes var ju att den skulle sluta i katastrof,\r\nsammanbrott, misär och elände. Den gav ju i stället\r\n100--150 år av fullständigt unikt framgångsrik\r\nvälfärdsutveckling, demokratisk utveckling och\r\nsociala framsteg som ingen ens hade vågat drömma\r\nom då.</pre><pre>Jag menar att vi nu står inför ett nationellt och\r\nglobalt skifte vars betydelse vi ofta underskattar.\r\nJag kallar det för det liberala systemskiftet. De\r\ngamla strukturerna passar inte längre. Socialismens\r\nstrukturer, planhushållningen, har brutit samman i\r\nen stor del av världen. Det beror på att de inte var\r\nanpassade efter människornas och den moderna\r\ntidens krav. Kalla det gärna för att\r\nproduktivkrafterna brutit sönder förutsättningarna\r\nför planhushållningen och socialismen.</pre><pre>Uppgiften är nu att etablera det liberala samhällets,\r\nden liberala ekonomins, institutioner i en mycket\r\nstor del av världen. Den snabba omvandlingen som\r\ndetta innebär ställer krav också på oss. Regler som\r\npassade i en gammal tid måste anpassas till en ny\r\ntid. Gränsdragningen har inte alltid varit glasklar i\r\nden svenska blandekonomin. Vi har också\r\nanledning att ifrågasätta gamla, offentliga monopol\r\nsom inte längre fungerar -- detta oavsett om vi talar\r\nom barnomsorgen där det är alldeles uppenbart att\r\nenskilda initiativ förnyar. Ett annat mycket\r\nnäraliggande exempel är missbrukarvården, t.ex.\r\nnarkotikavården. Det är alldeles uppenbart att\r\nvalfriheten, konkurrensen och etableringsfriheten\r\nvitaliserar.</pre><pre>Låt oss återigen gå över till det vi kallar\r\ninformationssamhällets infrastruktur. Där är hela\r\nteknologiutvecklingen något som ligger utanför\r\nstatens domäner. Staten kan möjligen bidra med att\r\nse till att det finns fungerande högre utbildning och\r\nforskning och därmed göra insatser på avgränsade\r\nteknologiområden. Men i allt väsentligt sker denna\r\nutveckling på annat sätt.</pre><pre>Staten driver mycket stora teknologiprogram. Vi\r\nhar t.ex. i fråga om pengar alla de siffror som\r\ncirkulerar inte minst i denna kammare när det\r\ngäller JAS-projektets storlek. Men man skall ha\r\nklart för sig att de satsningar som ett företag som\r\nEricsson gör för att utveckla teknologi för\r\nmobiltelefoner och växelteknologi är ju många\r\ngånger större än de satsningar som den svenska\r\nstaten gör för att utveckla JAS-projektet. Det är\r\nsådant som driver mycket av utvecklingen framåt.</pre><pre>Låt detta bli åtminstone en delkonklusion av denna\r\ndebatt. Gränsdragningen mellan stat och övriga\r\nsamhället är av stor betydelse. Det var det som en\r\ngång lyfte Sverige. De liberala institutionerna och\r\nramarna skapar förutsättningarna för den fria\r\nekonomin och det fria samhällets utveckling. Vi\r\nstår nu i ett utvecklingsskede där dessa frågor ställs\r\npå nytt och måste diskuteras utifrån nya\r\nteknologiska och globala förutsättningar.</pre><pre>En politik som bara blickar bakåt spelar på\r\nmänniskors fördomar och farhågor eller tror att\r\nmorgondagens utmaningar kan mötas med nostalgi\r\növer gårdagen. Det är inte en politik som skapar\r\nbäst förutsättningar för Sverige i detta nya läge.</pre><pre>Anf. 23  WIDAR ANDERSSON (s):</pre><pre>Herr talman! I dag pågår, precis som statsministern\r\nhar sagt, enorma förändringar. Det minsta, men\r\nsom samtidigt är mycket stort, människor kan ha\r\nrätt att begära är att de i denna enorma\r\nomvandlingsprocess, som vi utan tvivel lever i både\r\ni Sverige och runt om i världen, inte ställs ut i kylan,\r\ninte betraktas som att de inte räknas eller är utan\r\nbetydelse. Många arbetslösa ungdomar och äldre\r\nundrar vart samhällsutvecklingen är på väg, och de\r\nkänner att de ställs ut i kylan, hängs av.</pre><pre>Statsministern brukar ofta beskriva sig själv som\r\nvarande i pakt med historien. Jag tror att det är litet\r\nfarligt om man jämför med andra politiker under\r\nhistoriens gång. Jag tror att eftervärlden får\r\nbedöma vem som är i pakt med historien.</pre><pre>Jag hörde från moderatstämmans presskonferens\r\natt statsministern betraktar sig själv som historiens\r\nlokomotiv. Bl.a. satt Socialdemokraterna, mitt\r\nparti, och bromsade i en vagn litet längre bak.</pre><pre>(Statsminister Carl Bildt inpass: Längst bak.)</pre><pre>Längst bak!</pre><pre>Man vet aldrig vad historien har för planer. Det\r\nfinns så oerhört många olika intressen, och\r\nhistorien är dynamisk. Man får vara litet försiktig.</pre><pre>Jag tror att en del av tidens moraliska förvirring\r\nhandlar om vad som synes rätt i ett sammanhang\r\nkan vara fel i ett annat. En förklaring är att vi lever\r\nmed två moraliska system som inte tål att blandas.\r\nSå skriver Göran Rosenberg i Moderna Tider. Det\r\när den tidning som både Höger, Vänster och Mitten\r\ni Sverige i dag kan samlas kring och diskutera. Han\r\nhar skrivit detta med tanke på en bok av\r\namerikanskan Jane Jacobs. Hon beskriver\r\nskillnaden mellan den kommersiella moralen och\r\nden mer statliga allmänna väktarmoralen. Hon\r\nmenar att dessa inte kan blandas helt. Vi skapar de\r\ns.k. moraliska hybriderna där det är oklart vad som\r\nstyr och vem som bestämmer. Det gäller\r\ngränsdragningen mellan den allmänna sektorn och\r\nden privata.</pre><pre>Den grundläggande, obligatoriska skolan kan\r\naldrig bli efterfrågestyrd. Det finns ingen finess i att\r\nbetrakta folk som kunder där. Självfallet berikar\r\nenskilda initiativ utvecklingen, men skolan är\r\nfortfarande offentligt, solidariskt finansierad. Det\r\nenskilda initiativet behövs på alla områden. Men\r\nskolan måste betraktas som en allmän nyttighet för\r\nalla medborgare.</pre><pre>Vidare har vi frågan om sjukvården. Jag är inte en\r\nav dem som skäller som en bandhund på allt vad\r\nregeringen hittar på -- det vet statsministern. Men\r\njag är upprörd i fråga om den fria etableringsrätten\r\nutan utgiftstak för läkare. Vem som helst som är\r\nunder 70 år och är läkare kan skicka in sin räkning\r\ntill det allmänna och få betalt. Detta är förslag, herr\r\ntalman, som blandar ihop två system, det allmänna\r\noch det privata, på ett mycket ofördelaktigt sätt.</pre><pre>Anf. 24  JOHAN LÖNNROTH (v):</pre><pre>Herr talman! Att Marx grundtes skulle vara att allt\r\nslutar i elände är ytterligare en av de gamla myterna\r\nsom har spritts av praktiskt taget alla ledande,\r\nborgerliga ideologer. Detta är inte sant!</pre><pre>Men jag kan hålla med om att Marx ibland är något\r\ndunkel när han skall beskriva vad som egentligen\r\nskall hända i övergången mellan kapitalism och\r\nsocialism. Men det är definitivt inte den typ av\r\nmateriellt elände som skall inträffa som Carl Bildt\r\nhär talar om.</pre><pre>Marx vision var inte att socialismen skulle komma\r\ni efterblivna, halvfeodala stater som Ryssland. Det\r\nvar Lenins idéer, och jag hävdar att de till stor del\r\nvar i klar strid mot Marx idéer. Det var i de mest\r\navancerade kapitalistiska länderna -- dåvarande\r\nEngland och Frankrike -- som socialismen i en\r\navlägsen framtid förmodligen skulle komma. Då\r\nskulle de materiella produktivkrafterna ha\r\nutvecklats mycket långt.</pre><pre>När Marx talade om elände menade han i första\r\nhand det han kallade alienation, främlingskap. Den\r\narbetande människan som inte har kontroll över sin\r\nverksamhet upplever ett elände i sitt liv, ett\r\nfrämlingskap för det egna arbetet.</pre><pre>Däremot tycker jag att statsministern borde\r\nfundera litet mer över nyliberalismens\r\nmisslyckande. Se på privatiseringarna i Thatchers\r\nEngland. Studier i efterhand har visat att\r\ninförandet av mera marknadsmekanismer och\r\nkonkurrens ofta har höjt den samhällsekonomiska\r\neffektiviteten. Men privatiseringarna var i allt\r\nväsentligt ett jättelikt misslyckande. Det gick inte\r\natt skilja på å ena sidan ägandeformerna och å\r\nandra sidan marknadsmekanismerna. När Carl\r\nBildt skall hålla föredrag i Ryssland hoppas jag att\r\nhan gör denna skillnad glasklar. När man\r\nprivatiserar ett statligt monopol och överlämnar till\r\nden gamla nomenklaturan blir det sju resor värre.</pre><pre>Gamle Hegel brukade tala om historiens list. Jag\r\ntror att historien är så listig att den kommer att visa\r\natt det hela pekar mot sextimmarsdag och den nya\r\nhållbara ekologiska utvecklingen. Carl Bildt\r\nkommer så småningom i historien att få ägna sig åt\r\nnostalgi över det moderata 80-talet.</pre><pre>Anf. 25  Statsminister CARL BILDT (m):</pre><pre>Herr talman! Jag behöver i alla fall inte ägna mig åt\r\nnostalgi över helt sammanfallande samhällssystem\r\npå det sätt som socialister av olika schatteringar\r\ntvingas göra i dessa dagar.</pre><pre>Jag skall bara göra ett par anmärkningar om\r\nmarxismen, eftersom vi råkade komma in på en\r\ntolkningsdebatt om den gamle gode Karl Marx.\r\nHela hans tes var ju att den kapitalistiska\r\nutvecklingen skulle leda till att de som fick nytta av\r\nden blev allt färre och allt rikare. Sedan skulle det\r\nbli en successiv proletarisering av hela det övriga\r\nfolket, och detta skulle sluta med en social\r\nkatastrof. Jag tror att det var den fras som användes\r\ni sammanhanget.</pre><pre>Detta skulle i sin tur leda till ett fundamentalt\r\nförändrat samhälle. För det samhället hade Karl\r\nMarx -- som Johan Lönnroth påpekade --\r\negentligen inte så många recept eller diagnoser.\r\nHan ägnade sig åt litet romantiserande av\r\nPariskommunen, men kan inte med så mycket i\r\növrigt.</pre><pre>Men detta var ju alldelse fel! Kapitalismen skapade\r\nicke fattigdom; den skapade välstånd och rikedom\r\nför alla. Om man ser på utvecklingen från den tid\r\ndå Sverige började lyftas, 1870-talet, finns det\r\ningen som har fått det sämre. Alla har fått det vida\r\nmycket bättre genom denna i grunden\r\nkapitalistiska marknadsekonomiska utveckling.</pre><pre>Det är ju också den yttersta anledningen till att de\r\nsocialistiska systemen har brakat samman. De\r\nledde till både relativ och absolut fattigdom och\r\nmisär, både i materiell och moralisk bemärkelse.\r\nDen stora, globala uppgiften i dag är att i de länder\r\ndär socialismen infördes återetablera det som vi här\r\ndiskuterar som betydelsefullt också för Sverige:\r\ngränsdragningen mellan stat och samhälle,\r\ninstitutioner och regler-- som skapar utrymme för\r\nindividuellt ansvarstagande, företagande och\r\nskaparkraft, rättsordning och moral-- som ju\r\nföröddes under den socialistiska tiden.</pre><pre>Förvisso finns det risker med allting. Det gäller\r\nomvandlingen både i Sverige och i andra länder.\r\nDet är det vi skall diskutera. Men om\r\nutvecklingsriktningen i dessa hänseenden råder det\r\nväl ingen större tvekan -- de socialistiska systemens\r\nkollaps, och de liberala principernas renässans.</pre><pre>Privatisering är i detta sammanhang en\r\nnödvändighet. Man kan kritisera enskilda inslag i\r\nfru Thatchers privatiseringar i Storbritannien, men\r\ni dag priviatiseras i Ryssland varje dag lika mycket\r\nsom hon gjorde på ett år. Detta är den nödvändiga\r\nvägen till ett återupprättande av en självägande\r\nbondeklass, som kan producera livsmedel, av\r\nföretagande, som kan producera välstånd och av en\r\nstatsmakt, som kan vara stark inom de begränsade\r\nområden som statsmakten skall sköta. Statsmakten\r\nskall inte ägna sig åt att reglera samhället i övrigt.</pre><pre>Samtidigt skall vi genomföra våra omvandlingar i\r\nSverige. I motsats till Widar Andersson tycker jag\r\natt det är fullständigt självklart att man skall ha\r\nrätten att välja skola, rätten att välja läkare och\r\nrätten att välja barnomsorg. Det är bra för den\r\nenskilde individen och mycket bra också för\r\nmöjligheten att ge bra skola, bra barnomsorg och\r\nbra sjukvård.</pre><pre>Överläggningen var härmed avslutad.</pre><pre>4 §  Svar på interpellation 1993/94:49 om\r\nprivatisering av telenät</pre><pre>Anf. 26  Kommunikationsminister MATS\r\nODELL (kds):</pre><pre>Herr talman! Ulrica Messing har frågat mig vad\r\nregeringen avser att vidta för åtgärder för att bevara\r\nmöjligheten till inflytande och ansvar inför\r\nframtidens teknik. Interpellationen har föranletts\r\nav Televerkets bolagsbildning.</pre><pre>Utvecklingen inom tele- och dataområdet har\r\nunder de senaste tio åren skett mycket snabbt. Den\r\ntekniska och ekonomiska utvecklingen har lett till\r\natt det inte längre går att tala om endast ett specifikt\r\ntelenät som ägs av en aktör. Det s.k. telenätet\r\nbestår redan i dag av en mängd ''nät'', som ägs helt\r\neller delvis av flera olika aktörer. Denna utveckling\r\nhar lett till en successivt ökande konkurrens inom\r\nteleområdet, globalt och i Sverige.</pre><pre>För att säkerställa de telepolitiska målen och\r\nTeleverkets framtida utveckling lade regeringen\r\nunder våren fram förslag till en lagstiftning på\r\nteleområdet. Vidare föreslog regeringen att\r\nTeleverket skulle ombildas till aktiebolag, Telia\r\nAB. Riksdagen fattade i juni beslut i enlighet med\r\nregeringens förslag.</pre><pre>Telelagen ger riksdag och regering ett medel för att\r\npå en öppen telemarknad med många aktörer\r\nsäkerställa de telepolitiska målen. Telelagen\r\ninnebär bl.a. att:</pre><pre>- Ansvaret för grundläggande\r\ntelekommunikationer utvidgas till att förutom\r\nvanlig telefoni även omfatta telefax och viss\r\ndatakommunikation. Staten skall ha ett\r\növergripande ansvar också för andra teletjänster.\r\nDet innebär att s.k. hyrda förbindelser för\r\ndatakommunikation skall tillhandahållas där de\r\nefterfrågas.</pre><pre>- Tillståndsplikt föreligger för sådan\r\nteleverksamhet i allmänt tillgängliga telenät och\r\nbestår i att tillhandahålla telefonitjänster och\r\nmobila teletjänster eller i att hyra ut fasta\r\nteleförbindelser för telekommunikation.\r\nTillstånden kan förenas med de villkor som behövs\r\nbl.a. för att främja de telepolitiska målen.</pre><pre>- Särskilda bestämmelser om samtrafik och\r\nnummerplaner gäller. Reglerna om samtrafik\r\ninnebär ett krav på dem som tillhandahåller\r\nteletjänster att öppna upp nätet för samtrafik med\r\nde operatörer som begär det.</pre><pre>- Regeringen har befogenhet att bestämma om\r\npristak för telefoni.</pre><pre>- Regler finns för avgifter för tillståndsverksamhet,\r\ntystnadsplikt, tillsyn, straff, televerksamhet i krig,\r\nm.m.</pre><pre>Ett av de viktigaste medlen i utveckling av ny\r\nteknik för att uppnå effektiva\r\ntelekommunikationer, innefattande ett\r\nmångfacetterat utbud och låga priser, är att se till\r\natt konkurrens kommer att råda inom ett så brett\r\nfält av telemarknaden som möjligt.</pre><pre>Bolagiseringen av Televerket ger verket samma\r\nverksamhetsform som andra företag på\r\ntelemarknaden, dvs. aktiebolagsform. Samtliga\r\naktier ägs av staten. Telia skall erbjuda\r\ntelekommunkationstjänster på den svenska\r\ntelemarknaden.</pre><pre>Under år 1992 beslutade Televerket att\r\ntidigarelägga slutförandet av digitaliseringen av\r\ntelenätet med 15 år från år 2015 till år 2000. Den\r\nplanerade investeringsverksamheten i Telia AB\r\ninnebär att ca 90 % av abonnenterna har tillgång till\r\ns.k. PLUS-tjänster år 1997 och 100 % av\r\nabonnenterna år 2000.</pre><pre>Sammanfattningsvis kan jag således konstatera att\r\ndet inte längre går att tala om endast ett specifikt\r\ntelenät som ägs av en aktör. Det s.k. telenätet\r\nbestår redan i dag av en mängd ''nät'', som ägs helt\r\neller delvis av flera olika aktörer. Genom reglerna\r\nom samtrafik säkerställs att de olika operatörerna\r\nhar tillgång till varandras nät. Vidare har statens\r\nmöjligheter att uppfylla de telepolitiska målen\r\nstärkts genom införandet av en telelag.</pre><pre>Anf. 27  ULRICA MESSING (s):</pre><pre>Herr talman! Jag vill tacka\r\nkommunikationsministern för svaret.</pre><pre>Det sade en hel del om vad en telelag kan innehålla.\r\nMen jag tycker att det är alltför mycket som den\r\nnya telelagen inte innehåller. Det som skiljer oss åt\r\när synen på vad som är viktigt att ha med sig in i\r\nframtiden och vad som är viktigt för landet att vi\r\nkan påverka.</pre><pre>Vi är överens om att den tekniska utvecklingen\r\ninom tele- och informationsområdet går mycket\r\nsnabbt. Det innebär många nya möjligheter till\r\nutveckling för näringsliv, kommuner och\r\nprivatpersoner. Betydelsen av ännu godare, mer\r\nutvecklad och ännu snabbare teknik och finoptik\r\nkommer antagligen att öka. Kraven skärps hela\r\ntiden, och positionerna måste flyttas fram inom\r\nteleområdet, posten och många andra områden.</pre><pre>Tekniken och utvecklingen kan innebära att\r\navståndet mellan olika delar av vårt land och mellan\r\nandra länder krymper väsentligt, precis som det\r\nkan göra mellan företag. De kan lättare etablera sig\r\npå mindre orter och ändå ha samma möjligheter att\r\nbedriva sin verksamhet.</pre><pre>Vi är överens om att detta utgör en god möjlighet\r\noch om att det är bra om det blir så. Men vi är inte\r\növerens om hur vi skall lyckas med det. Därför har\r\njag ställt denna interpellation till statsrådet.</pre><pre>Regeringen har under året lagt fram propostitioner\r\nom bolagisering av Televerket och Posten.\r\nRegeringen har ju vid flera tillfällen nämnt just\r\nPosten som tänkbar kandidat, inte minst i det häfte\r\nsom skrevs om vilka områden som kan tänkas bli\r\naktuella för en privatisering i framtiden.</pre><pre>I propositionen om bolagisering av Televerket\r\nskriver Mats Odell att det nya bolaget, så långt han\r\nnu kan överblicka, bör vara helt statligt ägt. Är det\r\nfortfarande så?</pre><pre>Bolagiseringen av Televerket har genomförts\r\nsnabbt. Många kritiker är ense om att\r\nkonsekvenserna av bolagiseringen inte har utretts\r\ntillräckligt. Vi har ganska bråttom.</pre><pre>Hur går det med det regionala ansvaret i framtiden?\r\nKommer det att satsas på utveckling i hela landet\r\nockså i bolagsform? Vem skall se till att alla\r\nframöver får tillgång till tekniken? Vilka\r\nbedömningar kommer att ligga bakom de\r\nsatsningar som bolaget gör? Blir de sociala och\r\nregionala aspekterna avgörande, eller kommer\r\nman att driva ett affärsmässigt företag så\r\naffärsmässigt som det bara går?</pre><pre>I den telelag vi har -- och jag utgår från att det blir\r\nlikadant vid en bolagisering av Posten -- är det\r\nTelestyrelsen som får ansvaret för utformningen av\r\ntelepolitiken och inte vi som politiska företrädare.\r\nVi är överens om att dessa områden är otroligt\r\nviktiga för framtiden. Hur kan det då komma sig att\r\nvi politiskt väljer att avstå från möjligheterna att\r\npåverka och bitvis styra utvecklingen? Vi avsäger\r\noss ju ansvaret för att det sker ett regionalpolitiskt\r\nställningstagande bakom satsningarna. Nu hänvisar\r\nvi till en telelag som inom vissa områden garanterar\r\nmedborgarna bra telekommunikationer,\r\nfaxmöjligheter och annat.</pre><pre>Vi kan göra likadant vid en bolagisering av Posten,\r\ndvs. stifta en postlag som innehåller allmänna\r\nåsikter om vad som skall beaktas eller inte. Men\r\nbolaget måste se till bolagets bästa, och då får\r\nnaturligtvis vissa områden stryka på foten. Det är\r\nsjälvklart. Det ansvaret har de företrädare som\r\nsitter i en bolagsstyrelse. I telelagen står inget om\r\nsocialt eller regionalt ansvar. Det kunde det i och\r\nför sig ha stått om vi varit politiskt ense om det,\r\nmen nu var vi inte det.</pre><pre>Bolagsformen som styrsätt kunde ha fungerat\r\nrelativt bra om vi hade varit beredda att reglera vad\r\nsom är viktigt och vad som inte är viktigt. Nu har vi\r\nlämnat utvecklingen av Televerket och antagligen\r\nav Posten också i helt fria händer. Det är skillnad\r\nmellan att sitta som politisk företrädare i en\r\naffärsverksstyrelse och se till medborgarnas bästa\r\noch att sitta i en bolagsstyrelse som har till uppgift\r\natt se till bolagets bästa.</pre><pre>Hur styr vi då möjligheten till regionalt ansvar? Hur\r\npåverkar vi så att möjligheterna gäller alla? Menar\r\nstatsrådet att inflytandet i en bolagsstyrelse blir\r\nbättre, som det står i propositionen? På vilket sätt\r\nkommer vi som teleabonnenter, brevskrivare,\r\ntidningsläsare och allt vad det nu kan vara att få det\r\nbättre i den nya bolagsformen? Blir det bättre\r\ntillgänglighet, bättre service, bättre standard, eller\r\nvad är det som blir bättre?</pre><pre>Detta är viktigt. Det är mot bättre service, bättre\r\nvillkor och ännu bättre teknik som vi skall sträva\r\noch inte åt ett motsatt håll. Det vore helt klart att\r\nfå det sämre.</pre><pre>Herr talman! Finns det någonting som det är viktigt\r\natt staten äger så att det kan styras via politiska\r\nbeslut och att människor har full insyn i\r\nverksamheten är det bl.a. Posten och Televerket.\r\nTeknik och service är två viktiga framtidsområden\r\nsom måste vara tillgängliga för alla och omfatta hela\r\nlandet.</pre><pre>Anf. 28  Kommunikationsminister MATS\r\nODELL (kds):</pre><pre>Herr talman! Det är en intressant debatt som Ulrica\r\nMessing för. Jag tycker kanske att den utgår från\r\nlitet gamla föreställningar om att det finns endast\r\nett telenät som man i en affärsverksstyrelse kan ta\r\nansvaret för och att staten genomför sina\r\ntelepolitiska målsättningar genom detta verk.</pre><pre>Förutom Televerkets nät -- som numera är Telia --\r\nfinns ett antal andra nät, exempelvis Svenska\r\nkraftnäts fiberoptiknät som är 1 500 km.\r\nBanverkets fiberoptiknät är 2 500 km. Det används\r\nbl.a. av en av Telias konkurrenter, Tele 2, som har\r\n007-nummer. Om man vill ringa till utlandet och\r\ninte använda Telias 009 kan man slå 007 och få ett\r\nlägre pris för ett utlandssamtal. Detta är en\r\nkonkurrens som kommer konsumenterna,\r\nabonnenterna till godo.</pre><pre>Det finns också mobila nät. Förutom Telia finns\r\nComviq och Nordic tel. Det finns ett nät som kallas\r\nför Stadsnät -- det är Stockholm Energi. Det lär\r\nvara ett uppåt 6 000 km långt fiberoptiknät.\r\nMotsvarande finns i Malmö. Det finns Stjärn-TV-\r\nnätet, som är möjligt att använda för både telefoni\r\noch datakommunikation. Det finns satellitnät med\r\nsatellitburna system.</pre><pre>Det finns det s.k. VSAT-nätet, Very Small\r\nAperture Terminals, som t.ex. Volvo använder för\r\ntelefoni och datakommunikation till USA. Det\r\nfinns de stora konkurrenterna på världsmarknaden,\r\nbl.a. British Telecom som har en egen nod här i\r\nStockholmstrakten i Solna, om jag inte minns fel,\r\ndär man man kopplar upp både\r\ndatakommunikation och samtal för\r\nvidarebefordran ut i hela världen i olika nät.</pre><pre>Det finns ATT och France telecom, via sitt delägda\r\ndotterbolag Transpac Scandinavia. Det är samägt\r\nmed statliga SKD-bolagen via dotterbolaget\r\nDAFA. Den s.k. Statteldelegationen tillsattes av\r\nden socialdemokratiska regeringen, och jag tror att\r\ndet var Bengt K.Å. Johansson som skrev direktiven\r\ntill denna. Man har nu upphandlat ett ramavtal för\r\nstatlig datakommunikation i konkurrens med Telia\r\noch har fått fram ett betydligt lägre pris för denna\r\nstatliga datakommunikation via detta företag.</pre><pre>Det finns IBM, som har egna datacomnät i Sverige.\r\nDet finns även ett annat nät, General Electric\r\nInformations Services Case, som både arbetar med\r\ndata och telefoni. Det är alltså inte längre möjligt,\r\nUlrica Messing, att sitta i en affärsverksstyrelse och\r\nhantera allt detta.</pre><pre>Det vi nu har gjort är att vi har lagt fram en telelag\r\nsom sätter spelreglerna för denna nya värld som\r\nteletekniken har öppnat för oss. Det är inte så som\r\nUlrica Messing sade i sitt första inlägg. Jag räknade\r\ninte upp exempel på vad som skulle kunna finnas i\r\nen telelag. Detta är vad som är fastlagt i den telelag\r\nsom denna kammare har beslutat om.</pre><pre>Det är inte möjligt att uppnå de telepolitiska målen\r\ngenom ett statligt affärsverk. Vi har fått övergå till\r\nen lag där staten bestämmer spelreglerna. Vi slår\r\nfast i lagen att det skall finnas rikstäckande telefoni\r\noch möjligheter att få både grundläggande\r\ndatakommunikation och telefax.</pre><pre>Staten har sedan möjlighet att handla upp dessa\r\ntjänster på den öppna marknaden. Men i första\r\nskedet finns det ett avtal mellan staten och Telia,\r\ndär man åtar sig att uppfylla de sociala och\r\nregionalpolitiska mål som finns uppställda i\r\ntelelagen.</pre><pre>Detta är den nya värld, Ulrica Messing, som vi har\r\natt hantera. Vi kan inte vrida klockan tillbaka och\r\nanvända de gamla planekonomiska metoderna för\r\natt åstadkomma en bra service för våra\r\nmedborgare. Det måste ske genom lagstiftning och\r\ngenom att utnyttja en marknad som redan är ett\r\nfaktum, oavsett vad denna kammare beslutar.</pre><pre>Det är viktigt att Televerket får samma\r\nförutsättningar som sina konkurrenter att uppträda\r\ni den mest effektiva associationsformen, och det är\r\naktiebolaget. Vi har i Sverige en aktiebolagslag som\r\nlägger fast hur detta skall fungera. Det är fullt\r\nmöjligt att se till att de telepolitiska målen -- som\r\njag tror att Ulrica Messing och jag är helt eniga\r\nom -- kan uppfyllas med denna modell.</pre><pre>Anf. 29  ULRICA MESSING (s):</pre><pre>Herr talman! Jag tycker inte att det som hittills\r\nskrivits in i telelagen är dåligt. Jag tycker att det är\r\nbra, men det är för litet.</pre><pre>Jag ifrågasätter varför vi inte politiskt kan gå in och\r\nstyra mer än så. Jag sade i mitt inledningsanförande\r\natt jag visst kan tänka mig att Televerket styrs i\r\nbolagsform. Men jag ifrågasätter att vi som\r\npolitiska företrädare i och med detta släpper\r\nmycket av det ansvar och det inflytande som vi\r\nskulle kunna ha. Vi skulle kunna påverka\r\nutvecklingen mycket mer. Varför tar vi inte den\r\nchansen?</pre><pre>Jag är medveten om att det finns flera nät, och jag\r\nhar inget emot det. Det är bra att det finns många\r\nsom anstränger sig för att nå bättre teknik och\r\nforska vidare. Endast det bästa är gott nog åt\r\nfolket. Det är inte det debatten handlar om. Det jag\r\noroar mig för är att vi som politiska företrädare nu\r\ngömmer oss bakom att vi har släppt ansvaret. Jag\r\ntycker att vi skulle kunna ta mycket mer ansvar än\r\nså.</pre><pre>Det är ju inte en konkurrensneutral bolagisering\r\nsom genomförts. De olönsamma bitarna låter vi\r\nligga kvar, både på Televerket och senare på\r\nPosten. Det är dessa företag som får ansvar för de\r\nmindre lönsamma bitarna. Vi vill ju att servicen i\r\nnågon mån skall omfatta alla. Men detta är inte\r\nriktig konkurrens.</pre><pre>Det är väl ingen som på fullt allvar tror att det finns\r\nmöjlighet till konkurrens inom t.ex. telemarknaden\r\ni Norrlands inland. Jag tror inte det. Jag tror inte\r\natt Mats Odell gör det heller, därför ifrågasätter jag\r\nvarför man inte mer skall gå in och påverka denna\r\nutveckling politiskt. Det kommer inte att bli rättvist\r\nnu, därför att samma möjligheter inte kommer att\r\ngälla för alla. Den utvecklingen ligger inte i någons\r\nintresse.</pre><pre>Televerket har inte mått dåligt tidigare, snarare\r\ntvärtom. Internationellt sett har Televerket i\r\nSverige klarat sig mycket bra, med hög effektivitet,\r\nlåga taxor och låga avgifter, vilket är bra.</pre><pre>I och med den bolagisering som vi nu genomfört,\r\neller snarare genom den telelag som vi fattat beslut\r\nom, är det inte heller så, att vi följer den utveckling\r\nsom sker i andra länder. De flesta andra länder har\r\nju ett lagfäst monopol på de här områdena. I\r\nSverige driver vi ju en egen utveckling, och vi har\r\nfaktiskt inte alla andra länder med oss. Vi vet inte\r\nheller riktigt vad utvecklingen leder till.</pre><pre>Det viktiga i detta är det politiska inflytandet, dvs.\r\nmöjligheten för oss politiker att se till att folk\r\nfaktiskt får en bra service, att det blir likvärdigt\r\nsamt att staten tar det regionala och sociala\r\nansvaret, vilket man inte kan kräva vid drivandet av\r\nett affärsmässigt bolag. Därför, Mats Odell, undrar\r\njag: På vilket sätt kommer folk i vårt land, oavsett\r\nvar man bor, att få det mycket bättre vad gäller\r\nservice, tillgänglighet och standard i och med den\r\nnya bolagsformen?</pre><pre>Anf. 30  Kommunikationsminister MATS\r\nODELL (kds):</pre><pre>Herr talman! Ulrika Messing talar gång på gång om\r\natt vi politiker måste detaljstyra ytterligare, på det\r\nhär området. Vad saknas då konkret i telelagen?\r\nJag måste få ett svar på den frågan.</pre><pre>Ulrika Messing säger vidare att det inte är en\r\nkonkurrensneutral avreglering, utan både Telia och\r\ndet framtida Posten AB får ta de olönsamma\r\ndelarna. Det beror naturligtvis på att det i båda\r\nfallen tecknas avtal med staten, vilka är\r\ntidbegränsade.</pre><pre>Precis som Ulrika Messing konstaterar, konstaterar\r\nman i avtalet att Telia är totalt\r\nmarknadsdominerande, med ett nät som går ut till\r\nde flesta hushåll. Man har vidare i avtalet åtagit sig\r\natt ta över också de olönsamma delarna. Så är det\r\nju med alla stora företag; man har både lönsamma\r\noch olönsamma delar. Samtidigt ger det en enorma\r\nkonkurrensfördel att ha tillgång till alla dessa\r\nmiljoner abonnenter såsom Telia i dag har.</pre><pre>Ulrika Messing säger också att vi driver en egen\r\nlinje som ingen annan tycker är bra. På den\r\npunkten måste jag göra henne besviken. Den\r\nsvenska telepolitiken och den svenska postpolitiken\r\när nämligen förebilder för såväl EG, bl.a.\r\nStorbritannien, som USA och Canada, för att\r\nnämna några exempel.</pre><pre>Anf. 31  ULRICA MESSING (s):</pre><pre>Herr talman! Det jag saknar i telelagen är en\r\nskrivning som säger att Telestyrelsen måste ta ett\r\nsocialt och regionalt ansvar. Det står inte. Under\r\nutskottsbehandlingen hade vi diskussioner om det.\r\nDet här står inte, och majoriteten i utskottet\r\nresonerar att det är onödigt att skriva in något som\r\npå sätt och vis ändå är självklart. Men det tror inte\r\njag.</pre><pre>Jag tror att vi måste vara tydliga och skriva in de\r\npolitiska målsättningar som vi tycker är viktiga och\r\nsjälvklara. Om vi, politiska företrädare, inte tar\r\nhänsyn till det som vi tycker är viktigt och som vi\r\ntycker skall gälla för folk, vem skall då göra det?\r\nJag tror inte vi kan släppa det ansvaret.</pre><pre>Anf. 32  Kommunikationsminister MATS\r\nODELL:</pre><pre>Herr talman! I telelagen preciseras dels att alla i\r\nhela landet, oavsett bostadsort, skall ha tillgång till\r\nsåväl telefoni, grundläggande datakommunikation\r\noch fax till enhetliga priser, dels att alla skall ha råd\r\ntill denna grundläggande service. Det finns\r\ninskrivet i telelagen, och det ingår i det avtal som\r\nstaten har med Telia AB.</pre><pre>Överläggningen var härmed avslutad.</pre><pre>5 §  Bordläggning</pre><pre>Anmäldes och bordlades</pre><pre>Konstitutionsutskottets betänkanden</pre><pre>1993/94:KU12 Vissa ändringar i vallagen</pre><pre>1993/94:KU13 Handlingsoffentligheten i\r\nkommunala företag</pre><pre>1993/94:KU14 Förvaltningen av Svenska kyrkans\r\nfinansförmögenhet</pre><pre>Skatteutskottets betänkanden</pre><pre>1993/94:SkU4 Dubbelbeskattningsavtal mellan\r\nSverige och Ryssland</pre><pre>1993/94:SkU6 Dubbelbeskattningsavtal mellan\r\nSverige och Namibia</pre><pre>1993/94:SkU7 Dubbelbeskattningsavtal mellan\r\nSverige och Venezuela</pre><pre>1993/94:SkU14 Tullöverenskommelse med\r\nRyssland</pre><pre>1993/94:SkU18 Kraftvärme</pre><pre>Lagutskottets betänkanden</pre><pre>1993/94:LU4 Tilläggsskydd för läkemedel, m.m.</pre><pre>1993/94:LU7 Vissa likvidationsfrågor</pre><pre>Utrikesutskottets betänkande</pre><pre>1993/94:UU10 Tillämpning i fråga om Angola av\r\nlagen (1971:176) om vissa internationella\r\nsanktioner</pre><pre>Försvarsutskottets betänkande</pre><pre>1993/94:FöU2 Enskilda utbildningsanordnare och\r\nvapenfria tjänstepliktiga</pre><pre>Jordbruksutskottets betänkanden</pre><pre>1993/94:JoU6 Villkoren för\r\nvegetabilieproduktionen efter budgetåret 1993/94</pre><pre>1993/94:JoU10 Godkännande av överenskommelse\r\nmellan Sverige och Lettland på fiskets område</pre><pre>Näringsutskottets betänkande</pre><pre>1993/94:NU9 Statlig medverkan i civilt\r\nflygplansprojekt hos Saab-Scania AB, m.m.</pre><pre>Bostadsutskottets betänkanden</pre><pre>1993/94:BoU3 Höjd garanterad ränta 1994-1996 för\r\nvissa bostadshus</pre><pre>1993/94:BoU4 Ändringar i fastighetsbildningslagen\r\nm.m.</pre><pre>1993/94:BoU5 Förlängd försöksverksamhet med\r\nkooperativ hyresrätt</pre><pre>6 §  Anmälan om interpellation</pre><pre>anmäldes att följande interpellation framställts</pre><pre>den 26 november</pre><pre>1993/94:67 av Rolf L Nilson (v) till miljöministern\r\nom fasta Öresundsförbindelser:</pre><pre>Öresundsbron -- ett ekologiskt och ekonomiskt hot</pre><pre>Vänsterpartiet anser att miljöhänsyn och\r\nframtidens kretsloppssamhälle kräver en helt ny\r\ntransportstruktur. Det innebär minskad bilism och\r\nflygtrafik och kraftfulla satsningar på järnväg och\r\nmiljövänlig sjöfart. Med våra utgångspunkter\r\nbehövs varken fler motorvägar eller projekt som\r\nÖresundsbron.</pre><pre>En järnvägstunnel är troligen bättre än en bro ur\r\nsamhällsekonomisk synvinkel. En tunnel är också\r\nett delsteg mot ett miljöanpassat transportsystem\r\nsom Naturvårdsverket, Vetenskapsakademien,\r\nKoncessionsnämnden för miljöskydd m.fl.\r\nefterlyser. Snabbtågens succé gör\r\njärnvägstransporter till framtidens alternativ. En\r\ntunnel för snabbtåg för Sverige närmare\r\nkontinenten.</pre><pre>Öresundsbrons skadliga effekter på Östersjön</pre><pre>Östersjön är ett ytterst känsligt ekosystem som i\r\ndag är svårt skadat av en rad mänskliga aktiviteter.\r\nI många avseenden är stora delar av Östersjöns\r\nekosystem nära kollaps och hotas av irreversibel\r\nförstörelse.</pre><pre>En vägledande princip bör vara att inga ytterligare\r\naktiviteter får tillåtas som kan tänkas förvärra\r\nÖstersjöns situation. Vi skall tillämpa\r\nförsiktighetsprincipen -- Östersjöns akuta situation\r\ntillåter ingen ökad belastning.</pre><pre>En av de viktigaste naturliga förutsättningarna för\r\nöstersjöns överlevnad är förbindelsen med övriga\r\nhav via sunden kring de danska öarna.</pre><pre>I förhandlingarna i Vattendomstolen har det\r\nframkommit att saltvatteninflödet i Öresund är\r\nviktigare än vad man tidigare trott beroende på att\r\ndetta vatten har högre salt- och syrehalt.</pre><pre>Att då bygga en halvö, en ny ö, betongkassuner och\r\nett antal bropelare m.m. som sammanlagt\r\nreducerar vattnets genomströmningsyta i ett av\r\nsunden med 5--20 % är inte försvarbart.\r\nKompensationsmuddringar som skall eliminera\r\ndetta problem är ytterligare ett hot mot Öresunds\r\nekologiska balans.</pre><pre>Vattendomstolen ställer ett krav på maximalt 5 %\r\nsedimentspill vid muddringarna. Bl.a. detta krav\r\ngör Vattendomstolens utslag till ett nej, eftersom\r\nman vid likande företag som bäst nått ner till 7 %.\r\nVanligt är att 10--15 % flyter bort.</pre><pre>Ökade luftföroreningar</pre><pre>Biltrafiken genererar ett antal luftföroreningar.\r\nDet allvarligaste i denna region är kväveoxiderna.\r\nSkåne tar emot 25 kg kväve per hektar och år --\r\nlokalt upp till 60 kg. Nedfallet måste ner till högst\r\n10 kg om vi skall nå den nivå som naturen tål.</pre><pre>De senaste forskningsresultaten visar att forskarna\r\nhar varit för optimistiska. Forskare från Lunds\r\ntekniska universitet, SLU och SGU konstaterar att\r\nomfattande marker i södra Sverige endast tål 2--\r\n10 kg kväve per hektar och år.</pre><pre>Biltrafiken på bron kommer att bli avsevärt större\r\nän beräknade 9 000--12 000 fordon per dygn. Byggs\r\nbron kommer den att användas i så hög\r\nutsträckning som möjligt. All praktisk erfarenhet\r\nvisar också att trafiken ökar runt omkring i\r\nnärområdet och i intilliggande regioner om nya\r\nvägar byggs, särskilt om det är nya motorvägar. En\r\nrealistisk siffra är minst 30 000 fordon per dygn.\r\nDetta leder till kväveutsläpp långt utöver vad\r\nnaturen tål.</pre><pre>Koncessionsnämnden för miljöskydd konstaterar i\r\nsitt yttrande 26 februari 1993 att ''omfattande\r\ninfrastruktur med betydande livslängd -- -- -- ska ge\r\nförutsättningar för miljöförbättringar''. Nämnden\r\nkonstaterar att en bro för vägtrafik inte gör det och\r\nsäger därför nej till bron.</pre><pre>Den internationella trafikutvecklingen</pre><pre>Redan före de europeiska omvälvningarna och\r\nsnabbtågens succéfyllda utveckling var\r\ntransportföretag, både SJ och vägdistributörer,\r\nointresserade av en bro för vägtrafik. Utvecklingen\r\ni Europa påverkar transportsektorn på många sätt;\r\nTyskland är inte intresserat av att satsa på nord--\r\nsydliga vägförbindelser, det är trafikkaos i\r\nNordtyskland, transportmönstren ändras, nya\r\nfärjeförbindelser öppnas etc.</pre><pre>Allt detta medför att en bro för vägtrafik tappar i\r\nbetydelse. Besluten om bron vilar på föråldrade\r\ntransportförutsättningar.</pre><pre>Broalternativets ekonomiska förutsättningar och\r\nkonsekvenser</pre><pre>Den totala kostnaden för projektet är\r\nsvårbedömbar. Det enda som med säkerhet kan\r\nkonstateras är att priset är högre än vad svenska\r\nregeringar presenterat för Sveriges riksdag och\r\nfolk. Danska officiella siffror handlar om uppemot\r\n20 miljarder.</pre><pre>Fristående experters bedömningar varierar, men\r\nsiffror på 20--30 miljarder kronor har nämnts.\r\nCenterpartiets egen analys slutar t.ex. på ca 30\r\nmiljarder. Den svenska summan på 10--12\r\nmiljarder i investeringskostnader framstår som\r\ntillrättalagd av broförespråkare.</pre><pre>De vägtrafikflöden som skall betala bron har\r\nuppskattats till 9 000--12 000 fordon per dygn. En\r\nnormal vägbroförbindelse av denna dignitet, och i\r\nett sådant tättbebyggt område, har en fordonstrafik\r\npå minst 30 000 fordon per dygn. Bron byggs med\r\nen kapacitet för 50 000...</pre><pre>Det innebär att de miljökonsekvensanalyser som\r\nhittills gjorts är felaktiga eftersom de grundats på\r\nen alldeles för liten trafikmängd.</pre><pre>I de ekonomiska beräkningarna har inte kostnaden\r\nför miljöskador tagits upp. Vad är värdet på störda\r\nmarina miljöer i Öresund och Östersjön? Vad\r\nkostar ytterligare luftföroreningar? Frågorna är\r\nmånga -- svaren få.</pre><pre>Tunnelalternativet</pre><pre>Det har aldrig prövats på allvar om en\r\njärnvägstunnel går att få företagsekonomiskt och\r\nsamhällsekonomiskt lönsam. I\r\nÖresundsdelegationens egen rapport (SOU 1989:4)\r\nframstår en tunnel som fullt möjlig att få lönsam.</pre><pre>Danska expertbedömningar visar också att det\r\nfinns möjligheter att få tunnelalternativet\r\nekonomiskt lönsamt. Föreningen Framtida\r\nJärnvägstrafik visar i ett utlåtande från september\r\n1993 att en järnvägstunnel är ekonomiskt lönsam.\r\nOm miljökonsekvensernas ekonomiska effekter tas\r\nmed framstår en tunnel som alltmer attraktiv.</pre><pre>Bl.a. dessa studier visar att det är motiverat med en\r\nfördjupad analys av en järnvägstunnels\r\nmiljökonsekvenser och ekonomiska\r\nförutsättningar.</pre><pre>Snabbtågens succéfyllda utveckling på kontinenten\r\noch i Sverige visar att det i framtiden är effektiva,\r\nmoderna järnvägssystem som kommer att lösa\r\ntransportbehovet i Europa. Mer vägtrafik är inte\r\nmöjlig av en rad ekonomiska och ekologiska\r\norsaker. Tåg som färdas i 200-- 350 km/h kan\r\nbetraktas som ett helt nytt kommunikationsslag.\r\nDet måste vi ta hänsyn till när infrastruktur med\r\nlång livslängd planeras.</pre><pre>Slutsats</pre><pre>Remissvaren visar att en bro för vägtrafik inte är\r\nförenlig med internationella och nationella\r\nmiljökrav. De ekonomiska beräkningarna för\r\nbroprojektet är också osäkra.</pre><pre>Miljöhänsynen gör nu att broalternativet kan\r\navfärdas.</pre><pre>Jag vill därför fråga miljöministern:</pre><pre>Är regeringen beredd att pröva andra former av\r\nfasta Öresundsförbindelser som är förenliga med\r\nmiljökraven?</pre><pre>7 §  Anmälan om frågor</pre><pre>Anmäldes att följande frågor framställts</pre><pre>den 25 november</pre><pre>1993/94:202 av Lars Moquist (nyd) till\r\nmiljöministern om vattenkvaliteten och\r\ndjurhållningen på Öland:</pre><pre>I samband med att öländska lantbrukare inlämnat\r\nvattenprover för analys av nitrat- och nitrithalter\r\nhar bl.a. tidningen Ölandsbladet tagit upp frågan\r\nom Ölandsvattnets tjänlighet och kopplat frågan till\r\ngällande regler för stallgödsel.</pre><pre>Öland har en djurtäthet som saknar motstycke i\r\nSverige. De riktvärden som finns för hela landet\r\noch som skall vara uppfyllda den 1 januari 1995\r\nsynes alltför höga för Öland, som har ett\r\nmatjordslager som är alldeles för tunt för att\r\nnedbringa nitrat- och nitrithalter till en godtagbar\r\nnivå.</pre><pre>Det bör vara ett vitalt intresse för Öland att kunna\r\nmarknadsföra landskapet för dess rena miljö. Alla\r\nbör ha intresse av att kunna erbjuda turister och\r\nbofast befolkning ett friskt dricksvatten. Om detta\r\nendast kan åstadkommas genom reducering av\r\ndjurbeståndet på Öland så bör detta ske.</pre><pre>Enligt Arla skall mjölk inte mottagas, om gården\r\nhar högre halt av nitrat och nitritkväve än 35 mg per\r\nliter vatten. Inom EG lär kraven vara än högre.</pre><pre>Har miljöministern för avsikt att närmare utreda\r\noch också föreslå åtgärder för en ytterligare\r\nbegränsning -- kanske halvering -- av djurbeståndet\r\npå Öland för att därigenom bryta miljöförstöringen\r\nav närmiljön på Öland?</pre><pre>1993/94:203 av Lars Moquist (nyd) till\r\nmiljöministern om vattenkvaliteten på Öland:</pre><pre>Pressen i sydost -- inte minst tidningen\r\nÖlandsbladet -- har slagit larm om\r\nvattenförhållandena på Öland. Vattnet har enligt\r\nvad som redovisats i pressen haft alldeles för höga\r\nvärden av bl.a. nitrat och endotoxin. Man bör t.ex.\r\ninte ge spädbarn vatten med högre\r\nnitratkoncentration än 10 mg per liter. Dialysvatten\r\nsom ges patienter på sjukhus lär inte få ha högre\r\nendotoxinhalt än 10 nanogram per liter.</pre><pre>I privata brunnar på sydöstra Öland har uppmätts\r\nnitrathalter på mer än 50 mg per liter vatten liksom\r\nendotoxinhalter på 4 000 nanogram per liter vatten.</pre><pre>Det uppges att ett bolag -- Mjölkbedömningens\r\nService AB -- nära knutet till Arla inhämtat\r\nvattenprover från 234 mjölkproducenter. Dessa\r\nresultat har inte ansetts kunna offentliggöras utan\r\nden enskilde lantbrukarens tillstånd.</pre><pre>För att kunna vidta erforderliga åtgärder synes det\r\nnödvändigt att resultaten från provtagningarna\r\noffentliggörs.</pre><pre>Ämnar miljöministern vidtaga några åtgärder för\r\natt lägga fakta på bordet och därigenom möjliggöra\r\nåtgärder från samhällets sida för att åstadkomma\r\ntjänligt vatten för djur och människor?</pre><pre>1993/94:204 av Lennart Rohdin(fp) till\r\nutrikesministern om kompensation till\r\nMakedonien:</pre><pre>Republiken Makedonien var tillsammans med\r\nSlovenien den enda av republikerna i det forna\r\nJugoslavien som uppfyllde\r\nBadinterkommisssionens kriterier för\r\ninternationellt erkännande. Till skillnad från\r\nSlovenien uppnådde Makedonien sin\r\nsjälvständighet utan militära skärmytslingar.\r\nDessutom har Makedonien en stor minoritet\r\nalbaner som utgör mellan en tredjedel och en\r\nfjärdedel av landets befolkning. Grekland tvingade\r\nlänge EG förhala ett internationellt erkännande,\r\nvilket fördröjt Makedoniens inträde i\r\ninternationella organ för samarbete och stöd.</pre><pre>Inget enskilt land har drabbats så hårt av FN:s\r\nsanktioner mot Serbien-Montenegro som\r\nMakedonien. Makedonien har traditionellt en stor\r\ndel av sin avsättning i Serbien. Makedoniens\r\nhandelsvägar går över Serbien respektive Saloniki i\r\nGrekland, som periodvis blockerats av grekiska\r\nmyndigheter. FN-stadgans artikel 50 medger stat\r\nsom drabbas oförskyllt av FN-sanktioner att\r\nkompenseras. Så har ännu inte skett.</pre><pre>Min fråga till utrikesministern är:</pre><pre>Vad gör Sverige bilateralt och multilateralt för att\r\nrepubliken Makedonien skall kompenseras för\r\neffekterna av FN-sanktionerna mot Serbien-\r\nMontenegro?</pre><pre>1993/95:205 av Carl Fredrik Graf (m) till statsrådet\r\nBo Lundgren om momsen och EU:</pre><pre>Riksskatteverket har i dagarna lagt fram en rapport\r\n(1993:8) angående mervärdebeskattningen i ett\r\nEG-perspektiv. Den innehåller en rad olika förslag\r\nom formerna för och organisationen av\r\nmervärdebeskattningen inför ett svenskt inträde i\r\nEG.</pre><pre>Enligt rapporten skall en lång rad beslut fattas\r\nredan under första halvåret 1994 för att kunna\r\nfungera vid ett tänkt medlemskap den 1 januari\r\n1995. Det finns därför anledning för regeringen att\r\npå ett tidigt stadium ange viljeinriktningen i de\r\nolika frågor som berörs, t.ex. den övergripande\r\norganisationen för uppbörden, liksom olika\r\ndelfrågor. I den senare delen torde bl.a. förslaget\r\natt företag med export/import-verksamhet skall\r\növergå från tvåmånaders till enmånadsredovisning\r\nvara kontroversiellt.</pre><pre>På vilket sätt avser statsrådet att behandla frågan\r\nom momsen i ett EG-perspektiv?</pre><pre>1993/94:206 av Lennart Hedquist (m) till statsrådet\r\nBo Lundgren om beskattningen av\r\nföräldrakooperativ barnomsorg:</pre><pre>Riksskatteverket har nyligen gjort en tolkning av\r\nskattebestämmelserna som innebär att\r\nföräldrakooperativ inom barnomsorgen anses\r\nbedriva näringsverksamhet och skall skatta för sitt\r\neventuella överskott. Alla som är huvudman för en\r\nbarnomsorgsanläggning vet att det är nödvändigt\r\natt ha en viss ekonomisk buffert. Det är därför\r\norimligt att vid varje årsskifte redovisa ett\r\n''nollresultat''. Ett överskott i ett\r\nföräldrakooperativ eller förening som bedriver\r\nbarnomsorg är helt uppbyggt av kommunala bidrag\r\noch föräldraavgifter.</pre><pre>Vilket initiativ är statsrådet beredd att vidta för att\r\ndenna typ av beskattning snarast skall upphöra?</pre><pre>1993/94:207 av Chatrine Pålsson (kds) till statsrådet\r\nBo Könberg om barnhjärtkirurgin:</pre><pre>1988 presenterade Socialstyrelsen en utredning,\r\nPM 1988:32, där man förordade en koncentration\r\nav hela den svenska barnhjärtkirurgin till två\r\nkliniker. Rekommendationen hörsammades inte.</pre><pre>I Socialstyrelsens skrift Allmänna råd från\r\nSocialstyrelsen 1992:3 försökte Socialstyrelsen än\r\nen gång att få till stånd en ändring. I utredningen\r\nkonstateras att ''de bästa förutsättningarna för en\r\nförbättrad barnhjärtkirurgi finns i Lund och i\r\nGöteborg''.</pre><pre>En utveckling vid endast två kliniker innebär att\r\nföräldrar tillförsäkras en kvalitativt säkrare vård för\r\nsina barn. Trots de starka rekommendationerna\r\nfortsätter dock sjukhus att remittera till kliniker\r\nsom dokumenterat inte ger bästa resultat.\r\nBeroende av var man bor i landet och vilket sjukhus\r\nsom anses närmast ges hjärtsjuka barn därmed\r\nolika förutsättningar i vården.</pre><pre>Avser statsrådet vidta åtgärder så att\r\nrekommendationerna inom barnhjärtkirurgin\r\nföljs?</pre><pre>1993/94:208 av Catarina Rönnung (s) till\r\narbetsmarknadsministern om\r\nstödområdesplacering av Vetlanda kommun:</pre><pre>Vetlanda kommun är inne i en djup strukturell kris\r\npå grund av trähusbranschens snabba tillbakagång.\r\nBoro-Hus AB har den 24 november lämnat in sin\r\nkonkursansökan till Eksjö tingsrätt. Ytterligare 94\r\npersoner kan komma att mista arbetet. Vetlanda\r\nkommun har tidigare ansökt om och fått avslag på\r\natt få ingå i stödområde.</pre><pre>Är arbetsmarknadsministern beredd att ompröva\r\ndetta beslut i positiv riktning?</pre><pre>1993/94:209 av Sten Svensson (m) till statsrådet Bo\r\nKönberg om doping:</pre><pre>Riksdagen beslöt under vårsessionen ge regeringen\r\ntill känna att en samlad översyn snarast bör komma\r\ntill stånd beträffande bruket av anabola steroider.</pre><pre>På förslag av ett anhälligt socialutskott uttalade\r\nriksdagen att en analys bör göras ''av\r\ndopingproblemets omfattning och karaktär samt\r\nföljderna av missbruket på kort och lång sikt.\r\nKopplingen mellan missbruket av dopingmedel och\r\nannat missbruk och våldsbrott bör också studeras\r\nnärmare liksom behovet av ytterligare insatser mot\r\nmissbruket.''</pre><pre>Socialutskottet uttalade att översynen bör ''komma\r\ntill stånd under parlamentarisk medverkan''.</pre><pre>Vilka åtgärder avser statsrådet vidta för at komma\r\ntill rätta med dopingproblemen?</pre><pre>den 26 november</pre><pre>1993/94:210 av Håkan Holmberg (fp) till statsrådet\r\nBeatrice Ask om lärare som gör sig skyldiga till\r\npolitiskt betingade brott m.m.:</pre><pre>Enligt uppgifter från elevkåren vid Lärarhögskolan\r\ni Uppsala är en av studenterna aktiv medlem i en\r\nnynazistisk grupp vid namn Riksfronten, vars\r\nledande personer kunnat bindas till olika typer av\r\nrasistiska våldsbrott.</pre><pre>Även om ingen i Sverige bör avstängas från ett yrke\r\neller en utbildning på grund av sina åsikter, så\r\nundrar säkerligen många vilka kriterier i övrigt som\r\nskall gälla för att en person skall anses vara lämplig\r\nsom lärare.</pre><pre>Med anledning av det anförda vill jag ställa följande\r\nfråga:</pre><pre>Vilka möjligheter finns i dag för skolor,\r\nlärarhögskolor och lokala skolmyndigheter att\r\ningripa mot lärare eller lärarstuderande som gör sig\r\nskyldiga till politiskt betingade brott eller i sin\r\nundervisning åsidosätter grundläggande\r\ndemokratiska värderingar?</pre><pre>1993/94:211 av Roland Lében (kds) till statsrådet Bo\r\nLundgren om Landshypotek:</pre><pre>Landshypotekets framtida associationsform har\r\nvarit föremål för en längre tids diskussion. För\r\nnärvarande väntar riksdagen på regeringens\r\ninitiativ. Osäkerheten om innehållet i regeringens\r\nförslag och om riksdagens slutliga ställningstagande\r\nutgör självfallet ett orosmoment för Landshypoteks\r\nverksamhet.</pre><pre>Som kristdemokrat menar jag att mångfalden av\r\nassociationsformer är värdefull och ett uttryck för\r\nen valfrihet för olika aktörer på marknaden att\r\nverka i den företagsform som bäst överensstämmer\r\nmed målsättningen för verksamheten. En massiv\r\nmajoritet av Landshypotekets ägare är överens om\r\natt deras ändamål -- att ge ägarna bästa möjliga\r\nlånevillkor -- sker bäst i en ekonomisk förening.</pre><pre>Inom EG och andra delar av världen finns det\r\nmånga exempel på framgångsrika och\r\nvälrenommerade kooperativa kreditinstitut.\r\nLandshypotek uppvisar en god lönsamhet, ett\r\nminimun av kreditförluster och en\r\nkapitaltäckningsgrad som för närvarande ligger på\r\nca 10 %.</pre><pre>Min fråga till statsrådet är:</pre><pre>Är statsrådet beredd att snarast lämna förslag som\r\ntillmötesgår Landshypoteks önskemål?</pre><pre>1993/94:212 av Hans Stenberg (s) till\r\narbetsmarknadsministern om servicen i\r\nglesbygden:</pre><pre>Vid en frågestund här i riksdagen den 16 november\r\nsade Börje Hörnlund att ''avregleringsfrågorna är\r\nviktiga i ett regionalpolitiskt perspektiv''. Av svaret\r\nframgår inte om arbetsmarknadsministern anser att\r\navregleringar är positiva eller negativa ur\r\nregionalpolitisk synpunkt.</pre><pre>Jag vill därför fråga arbetsmarknadsministern om\r\nhan anser att avregleringen av posten, flyget och\r\nelmarknaden får positiva effekter för servicen i\r\nglesbygden.</pre><pre>1993/94:213 av Ingvar Eriksson (m) till\r\njordbruksministern om ersättningen till hjortägare:</pre><pre>I ett frågesvar i riksdagen den 18 maj framhölls att\r\nJordbruksverket hade för avsikt att inom kort\r\nslutreglera ärendet från det första fallet av\r\ntuberkolos hos hjort. Efter att det första ärendet\r\nslutreglerats avsågs att snabbt slutreglera övriga\r\närenden utifrån de ersättningsprinciper som då\r\narbetats fram inom verket.</pre><pre>Nu har över ett halvt år förflutit sedan detta svar\r\navgavs i riksdagen, och ännu har varken det första\r\neller det andra fallet slutreglerats.</pre><pre>Detta är djupt otillfredställande, och många inom\r\nhjortnäringen känner sig i dag åsidosatta och\r\noroliga inför framtiden.</pre><pre>När kan de ovan anförda ersättningarna med\r\nanledning av arbetet med utrotning av tbc hos\r\nhjortdjur slutregleras?</pre><pre>1993/94:214 av Lennart Fridén (m) till\r\nutbildningsministern om ökad forskning:</pre><pre>För att förstärka konjunkturvändningen och för att\r\npå alla sätt gynna en utveckling av såväl\r\nforskningen som näringslivet i Sverige får inga\r\n''stenar ligga ovända''. Det finns många sätt att låta\r\nforskningen och den spetsteknologiska industrin\r\nsamverka, till bådas fromma.</pre><pre>Ett förslag som har skymtat i diskussionerna är att\r\nlåta inrätta befattningar som ''adjungerade\r\nprofessorer''. Därmed avses att låta framstående\r\nforskare, betalda av sitt företag, även periodvis på\r\nheltid arbeta med forskning vid en högskola, sedan\r\nde erhållit kompetensförklaring för en sådan\r\nbefattning efter fakultetsutvärdering. Genom ett\r\nsådant förfarande skulle högskolan till ett minimum\r\nav -- eller helt utan -- kostnader kunna få ett\r\nväsentligt kapacitetstillskott. Samtidigt skulle\r\nnärheten till pågående forskning snabbt kunna leda\r\ntill positiva förbättringar för industrin.</pre><pre>Vilka åtgärder är statsrådet beredd att medverka\r\ntill för att pröva ett system med adjungerade\r\nprofessorer?</pre><pre>1993/94:215 av Lennart Rohdin (fp) till statsrådet\r\nAlf Svensson om bistånd till Makedonien:</pre><pre>Republiken Makedonien var tillsammans med\r\nSlovenien den enda av republikerna i det forna\r\nJugoslavien som uppfyllde Badinterkommissionens\r\nkriterier för internationellt erkännande. Till\r\nskillnad från Slovenien uppnådde Makedonien sin\r\nsjälvständighet utan militära skärmytslingar.\r\nDessutom har Makedonien en stor minoritet\r\nalbaner som utgör mellan en tredjedel och en\r\nfjärdedel av landets befolkning. Grekland tvingade\r\nlänge EG förhala ett internationellt erkännande,\r\nvilket fördröjt Makedoniens inträde i\r\ninternationella organ för samarbete och stöd.</pre><pre>Inget enskilt land har drabbats så hårt av FN:s\r\nsanktioner mot Serbien-Montenegro som\r\nMakedonien. Makedonien var efter Kosovo den\r\nfattigaste delen av det forna Jugoslavien.\r\nMakedonien har ärvt för landet stora\r\ninternationella skulder. Makedonien har\r\ntraditionellt en stor del av sin avsättning i Serbien.\r\nMakedoniens handelsvägar går över Serbien\r\nrespektive Saloniki i Grekland och har periodvis\r\nblockerats av grekiska myndigheter. FN-stadgans\r\nartikel 50 medger stat som drabbas oförskyllt av\r\nFN-sanktioner att kompenseras. Så har ännu inte\r\nskett.</pre><pre>Kan Sverige ge bistånd till republiken Makedonien\r\nför att medverka till att landet kan fortsätta vara ett\r\nelement av stabilitet på Balkan?</pre><pre>1993/94:216 av Lennart Rohdin (fp) till statsrådet\r\nAlf Svensson om zigenarna -- 90-talets stora\r\nflyktingfråga:</pre><pre>I det forna Öst- och Centraleuropa finns i\r\nstorleksordningen 10 miljoner zigenare eller roma.\r\nDet är en folkgrupp som inte är erkänd någonstans.\r\nEtt folk utan hemvist på samma sätt som judarna\r\nföre Israels tillkomst, som palestinierna hittills varit\r\noch som kurderna fortsätter att vara. Det är en\r\nfolkgrupp som inget majoritetssamhälle visat någon\r\nvilja att öppna sig för. Under andra världskriget var\r\nzigenarna en av de folkgrupper som utsattes för\r\nsystematiskt folkmord. Pogromer mot zigenare är\r\nvardag även i Europa efter murens fall. Bakom\r\nsiffrorna på asylsökande i Västeuropa, även\r\nSverige, från flertalet nya demokratier i det forna\r\nkommunistväldet döljer sig otaliga zigenare -- även\r\nfrån krigets Jugoslavien. Zigenarna kan mycket väl\r\nkomma att bli 90-talets största flyktingfråga i\r\nEuropa -- trots det vi har bevittnat i det\r\nsönderfallande forna Jugoslavien.</pre><pre>Min fråga till statsrådet är:</pre><pre>Vad gör Sverige för att medverka till att förhindra\r\natt zigenarna blir 90-talets stora flyktingkatastrof i\r\nEuropa?</pre><pre>1993/94:217 av Ingvar Eriksson (m) till\r\njordbruksministern om hjorthägn:</pre><pre>I många fall har hjorthägn inrättats på omställd\r\nmark. I flera fall har djur i hjorthägn drabbats av\r\ntbc. När djuren sedan avlivats kan problem uppstå\r\ni bedömningen huruvida omställningen kommer att\r\ngodkännas eller ej. I vissa fall har dessutom delade\r\nmeningar mellan eller inom myndigheter uppstått\r\nom vilka djurslag som skulle godkännas i hägn på\r\nomställd mark.</pre><pre>Problemen har redan kommit i öppen dag i och med\r\nde inträffade fallen av tbc, och åtgärderna har fått\r\ntill följd att även andra djurslag slagits ut.</pre><pre>Vilka åtgärder är jordbruksministern beredd att\r\nvidta för att lösa dessa problem?</pre><pre>1993/94:218 av Lars Björkman (m) till\r\narbetsmarknadsministern om stödet till kommuner\r\nsom tidigarelägger underhållsarbeten:</pre><pre>Inom ramen för arbetsmarknadsåtgärder kan\r\nkommuner erhålla ersättning för att tidigarelägga\r\nplanerade underhållsåtgärder.</pre><pre>Avsikten med detta bidrag är att stimulera\r\nkommunen att som ägare av anläggningar med\r\nstatsbidrag tidigarelägga planerat\r\nunderhållsarbete.</pre><pre>Uppgifter förekommer om att enskilda kommuner\r\nvid entreprenadupphandling av byggobjekt bryter\r\nur en delentreprenad för att låta utföra denna med\r\nstöd av arbetsmarknadsersättning.\r\nAnbudsgivare/arbetsgivare har då tvingats\r\npermittera anställd personal som sedan fått utföra\r\narbetet som bidragsberättigat objekt.</pre><pre>Vilka åtgärder är statsrådet beredd vidta för att\r\nsådant missbruk förhindras?</pre><pre>1993/94:219 av Karin Starrin (c) till\r\nnäringsministern om nyföretagarlånen:</pre><pre>Riksdagen fattade beslut angående\r\nnyföretagarlånen i december 1992. Klara tillägg\r\nutifrån förslaget i propositionen godkändes. I\r\nriksdagsbeslutet sägs det tydligt att det finns behov\r\nav en viss flexibilitet i tillämpningen så att lägre\r\nbelopp än 100 000 kr skall kunna beviljas. Detta är\r\nviktigt med tanke på att nyföretagarlånet förutsätt\r\nsvara för endast 30 % av finansieringen, vilket\r\ninnebär att 100 000 kr svarar mot en investering på\r\nca 330 000 kr. Utskottet motiverar tillägget bl.a.\r\nmed att omvandlingen av den offentliga sektorn\r\nmåste underlättas.</pre><pre>Efter vad jag erfarit visar det sig synnerligen svårt\r\natt få denna möjlighet till lägre belopp att efterlevas\r\ni den praktiska hanteringen.</pre><pre>Vilka åtgärder avser regeringen vidta för att\r\nriksdagens beslut skall efterlevas?</pre><pre>1993/94:220 av Tage Påhlsson (c) till statsrådet Bo\r\nLundgren om färgmärkningen av dieselolja:</pre><pre>Den grönmärkta dieseloljan med skattefrihet som\r\ntillkommit efter den nya lagens ikraftträdande den\r\n1 oktober har tyvärr visat sig medföra besvärande\r\nhälsoeffekter för de maskinförare, skogsarbetare\r\nm.fl. som använder oljan till drivmedel i sina\r\nfordon. En utredning är på gång -- eller i vart fall\r\narbetet med direktiv om en översyn av de\r\nmiljömässiga effekterna av färginblandningen.</pre><pre>Nu har de drabbade valet att antingen fortsätta med\r\nden obeskattade, hälso- och miljöriskabla oljan\r\neller att med betydande merkostnader övergå till\r\nden ofärgade oljan.</pre><pre>Rimligen borde dessa merkostnader kunna\r\nkompenseras av staten i avvaktan på utredning och\r\nnya beslut om märksystem för den obeskattade\r\noljan, t.ex. genom samma princip som gäller för\r\nden grupp förbrukare som behandlas i den\r\nhäromdagen antagna prop. 1993/94:79. Detta\r\nskulle betyda att man antingen får göra avdrag i\r\ndeklarationen för skattedelen av drivmedelsoljan\r\neller att man får tillämpa modellen med försäkran\r\npå heder och samvete vid inköpstillfället.</pre><pre>Är skatteministern beredd att vidta snara åtgärder\r\nav exempelvis detta enkla slag för att kompensera\r\nde problem som uppstått för de drabbade\r\nmaskinanvändarna m.fl.?</pre><pre>1993/94:221 av Ingegerd Sahlström (s) till statsrådet\r\nBeatrice Ask om skolbiblioteken:</pre><pre>Skolbiblioteken har varit en viktig del av skolans\r\nverksamhet. I skolbiblioteket har många barn och\r\nungdomar genom åren sökt kunskap, bedrivit\r\nsjälvständiga studier, arbetat i grupp m.m.\r\nVälutrustade och välskötta skolbibliotek är en\r\ntillgång om man vill ge alla barn möjlighet till\r\nallsidig information. Skolbiblioteken har en viktig\r\nkulturell och demokratisk uppgift. Nu rapporteras\r\ndet från olika håll i landet att skolbibliotekens roll\r\nförsvagas. Utlåningen sjunker och skolbiblioteken\r\nhar blivit ''stängda rum''.</pre><pre>Vilka åtgärder avser skolministern att vidta för att\r\nhöja skolbibliotekens status i framtidens skola?</pre><pre>8 §  Kammaren åtskildes kl. 11.05.</pre><pre>Förhandlingarna leddes</pre><pre>av talmannen från sammanträdets början t.o.m. 3\r\n§ anf. 21 (delvis) och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}