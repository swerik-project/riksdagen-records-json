{"dokumentstatus":{"dokument":{"hangar_id":"2387839","dok_id":"GG09125","rm":"1992/93","beteckning":"125","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"125","slutnummer":"0","datum":"1993-06-09 00:00:00","systemdatum":"2005-10-27 14:02:58","publicerad":"1993-06-09 00:00:00","titel":"Riksdagens snabbprotokoll 1992/93:125 Onsdagen den 9 juni","subtitel":null,"status":null,"htmlformat":null,"relaterat_id":null,"source":"webbnav","sourceid":"{8B32FA49-0440-451F-B114-FDBFB0D94BAE}","dokument_url_text":"http://data.riksdagen.se/dokument/GG09125/text","dokument_url_html":"http://data.riksdagen.se/dokument/GG09125","dokumentstatus_url_xml":"http://data.riksdagen.se/dokumentstatus/GG09125","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:125</div>\r\n<div class=\"sidhuvud_datum\">Onsdagen den 9 juni</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Partiledardebatt</pre><pre>Anf. 1  INGVAR CARLSSON (s):</pre><pre>Fru talman! Den tjeckiske presidenten Václav\r\nHavel var nyligen i Washington, bl.a. för att öppna\r\nett museum till minne av offren för judeförintelsen.\r\nSamma dag höll han ett tal, där han påminde om\r\nden kommunistiska mardrömmen. Den har nu,\r\nmenade Havel, ersatts av den efterkommunistiska\r\nmardrömmen. Systemet kollapsade, men har ännu\r\ninte ersatts av ett nytt. Många människor känner sig\r\ntomma och frustrerade. Det ger grogrund för\r\nintolerans, själviskhet och extremism.</pre><pre>Efterkommunismens utmaning är bara en del av de\r\nglobala utmaningarna, menar Havel. Vi lever i\r\nsjälva verket på randen av en vulkan. Skall vi klara\r\nklyftan mellan rika och fattiga, spänningen mellan\r\nolika kulturer, kärnvapenhotet, utarmningen av\r\nmiljön, då måste människan förstå sig själv och sin\r\nplats på jorden på ett nytt sätt.</pre><pre>Vi behöver en ny känsla av politisk moral och\r\nglobalt ansvar, säger Havel. President Havels ord\r\nberör oss, var och en. Vi måste inse att vi i Sverige\r\nbara kan säkra vårt lands framtid, om vi förstår att\r\nvårt öde är sammanlänkat med jordens andra folk.</pre><pre>I den del av Europa som Havel känner bättre än de\r\nflesta har kommunismen lämnat efter sig, inte bara\r\nekonomisk misär, utan också en rad svåra etniska\r\noch religiösa konflikter.</pre><pre>Men också i Västeuropa sker nu förändringar som\r\ninger stor oro.</pre><pre>Så här skrev Svenska Dagbladet i sin Europabilaga\r\nförra veckan: ''I en tid då arbetslösheten synes ha\r\nVästeuropa i ett stadigt grepp, tydliggörs en ny och\r\nkanske mer skrämmande verklighet. Fattigdomen\r\nbreder ut sig över den europeiska kontinenten och\r\nallt fler människor faller igenom de sociala\r\nskyddsnät länderna i varierande grad håller sig\r\nmed.''</pre><pre>Tio år av arbetslöshet har mitt i det rika Västeuropa\r\nskapat denna utarmning och fattigdom.</pre><pre>Tio år av arbetslöshet håller nu på att förvandla\r\ndelar av Europas städer till slum, där ingen annan\r\ninkomstkälla finns än socialbidrag eller\r\nkriminalitet. Där är den normala familjen en\r\növergiven, ung mamma.</pre><pre>Tio år av arbetslöshet i det rika Västeuropa skapar\r\nen vanmakt som allt oftare slår ut i våld.\r\nGreifswald, Solingen är exempel på vanliga,\r\nvardagliga ställen som nu förknippas med grymhet\r\noch djupaste tragedi.</pre><pre>Ur detta växer ett hårt och otryggt samhälle för\r\nalla, ett samhälle där en allt aggressivare\r\nhögernationalism vinner framgång, och där\r\nmänniskor till slut vänder sin besvikelse och sitt hat\r\nmot demokratin.</pre><pre>Prognoserna inför framtiden ger inte mycket hopp.\r\nArbetslösheten i Västeuropa kommer att ligga kvar\r\npå höga 11 % också i slutet av 90-talet. Den svenska\r\nregeringen har gett samma dystra besked för\r\nSveriges del. Om fem år kommer vi fortfarande att\r\nha över en halv miljon arbetslösa i vårt land.</pre><pre>Men än är dessa siffror, både när det gäller Europa\r\noch Sverige, trots allt bara prognoser och\r\nberäkningar. De bygger på att ingenting görs, på att\r\npolitiken förblir densamma som nu. Prognoser\r\nbehöver inte bli verklighet. Vi kan ta varning. Vi\r\nkan lägga om kursen. Vi kan med all den kraft och\r\nmed alla de resurser som vi har gemensamt reagera\r\nför att uppnå ett gemensamt mål: att ta vara på\r\nmänniskors arbetsförmåga.</pre><pre>Det som, trots allt, ger hopp är att omtänkandet är\r\npå gång ute i Europa. EG-kommissionens\r\nordförande Jacques Delors har sagt att\r\narbetslösheten är den främsta orsaken till den\r\ndjupa ekonomiska krisen. Det är en viktig\r\nmarkering.</pre><pre>Nu sätts kampen mot arbetslösheten överst på den\r\npolitiska dagordningen inom EG. I Västeuropa,\r\nsamt också i Japan och USA, utformas en politik\r\nför att stimulera ekonomin, en politik som främjar\r\ntillväxt och sysselsättning. Den ekonomiska kursen\r\nläggs om.</pre><pre>Snart är det bara den moderatledda regeringen i\r\nSverige som fortsätter att strama åt, skära ned och\r\ndärmed öka arbetslösheten.</pre><pre>Gång på gång har jag och övriga socialdemokrater\r\ni denna kammare försökt att få regeringen att\r\nbegripa vilken farlig väg som den är inne på. Gång\r\npå gång har vi sagt: Sätt kampen mot\r\narbetslösheten främst. Men regeringen ställer sig\r\navvisande. Trots att de egna beräkningarna visar att\r\nde direkta kostnaderna för arbetslösheten under de\r\nnärmaste fem åren kommer att uppgå till\r\nsvindlande 500 miljarder kronor, säger regeringen:\r\nVi har inte råd.</pre><pre>Regeringen väljer i stället att göra upp med Ny\r\ndemokrati. Statsminister Bildt har därmed lyckats\r\nrädda regeringen kvar vid makten, till priset av att\r\nSverige nu styrs av en parodi på ekonomisk politik.</pre><pre>Med Ny demokratis hjälp har regeringen sett till att\r\ndet blir billigare att tälta och dyrare att bo.</pre><pre>Nu kan tivoliägarna sänka priset i\r\nbergochdalbanan, men delpensionen tas bort.</pre><pre>Under högljudda protester från besvikna\r\nmoderater får nu den som tjänar en miljon om året\r\npunga ut med hela 148 kronor extra skatt i\r\nmånaden. Upprörda moderater kan dock trösta sig\r\nmed att den som inte har något jobb mister tio\r\ngånger så mycket, när regeringen och Ny demokrati\r\nsänker arbetslöshetsersättningen. Det är\r\norättfärdigt. Men det allra allvarligaste, det som\r\ndrabbar oss alla, är att denna nonsensuppgörelse\r\ninte bidrar det minsta till att lösa Sveriges\r\nekonomiska problem.</pre><pre>Det är som om allvaret i det som nu sker i Sverige\r\ninte når in i regeringskansliet. Begriper någon i\r\nregeringen vad som händer med människor, som\r\nhar varit vana att arbeta och försörja sig själva, när\r\nde nu tvingas att leva på bidrag?</pre><pre>Kan Carl Bildt, som före valet lovade att det med\r\nen borgerlig regering skulle bli billigare att bo,\r\nförstå hur det känns när en normalinkomst inte\r\nlängre räcker till för att betala hyran eller när den\r\nlägenhet som man har sparat till och glatt sig åt\r\nförvandlas till en mardröm, därför att många\r\nbostadsrättsföreningar nu hotas av konkurs?\r\nFörstår Carl Bildt hur det känns när det egna huset\r\nsäljs på exekutiv auktion, och allt man har kvar är\r\nstora skulder?</pre><pre>Det är en spark i magen på dem som inte längre har\r\nråd med sin bostad, att det nu blir billigare för\r\naffärsresenärerna att bo på Grand Hotell.</pre><pre>De senaste tio åren har den här sortens nyliberala\r\nidéer och värderingar haft ett starkt och förödande\r\ninflytande över utvecklingen i de dominerande\r\nindustriländerna.</pre><pre>Efter valet 1991 fick även Sverige en regering som\r\nstyr efter principerna: om marknaden släpps fri, om\r\npolitiken trängs tillbaka, om de ekonomiska\r\nskillnaderna mellan människor blir större, då\r\nkommer ekonomin att blomstra, då blir det jobb\r\noch då får alla det bättre.</pre><pre>Var någonstans i världen, var i historien, har\r\narbetslöshet och orättvisor skapat några varaktiga,\r\nekonomiska framsteg? Var har smulorna från de\r\nrikas bord fått snurr på ekonomin och lyft nationer\r\ntill välstånd?</pre><pre>Svaret är: Ingenstans -- åtminstone inte mätt med\r\nde krav på ett civiliserat samhälle som vi ställer.</pre><pre>Den amerikanske nationalekonomen Paul\r\nKrugman väckte uppmärksamhet, när han vid ett\r\nbesök i Sverige varnade den svenska regeringen för\r\natt gå samma väg som andra nyliberala regeringar.\r\nHan sade: ''Jag tror på en marknadsekonomi där\r\nregeringen spelar en nyttig och viktig roll. Den\r\n''blandekonomi' som uppstod i en stor del av\r\nvästvärlden efter andra världskriget var inte\r\nperfekt, men den skapade det mest anständiga\r\nsamhälle som historien frambringat. Låt oss\r\nförbättra det i stället för att förstöra det.''</pre><pre>Vi behöver en ny ekonomisk politik i Sverige, en\r\npolitik som inte avvecklar utan utvecklar det\r\nanständiga, rättvisa och mänskliga samhället.</pre><pre>Fru talman! Vi måste spara, säger regeringen. Så\r\nlångt är vi överens. Men var och hur skall det\r\nsparas? Och -- kanske ännu viktigare -- vad skall vi\r\nsatsa på?</pre><pre>Regeringen sparar på arbetslöshetsersättningen,\r\nbarnomsorgen, sjukvården och äldreomsorgen.\r\nDelpensionen tas bort. Men ibland glömmer\r\nregeringen påpassligt att vi har ett stort\r\nbudgetunderskott. Ibland finns det pengar att dela\r\nut.</pre><pre>De som har råd att sätta av någon tusenlapp i\r\nmånaden i privat pensionssparande skall få dra av\r\ndetta på skatten. Skulle var tionde nappa på det\r\nerbjudandet, kostar det 8 miljarder kronor.</pre><pre>Näringsminister Per Westerberg säljer glatt ut\r\nstatens tillgångar med rejäl rabatt. Miljardbelopp\r\nförs över från oss medborgare till dem som har\r\npengar över att köpa aktier för. Turistmomsen\r\nsänks för att lyckliggöra Ny demokrati. Det kostar\r\nstaten ytterligare någon miljard.</pre><pre>Nu kommer också vårdnadsbidraget, lovar Alf\r\nSvensson. Nu har kds fått sitt fallskärmsavtal, som\r\ngör att partiet kanske orkar hålla sig ovanför 4-\r\nprocentsgränsen. Jag hörde att Bo Lundgren, för\r\natt minska kritiken mot att Moderaterna bara höjer\r\nskatterna, gav ett halvt löfte här i kammaren i förra\r\nveckan om att ta bort hundskatten.</pre><pre>Regeringen saknar inte fantasi -- det måste jag\r\nerkänna -- när det gäller att ge löften och dela ut\r\nförmåner som går hem i de egna väljarleden. Det\r\nbörjar klarna, kammarledamöter, om vem som\r\nbelönas i Carl Bildts och Ian Wachtmeisters\r\nSverige. Det är den som har pengar över till att\r\nköpa aktier och pensionsspara, som ofta tar in på\r\nhotell, vars hemliga last är att åka karusell och som\r\nhar en pudel.</pre><pre>(Applåder)</pre><pre>Fru talman! Det finns ett alternativ. Vi\r\nsocialdemokrater har till denna vårriksdag utförligt\r\nredovisat vår politik. Vi vill mobilisera alla medel\r\nför att snabbt bryta nedgången och återvinna\r\ntillväxten. Vi vill satsa på utbildning och arbete.\r\nRäntan måste ned. Det är den i särklass viktigaste\r\noch bästa stimulansen för att få i gång tillväxten.</pre><pre>Därutöver behövs en sänkning av momsen för att\r\nytterligare stimulera den inhemska efterfrågan. Vi\r\nvill också skjuta upp den extra höjningen av\r\nboendekostnaderna på 3 miljarder kronor, och vi\r\nvill sätta in stimulanser på ytterligare två områden,\r\nså att investeringar i näringslivet kan tidigareläggas\r\noch ersättnings- och nyanställningar kommer till\r\nstånd.</pre><pre>Dessa åtgärder måste sättas in nu och få effekt på\r\nhela samhällsekonomin -- på konsumtion,\r\nproduktion, investeringar och sysselsättning. Den\r\nekonomiska politiken måste ha sådan kraft att den\r\nberör varje företagare och varje medborgare. Då\r\nvågar medborgarna satsa igen. Då kan vi\r\ngemensamt bygga en annan framtid än den som\r\nregeringens håglösa politik och prognoser nu pekar\r\nfram mot.</pre><pre>Då kan vi skapa ett Sverige, där vi tar vara på\r\nmänniskors förmåga och vilja att arbeta, där en\r\nrättvis fördelning ses som en förutsättning för\r\nekonomiska framsteg och där de tusentals\r\nsmåföretag som är beroende av hemmamarknaden\r\nfår en chans att överleva och utvecklas.</pre><pre>Då kan vi skapa ett Sverige, där vi satsar på barnens\r\nomsorg, ungdomarnas utbildning och den enskildes\r\ntrygghet och där det kostar att förstöra naturen och\r\nlönar sig att skapa arbetstillfällen, ett Sverige, där\r\nvarje medborgare känner att de uppoffringar som\r\nmåste göras är rättvisa och att alla sedan kommer\r\natt få del i de goda åren.</pre><pre>Jag känner oro över vart Sverige är på väg. Den\r\noron delar jag med många. Men jag ser också alla\r\nde goda möjligheter vi har att vända utvecklingen.\r\nDet är inte bara en fråga om vem som skall styra.\r\nSkall vi klara krisen, behövs allas insatser. Vi kan\r\ninte avvara någon. Vi behöver inte mer av\r\nnyliberalism och nydemokrati och inte tio år av\r\narbetslöshet. Vi behöver, liksom övriga Europa, en\r\nny politik, en socialdemokratisk politik för arbete\r\noch rättvisa.</pre><pre>(Applåder)</pre><pre>Anf. 2  GUDRUN SCHYMAN (v) replik:</pre><pre>Fru talman! Jag är mycket överens med Ingvar\r\nCarlsson om den analys som han gjorde av läget i\r\nlandet. Det är anmärkningsvärt att de pudelägande\r\noch cirkusbesökande människorna även har en\r\nförmåga att klumpa ihop sig i vissa områden av vår\r\nstorstad, nämligen Östermalm där också vår\r\nstatsminister bor. Segregeringen är ju ett växande\r\nproblem i vårt samhälle. Jag tror att den nuvarande\r\nutvecklingen kommer att öka den på olika plan,\r\ninte bara när det gäller boendet utan också när det\r\ngäller vården och omsorgen samt skolorna, som är\r\ndet senaste som man har tänkt ge sig på.</pre><pre>Jag skulle vilja ställa några litet mer framåtsyftande\r\nfrågor till Ingvar Carlsson. Vad skall vi göra\r\nframöver, när vi har bytt regering? Vi är ju överens\r\nom att det är en nödvändig åtgärd. Tyvärr får vi\r\nkanske stå ut med den nuvarande regeringen ända\r\ntill september 1994. Vi kan ändå redan nu diskutera\r\nhur det kan se ut efteråt.</pre><pre>Hur har Ingvar Carlsson tänkt sig den nödvändiga\r\nförnyelse som måste ske också inom vänstern? Hur\r\nser Ingvar Carlsson på återställandet av nivåerna\r\ninom sjukförsäkringen och\r\narbetsskadeförsäkringen? Hur ser Ingvar Carlsson\r\npå möjligheterna att återställa en del av de\r\nförändringar som nu skall genomföras inom\r\narbetsrätten? Är Ingvar Carlsson beredd att\r\ndefiniera målet för den ekonomiska politiken i\r\ntermer av arbete åt alla och full sysselsättning och\r\ninte i termer av prisstabilitet och\r\ninflationsbekämpning, som ju är den europeiska\r\noch monetära unionens mål för den ekonomiska\r\npolitiken?</pre><pre>Hur ser Ingvar Carlsson på möjligheterna att\r\npåbörja en arbetstidsförkortning, som ju är en\r\nnödvändig reform för många, inte minst för\r\nkvinnorna, och som dessutom i dagens läge med\r\nhög arbetslöshet skulle ha den gynnsamma effekten\r\natt fler kunde arbeta sex timmar och färre fick vara\r\narbetslösa och beroende av bidrag?</pre><pre>Jag skulle också vilja veta hur Ingvar Carlsson\r\ntänker sig utvecklandet av politiken i stort, när vi\r\nförutom ett regeringsskifte också kommer att få ett\r\nnej i folkomröstningen om det svenska\r\nmedlemskapet i den europeiska unionen. Vi som\r\nlänge har varit på det klara med att det inte är\r\nnågon framkomlig väg har naturligtvis utvecklat\r\nvåra alternativ. Men jag skulle vilja veta hur Ingvar\r\nCarlsson ser på dessa saker.</pre><pre>Anf. 3  INGVAR CARLSSON (s) replik:</pre><pre>Fru talman! Gudrun Schyman begärde egentligen\r\natt jag på tre minuter skall redovisa en samlad\r\nsocialdemokratisk politik för resten av 90-talet. Jag\r\nhar större anspråk på den socialdemokratiska\r\npolitiken än så. Men jag kan svara Gudrun\r\nSchyman att när vi kommer tillbaka i\r\nregeringsställning kommer den viktigaste åtgärden\r\nför oss att vara kampen mot arbetslösheten. De\r\nskador som arbetslöshet i dag orsakar i det svenska\r\nsamhället för den enskilde och för samhället som\r\nhelt går inte att plåstra om med hjälp av\r\nsocialpolitik eller med andra åtgärder. Det är alltså\r\nden första och den viktigaste åtgärden. Och vi\r\nkommer att utforma vår politik från dessa\r\nutgångspunkter.</pre><pre>Jag har också sagt att om regeringen går in och gör\r\nbetydande förändringar av arbetsrätten som\r\nförsvagar löntagarnas ställning i förhållande till\r\narbetsgivarna, upplever vi det som ett oerhört\r\nallvarligt steg tillbaka. Jag har sagt att det allra\r\nförsta av enskilda åtgärder som vi i så fall kommer\r\natt besluta om är att förändra och korrigera dessa\r\nbeslut. Jag vet att vi, inte bara bland LO:s\r\nmedlemmar utan även bland TCO:s medlemmar\r\noch bland SACO:s medlemmar, har ett mycket\r\nstarkt stöd för detta. Jag är övertygad om att det\r\nkommer att bli ett starkt stöd för detta även i en\r\nkammare med ny sammansättning.</pre><pre>När det gäller andra saker som den här regeringen\r\nraserar, vilket nu sker i rasande takt på område\r\nefter område, kommer en del tyvärr inte att vara\r\npraktiskt möjlijgt att återställa. Det raseras för\r\ngott. Det är en tankeställare för alla som i 1991 års\r\nval sade att de väl kunde rösta på ett borgerligt parti\r\neller på Ny demokrati den gången, eftersom de inte\r\nskulle hinna åstadkomma så mycket. Jo, tyvärr.\r\nOch det visar sig nu i kommuner och landsting och\r\ni Sverige att de hinner åstadkomma väldigt mycket.</pre><pre>En del av det är sådant som har med ekonomi att\r\ngöra. I det sammanhanget måste vi först och främst,\r\nprecis som 1982, se till att vi får budgetunderskottet\r\nunder kontroll. Och när vi har det kan vi så\r\nsmåningom börja ta på oss kostnader. Vi har\r\nmycket angelägna saker som vi vill göra.\r\nFöräldraförsäkringen är en sådan sak. Det finns\r\nväldigt mycket på socialförsäkringsområdet som\r\njag tror att vi skall kunna få enighet om även\r\ntillsammans med Folkpartiet, t.ex. när det gäller\r\ninkomstbortfallsprincipen. I fråga om detta är jag\r\nockså ganska optimistisk. Det finns andra saker\r\nsom vi kan återställa direkt.</pre><pre>Detta kommer vi att diskutera, bl.a. på vår\r\npartikongress. Vi kommer så småningom att\r\nredovisa ett valprogram, så att väljarna klart kan ta\r\nställning mellan socialdemokratisk politik och\r\nåtminstone delar av borgerlighetens politik.</pre><pre>Anf. 4  GUDRUN SCHYMAN (v) replik:</pre><pre>Fru talman! Jag är medveten om att det är mycket\r\nbegärt att få en total redovisning av\r\nSocialdemokraternas politik på tre minuter. Men\r\ndet var ändå ganska konkreta frågor som jag\r\nställde.</pre><pre>Om vi skall återupprätta principen om arbete åt alla\r\nsom mål för den ekonomiska politiken, kommer\r\ndet att innebära vissa svårigheter i förhållande till\r\nden politik som socialdemokratin nu för och som\r\nockså syftar till ett medlemskap i den ekonomiska\r\noch monetära unionen som ju har ett annat och\r\növergripande mål. Detta blir en konflikt, och detta\r\nmåste man då göra något åt, såvitt jag förstår. Nu\r\ntror jag att om man inte lyckas med det inom det\r\nsocialdemokratiska partiet, kommer man att få\r\nhjälp av det svenska folket som kommer att säga\r\nnej till de ordningar som man har tänkt sig inom\r\nden ekonomiska och monetära unionen och inom\r\nden europeiska unionen över huvud taget. Det får\r\nväl lösa sig så att säga med folkets hjälp och kraft.</pre><pre>Jag tror emellertid att det är viktigt att vi får mer\r\nklarhet i hur man tänker sig\r\nsocialförsäkringssystemet, hur man tänker sig\r\nframtiden när det gäller bostadssubventioner och\r\nhur man ser på familjepolitiken.</pre><pre>Ingvar Carlsson talade om föräldraförsäkringen,\r\nvilket jag tycker är bra. Jag tror att vi är överens\r\nom att det är föräldraförsäkringen i dess nuvarande\r\nform, och gärna en utbyggnad, som vi skall satsa\r\npå. Jag antar att jag nu kan få ett löfte om att om\r\nett vårdnadsbidrag har genomförts innan vi skiljs åt\r\nföre nästa val, kan vi med gemensamma krafter riva\r\nupp den typen av reform, som snarast syftar till\r\nvård av frisk man i hemmet. Det tror jag skulle vara\r\nen bra varubeteckning på den reformen.</pre><pre>Men detta är väl sådant som är konkret och som jag\r\nskulle kunna få mer besked om. Jag skulle också\r\nvilja höra hur Ingvar Carlsson ser på\r\narbetstidsförkortningen. Det är en familjepolitisk\r\nreform, och det är en fråga som väldigt många\r\nkvinnor värnar om. I arbetslöshetens tider skulle en\r\narbetstidsförkortning innebära att fler människor\r\nkan försörja sig på arbete och slippa leva på bidrag.</pre><pre>Anf. 5  INGVAR CARLSSON (s) replik:</pre><pre>Fru talman! Vår inställning till vårdnadsbidrag är\r\nglasklar. Jag är ganska övertygad om att det i\r\nriksdagen efter ett nytt val kommer att finnas en\r\nmajoritet mot vårdnadsbidrag.</pre><pre>Beträffande frågan om och när man kan förkorta\r\narbetstiden, tycker jag att en förlängning av\r\nföräldraförsäkringen är det allra viktigaste.</pre><pre>Jag vill ändå ge en varning till Gudrun Schyman.\r\nNär hon talar om vad vi tänker återställa, vill jag\r\nsäga att det är farligt att bli beroende av\r\nåterställare. Jag skulle därför vilja uppmana\r\nGudrun Schyman att i stället se framåt och se\r\nframtidens problem och satsa på dem. Det är det\r\nsom vi socialdemokrater kommer att ägna oss åt.</pre><pre>(Applåder)</pre><pre>Anf. 6  Socialminister BENGT\r\nWESTERBERG (fp) :</pre><pre>Fru talman! Jag kan också instämma i mycket av\r\ndet som Ingvar Carlsson sade om den\r\ninternationella situationen. Jag skall återkomma till\r\ndet i mitt huvudanförande senare.</pre><pre>Ingvar Carlsson manade till att man skulle sätta\r\nkampen mot arbetslösheten främst. Det är precis\r\ndet som regeringen gör. Det som vi diskuterar är\r\nvilka åtgärder som kan vara lämpliga. Jag såg i\r\ndagens nummer av Dagens Industri att det inte bara\r\när regeringen och många ekonomer som är\r\nskeptiska mot Socialdemokraternas recept. Även\r\nden ledande fackföreningsekonomen Willy\r\nBergström varnar just för att den typ av åtgärder\r\nsom Socialdemokraterna fäster så stor vikt vid skall\r\nleda till valutautflöde, räntehöjningar och fall i\r\nkronkursen. Det är precis detta som vi har känt\r\nstark oro för och som har gjort att vi efter en\r\nnoggrann prövning har avvisat\r\nSocialdemokraternas förslag.</pre><pre>Låt mig, fru talman, ta upp även en annan fråga.\r\nIngvar Carlsson uttryckte förhoppningar om att\r\nkunna nå en ganska bred enighet bl.a. med\r\nFolkpartiet när det gäller socialförsäkringarna. Jag\r\nhoppas också att det skall gå att nå bred politisk\r\nenighet i riksdagen på denna punkt.</pre><pre>Men det finns en socialförsäkring där\r\nSocialdemokraterna inte ger särskilt tydliga besked\r\noch där jag gärna skulle vilja se att Ingvar Carlsson\r\nkunde göra det vid detta tillfälle, och det gäller\r\narbetslöshetsförsäkringen. Ett viktigt motiv för att\r\natt ha obligatoriska socialförsäkringar är att de som\r\nlöper mindre risk att drabbas, i detta fall av\r\narbetslöshet, ändå skall få vara med och betala för\r\ndem som löper större risk. Det är också ett\r\nargument som olika socialdemokrater, Birgitta\r\nDahl och andra, brukar använda i den debatt som\r\nvi för. Därför är en av mina frågor till Ingvar\r\nCarlsson om Socialdemokraterna nu är beredda att\r\ngöra arbetslöshetsförsäkringen obligatorisk, dvs.\r\natt den skall omfatta alla, eller om\r\narbetslöshetsförsäkringen av några skäl, och i så fall\r\nundrar jag vilka, också i fortsättningen skall vara\r\nfrivillig.</pre><pre>När det gäller sjukförsäkringen har\r\nSocialdemokraterna föreslagit att den helt skall\r\nfinansieras med egenavgifter. Det motiveras med\r\natt det skall finnas en starkare koppling mellan\r\navgifter och förmåner. Det tycker också vi är en\r\nriktig princip. Därför har vi medverkat till att ta de\r\nförsta stegen mot en sådan egenfinansiering av\r\nsjukförsäkringen. Vi är också beredda att gå vidare\r\npå den punkten.</pre><pre>Vi menar emellertid att samma princip rimligen\r\nborde användas även vid utformningen av\r\narbetslöshetsförsäkringen. I det sammanhanget\r\nsäger Socialdemokraterna något kryptiskt i sin\r\nmotion om den ekonomiska politiken att man\r\navvisar egenavgifter som varierar från bransch till\r\nbransch. Men min fråga till Ingvar Carlsson är: Kan\r\nSocialdemokraterna tänka sig egenavgifter som,\r\nprecis som egenavgifterna i sjukförsäkringen, tas ut\r\nsom en procent på inkomsten, vilket skulle leda till\r\natt personer med högre inkomster får vara med och\r\nbetala en större del av denna försäkring?</pre><pre>Anf. 7  INGVAR CARLSSON (s) replik:</pre><pre>Fru talman! Jag tog del av LO-ekonomernas\r\nrapport i går. Jag måste säga att jag där fann en\r\nmycket stark samstämmighet mellan vår\r\nekonomiska motion och de rekommendationer som\r\nLO-ekonomerna ger för hur Sverige skall ta sig ur\r\nden ekonomiska krisen.</pre><pre>När det sedan gäller socialförsäkringarna vill jag\r\nsäga att jag är angelägen om att ha en dialog med\r\nFolkpartiet på den här punkten. Jag tror att\r\nSocialdemokraterna och Folkpartiet bör försöka\r\nkomma fram till en någorlunda samsyn för att\r\navvisa de hot mot hela den svenska\r\nvälfärdspolitiken som Centerns, Moderaternas och\r\nKristdemokraternas uppfattning innebär på den\r\nhär punkten. Därför vill jag inte i dag i talarstolen\r\nstänga några dörrar när det gäller att diskutera\r\nfinansiering och annat.</pre><pre>Men för oss har det varit viktigt att vi skall ha en\r\narbetslöshetsförsäkring där parterna har ett\r\ninflytande. Vi tycker att erfarenheterna av detta är\r\nmycket goda. Vi vill ha en solidarisk finansiering av\r\ndetta. Vi har av de här skälen varit mycket\r\ntveksamma till en statlig arbetslöshetsförsäkring.</pre><pre>Jag skulle vilja ställa en fråga till Bengt Westerberg,\r\neftersom Bengt Westerberg har gjort många bra\r\nuttalanden i principfrågorna på senare tid.\r\nSamtidigt har han kommit i totalkrock med de\r\növriga regeringspartierna när det gäller\r\nkonstruktionen av hela välfärdssamhället, för det\r\när det vi talar om nu, när det gäller\r\nvårdnadsbidraget och när det gäller samarbetet\r\nmed Ny demokrati.</pre><pre>I längden går det naturligtvis inte, även om jag har\r\nall förståelse för Bengt Westerbergs svårigheter nu,\r\natt stå för en politik i pressmeddelanden, i\r\nintervjuer och debattböcker och sedan genomföra\r\nen annan politik, som går i en annan riktning,\r\ntillsammans med högerpartierna Moderaterna,\r\nKristdemokraterna och Ny demokrati.\r\nTrovärdigheten tål inte att Bengt Westerberg\r\nuppskjuter en förändring alltför länge.</pre><pre>Framför allt är jag orolig för att den osäkerhet som\r\nnu finns hos stora medborgargrupper om vad som\r\nkommer att hända med de svenska\r\nsocialförsäkringarna leder till att man inte vågar\r\nkonsumera, att man tar det säkra före det osäkra\r\noch att detta är en av de viktiga förklaringarna,\r\nBengt Westerberg, till att lågkonjunkturen pressas\r\nned så långt som den gör. Därför tror jag att det\r\nskulle vara mycket bra om vi så snabbt som möjligt\r\nkunde klara ut att nedmonteringen av det svenska\r\nvälfärdssamhället inte kommer till stånd.</pre><pre>Är Bengt Westerberg beredd att här i talarstolen\r\nklart säga ifrån att han aldrig kan acceptera sådana\r\ntankar som finns i det nya moderata\r\npartiprogrammet?</pre><pre>Anf. 8  Socialminister BENGT\r\nWESTERBERG (fp) :</pre><pre>Fru talman! Jag kan i alla fall ge alldeles bestämt\r\nbesked på en punkt. Det är att någon nedmontering\r\nav välfärdsstaten kommer vi inte att medverka till.\r\nNågot sådant finns inte heller på regeringens\r\nagenda.</pre><pre>Den politik som jag har redovisat i böcker, artiklar,\r\ndebattinlägg och i många olika sammanhang är den\r\npolitik som regeringen står bakom. Man får skilja\r\npå regeringens politik och den debatt som förs i\r\nvissa partier, även i sådana som är med i regeringen.</pre><pre>Men det intressanta är ju, och det var den fråga jag\r\nställde till Ingvar Carlsson, hur\r\nSocialdemokraterna ställer sig när det gäller ett av\r\nde stora försäkringssystemen, nämligen\r\narbetslöshetsförsäkringen. Jag tycker att\r\nsocialdemokraterna har argumenterat på ett bra\r\nsätt, ungefär på samma sätt som jag har försökt att\r\ngöra själv, när det gäller det principiella försvaret\r\nför obligatoriska socialförsäkringar och för att man\r\nskall ha inkomsttrygghet i stället för grundskydd.</pre><pre>Men när det gäller just arbetslöshetsförsäkringen\r\nhar Socialdemokraterna traditionellt faktiskt legat\r\nnärmare grundskyddsmodellen, dvs. sagt nej till en\r\nobligatorisk försäkring och accepterat ett betydligt\r\nlägre tak i försäkringen än man gör i andra\r\nsocialförsäkringar. Man har också svävat på målet\r\nnär det gäller finansieringen. Det är därför jag\r\ntycker att det är så viktigt att få besked från\r\nSocialdemokraterna på denna punkt. Är ni\r\nberedda att, liksom ni gör när det gäller andra\r\nsocialförsäkringar, gå in för en obligatorisk\r\narbetslöshetsförsäkring? Det innebär ett nytt\r\nställningstagande från Socialdemokraternas sida,\r\njag är medveten om det. Men ideologiskt är det i\r\ndenna välfärdspolitiska debatt en oerhört central\r\nfråga, och det är ett viktigt besked om\r\nSocialdemokraterna säger: Här är vi beredda att\r\ntänka om. Vi är beredda att gå in för en obligatorisk\r\nförsäkring.</pre><pre>En annan sak, vilken också är en nyhet i det\r\nsocialdemokratiska tänkandet, är att man har\r\nförstått värdet av att ha socialförsäkringar som har\r\nett starkt samband mellan avgifter och förmåner.\r\nDetta är man nu beredd att införa fullt ut när det\r\ngäller sjukförsäkringen. Är Socialdemokraterna\r\nberedda att tillämpa samma tänkande när det gäller\r\narbetslöshetsförsäkringen?</pre><pre>Jag inser att man inte kan ha fullt ut samma\r\nfinansiering där, därför att arbetslöshetsriskerna\r\ninte på det sätt som sjukförsäkringen kan bäras\r\nenbart av de anställda i företagen. Vid mycket hög\r\narbetslöshet, som nu, finns det ingen annan lösning\r\nän att staten också går in och tar en del av\r\nriskkostnaderna. Men upp till en arbetslöshet på\r\nsäg 4 % eller något sådant skulle det vara fullt\r\nmöjligt att utforma en försäkring där kostnaderna\r\ndelas mellan de försäkrade, dvs. löntagarna, och\r\narbetsgivarna, som naturligtvis också har ett stort\r\nansvar på det här området.</pre><pre>Jag förstår att det finns invändningar -- det finns\r\nockså en del skäl för -- mot att ha avgifter som\r\nvarierar från bransch till bransch. Det är det system\r\nvi har nu och som vi har haft i svensk\r\narbetslöshetsförsäkring. Men jag tolkar ändå\r\nIngvar Carlsson så, att på denna punkt är man\r\nöppen för att diskutera egenavgifter med samma\r\nkonstruktion som sjukförsäkringen. Det tycker jag\r\ni så fall är ett steg framåt. Men hur blir det med\r\nobligatoriet?</pre><pre>Anf. 9  INGVAR CARLSSON (s) replik:</pre><pre>Fru talman! Det förslag till arbetslöshetsförsäkring\r\nsom Gerhard Larsson har lagt fram skulle komma\r\natt omfatta färre personer än som är fallet med\r\nnuvarande försäkring. Över huvud taget måste\r\näven en obligatorisk försäkring ha vissa kriterier.\r\nJag menar t.ex. intjänandetid, hur länge man skall\r\nha jobbat för att ingå i försäkringen. Därför\r\nkommer man inte ifrån att även en obligatorisk\r\nförsäkring kommer att ha problem som man måste\r\nlösa.</pre><pre>Vi redovisar nu mycket utförligt hur vi anser att\r\nsocialförsäkringarna i framtiden bör bygas upp, hur\r\nvi skall flytta ut dem ur statsbudgeten och skapa ny\r\nfinansiering för att detta skall vara ett led i den\r\nnedtagning av budgetunderskottet som är\r\nnödvändig. Vi kommer också att ha vår uppfattning\r\nom hur den finansieringen skall gå till. Vi tycker att\r\narbetslöshetsförsäkringen skiljer sig från\r\nsocialförsäkringarna. Vi har därför annorlunda\r\nförslag till lösningar i det avseendet.</pre><pre>Men när Bengt Westerberg säger att den nuvarande\r\nmodellen ger en för svag ersättning, kan jag inte\r\nförstå hur Folkpartiet kan vara med om att sänka\r\nersättningen till de arbetslösa från 90 % till 80 %.\r\nDet innebär i så fall ytterligare en försämring, som\r\nvi tycker är mycket allvarlig.</pre><pre>När jag har sagt att jag inte vill stänga dörrar i den\r\nhär frågan är det för att jag har uppfattat det\r\npolitiska läget när det gäller denna för oss\r\nsocialdemokrater mycket viktiga del av den\r\nsvenska modellen, som att det finns två partier som\r\nmycket tydligt har uttalat sig för principen om\r\ninkomstbortfallet och om den generella välfärden,\r\nnämligen Socialdemokraterna och Folkpartiet.</pre><pre>Vi har sedan, när vi kommer till de olika delarna,\r\ninte exakt samma uppfattning. Då är det min\r\ngrundläggande inställning att man måste\r\nkompromissa. Man måste lyssna på motparten och\r\nse var man kan hitta en hygglig kompromiss. När\r\nman har träffat en kompromiss med Folkpartiet\r\ntror jag faktiskt också att den håller, i motsats till\r\nen del andra överenskommelser som vi har träffat\r\nunder det här riksdagsåret.</pre><pre>Anf. 10  IAN WACHTMEISTER (nyd)\r\nreplik:</pre><pre>Fru talman! Det är första gången jag får replik på\r\nIngvar Carlsson. Det känns väldigt festligt. Jag ber\r\natt få tacka så mycket för den debattordningen.</pre><pre>Västeuropa befinner sig i en efterkommunistisk\r\nera, sade Ingvar Carlsson. Det är riktigt. Sverige\r\nbefinner sig i en eftersocialdemokratisk era. Det är\r\ninte heller problemfritt. Men Ingvar Carlsson har\r\nnu fått ett stöd av Gudrun Schyman, som jag\r\nmärkte att han uppskattade väldigt mycket.</pre><pre>I den här efterkommunistiska och\r\neftersocialdemokratiska eran skall man kanske inte\r\nglömma vem det var som rörde till det. Vi skall\r\nvarken glömma vem det var som rörde till det där\r\neller här.</pre><pre>Jag håller med om mycket av det Ingvar Carlsson\r\nsade, exempelvis att Socialdemokraterna och\r\nFolkpartiet är ganska lika. Jag håller med om att\r\nman både skall gasa och bromsa. Det har vi talat\r\nom många gånger. Man kan inte bara strama åt,\r\nutan man måste också släppa efter. Det gör man\r\ngenom att använda momsen som krisreglage. Jag\r\nkan hålla med om att det behövs skuldsanering, inte\r\nbara bland banker utan också bland privatpersoner.\r\nDet behövs också en mycket bättre ungdomspolitik\r\nän vad ni Socialdemokrater eller den borgerliga\r\nregeringen i dag har kunnat prestera. Så litet i det\r\nIngvar Carlsson sade var riktigt.</pre><pre>En fantastiskt intressant avdelning, som Ingvar\r\nCarlsson inte gick så mycket in på men som säkert\r\nfascinerar resten av svenska folket, är uppgörelsen\r\nmed regeringen. Det var krispaket här för inte så\r\nlänge sedan. Vad bidde det kvar av det? frågar sig\r\nmånga. Vart tog det vägen? Ni räddade ju Sverige\r\nhand i hand och gav presskonferens. Sedan kutade\r\nni åt var sitt håll, hela gänget. Nu är det inte så\r\nmycket kvar av det hela. Så börjar Ingvar Carlsson\r\ntycka att det är konstigt att man skall behöva göra\r\nupp med Ny demokrati. Om vi hade gjort upp med\r\ner och ni hade hållit er till det, kanske det hade\r\nräckt -- vad vet jag!</pre><pre>Sedan till det intressanta med turistmomsen, som\r\nalltså enligt Ingvar Carlsson handlar om karuseller.\r\nOm Ingvar Carlsson skall fortsätta att känna sig\r\nsamhällstillvänd och betala hög moms, kan han gå\r\ntill Gröna Lund och åka karusell. Det är\r\nfortfarande 25 % moms på det. Däremot är cirkus\r\nhelt momsbefriad. Det beror på Ingvar Carlssons\r\nuppgörelse med Bengt Westerberg en gång i tiden.\r\nNi momsbefriade cirkus. Där är det 0 % moms. Det\r\när väl därför som många socialdemokrater går på\r\nCirkus Scott, förstår jag.</pre><pre>Turistmomsen handlar om mycket allvarliga ting.\r\nDet handlar om 10 000 jobb. Det handlar om\r\nbilligare semester för svenskar. Det är en åtgärd\r\nsom berör hela Sverige. Jag är alltså något förvånad\r\növer att Ingvar Carlsson angriper den, som berör\r\nhela svenska folket just nu och som berör den\r\narbetslöshet som han vill bekämpa.</pre><pre>Anf. 11  INGVAR CARLSSON (s) replik:</pre><pre>Fru talman! Ian Wachtmeister talar om en\r\neftersocialdemokratisk era. Jag skulle vilja säga att\r\nså länge den håller sig på nivån 50 % är jag ganska\r\nnöjd.</pre><pre>(Applåder)</pre><pre>Blanda inte, Ian Wachtmeister, ihop oss med\r\nkommunismen. Det var inte i era salonger som\r\nkampen mot kommunismen fördes. Den fördes av\r\narbetare ute på de svenska arbetsplatserna. Det har\r\ngjort att det svenska kommunistpartiet aldrig har\r\nfått något inflytande i Sverige. Men den kampen\r\nförde vi, inte ni. Kom inte nu i efterhand och\r\nbeblanda oss med den ideologin.</pre><pre>Jag har också längtat efter att debattordningen skall\r\nge mig en chans att direkt replikera på Ian\r\nWachtmeister. Jag har reagerat länge mot att Ian\r\nWachtmeister och Bert Karlsson försöker göra\r\ngällande att de inte är politiker och vinna poäng på\r\ndet. Under mina snart 30 år i riksdagen har jag\r\naldrig sett ett parti som så utstuderat, så skickligt\r\noch så målmedvetet har satsat på ett så\r\nhämningslöst politiskt spel som Ny demokrati har\r\ngjort. Jag önskar att jag kunde säga att ni inte är\r\npolitiker. Men ni är en fullblodspolitiker, herr\r\nWachtmeister.</pre><pre>Politik är varken något gott eller ont i sig. Det är\r\npolitikens innehåll som är det avgörande. Med er\r\npolitik skulle ni skada solidariteten,\r\nsammanhållningen och medmänskligheten, som\r\ndet har tagit oss årtionden att bygga upp här i\r\nlandet, i samarbete med den tidens Bondeförbund\r\noch med socialliberalismen. Med er politik skulle vi\r\nfå ett hårdare och brutalare samhälle. Ni satsar på\r\natt med missnöjespropaganda som politiskt medel\r\ndriva Sverige åt höger. Det är i allra högsta grad\r\npolitik det handlar om. Ni kommer att möta ett\r\nstenhårt motstånd från Socialdemokraterna när ni\r\ndriver den politiken.</pre><pre>(Applåder)</pre><pre>Anf. 12  IAN WACHTMEISTER (nyd)\r\nreplik:</pre><pre>Fru talman! Det vore högst märkvärdigt om inte jag\r\nskulle ha kämpat mer mot kommunisterna än\r\nIngvar Carlsson. Jag har i varje fall inte ordnat\r\nkontakter och underhållit dem under många och\r\nlånga år, som Socialdemokraterna har gjort.\r\nResorna gick ofta till de numera nedlagda och\r\ndelvis avrättade regimerna.</pre><pre>Att vi är fullblodspolitiker är antagligen menat som\r\nberöm. Jag kan dock garantera att vi inte tar det\r\nsom så.</pre><pre>Sedan till litet allvarligare frågor. Vems fel är det\r\nenorma budgetunderskott som vi har, det största i\r\nvästvärlden, den statsskuld som kostar 96 miljarder\r\ni ränta -- det kunde vi läsa om i dag -- den\r\nrekordhöga arbetslösheten och den förväxta\r\noffentliga sektorn? Jag tycker att det vore\r\nintressant för alla att få höra Ingvar Carlsson\r\nberätta att han inte har någonting med det att göra.\r\nDet vore kanske något avslöjande.</pre><pre>Jag skulle vilja fråga ett par saker.</pre><pre>Vi har föreslagit t.ex. behovsprövat barnbidrag.\r\nDet kallas då för extrem högerpolitik, har jag\r\nförstått. Jag trodde möjligen att det mer var en\r\nsocialdemokratisk angelägenhet att se till att\r\nmiljonärer inte får barnbidrag. Vad är det för fel på\r\ndet, Ingvar Carlsson?</pre><pre>Jag tycker att det är intressant med det\r\nbensinskattesyndrom -- så kallar jag det -- som har\r\ndrabbat Sverige. Ni gjorde upp med regeringen om\r\nhöjd bensinskatt. Sedan satte ni i gång er apparat,\r\nen indoktrineringsapparat som kallas för rådslag,\r\nrusade omkrig i Sverige och attackerade höjningen\r\nav bensinskatten, som ni själva hade gjort upp om.\r\nDå är frågan: Var ni för eller emot bensinskatten,\r\neller var ni bägge delarna?</pre><pre>Det här dubbelspåriga köret ser vi även i\r\nEuropafrågan. Där är ni också för och emot, liksom\r\ni kärnkraftsfrågan. Jag undrar hur länge den\r\npolitiken kan hålla. Jag är ingen yrkespolitiker,\r\nmen det är Ingvar Carlsson. Någon gång måste\r\ndetta avslöjas.</pre><pre>Bensinskattesyndromet har nu spritts ut i vida\r\nkretsar och tillämpas även av Moderaterna. Då\r\ngäller det grundavdraget, som jag skall återkomma\r\ntill senare.</pre><pre>Anf. 13  INGVAR CARLSSON (s) replik:</pre><pre>Fru talman! Jag skall gärna förklara för Ian\r\nWachtmeister hur det hänger ihop med\r\nbensinskatten. När Bengt Westerberg hade avslutat\r\nförhandlingarna om krispaketet, sade jag till Bengt\r\nWesterberg att vi ville titta på hur det slår på\r\nefterfrågan, innan vi slutgiltigt stämmer av -- vi\r\nhade ju en försörjningsbalans. När vi hade gjort det\r\nvar vår bedömning, och är i dag, att efterfrågan\r\npressades ned för mycket.</pre><pre>Då tog vi upp förhandlingar med regeringen. Vi\r\nkunde komma överens om skatteavdraget vid\r\ndeklarationen. Men regeringen sade nej till att\r\nändra på uppgörelsen om bensinskatten och\r\nmomsen. Då höll vi kvar vid uppgörelsen så länge\r\ndet fanns något kvar av vikt för oss i övrigt som\r\nregeringen inte hade sprungit ifrån. Det är den\r\nenkla förklaringen. Detta har vi redovisat tidigare\r\nför dem som har velat lyssna.</pre><pre>Så till barnbidraget. Nydemokraterna påstår att de\r\när mot byråkrati. Tänk er att vi i det här landet i\r\nfortsättningen skall granska alla barnfamiljers\r\nekonomi och säga: Ni får barnbidrag, ni får det\r\ninte. Vad blir det för sorts samhälle?</pre><pre>Om Ian Wachtmeister skulle vilja klämma åt\r\nhöginkomsttagarna, som han nu plötsligt gav sken\r\nav, kan han rösta på vårt förslag om värnskatten.\r\nDet skulle nämligen innebära att den som har 1\r\nmiljon i inkomster får betala 39 700 kr mer i skatt,\r\nmedan hon med regeringens och Ny demokratis\r\nförslag inte betalar mer än 1 780 kr mer, dvs.\r\nsamma belopp som den som tjänar 210 000 kr. Var\r\nså god, Ian Wachtmeister, om ni är intresserad av\r\njämlikhet, vilket jag starkt betvivlar.</pre><pre>Beträffande hotelltjänster beräknas de i år att\r\nmotsvara 4 promille av den privata konsumtionen.\r\nEffekten på sysselsättningen skulle bli ungefär\r\ndensamma om man sänkte momsen för frisörer\r\neller på reparation av fritidsutrustning. Dessa\r\ntjänster utgör nämligen lika stora andelar av den\r\nprivata konsumtionen.</pre><pre>Till sist vill jag ta upp detta med kommunismen och\r\nmina resor. På 60-talet gjorde jag mina\r\ninternationella resor, Ian Wachtmeister, för att på\r\nden socialistiska ungdomsinternationalens vägnar\r\nslåss mot den dåvarande kommunistiska\r\nungdomsinternationalen, WFDY, som var\r\nfinansierad av alla dessa eländiga öststater. WFDY\r\nsatt med statspengar, medan vi satt med våra futtiga\r\nmedlemsavgifter. Men vi lyckades i land efter land\r\npressa tillbaka kommunismen och vinna ungdomen\r\nför demokratin, i många fall för socialdemokratin.\r\nJag skäms inte för den insatsen. Men kom inte till\r\nmig och på minsta sätt insinuera att vi har någonting\r\nmed kommunismen att göra! Det upplever jag som\r\nen oförskämdhet. Jag tycker att Ian Wachtmeister\r\nborde ta tillbaka detta i sitt anförande, som han\r\nsenare skall hålla.</pre><pre>\r\n(Applåder)</pre><pre>Talmannen anmälde att Ian Wachtmeister anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 14  Miljöminister OLOF JOHANSSON\r\n(c):</pre><pre>Fru talman! Enligt den nya debattordningen har vi\r\nnu hört den samlade oppositionen -- ursäkta, Bengt\r\nWesterberg.</pre><pre>(Applåder)</pre><pre>Det har etablerats ett nytt företag, Rivningsfirman\r\nCarlsson  &amp;  Schyman. Den har ytterligare en\r\nspecialitet, nämligen tillverkning av papper med\r\ntryck på, dvs. sedlar, obegränsat med pengar. Vi vet\r\nvad det ledde till under 80-talet, då vi inte rättade\r\nmunnen efter matsäcken och skapade den värsta\r\növerhettningen någonsin i svensk ekonomi och en\r\ninflation som omfördelade till de rika från de\r\nfattiga, vilket är dokumenterat i\r\nfördelningspolitiska analyser. Är Ingvar Carlsson\r\nstolt över 80-talet och de egna bedrifterna under\r\nden tiden?</pre><pre>Jag blir lätt upprörd när Ingvar Carlsson försöker\r\natt göra sig till någon sorts ensambärare av det\r\nsociala engagemanget. Vi är alla plågade av den\r\nhöga arbetslösheten. Men glöm inte bort\r\nbakgrunden, Ingvar Carlsson. Rötterna finns i 80-\r\ntalet.</pre><pre>Denna regering satsar mer resurser än någon\r\ntidigare regering i detta land på att bekämpa\r\narbetslösheten, att motverka långtidsarbetslöshet,\r\natt skapa ungdomspraktik, att skapa fler\r\nutbildningsplatser, att få till stånd en\r\nkompetenshöjning och att skapa tillfälliga jobb.</pre><pre>Jag har noterat att Expertgruppen för\r\narbetsmarknadspolitiska utvärderingsstudier har\r\nkritiserat Ingvar Carlssons regering för att den har\r\nvarit för passiv på detta område. Förklaringen ger\r\nju Socialdemokraterna själva: dåvarande\r\nregeringen inväntade vändpunkten.</pre><pre>Då var marknaden hoppet -- vänkdpunkten kom\r\ninte, som bekant. Det var på våren 1991 som man\r\nröstade ner Centerns förslag om 10 miljarder i extra\r\nsatsningar för investeringar i vägar och järnvägar.</pre><pre>Låt mig bara i korthet redogöra för de stora insatser\r\noch stora tal som det handlar om i dagens\r\narbetsmarknadspolitik. Det handlar om att 300 000\r\nmänniskor får del av de åtgärder som vi nu vidtar.\r\nDet är dubbelt så många som man tidigare trodde\r\nvar rimligt. Nu satsas 48,2 miljarder mot\r\narbetslösheten, varav 28,4 miljarder skall användas\r\nför direkta arbetsmarknadspolitiska insatser.\r\nGenom ungdomspraktiken sysselsätts 100 000\r\nungdomar i månaden. Det är fråga om 80 000 extra\r\nutbildningsinsatser, 20 000 nya\r\nföretagsutbildningsplatser och arbetslivsutveckling\r\nför i genomsnitt 50 000 människor varje månad.\r\nOch Ingvar Carlsson står här och säger att vi inte är\r\nengagerade mot arbetslösheten!</pre><pre>(Applåder)</pre><pre>Anf. 15  INGVAR CARLSSON (s) replik:</pre><pre>Fru talman! Först vill jag nog ändå försvara Bengt\r\nWesterberg. Jag tycker att han är en förvånansvärt\r\nlojal medlem av regeringen. Han gör vad han kan\r\nför att leva upp till de båda rollerna.</pre><pre>Vad gjorde Socialdemokraterna mot inflationen?\r\nVi fick till stånd Rehnbergavtalet som definitivt\r\nväxlade ner löneavtalsnivån och fick inflationen på\r\nfall. Det var den åtgärden som vi vidtog. Det var\r\nbra att Centern stödde den, men det var vi som\r\nföreslog åtgärden. Vi tog t.o.m. till en regeringskris\r\nför att kunna driva en hårdare ekonomisk politik.\r\nTyvärr fick vi inte igenom våra förslag. I så fall hade\r\narbetslösheten förmodligen varit lägre, och vi hade\r\nännu snabbare kunnat få kontroll över inflationen.</pre><pre>Man kan inte säga att man har gjort tillräckligt, när\r\ndet finns 500 000 arbetslösa, Olof Johansson.\r\nGrundfelet ligger ju i och för sig inte i\r\narbetsmarknadspolitiken. Det har varit trögt och vi\r\nhar fått förhandla med er på dessa punkter, men det\r\nstora problemet är den inhemska efterfrågan i\r\nSverige i dag. Det är den som är det stora\r\nproblemet.</pre><pre>Jag skulle vilja diskutera litet med Olof Johansson\r\nom rättvisa. Centern vill ju gärna vara ett parti som\r\nföreträder rättvisa. I radioprogrammet Kanalen\r\nden 31 januari i år sade Olof Johansson: Vad jag har\r\nbegärt, det är att Finansdepartementet skall ta fram\r\nen fördelningspolitisk analys, och den skall vara\r\nframme i god tid före kompletteringspropositionen.\r\nDet är med den utgångspunkten från verkligheten\r\nsom vi skall ta ställning till hur vi i fortsättningen\r\nskall lägga ut nedskärningar och eventuella\r\nskattehöjningar.</pre><pre>Nu har Finansdepartementet tagit fram denna\r\nanalys, som Olof Johansson begärde. Analysen\r\nvisar att mer än 300 000 människor blir beroende av\r\nsocialbidrag på grund av de förändringar som\r\nregeringen har gjort av skatter och bidrag. Då har\r\nman ändå inte räknat med att det är många fler som\r\nblir arbetslösa. Om man gör det, blir antalet\r\nsocialbidragstagare ännu högre. Skillnaderna mella\r\nsjuka och friska ökar. Långtidssjuka drabbas extra\r\nhårt. En ensamstående som är sjuk ett helt år\r\nförlorar drygt 20 000 kronor. Arbetare förlorar\r\ndubbelt så mycket som tjänstemän. Skillnaderna\r\nkommer att öka ännu mer. Många av regeringens\r\nbeslut har ju ännu inte slagit igenom. Det är nu i\r\nsommar som arbetslöshetsersättningen sänks, och\r\nboendekostnaderna höjs kraftigt under de\r\nnärmaste åren.</pre><pre>Vad gör regeringen då? Jo, regeringen\r\nhemligstämplar den rapport som visar de\r\nförödande konsekvenserna av den borgerliga\r\nregeringens politik. Varför, Olof Johansson, törs ni\r\ninte att -- som Olof Johansson efterlyste -- se denna\r\nverklighet i ögonen? Varför detta\r\nhemlighetsmakeri?</pre><pre>Anf. 16  Miljöminister OLOF JOHANSSON\r\n(c):</pre><pre>Fru talman! Det är ofta som man inte förstår när\r\nman själv är rolig eller varför det uppstår munterhet\r\ni kammaren. Jag påminde mig bara att också Bengt\r\nWesterberg hade haft ordet, och han ingår ju inte i\r\noppositionen. Men jag förstår att man väntar sig en\r\nannan attityd och giftigheter bland\r\nregeringsledamöter. Det är de egna\r\nförväntningarna som skapar skratten.</pre><pre>När det gäller frågan om hur vi skall hantera\r\nfördelningspolitiken, begärde jag före jul i\r\nsamband med budgetpropositionen att\r\nFinansdepartementet skulle ta fram en\r\nfördelningspolitisk analys. Den kom i mars just när\r\nvi inledde diskussionen om\r\nkompletteringspropositionen. Jag vill påstå att\r\ndenna analys påverkade det sätt på vilket vi\r\nhanterade de nödvändiga besparingsåtgärderna. Vi\r\nkunde bl.a. konstatera att barnfamiljerna hade\r\nburit en större del av bördan än många andra\r\ngrupper. Bland de förslag som fanns återstod --\r\nefter det att vi hade dragit slutsatserna inför\r\nkompletteringspropositionen -- en åttondel av de\r\nsummor som påverkar barnfamiljerna i form av\r\nneddragningar. Självfallet hade den\r\nfördelningspolitiska analysen betydelse. Sedan\r\nmåste detta fullföljas framöver.</pre><pre>När vi, på grund av stora budgetunderskott och de\r\nrisker det innebär, tvingas skära i\r\ntrygghetssystemen, måste det balanseras med\r\nåtgärder som påverkar också höginkomsttagarna.\r\nJag har velat ha en grund för det, som bevisar att\r\nsystemet faktiskt fungerar så. Höginkomsttagarna\r\nfår inte bära sin del, eftersom det med\r\nnödvändighet är systemen med bred bas som står\r\nför besparingarna. Detta är en viktig slutsats av den\r\nfördelningspolitiska analysen. Det kommer\r\nregeringen naturligtvis att arbeta vidare med.</pre><pre>Dessutom är en beställning från finansutskottet på\r\ngång. I det betänkande som behandlas senare i\r\neftermiddag begär riksdagen just en\r\nfördelningspolitisk analys av regeringen, en\r\nuppföljning av den som redan har gjorts. Det är\r\nbra.</pre><pre>När det gäller övriga frågor noterar jag att Ingvar\r\nCarlsson ställer sig bakom det som har gjorts på det\r\narbetsmarknadspolitiska området. Jag har aldrig\r\npåstått att det är tillräckligt. Men det finns\r\nrestriktioner i verkligheten. Är vi inte överens om\r\ndet heller, Ingvar Carlsson?</pre><pre>Anf. 17  INGVAR CARLSSON (s) replik:</pre><pre>Fru talman! Jag tycker att Olof Johanssons svar när\r\ndet gäller fördelningspolitiken inte var särskilt\r\növertygande. Här har vi fått den rapport som Olof\r\nJohansson själv efterlyste. Den visar på snabbt\r\nökande inkomstklyftor i det svenska samhället. I\r\ndet läget är Olof Johanssons försvar att vi har det\r\nför dåligt ställt. Det är orsaken. Men det förslag till\r\ns.k. grundtrygghet som Olof Johansson förespråkar\r\nskulle, enligt finansministern, bli 34 miljarder\r\ndyrare än det nuvarande systemet. Dessutom skulle\r\ndet innebära att den återhämtning i svensk\r\nekonomi som vi behöver fördröjs, på grund av den\r\nosäkerhet som hela diskussionen skapar om hur det\r\nskall bli i framtiden -- med pensioner, ersättning vid\r\nsjukdom och vid arbetslöshet.</pre><pre>Jag tror i själva verket, Olof Johansson, att den låga\r\nefterfrågan är en viktig förklaring till den höga\r\narbetslöshet vi har i dag. Om Olof Johansson vill\r\nmedverka till att höginkomsttagarna får betala,\r\nhade vi kunnat besluta om det nu i denna kammare,\r\ngenom ett beslut om s.k. värnskatt. Med en sådan\r\nskatt hade bevisligen höginkomsttagarna fått vara\r\nmed och betala mycket i förhållande till regeringens\r\nförslag.</pre><pre>Till slut arbetslösheten. Det är farligt, Olof\r\nJohansson, att inte inse -- jag vill inte använda ordet\r\nbagatellisera, för det är fel -- att vi är i en\r\nutomordentligt allvarlig situation nu, med en halv\r\nmiljon människor arbetslösa, varav 200 000\r\nungdomar och allt fler långtidsarbetslösa. Då\r\nräcker inte den mest ambitiösa\r\narbetsmarknadspolitik.</pre><pre>De utbildningsinsatser vi kom överens om var bra.\r\nJag tror att det för centerledamöterna i regeringen\r\nhade en viss betydelse att Socialdemokraterna drev\r\ndetta. Men det räcker inte i denna allvarliga\r\nsituation. Vi måste se på efterfrågan i den svenska\r\nekonomin. Den är för låg. Det anser vi, och det\r\nanser allt fler ekonomer. Jag tror inte att vi tar oss\r\nur arbetslösheten på rimlig tid om vi inte också\r\ntittar på den ekonomiska politiken.</pre><pre>Jag tror att de nyliberala krafterna i regeringen har\r\nfått alltför stort inflytande. Jag har många gånger\r\nvarit förvånad över hur Centern har vikit sig för de\r\nmer moderata fundamentalisterna. Jag tror att det\r\nhade varit bra om Centern hade haft litet större\r\ninflytande i regeringen.</pre><pre>Anf. 18  Statsrådet ALF SVENSSON (kds):</pre><pre>Fru talman! Jag tyckte att inledningen av Ingvar\r\nCarlssons anförande var alldeles utomordentligt.\r\nJag vill gärna understryka det han sade om att en ny\r\nkänsla av politisk moral behövs. Efter det\r\npåpekandet resonerar Ingvar Carlsson själv som\r\nom vi lever kvar i 1980-talet. Han resonerar som om\r\n1980-talets sus-och -dus-ekonomi inte alls är någon\r\norsak till dagens ekonomiska situation.</pre><pre>Man kan här alldeles uppenbart se att Ingvar\r\nCarlsson flyr debatten om vad som har orsakat den\r\narbetslöshet som är krisen. Han talar aldrig om de\r\ntillväxthinder som restes, om det höga\r\nkostnadsläget som försämrade förutsättningarna\r\nför produktionen. Det är klart att detta spelade en\r\nroll för arbetslösheten. Den gav i sin tur minskade\r\nstatsinkomster och ökade utgifter, och så ett\r\nbudgetunderskott. Det vi nu gör är att återställa\r\nkonkurrenskraften och förbättra förutsättningarna\r\nför att lösa krisen och lindra verkningarna, främst\r\nden höga arbetslösheten.</pre><pre>Socialdemokraterna har ett mycket märkligt sätt att\r\nspara. Det är ungefär som människor som går på\r\nrealisation och tänker: Ju mer vi handlar, desto mer\r\nsparar vi. Jag har lagt märke till ett förslag som ni\r\ngjorde ett stort nummer av. I samband med\r\ninfrastruktursatsningarna skulle\r\nSocialdemokraterna satsa 200 miljarder, alltså\r\ndubbelt så mycket som regeringen föreslog. Det var\r\nimponerande. Dessutom sade man nej till den\r\nlånefinansiering som regeringen föreslog.</pre><pre>När sedan Socialdemokraternas motion kom in till\r\nfinansutskottet fanns där inget med om de 200\r\nmiljarderna. Då handlade det om 3,5 miljarder till\r\nunderhåll av befintliga vägar och järnvägar.</pre><pre>Nog är det ett sällsamt sätt att bedriva ekonomisk\r\npolitik på, att gå ut och tala om 200 miljarder, och\r\nså blir det 3,5 miljarder.</pre><pre>Anf. 19  INGVAR CARLSSON (s) replik:</pre><pre>Fru talman! Det sista som Alf Svensson sade begrep\r\njag uppriktigt sagt inte. Det var förmodligen på för\r\nhög nivå för att jag riktigt skulle uppfatta vart det\r\ntog vägen. Det kanske Alf Svensson kan förklara i\r\nnästa inlägg.</pre><pre>Om 1980-talet vill jag säga att vi verkligen inte\r\nskäms för våra insatser. Vi tog över en statsbudget\r\nsom då hade ett lika stort underskott som den\r\nnuvarande budgeten, 13--14 %, räknat som andel\r\nav bruttonationalprodukten. Vi betade av det\r\nbudgetunderskottet.</pre><pre>Tvärtemot vad Alf Svensson sade tog jag faktiskt\r\nupp en diskussion om inflationen i en tidigare\r\nreplik. Jag har pekat på Rehnbergavtalet. Jag\r\npekade på att vi t.o.m. tog en regeringskris för att\r\nkyla ned ekonomin. Problemet var att få något\r\noppositionsparti att ställa upp, inte såsom vi gjorde\r\ni höstas, men någonting åt det hållet. Centern och\r\nFolkpartiet visade åtminstone ett intresse för\r\nproblemet på den tiden. Det gjorde definitivt inte\r\nModeraterna.</pre><pre>Det som sedan, enligt min uppfattning, åstadkom\r\nden stora överhettningen var avregleringen av\r\nkapitalmarknaden, lånekarusellen och allt detta.\r\nDet gick inte att på kort sikt komma till rätta med\r\ndet med hjälp av de finanspolitiska medel vi hade.\r\nDär har vi alla ett ansvar. Inte minst de dåvarande\r\noppositionspartierna var pådrivande på den\r\npunkten.</pre><pre>Jag skulle också vilja erinra Alf Svensson om att\r\nkds talade mycket vackert om solidaritet och\r\nomtanke i valrörelsen. Nu genomför ni faktiskt ett\r\nhårdare och otryggare samhälle, med försämringar\r\nför de sjuka, de äldre och de arbetslösa. Mitt i detta\r\nförsämringsarbete, som ni motiverar med att det\r\nekonomiska läget är så allvarligt, vill ni driva\r\nigenom en ny kostnadskrävande reform -- ett\r\nvårdnadsbidrag.</pre><pre>Hur tror Alf Svensson att de grupper som nu\r\ndrabbas av svidande försämringar skall kunna\r\nförstå och acceptera att regeringen samtidigt har\r\nråd med en ny kostnadskrävande reform? Alf\r\nSvensson får ursäkta, men jag tycker att det verkar\r\nhandla mera om att rädda Alf Svenssons förlorade\r\nheder än om konsekvens och rättvisa.</pre><pre>Anf. 20  Statsrådet ALF SVENSSON (kds):</pre><pre>Fru talman! Jag är fullständigt övertygad om att\r\nIngvar Carlsson förstår. Om Socialdemokraterna\r\nhar lagt fram ett förslag om att 200 miljarder skall\r\nsatsas på infrastrukturen och sedan i sin\r\nekonomiska motion inte tar upp den kostnaden, är\r\ndet svårt att förstå vad Socialdemokraterna menar\r\nmed sina förslag. Vill man bara för att locka väljare\r\nfå människor att tro att man har en kista full med\r\nguld, som man kan göra satsningar med?</pre><pre>Jag kan också försäkra Ingvar Carlsson att det har\r\nvarit utomordentligt tufft att genomföra de\r\nnedskärningar och besparingar som vi har gjort.\r\nMen den enda målsättning som vi har haft har varit\r\natt försöka få Sveriges ekonomi i balans för att de\r\ngrupper som, om vi inte får ekonomin i balans,\r\nkommer att drabbas än värre.</pre><pre>Jag tycker också att Ingvar Carlsson kunde vara\r\nmera konstruktiv och sluta med att försöka göra\r\nvårdnadsbidrag till något löjligt. Det är klart att\r\nman kan skoja om fallskärmen, och jag kan gott\r\ntillstå att det var en ganska rolig bild. Men det är\r\nfaktiskt så att en majoritet av svenska folket vill ha\r\nett vårdnadsbidrag. En majoritet av de kvinnor som\r\ndet i synnerhet berör, de mellan 20 och 29 år, vill ha\r\nden här reformen, och det är mer än 4 %. Det är\r\növer 50 % som vill ha ett vårdnadsbidrag. Jag\r\ntycker att det är en rättvisereform.</pre><pre>Jag vågar faktiskt påstå att när vårdnadsbidragen\r\nhar funnits ett tag kommer Ingvar Carlsson att\r\nförstå att det är just de hushåll som i många år har\r\nsubventionerat de välbeställda på många områden\r\nsom kan nyttiggöra sig vårdnadsbidragen, inte\r\nminst för att stanna hemma under ytterligare en\r\nperiod, kanske lika lång som perioden i den\r\nföräldraförsäkring som Ingvar Carlsson föreslog för\r\nett tag sedan men inte hade råd med.</pre><pre>Jag har inte den syn som Ingvar Carlsson har, och\r\nsom förresten Birgitta Dahl också gett uttryck för i\r\ntidningen Nu, att ett vårdnadsbidrag kan locka\r\nunga kvinnor i fördärvet. Vilket fördärv? Jag betror\r\nde moderna svenska medborgarna att välja\r\nvårdnadsbidrag, om de själva vill det. Jag tycker att\r\nni skall sopa undan er förmyndarattityd. Också den\r\nhör en förgången tid till.</pre><pre>(Applåder)</pre><pre>Anf. 21  INGVAR CARLSSON (s) replik:</pre><pre>Fru talman! Nu förstod jag vad Alf Svensson\r\nmenade. Det handlade alltså om tidigareläggning\r\nav investeringar som ändå skulle göras. Vi har\r\nräknat med räntekostnaden men inte med några\r\nextra inkomster. Det är en ekonomiskt helt rimlig\r\nuppläggning, och den står vi för. Det handlar\r\ndessutom om investeringar och inte om\r\nkonsumtion.</pre><pre>Beträffande vårdnadsbidrag gäller att som man\r\nfrågar får man svar. DN ställde bara en enda fråga,\r\nmen Expressen har följt upp sin fråga. Man\r\nredovisade att 54,5 % tycker att beloppet är för litet\r\nför att familjen skall kunna leva på det, att 55 %\r\ntycker att det är fel att finansiera vårdnadsbidrag\r\nmed höjda barnomsorgsavgifter och att hela 88 %\r\ninte tycker att det är värt att förvärvsarbeta 30\r\ntimmar i veckan, eftersom det med ett\r\nvårdnadsbidrag blir bara 430 kr efter skatt.</pre><pre>TCO-ekonomen Pia Nilsson har pekat på enorma\r\nmarginaleffekter. Mer än 100 % försvinner för den\r\nsom vill börja jobba igen. Värst drabbas den familj\r\nmed två barn där den ena vill jobba halvtid och då\r\ntjänar 7 000 kr i månaden. Den familjen går back\r\nmed 1 500 kr. Skall det bli något över måste båda\r\narbeta heltid. Nog finns det anledning för Bengt\r\nWesterbergs ställningstagande i regeringen i den\r\nhär frågan.</pre><pre>Jag vill för att lätta upp stämningen berätta en\r\nhistoria för Alf Svensson om en präst och en\r\nbusschaufför som båda lämnade det jordiska livet\r\noch kom ungefär samtidigt till Sankte Per.</pre><pre>Prästen kom först och visades till sin egen stora\r\nförvåning ner i underjorden, medan\r\nbusschauffören när han kom fram fick stiga in i\r\nhimlen. Då blev prästen ganska upprörd och sade\r\ntill Sankte Per: Jag har ju i hela mitt liv tjänat\r\nkyrkan. Hur kan det komma sig att jag får gå ned\r\ntill helvetet, medan busschauffören får gå till\r\nhimlen?</pre><pre>Då sade Sankte Per: När du predikade somnade\r\nvarenda en i kyrkan, men när busschauffören körde\r\nsin buss bad alla till Gud för livet.</pre><pre>Alf Svensson! Det är resultaten som räknas, inte\r\ndet som man teoretiskt står för.</pre><pre>(Applåder)</pre><pre>Anf. 22  Statsminister CARL BILDT (m):</pre><pre>Fru talman! Jag väntade med spänning på den\r\npolitiska knorren på Ingvar Carlssons historia. Jag\r\när inte riktigt säker på om han såg sig själv i rollen\r\nsom prästen eller som busschauffören. Någotdera\r\nmåste det väl ha varit.</pre><pre>Efter vinter och vår kommer nu äntligen sommar,\r\noch det finns anledning för oss alla här i kammaren\r\natt litet blicka bakåt, att summera och dra upp\r\nperspektiven framåt.</pre><pre>Minns hur det var i början av året, i januari!\r\nSocialdemokraterna såg bara mörker och elände\r\nnär de talade om framtiden för vår ekonomi. De\r\ntalade om att Sverige höll på att sjunka ned i ett\r\nsvart hål utan hopp och utan räddning. De vågade\r\npå sina håll t.o.m. gå så långt att de vågade slå vad\r\nom att regeringen skulle falla sönder och samman\r\nså gott som omedelbart, i alla fall alldeles säkert\r\nföre påsk. Vissa var mycket säkra på det. Vissa av\r\ndem har sedan dess lämnat kammaren.</pre><pre>Men det kom som bekant att bli annorlunda. Efter\r\nen vår då vi har fattat många viktiga beslut och då vi\r\nhar tagit oss igenom en sträcka som varit besvärlig i\r\nekonomin, börjar vi att långsamt men säkert se\r\nljuspunkter i den ekonomiska situationen, bl.a.\r\nsom ett resultat av regeringens politik. Riksdagen\r\nhar vecka för vecka fattat det ena för framtiden\r\nviktiga beslutet efter det andra. Listan över vad\r\nsom utförts och håller på att utföras kan göras\r\nimponerande lång.</pre><pre>Låt mig nämna beslutet om husläkare. Äntligen,\r\nefter så många år, börjar vi att förbättra valfriheten\r\noch närheten i vården, som betyder så oerhört\r\nmycket för människors välfärd.</pre><pre>Låt mig nämna storsatsningen på forskning, på fria\r\nuniversitet och på högskolor, så länge eftersatta av\r\nsocialdemokratin. Få saker kommer att betyda mer\r\nför vår framtid som kunskapsnation än detta.</pre><pre>Låt mig nämna 98-miljarderkronorssatsningen för\r\natt bygga ut vår infrastruktur, också den eftersatt\r\nunder 80-talet. Det ger jobb i dag och\r\ntillväxtmöjligheter i morgon.</pre><pre>Låt mig nämna kretsloppspropositionen, som\r\nrepresenterar ett nytänkande när det gäller att\r\nkomma bort från slit och släng och som redan har\r\nbörjat ge resultat ute i näringslivet. Också detta\r\nområde har varit försummat alltför länge.</pre><pre>Vi har sedan april västvärldens friaste radiolag,\r\nmed de helt nya möjligheter som detta nu öppnar\r\nför en fri lokal radio runt om i Sverige.</pre><pre>Förslagen om ett nytt betygssystem och en ny\r\nläroplan för grundskolan, tillsammans med\r\nfriskolorna som nu växer och ger valfrihet och\r\nalternativ, är mycket viktiga byggstenar i arbetet\r\nför att under 90-talet ge oss Europas bästa skola.</pre><pre>Vidare finns det nu en ny inställning till brott och\r\nbrottsoffer. Den automatiska halvtidsfrigivningen\r\nav fängelsedömda har avskaffats. Det ges bättre\r\nstöd till dem som drabbas av brott och kriminalitet.\r\nOckså detta är saker och ting som har fått vänta\r\nalltför länge här i Sverige.</pre><pre>För denna regering är inte alltid reformer liktydigt\r\nmed mera av pengar, myndighet och byråkrati.\r\nOfta kan det t.o.m. vara tvärtom. Men med varje\r\nrimlig definition visar denna korta uppräkning att\r\nvårriksdagen 1993 har varit en viktig reformperiod\r\ndär det har fattats många för Sveriges framtid\r\nviktiga beslut. Det här gäller också när vi talar om\r\natt hävda och stärka Sveriges ställning i världen och\r\ni Europa. Även här har denna tid varit en viktig\r\nperiod.</pre><pre>Vi har enligt uppgjorda planer inlett förhandlingar\r\nom Sveriges kommande medlemskap i den\r\neuropeiska gemenskapen. Vi har gjort detta med\r\nen bred nationell förankring i riksdagen. Vi kan\r\nockså notera att Sverige har fått en allt viktigare roll\r\ni det europeiska samarbetet. Just nu är vår\r\nutrikesminister ordförande i det viktiga\r\nalleuropeiska säkerhetsarbetet inom ESK.\r\nEuropaministern är ordförande i EFTA-ländernas\r\nsamarbetsorganisation. Vår finansminister är\r\nordförande i den europeiska utvecklingsbanken. Vi\r\nhar börjat arbetet med att förnya det nordiska\r\nsamarbetet. Vi väver samarbetsnätet med de tre\r\nbaltiska staterna allt tätare. Vi har lagt en ny grund\r\nför våra långsiktiga relationer med det Ryssland\r\nsom nu fortsätter vägen bort från socialism och\r\nkommunism mot demokrati och\r\nmarknadsekonomi.</pre><pre>Vi har arbetat aktivt för att ge också vårt bidrag till\r\natt minska lidandet och söka en fred i det f.d.\r\nJugoslavien. I samråd med riksdagen kan detta\r\nkomma att leda till nya viktiga beslut under de\r\nmånader som ligger framför oss.</pre><pre>Men kanske allra viktigast är det vi har gjort för att\r\nlångsiktigt få ordning på Sveriges ekonomi.\r\nLindbeckkommissionen avlämnade sitt viktiga\r\nbetänkande i mars. Kommissionen skisserade\r\nbakgrunden, dvs. decennier av misstag och felaktig\r\npolitik som förde Sverige in i en djup och plågsam\r\nstrukturkris, vilken sammanfaller med problemen i\r\nomvärlden. Lindbeckkommissionens\r\nrekommendationer blev ett mycket starkt stöd för\r\nden väg som regeringen har valt. De har också\r\ntjänat som inspiration för de förslag som vi har\r\nfortsatt att lägga fram och kommer att få riksdagens\r\nstöd för.</pre><pre>I januari lade vi fram ett sparprogram på 12\r\nmiljarder kronor för det kommande budgetåret. I\r\nallt väsentligt har vi, med ett celebert undantag, fått\r\nriksdagens godkännande för dessa förslag. I april\r\npresenterade vi ett långsiktigt statsfinansiellt\r\nsaneringsprogram på sammanlagt 81 miljarder\r\nkronor, till den alldeles övervägande delen\r\nbesparingar fram till 1998. Detta kommer senare i\r\ndag, utgår jag ifrån, att godkännas av riksdagen.</pre><pre>I början av året sade vi att vi gradvis skulle få se hur\r\ndet under året skulle komma ljuspunkter i det\r\nekonomiska mörkret, även om bilden skulle\r\nfortsätta att vara mycket bekymmersam under en\r\nbetydande tid framöver. Så har det också blivit. Jag\r\nkan inte beskyllas för att apostrofera en vänligt\r\nsinnad källa när jag refererar vad Aftonbladet\r\nskrev under förra helgen om den förändring som nu\r\nbörjar att komma i ekonomin i Sverige, utanför\r\nriksdagshusets ibland något förgrämda debatt.\r\nAftonbladet skrev att det finns flera positiva tecken\r\ni skyn. Exportindustrin går bättre, varslen\r\nminskade i maj och tusen nya jobb per dag\r\nanmäldes till arbetsförmedlingen.</pre><pre>De ljusa signalerna fortsätter faktiskt att komma.\r\nBostadsräntorna är nu lägre än vad de varit sedan\r\nbörjan av 1980-talet. Räntorna har allmänt sett\r\nkrupit ned en bit och är nu klart lägre än vad de var\r\nför två år sedan när Socialdemokraterna satt vid\r\nmakten. Vi har sett hur kronan har stärkts som ett\r\nuttryck för en begynnande tilltro till våra\r\nmöjligheter. I går meddelade t.o.m.\r\nRiksrevisionsverket att budgetunderskottet detta\r\når förefaller att bli 11 miljarder lägre än vad\r\nregeringen räknade med så sent som i april.</pre><pre>Till denna positiva utveckling, de begynnande\r\nljuspunkterna, har regeringens politik lämnat\r\navgörande bidrag. Men även andra faktorer har\r\nbidragit. Kronfallet har haft en kortsiktigt gynnsam\r\neffekt på exportindustrin. Arbetet med att\r\nförbättra produktiviteten runt om i näringslivet\r\nbörjar att ge resultat. Inte minst har de ansvarsfulla\r\ntvåårsavtal som denna vår har ingåtts på den helt\r\ndominerande delen av den privata\r\narbetsmarknaden spelat en betydelsfull roll.</pre><pre>Med tanke på att jag för några månader sedan\r\ntyckte att det fanns anledning att varna för\r\növerdriven pessimism -- och det gjorde jag i\r\nkammaren -- om svensk ekonomi och Sveriges\r\nutsikter, tycker jag i dag när jag läser tidningar och\r\nlyssnar på stämningar utanför riksdagshuset, att det\r\nsnarare finns skäl att något dämpa den starka\r\noptimism som vi har sett under de senaste\r\nveckorna. Vi kommer fortfarande att få arbeta med\r\nbördorna från 1980-talet under åtskilliga år\r\nframöver. Arbetslösheten fortsätter att öka. Det\r\nkommer att ta tid innan vi i tillräckligt stor\r\nutsträckning kan få fram de nya jobben. Det är bra\r\natt det hela har börjat. Men vägen tillbaka till den\r\nfulla sysselsättningen är lång och kommer att vara\r\nbesvärlig. Vi kommer att få arbeta med\r\nbudgetunderskotten under mycket lång tid. Vi\r\nkommer inte på åtskilliga år framöver att ha råd\r\nmed den typ av lättsinne som Socialdemokraterna\r\nföreträder. Men det är i alla fall viktigt att\r\nljuspunkterna finns där och att vi visar att vi är på\r\nväg ut ur den ekonomiska krisen, även om vägen\r\ntillbaka är lång. Inte ens den mest förgrämde\r\nsocialdemokrat borde en dag som denna förneka\r\natt ljuspunkterna har börjat komma.</pre><pre>Andra kommer säkert att säga detta, och därför\r\ntycker jag att det är lika bra att säga det själv. I min\r\negenskap av statsminister tycker jag att det finns\r\nskäl för oss alla i regeringen och i\r\nregeringspartierna i kammaren att vara ganska\r\ntillfreds med det vi faktiskt har åstadkommit under\r\ndenna vår. En del cirkus var det visst ett tag -- om\r\njag inte missminner mig -- herr Carlsson och herr\r\nWachtmeister. Nu är ordningen i den delen\r\nåterställd, och arbetet går vidare med den kraft och\r\nuthållighet som vi hitintills visat under denna\r\nmandatperiod.</pre><pre>Medan vi kan säga att vi har åstadkommit åtskilligt\r\noch att vi börjar att se ljuspunkterna, blir en\r\nrecension av socialdemokratin måhända något\r\nannorlunda. Till alla de reformer, beslut och\r\nförbättringar som jag har nämnt har\r\nSocialdemokraterna sagt nej, nej och nej. Mycket\r\nsällan har de sagt ja till något eget, men alltid nej till\r\ndet som regeringen har föreslagit. I fråga om den\r\nalldeles avgörande sparpolitiken för de offentliga\r\nutgifterna har de misslyckats totalt. Det blev inget\r\neget paket på 12 miljarder kronor för\r\nsocialdemokratin. I fråga om den långsiktiga\r\nbudgetsaneringen var det bara skattehöjningar,\r\nskattehöjningar och skattehöjningar. Den enda\r\nbesparing de lyckades åstadkomma var på\r\nförsvaret. Men jag såg att Sture Ericson tog tillbaka\r\nden i en debattartikel häromdagen.</pre><pre>Det ''bidde'' inte ens en tumme av\r\nsocialdemokratins försök att samla sig till en\r\ntrovärdig saneringspolitik. Det ''bidde'' helt enkelt\r\ningenting -- dvs. höjda skatter på allt, och såvitt jag\r\nförstår t.o.m. på hundarna i Sverige.</pre><pre>Nyss refererade jag Aftonbladet i fråga om\r\nekonomin. Låt mig återställa balansen genom att\r\nnämna vad SAF har skrivit i sin ekonomiska\r\növersikt för maj. SAF konstaterar att det finns\r\nljuspunkter, men konstaterar också att det finns\r\npolitisk osäkerhet och vad den kan innebära. SAF\r\nskriver med direkt hänsyftning till den\r\nsocialdemokratiska alternativbudgeten, att om en\r\nomläggning av den ekonomiska politiken i riktning\r\nmot skattehöjningar och ökade offentliga utgifter\r\nkommer att ske, blir det negativa effekter på räntor\r\noch växelkurs. Resultatet kan bli att ljuset i tunneln\r\nförsvinner.</pre><pre>Så är det. Det allra främsta politiska hotet mot att\r\nnu rejält få fart på ekonomin under kommande år,\r\nfå fram de nya jobben och bryta arbetslösheten,\r\nligger faktiskt i den felaktiga politik som\r\nSocialdemokraterna företräder. Det är värt att\r\nnotera, och värt att dra slutsatser av, att räntorna\r\ngår upp och Börsen går ner så fort som det finns\r\ntecken på att regeringens möjligheter att i denna\r\nkammare få gehör för sin politik försvagas.</pre><pre>Att fortsätta arbetet med att långsiktigt och\r\nmetodiskt sanera Sveriges ekonomi, skapa bättre\r\nutrymme för företagande, för nya satsningar, för\r\nnya jobb, att ta ner utgifter och förbättra och förnya\r\nde offentliga utgiftssystemen, är den avgörande\r\nuppgift som nu ligger framför oss att fullfölja.</pre><pre>Vi har noterat det starka stöd som regeringens\r\nuppläggning av framför allt den ekonomiska\r\npolitiken har fått under denna vår av alla,\r\ninternationellt och nationellt, som haft att granska\r\ndet svåra arbete som vi har att rensa upp efter det\r\n1980-tal som Socialdemokratin ställde till.</pre><pre>Vi är på god väg. Ljuspunkterna börjar synas i\r\nmörkret, men det gäller att se till att vi fortsätter\r\nkursen, så att ljuset successivt tar över från\r\nmörkret. Låt inte andra släcka ljuset!</pre><pre>(Applåder.)</pre><pre>Anf. 23  GUDRUN SCHYMAN (v) replik:</pre><pre>Fru talman! Det är inte att ta miste på\r\nstatsministerns självförtroende. Men hans\r\nverklighetsuppfattning, måste jag ju säga, är\r\nmycket mycket diskutabel. Jag vet inte var han ser\r\nljuset i tunneln och var han ser de oerhörda\r\nförväntningarna.</pre><pre>Det är min absoluta övertygelse att en majoritet i\r\nSverige i dag faktiskt ser sin framtid i ganska mörka\r\ntoner. De har fått se sin välfärd beskuren och ser\r\nfram emot ännu värre beslut som kommer att fattas\r\ni den här kammaren i dag, ser fram emot\r\narbetslöshet, ser fram emot försämrade\r\nersättningar i sjukförsäkring, a-kassa, osv.</pre><pre>Jag tror att det är ytterst få som på statsministerns\r\nmycket självbelåtna sätt är beredda att slå sig för\r\nbröstet och säga att det är rätt väg, att vi är på väg\r\nåt rätt håll, osv. Det vore bra om den rapport kom\r\nfram som tidigare diskuterades här, nämligen den\r\nsom man har gjort i Finansdepartementet och som\r\nvisar att klyftorna i det svenska samhället år 1993\r\nfaktiskt ökar. Jag tycker att det vore bra om de\r\npapperna kom fram på bordet.</pre><pre>Jag tycker att det vore bra att man redogjorde\r\nkonkret för hur situationen ser ut för de 300 000\r\nmänniskorna som skall se sin framtid i beroende av\r\nsocialbidrag. Jag tycker att det vore ärligt att\r\nredovisa exakt hur det faktiskt ser ut och inte sitta\r\noch tjuvhålla på den sortens analyser. Det kunde\r\nvara bra att få ett svar på varför man inte går ut\r\nmera öppet och ärligt med den typen av uppgifter.</pre><pre>En annan sak som jag skulle vilja ta upp med\r\nstatsministern handlar om det som var ett av de\r\nstora målen och där man kan säga att ni har varit\r\nganska lyckosamma. Det gäller integreringen av\r\nSverige i förhållande till den Europeiska unionen,\r\nförhandlingarna om medlemskap, osv. Jag är ju\r\nmedveten om att det förs en diskussion om detta\r\nute i landet, bl.a. på gymnasieskolorna.</pre><pre>Vi är ofta på samma skolor, inte samtidigt men i tät\r\nföljd, Carl Bildt och jag. Vi har bägge förstått\r\nnödvändigheten av att tala till ungdomen, som ju är\r\nvår framtid. Elevernas uppfattning i den här frågan\r\när väldigt klar och entydig, från norr till söder: en\r\nmajoritet av ungdomarna känner mycket mycket\r\nstor tveksamhet inför ett medlemskap för Sveriges\r\ndel i den Europeiska unionen.</pre><pre>Jag skulle vilja höra vad statsministern har för syn\r\npå det här, hur han har analyserat det faktum att en\r\növerväldigande majoritet av ungdomar på\r\ngymnasienivå faktiskt säger nej till det som ni anser\r\nvara er främsta uppgift i dag.</pre><pre>Dessutom har ni problem med det egna partiet i\r\nden frågan. Därför kunde det vara intressant för\r\nflera att få höra vad statsministern har att göra.</pre><pre>Anf. 24  Statsminister CARL BILDT (m):</pre><pre>Fru talman! Låt mig först säga vad gäller de\r\nfördelningspolitiska studierna att de redovisas\r\nlöpande inför finansutskottet när de är klara. Det\r\när ett ganska omfattande jobb att göra dessa\r\nstudier. Om Gudrun Schyman har tagit del av hela\r\nmaterian, vet hon också att de metodproblem som\r\nfinns är betydande. Men siffrorna redovisas\r\nlöpande och de redovisas också då och då, när\r\nregeringen lägger fram dem här inför kammaren.</pre><pre>Låt mig ställa frågan till Gudrun Schyman tillbaka.\r\nDen allra viktigaste fördelningsfrågan i Sverige i\r\ndag är fördelningen mellan dem som inte har jobb\r\noch dem som har jobb. Den allra viktigaste fråga vi\r\nhar är att få fart på tillväxten, få fram\r\ninvesteringarna, för att få de nya jobben, för att\r\nbryta arbetslösheten. Hur får vi då det?</pre><pre>Gammal kommunistisk politik utgår jag från att\r\ninte ens Gudrun Schyman nu tror på. Någon annan\r\npolitik har ni i och för sig inte redovisat, men håller\r\ninte Gudrun Schyman med mig när jag säger att det\r\när klart att vi måste skapa bra betingelser för\r\nnäringslivet, för företagen, att växa och expandera?\r\nÄr det inte detta som är den grundläggande\r\nförutsättningen för att vi skall kunna få tillbaka\r\njobb och sysselsättning?</pre><pre>Och inser inte Gudryn Schyman att åtskilligt av det\r\nsom regeringen har gjort faktiskt är verkningsfulla\r\nbidrag för att åstadkomma just detta och att det nu\r\nbörjar att nyanställas? Det är ännu alldeles för litet,\r\nmen det börjar nyanställas, egentligen för första\r\ngången sedan hösten 1990, när nedgången började\r\npå allvar. Det är en ljuspunkt. T.o.m. en f.d.\r\nkommunist borde se det.</pre><pre>Så till Europafrågan. Det stämmer att jag har rest\r\nmycket, från Ystad i söder till Karesuando i norr,\r\noch diskuterat och debatterat och informerat. Min\r\nbild av stämningsläget är inte Gudrun Schymans.</pre><pre>Det finns en öppenhet för Sveriges deltagande i\r\neuropeiskt och internationellt samarbete. Sedan\r\ntycker man att man inte har fått tillräckligt mycket\r\ninformation och att vändningarna på sina håll i\r\nsvensk politik har kommit litet snabbt. Jag kan\r\nhålla med om det. Men i de grundläggande frågorna\r\nfinns en öppenhet och en aktiv vilja att vara med.</pre><pre>Låt mig också rikta en vädjan till Gudrun Schyman,\r\nnär hon är ute: Spela inte på isolationismens och på\r\nkonfrontationens stämningar och krafter!</pre><pre>Visst finns det de i Europa som vill ställa nation mot\r\nnation och folk mot folk och ytterst individ mot\r\nindivid. Det finns de som vill ha stridens väg i\r\nEuropa. Men Sverige måste tillhöra dem som allra\r\nmest bestämt -- därför att det ligger så entydigt i\r\nvårt nationella intresse -- väljer samarbetets väg i\r\nEuropa. Och samarbetet är det som nu håller på att\r\nväxa fram inom ramen för EG.</pre><pre>(Applåder.)</pre><pre>Anf. 25  GUDRUN SCHYMAN (v) replik:</pre><pre>Fru talman! Vad gäller den sista frågeställningen är\r\njag en sann internationalist. Jag anser att det är\r\nabsolut nödvändigt med internationellt samarbete,\r\ni Europa -- i hela Europa framför allt -- och i hela\r\nvärlden.</pre><pre>De frågor som är centrala i dag är för mig de som\r\nhandlar om ökande klyftor mellan fattig och rik,\r\nmellan den rika världen och den fattiga världen, de\r\nstora överlevnadsproblemen, de globala\r\nmiljöfrågorna. Allt detta kräver ett internationellt\r\nsamarbete.</pre><pre>Kärnpunkten i frågan om medlemskap i den\r\nEuropeiska unionen -- och det är en fråga som så\r\nmånga ungdomar är uppmärksamma på -- är frågan\r\nom demokrati, nämligen villkoren för detta\r\ninternationella samarbete.</pre><pre>Skall det vara underkastelse eller skall det vara\r\njämlikhet? Är det nationell suveränitet,\r\nsjälvbestämmande, en möjlighet till att fatta egna\r\npolitiska beslut i de egna politiska valda\r\nförsamlingarna som skall vara grunden? Eller skall\r\nstormakterna diktera samarbetet, vilket så många\r\ngånger i internationella sammanhang har lett just\r\ntill ökade konflikter och till både förtryck av\r\nmänniskor och exploatering av miljön?</pre><pre>Det är detta som är kärnpunkten, och det är detta\r\nsom ungdomarna förstår, de som just nu står i\r\nbegrepp att själva få delta i den politiska\r\ndiskussionen och få ta ställning till sin egen framtid.</pre><pre>Så till den andra frågan, om fördelningen. Visst\r\nhandlar det om fördelning av arbete, men det\r\nhandlar också om fördelning av tillgångar och av\r\ninkomster. En utmärkt fördelningsprincip när det\r\ngäller arbete är att dela på jobben och korta ner\r\narbetstiden. Det vore ett bra sätt att fördela det\r\nnödvändiga lönearbete som måste göras.</pre><pre>Det är inte sant när Carl Bildt säger att nu gäller det\r\nnyanställningar inom industrin. Det gäller t.ex. inte\r\nexportindustrin som i dag gör stora vinster. Man har\r\nen överkapacitet. Däremot skulle det behövas\r\nanställningar och ett försvar från regeringen när det\r\ngäller den andra infrastrukturen i vårt samhälle,\r\nnämligen vården, omsorgen, utbildningen och\r\nkulturen.</pre><pre>Där för regeringen en politik som kommer att\r\ninnebära stora nedskärningar inom kommuner och\r\nlandsting. Det kommer att innebära en arbetslöshet\r\npå kanske 100 000 personer nästa år. Detta handlar\r\nom kvinnor, Carl Bildt. Det handlar om synen på\r\nhur det nödvändiga vård- och omsorgsarbetet skall\r\norganiseras och finansieras. Där för regeringen en\r\nrent kvinnofientlig politik. Den kommer att öka\r\narbetslösheten dramatiskt.</pre><pre>Anf. 26  Statsminister CARL BILDT (m):</pre><pre>Fru talman! Det förvånar mig måhända inte att\r\nGudrun Schyman inte hade ett svar på frågan om\r\nhur vi skall skapa förutsättningar för att skapa nya\r\njobb. Hon återkommer ständigt till att vi skall\r\nfördela. Nu skulle vi fördela om genom en\r\narbetstidsreglering, eller vad det nu var. Vi behöver\r\nett samhälle som skapar välstånd och välfärd och\r\nsom ger utrymme åt alla de individer som faktiskt\r\nvill skapa nytt och göra bättre.</pre><pre>Gudrun Schyman företräder en ideologi som\r\negentligen alltid har underkänt individen och\r\nfriheten. Den har aldrig lyckats åstadkomma något\r\nskapande samhälle eller någon tillväxt. Den\r\nhistoriska domen över kommunistisk politik är\r\nförödande tung. Det förvånar mig att människor\r\növer huvud taget väljer att vara politiskt aktiva i ett\r\nparti som bär den fruktansvärda historiska börda av\r\ndiktaturförsvar som kommunisterna gör.</pre><pre>Låt mig sedan gå över till det europeiska\r\nsamarbetet. Gudrun Schyman säger i vackra ord att\r\nhon är för internationellt samarbete. Det må vara,\r\nmen hon är emot det som faktiskt finns. Det byggs\r\nnu för första gången upp möjlighet till ett\r\nsamarbete mellan Europas demokratier. Det är ett\r\nsamarbete som inte är fullfjädrat och färdigt med\r\nen gång. Det är en lång historisk process som inte\r\nalls är enkel.</pre><pre>Man kan välja att vara med i den och forma den\r\nefter vad man själv vill. Man kan också välja att\r\nställa sig utanför. Då hjälper det inte vilken retorik\r\nman har. Faktum är att Gudrun Schyman går i\r\narmkrok med extrema nationalister, isolationister\r\noch de som ofta lämnar efter sig hatets och\r\noförsonlighetens budskap i Europa.</pre><pre>Jag är övertygad om vikten av det vi kommer att\r\ngöra i Sverige och Europa under de närmaste åren.\r\nVi kan antingen välja samarbetets väg, att försöka\r\nlösa problemen tillsammans, eller att få en\r\nåternationalisering av den europeiska politiken,\r\nmed förödande effekter inte minst för de enskilda\r\nmänniskorna. Sedan kan Gudrun Schyman säga att\r\nvi i stället skall ha ett samarbete där stormakterna\r\ninte kan bestämma.</pre><pre>Europeiska gemenskapen är ett långt mer\r\ndemokratiskt samarbete än vad nationen någonsin\r\ntidigare i historien har åstadkommit. I Förenta\r\nnationerna har de stora vetorätt i alla viktiga beslut.\r\nDet är inget argument för att gå ur Förenta\r\nnationerna. Sådant finns inte i den europeiska\r\ngemenskapen. Där byggs samarbetet på grundval\r\nav det demokratiska beslutsfattandet i de olika\r\nnationella parlamenten, det demokratiska\r\nbeslutsfattandet mellan representanterna i\r\nministerrådet och det demokratiska\r\nbeslutsfattandet i Europaparlamentet. Valet i\r\nEuropa är samarbetets väg eller stridens väg.\r\nNågon tredje väg finns inte heller där.</pre><pre>Talmannen anmälde att Gudrun Schyman anhållit\r\natt till protokollet få antecknat att hon inte ägde\r\nrätt till ytterligare replik.</pre><pre>Anf. 27  IAN WACHTMEISTER (nyd)\r\nreplik:</pre><pre>Fru talman! Det är roligt att i varje fall Carl Bildt\r\när nöjd med regeringen Bildt. Vi har lärt oss att det\r\ngår riktigt fint för Sverige. Den vändpunkt som\r\nSocialdemokraterna hoppades på förr, har nu ärvts\r\nav regeringen.</pre><pre>Ljuset syns i tunneln, säger Carl Bildt. Vi får\r\nhoppas att Carl Bildt ser upp så att det inte är den\r\ngalne busschauffören Ingvar som kommer emot\r\nhonom med helljuset på, på fel sida av vägen och\r\nmed Bengt Westerberg som kartläsare.</pre><pre>För att anknyta till Ingvar Carlssons höjdare till\r\nhistoria vill jag säga, att jag tycker att både Ingvar\r\nCarlsson och Carl Bildt låter som Sankte Per. Men\r\ndet var en annan sak.</pre><pre>En annan tunnel kommer upp på dagordningen i\r\ndag. Jag skulle vilja föreslå att ni partiledare som\r\nsitter där borta släpper loss gänget här ute så att de\r\nfår rösta med huvud och hjärta. De skall känna med\r\nhjärtat, inte rösta med det, och tänka med huvudet\r\nsom sitter mellan axlarna. Det handlar om den\r\ntunnel som skulle kunna byggas här i Stockholm\r\noch om att man inte beslutar sig för det tredje\r\nspåret som skall rasera Stockholms stad. Den\r\nfrågan kommer upp här. Den går att lösa i\r\nkammaren.</pre><pre>Tänk om vi en gång kunde lösa en sak i riksdagens\r\nkammare! Det har vi gjort en gång förut. Då\r\nhandlade det, herr statsminister och fru talman, om\r\ndelpensionen, som jag härmed med förtjusning\r\nskall komma in på.</pre><pre>Vi har låtit en man som heter Lars Foyer göra en\r\nutredning. Han är statsvetare och har varit\r\nkanslichef i utskott. Det är en oförvitlig man, långt\r\noförvitligare än Carl Bildt och jag tillsammans. Han\r\nhar konstaterat, att i den fråga som väckte sådant\r\nrabalder och som gav statsministern en\r\nadrenalinchock som varade i ungefär en vecka --\r\nhan talade om hur opålitliga vi var -- har nu följande\r\nkommit fram: Vi bröt aldrig mot något avtal.</pre><pre>Vi bryter inte mot avtal. Det är\r\nSocialdemokraterna som bryter mot de avtal som ni\r\nträffar med dem, men det är en annan sak.</pre><pre>Det enda som hände den gången, herr statsminister\r\nm.fl., var att om vi skulle ha förfarit absolut\r\nkorrekt, skulle en av oss ha röstat med utskottet.\r\nRegeringen hade då fallit med åtta rösters marginal\r\ni stället för med tio.</pre><pre>Jag har här ett diplom till statsministern och ett\r\nexemplar av utredningen som jag skall be att få\r\növerräcka. Den heter: Så var det med\r\ndelpensionen, Carl Bildt. Jag hoppas att han inte\r\ngår i taket än en gång för den saken. Det vore\r\nklädsamt om han tog tillbaks detta, men det är\r\nkanske att hoppas på för mycket.</pre><pre>Jag har förstått att våra ministrar är ordförande i\r\ndiverse internationella organ. Det är ju tur att\r\nnågon är hemma på Rosenbad.</pre><pre>Vi i Ny demokrati menar att\r\nLindbeckkommissionens 113 punkter var 113 rätt.\r\nVarför kör ni inte det genom kammaren här som en\r\nlångsiktig politik, herr statsminister? Jag ber att få\r\nåterkomma med fler frågor. Tiden är slut.</pre><pre>Anf. 28  Statsminister CARL BILDT (m):</pre><pre>Fru talman! Jag ber att få tacka för diplomet. Sedan\r\nfinns det tydligen en stor utredning här. Jag tror i\r\noch för sig inte att detta behöver utredas så rasande\r\nmycket. Det kräver bara tillgång till\r\nriksdagsprotokollet och utskottsbetänkandet för att\r\nman skall inse att Ny demokrati den gången röstade\r\nmot sin egen politik.</pre><pre>Jag förstår att denna debatt har varit så besvärande\r\nför Ian Wachtmeister att han har tvingats ägna sig\r\nåt denna i månad efter månad. Jag har i allt\r\nväsentligt lagt den bakom mig. Om han vill fortsätta\r\nden skall vi gärna finna formerna för det.</pre><pre>Sedan säger Ian Wachtmeister att det pågår en\r\ndiskussion där det föreligger ett förslag om att, som\r\nhan sade med det sinne för nyanser som i denna\r\nkammare endast utmärker Ian Wachtmeister,\r\nrasera Stockholms stad. Jag kan försäkra Ian\r\nWachtmeister att några förslag om att rasera\r\nStockholms stad har mig veterligen inte lagts på\r\nriksdagens bord. Jag tror inte att ens Gudrun\r\nSchyman, kommunisterna och samhällsförstörarna\r\nskulle rasera hela huvudstaden. Det är inte heller\r\nmöjligt genom riksdagsbeslut.</pre><pre>Såvitt jag förstår handlar det om en votering där det\r\nfinns de som vill förbjuda det s.k. tredje spåret. Det\r\nkan man självfallet inte göra. Denna fråga skall\r\nfortsätta att prövas på olika sätt. Det är inte att\r\nrasera Stockholms stad. Det är fråga om olika\r\nalternativ för spårdragning. Det är i allt väsentligt\r\nen lokal fråga, kan jag informera alla kammarens\r\nledamöter om som inte aktivt deltar i Stockholms\r\nlokalpolitik.</pre><pre>När vi tittar tillbaka på våren finns det anledning att\r\nnotera inte bara alla de kvarstående problem vi har\r\nframför allt i ekonomin -- arbetslösheten och\r\nbudgetunderskottet -- utan också det faktum att vi\r\nhar lyckats att i kammaren få igenom det ena\r\nviktiga reformbeslutet efter det andra. Det har\r\nibland varit ett givande och tagande i riksdagens\r\nutskott -- icke sällan med Socialdemokraterna, icke\r\nsällan med Ny demokrati, och vid något enstaka\r\ntillfälle har t.o.m. Vänsterpartiet varit med i\r\ndansen.</pre><pre>Men slutresultatet är husläkarreform, fri radio,\r\nkretsloppsproposition, vad vi har gjort för att\r\nförbättra skolan, vad vi gör för att få fart på\r\nforskningen och vad vi gör för att förbättra\r\ninfrastrukturen för Sverige. Det finns anledning att\r\nen dag som denna, strax innan riksdagens\r\nledamöter för sommaren går över till annat värv,\r\nnotera det som faktiskt uträttats och att det som\r\nuträttats har varit bra för Sveriges framtid. I den del\r\nsom Ian Wachtmeister varit med, bortsett från\r\ncirkusen, har även han gjort väl ifrån sig.</pre><pre>Anf. 29  IAN WACHTMEISTER (nyd)\r\nreplik:</pre><pre>Fru talman! Hörde jag rätt där på slutet?</pre><pre>Utredningen om hanteringen av frågan om\r\ndelpensionen är opartisk. Den är gjord av andra.\r\nDen skildrar en mycket intressant kulturkrock i\r\ndenna kammare. Men den skildrar absolut inte att\r\nvi svek några uppgörelser, och det vet nu allt fler.\r\nJag har inte arbetat med den. Det är en oförvitlig\r\nman som arbetat med utredningen, som jag tidgare\r\nsade.</pre><pre>Ni vill inte rasera hela Stockholms stad. Men ni gör\r\ndet bit för bit. När man rev ner hela Klarakvarteren\r\nville man inte heller rasera, utan det var bara en bit\r\nav Stockholm. Det går bit för bit. Det är farligt, och\r\npolitikerna är ansvariga. Se upp!</pre><pre>Sedan kommer jag till en för statsministern\r\nobehagligare fråga. Var det rätt att gå på grund med\r\nhela den svenska skutan för att försvara en gammal\r\ndum bindning av svenska kronan till ecun och att\r\ntillsammans med riksbankschefen, till räntesatser\r\npå upp till 500 %, säga: Detta är den enda vägen, vi\r\nskall försvara svenska kronan, vi skall sjunka med\r\nflaggan i topp?</pre><pre>Även om amiral Bildt överlevde själva\r\nfartygsolyckan kostade det Sverige tiotusentals\r\njobb, arbeten för folk. Den tokiga politiken\r\nkostade i storleksordningen 50 miljarder kronor.\r\nDet var Socialdemokraterna som började med den,\r\nmen ni är delvis ansvariga, därför att ni inte\r\nändrade på den. Det vore intressant att höra vad ni\r\nhar att säga.</pre><pre>Hur var det med era uppgörelser egentligen? Det\r\nville Ingvar Carlsson inte svara på. Det blev\r\ningenting kvar av dem, såvitt jag förstod. Ingvar\r\nCarlsson har lurat hela Sverige att tro att\r\nSocialdemokraterna egentligen var emot\r\nbensinskatten, fastän de kom överens med\r\nregeringen om den. Hur var det med\r\nbensinskatten? Höjdes den av er tillsammans, eller\r\nhur gick det till? Jag tycker att det någon gång\r\nborde klarläggas.</pre><pre>Moderaterna använder sig nu av\r\nbensinskattesyndromet. Det är nämligen fråga om\r\nsamma sak -- man träffar en uppgörelse med oss.\r\nDen gången handlade det om sänkt grundavdrag.\r\nVi tyckte att de som tjänade mycket pengar kunde\r\nbetala litet grand. Det var en uppgörelse. Det var\r\nfaktiskt ett avtal som vi träffade -- jag lovar! Jag såg\r\nmoderater i rummet! -- Tobisson heter han, han är\r\nlång, och mörk i håret. Han var med på det. Men\r\nefteråt, när vi hade träffat uppgörelsen, var ni emot\r\ndetta. Det är samma kör -- man träffar en\r\növerenskommelse, och sedan står man inte för den.\r\nJag tycker att man här kanske skulle förklara det\r\nlitet grand, herr statsminister.</pre><pre>Sedan till sist en fråga om tjänstemomsen. Vi skall\r\nbåde gasa och bromsa. Det måste vi göra. Ett\r\nmycket bra sätt att gasa är att sänka nivån på\r\ntjänstemomsen. Turistmomsen var en bit. Men\r\nsänk det andra också! Titta på hela tjänstesektorn,\r\ntitta på byggmomsen! Det skall vi göra av två skäl.\r\nDet ger jobb, och det möjliggör privatisering av den\r\noffentliga sektorn.</pre><pre>Detta är en stor fråga. Det har även\r\nLindbeckkommissionen medgivit i de diskussioner\r\njag har haft efteråt. Tjänstemomsen, herr\r\nstatsminister och fru talman!</pre><pre>(Applåder)</pre><pre>Anf. 30  Statsminister CARL BILDT (m):</pre><pre>Fru talman! För att börja i den senare delen av Ian\r\nWachtmeisters inlägg, vill jag vad gäller\r\nuppgörelsen säga följande: Vi står för de\r\nuppgörelser som vi deltar i. Men samtidigt kan det\r\näven finnas skäl för Ian Wachtmeister att framhålla\r\ndet som främst han bär ansvaret för i dessa\r\nuppgörelser.</pre><pre>Det är den höjning av inkomstskatterna i vissa skikt\r\nsom ingick i denna uppgörelse -- och som jag i\r\ndenna del försvarar och inte kommer att gå ifrån.\r\nDet är någonting som Ian Wachtmeister har drivit\r\nfram, inte jag. Så är det. Det vet alla, och det skall\r\nheller inte vara någon hemlighet. Ian Wachtmeister\r\nborde vara glad över att det är han som får äran för\r\nden skattehöjning som han har varit med att driva\r\nfram. Skäms inte för den politik ni står för, även om\r\ndet kanske finns de som tycker att det kan finnas\r\nskäl att göra det.</pre><pre>Ian Wachtmeister frågar -- och då är vi tillbaka till\r\nhösten -- om det var rätt att försvara kronan. Det\r\nvar vad han sade. Ja, det var det. När man tänker\r\ntillbaka på detta skede -- som egentligen sträcker\r\nsig från den danska folkomröstningen den 2 juni\r\nförra året fram till slutet av hösten, då den\r\neuropeiska ränte- och valutasituationen långsamt\r\nbörjade att stabilisera sig -- var det rätt av Sverige\r\natt tillsammans med andra nationer försöka att\r\nstabilisera läget. Det visade sig icke vara möjligt.</pre><pre>Vi har nu en situation där den finska marken, den\r\nsvenska kronan och den norska kronan samtliga\r\nflyter. Samtliga har lämnat ecu-kopplingen. Man\r\nhar också beträffande en lång rad andra europeiska\r\nvalutor tvingats till förändringar i förhållande till\r\nvad man hade tyckt vara bra.</pre><pre>\r\nJag hör till dem som anser att det hade varit bättre\r\nom vi under förra året hade lyckats bevara\r\nvalutastabiliteten i Europa. Det hade varit bättre\r\nför de långsiktiga tillväxtförutsättningarna i Europa\r\ni dess helhet. Det var rätt att träffa de\r\növerenskommelser som regeringen och\r\nSocialdemokraterna slöt, och som Ian\r\nWachtmeister vid detta tillfälle -- och jag gav\r\nhonom då beröm för det -- instämde i. Det var rätt\r\natt de träffades.</pre><pre>Sedan förändrades hela den europeiska bilden\r\ntotalt i och med att dessa ansträngningar\r\nmisslyckades i många länder. När det ena landet\r\nefter det andra föll, blev Sveriges ställning i det\r\nlånga loppet mycket svår att upprätthålla. Det som\r\ninträffade har därmed en betydande logik i sig.</pre><pre>Den situation som vi nu är i är logisk och rätt i\r\nförhållande till det europeiska läge som\r\netablerades. Men det hade varit bättre om vi i\r\nEuropa i dess helhet haft mer av valutastabilitet och\r\nmindre av ränteoro. Detta låg inte i den svenska\r\nregeringens makt att åstadkomma.</pre><pre>Vi kan i efterhand gärna säga: Vi gjorde vad på oss\r\nankom för att klara valutor och räntor. Nu har vi att\r\nanpassa oss, att leva och verka och att bli\r\nframgångsrika i en förändrad europeisk situation.\r\nDet är vi också på mycket god väg att göra.</pre><pre>Anf. 31  INGVAR CARLSSON (s) replik:</pre><pre>Fru talman! Allt det som Carl Bildt nu säger är\r\nljuspunkter, och resultat av den ekonomiska\r\npolitiken, är faktiskt inget annat än\r\nkostnadsförbättringar på grund av den flytande\r\nkronan.</pre><pre>Carl Bildt var snabb att skylla den flytande kronan\r\npå Socialdemokraterna, därför att vi inte ställde\r\nupp på krispaket 3. Alltså måste det i\r\nkonsekvensens namn vara Socialdemokraterna\r\nsom har hjälpt fram dessa positiva tecken, dessa\r\nljuspunkter som Carl Bildt talar om.</pre><pre>Carl Bildt satte ett mycket högt betyg på sig själv\r\noch sin egen regering. Det tråkiga för Carl Bildt är\r\natt väljarna inte delar hans uppfattning. Enligt\r\nsamstämmiga opinionsundersökningar är det bara\r\nvar tredje väljare som nu ger regeringen godkänt.\r\nDet är väl märkligt, om nu regeringen har varit så\r\nframgångsrik. Med er egen nya betygsskala hamnar\r\nni någonstans mellan E och F, om jag förstått saken\r\nrätt.</pre><pre>Som bevis ville Carl Bildt anföra att Sverige\r\ninternationellt får så många uppdrag. Det har gjorts\r\nen riktigt viktig test av detta. Det var Sveriges\r\nförsök att bli medlem av säkerhetsrådet. Där blev\r\ndet ett för Sverige mycket nesligt resultat. Det visar\r\natt vi har tappat väldigt mycket i tilltro och\r\nförtroende på det internationella området.</pre><pre></pre><pre>Hur tror Carl Bildt att de 500 000 människor som är\r\nutan arbete upplever hans predikan i dag om hur\r\nbra det är ställt i Sverige? Varje dag ökar ju antalet\r\narbetslösa. Och se på ekonomin: I januari 1992\r\nberäknades budgetunderskottet för 1992-1993 till\r\n70 miljarder. I januari i år beräknades det till 195\r\nmiljarder; i går kom siffror som visar att\r\nbudgetunderskottet ökat med ytterligare 30\r\nmiljarder. I Svenska Dagbladet säger man att det\r\nframför allt är regeringens och departementens\r\nutgifter som är orsak till detta.</pre><pre>De två utredarna Rune Berggren och Patrik\r\nEngellau konstaterar att de utlovade\r\nbudgetförstärkningarna till största delen är bluff.\r\nDet säger dessa två oberoende utredare, som\r\ngaranterat icke är socialdemokrater.</pre><pre>Carl Bildts argumentation om hur bra allting är\r\nfaller därmed.</pre><pre>Eftersom Carl Bildt skröt om att han varit runt i\r\nhela Sverige vill jag ställa två frågor: Har Carl Bildt\r\nbesökt någon av de bostadsrättsföreningar där\r\nmedlemmarna nu drabbas oerhört hårt och ensidigt\r\nav regeringens åtgärder? Har Carl Bildt besökt\r\nnågon av de träffpunkter för arbetslösa som facket\r\nordnar? Med andra ord: Har Carl Bildt besökt\r\nverkligheten?</pre><pre>(Applåder)</pre><pre>Anf. 32  Statsminister CARL BILDT (m):</pre><pre>Fru talman! Bortsett från att Ingvar Carlsson inte\r\nville kännas vid några ljuspunkter i ekonomin över\r\nhuvud taget och att han frågade mig om jag varit\r\nute i verkligheten, var det väl inte så mycket mer än\r\nopinionsundersökningar han hade att komma med.</pre><pre>Både Ingvar Carlsson och jag har varit verksamma\r\ninom politiken relativt länge; Ingvar Carlsson\r\nbetydligt längre än jag. En sak lär man sig när det\r\ngäller opinionsundersökningar: De ser alltid\r\nannorlunda ut i morgon. Den politiker som tror att\r\nopinionsundersökningar räcker som argument eller\r\nstöd för att föra en tuff politik i en tuff tid kommer\r\nförr eller senare att misslyckas. Jag åberopar aldrig\r\nopinionsundersökningar, men jag skall göra ett\r\nundantag i dag: Denna regering har i denna\r\nbesvärliga ekonomiska tid ett bättre opinionsstöd\r\nän vad den regering som Ingvar Carlsson ledde\r\nhade vid motsvarande tidpunkt under den förra\r\nmandatperioden. Det är inte något skäl mot den\r\npolitik som Ingvar Carlsson ledde då -- den var usel\r\ni alla fall -- men opinionsundersökningarnas betyg\r\nvar entydigt då, jag är övertygad om att de kommer\r\natt se annorlunda ut om en tid.</pre><pre>Så en anmärkning av etisk karaktär. Jag har varit\r\nmycket noga med att aldrig skylla det som skedde i\r\nsamband med att valutan förlorades på\r\nsocialdemokratin. Det har jag gjort fullständigt\r\nklart. Det är litet osjyst att påstå motsatsen.</pre><pre>Så till frågan om verkligheten. Jag besöker olika\r\ndelar av landet varje måndag, från Ystad till\r\nKaresuando. Jag kan försäkra Ingvar Carlsson att\r\njag träffar arbetslösa, företagare och pensionärer.\r\nJag har besökt det mesta och jag har sett det mesta.\r\nJag talar med bostadsrättsföreningar. Jag talar med\r\ndem som på arbetsförmedlingarna ser att det nu\r\nbörjat vända. Vi vet vad som håller på att ske.</pre><pre>Jag tycker att socialdemokraterna, inte minst en\r\ndag som denna, borde kunna inse att något trots allt\r\nhåller på att ske. Aftonbladet är inte något moderat\r\npropagandablad; det vill jag påpeka i den mån det\r\nråder missförstånd på den punkten. Men\r\nAftonbladet säger, med rubriker som vi sällan sett:\r\nNu har det vänt. 1 000 nya jobb varje dag under\r\nmaj. Billigare att bo. Lägsta räntan på 15 år. Färre\r\nmister sina arbeten. Inflationen minskar.</pre><pre>Jag säger som vanligt om Aftonbladet: Tro dem\r\ninte. Så här bra är det inte. Men så här bra kan det\r\nbli, om vi får fortsätta att driva vår politik.</pre><pre>(Applåder)</pre><pre>Anf. 33  INGVAR CARLSSON (s) replik:</pre><pre>Fru talman! Jag ställde frågan om Carl Bildt kunde\r\nange en enda bostadsrättsförening som han hade\r\nbesökt och där han hade talat med de människor\r\nsom nu är djupt oroliga. Jag frågade om han hade\r\nbesökt en enda av de arbetsträffar som de fackliga\r\norganisationerna ordnar.</pre><pre>Jag ställde de frågorna med utgångspunkten att en\r\nperson som besökt dessa människor inte skulle\r\nhålla det inledningsanförande som Carl Bildt\r\ngjorde. Det skulle då finnas litet mer medkänsla,\r\nlitet större förståelse för den oerhört svåra situation\r\nsom dessa människor befinner sig i. Har Carl Bildt\r\nträffat någon av dem och inte tagit mer intryck,\r\nbeklagar jag det.</pre><pre>Visst kommer svensk ekonomi att gå uppåt igen.\r\nVisst kommer vi att exportera mer. Visst kommer\r\nen hel del att rättas till. Det vet vi alla. Detta är ju\r\ninte ekonomins ände. Frågan är om er politik\r\nförvärrar lågkonjunkturen och om ni kan göra\r\nnågot annorlunda för att fler människor skall få\r\narbete. Det är det min kritik gäller. När man\r\nskönmålar det som åstadkommits under året blir\r\njag djupt orolig. Jag är orolig över vart det håller på\r\natt ta vägen med Sverige vad gäller vår ekonomi\r\noch hundratusentals människor. En statsminister\r\nsom vid avslutningen av riksdagen inte visar mer\r\nförståelse, mer känsla, större oro för alla dessa\r\nenskilda människor tror jag har varit för litet i den\r\nsvenska verkligheten. Därför mina frågor.</pre><pre>Eftersom detta är det sista inlägg jag kan göra till\r\nstatsministern vill jag säga att det goda har ändå det\r\nhär riksdagsåret haft med sig att vi nu ganska klart\r\nser de ideologiska skillnaderna mellan en\r\nkonservativ politik och en socialdemokratisk\r\npolitik. Jag är därför ganska optimistisk när det\r\ngäller våra politiska möjligheter i framtiden. Jag\r\ngrundar inte min optimism på\r\nopinionsundersökningar, men att Carl Bildt vill\r\ngöra gällande att allt är så lysande borde ge en\r\ntankeställare.</pre><pre>Avslutningsvis, fru talman, vill jag till Carl Bildt\r\nsäga att jag visserligen skulle önska att den här\r\nregeringen skulle få ett mer definitivt lov och mer\r\ndefinitivt kunna koppla av från regeringsbekymren,\r\nmen när det nu inte blev på det sättet vill jag i god\r\nsvensk demokratisk anda önska regeringen en viss\r\nsemester -- dock inte så lång som Aftonbladet\r\npåstår att riksdagsmännen har.</pre><pre>Anf. 34  Statsminister CARL BILDT (m)\r\nreplik:</pre><pre>Fru talman! Politik handlar ju mycket om att ha\r\nförmåga att se framåt och att vidta de politiska\r\nåtgärder som leder till resultat längre fram. Det\r\nfinns nästan ingen politisk åtgärd som ger\r\nomedelbart resultat. Jag tycker att det hade varit\r\nmer passande om Ingvar Carlsson och andra\r\nföreträdare för socialdemokraterna hade varit\r\noroliga för vart svensk ekonomi var på väg under\r\nframför allt den senare delen av 1980-talet då alla,\r\ninkl. deras egen finansminister, varnade och sade:\r\nNu kommer stålbadet, nu detonerar\r\narbetslöshetsbomben, nu kör Sverige in i\r\nbetongväggen. Alla varnade för vad som skulle\r\nkomma. Regeringen lyssnade inte, och vi fick\r\növerta något som låg nära ett konkursbo,\r\nåtminstone i den finansiella sektorn.</pre><pre>Vi har vidtagit åtgärd efter åtgärd.\r\nSocialdemokraterna har sagt nej, nej, nej. Nu tänds\r\nljuspunkter och då är socialdemokraterna mest\r\nförgrämda.</pre><pre>Jag möter verkligheten ute i landet. Jag var i\r\nKaresuando häromdagen. Där har man 33 %\r\narbetslöshet. Det är förmodligen mer än på något\r\nannat ställe i Sverige. Jag träffade människor som\r\nlever under annorlunda, små omständigheter. De\r\nsade mycket till mig när vi satt och pratade på\r\nkvällen. Bl.a. sade de: Hit kom aldrig\r\nsocialdemokraterna. Hit, till oss som är litet\r\nannorlunda -- bortom medierna och de stora\r\nstäderna -- räckte inte det socialdemokratiska\r\nintresset.</pre><pre>Jag har nu sett att socialdemokraterna där uppe\r\nvädjar i pressen till Mona Sahlin: Visa omsorg\r\nockså Ni socialdemokrater om människorna i\r\nglesbygden som har det svårt! Den visar vi -- det\r\ngjorde inte ni.</pre><pre>Det avgörande är hur vi skall föra politiken vidare.\r\nDet som har inträffat under denna vår är att\r\nSocialdemokraterna inte har kunnat redovisa något\r\nalternativ. Jag förstår mycket väl att Ingvar\r\nCarlsson inte kunde redovisa ett alternativ för\r\nGudrun Schyman på tre minuter. Men det har ju\r\ninte gått under de senaste sex månaderna heller.\r\nDet blev inget av de 12 miljarderna och\r\nsparprogrammet.</pre><pre>När det gäller statsfinansieringen, de 81\r\nmiljarderna, var det bara skattehöjningar -- inte en\r\nenda besparing -- som Socialdemokraterna kom\r\nfarande med. Den politik som förde oss in i krisen\r\noch arbetslösheten kommer aldrig någonsin att\r\nkunna ta oss bort från detta. Att höja skatter är\r\ningen väg framåt. Det för oss bara djupare ner i\r\neländet.</pre><pre>Sedan hoppas jag att de ljuspunkter i svensk\r\nekonomi som jag har talat om skall bli ljuspunkter\r\näven i en mera fysisk bemärkelse för oss alla och att\r\nsolen skall skina över alla kammarens ledamöter --\r\ngärna en stor solstråle också över Ingvar Carlsson\r\ndenna sommar.</pre><pre>(Applåder)</pre><pre>Anf. 35  Socialminister BENGT\r\nWESTERBERG (fp):</pre><pre>Fru talman! Innan det är för sent passar jag på att\r\nönska moderater och andra som nu lämnar\r\nkammaren en trevlig sommar. Medan ni vandrar ut\r\nskall jag framföra några synpunkter på tillvaron.</pre><pre>I sin stridsskrift Tankar i tigertid pekar Peter Nobel\r\npå ett faktum som det i dag är lätt att glömma bort:\r\nUnder lång tid har Västeuropa varit utpräglat\r\nantirasistiskt. Andra världskrigets fasor\r\nvaccinerade vår kontinent mot rasism. Det\r\navskyvärda skulle aldrig få upprepas.</pre><pre>På 1960-talet var rasdiskriminering något som vi\r\nvästeurope'er såg på TV från de amerikanska\r\nsydstaterna eller apartheidsystemets Sydafrika.</pre><pre>Men det finns inga slutgiltiga segrar. Vår del av\r\nvärlden har återigen allvarliga problem med rasism\r\noch främlingsfientlighet.</pre><pre>Samtidigt har etniska motsättningar bubblat upp till\r\nytan med ohygglig kraft i de tidigare\r\nkommunistdiktaturerna. Och vad är de annat än\r\nrasism?</pre><pre>De grymma handlingar som utspelar sig i Bosnien-\r\nHercegovina motiveras med skäl som är öppet\r\nrasistiska. Tortyr, mord, våldtäkt och fördrivning\r\nutförs av en folkgrupp mot en annan. Vänskap och\r\nmedmänsklighet har förlorat sin betydelse. Det\r\nenda som är giltigt är det etniska ursprunget.\r\nDärför kan gamla vänner och grannar förfölja och\r\ndöda varandra.</pre><pre>Över 4 miljoner människor har fördrivits från sina\r\nhem och är på flykt inom eller utanför det tidigare\r\nJugoslavien. Det är den största flyktingkatastrofen\r\ni Europa efter andra världskriget.</pre><pre>Vid många tidigare konflikter har ett problem varit\r\natt människor som velat fly har hindrats att göra\r\ndet. Det problemet existerar inte här. Det möter\r\ninga hinder om exempelvis bosnier vill lämna sitt\r\nland. De drivs i stället på flykt.</pre><pre>De flyr från sina bödlar. Men vad väntar dem efter\r\nflykten?</pre><pre>Jo, ett Europa som med sin växande\r\nfrämlingsfientlighet värjer sig för ansvaret. Ett\r\nEuropa som återigen -- frestas man säga -- i hög\r\ngrad stänger sina portar för flyktingarna. Vi skall\r\ninte förundras över om dessa flyktingar ibland\r\ntycker sig möta nya bödlar.</pre><pre>Det officiella motivet för den restriktiva\r\nflyktingpolitik som Europa för har varit att\r\nbosnierna bör stanna kvar i sitt närområde för att\r\nha närmare hem när läget i Bosnien-Hercegovina\r\nåter stabiliseras. Men för många av dem finns inte\r\nnågot hem att återvända till. För varje dag som går\r\nkänner vi nog alla en allt större pessimism om att de\r\nens kommer att ha ett land att återvända till.</pre><pre>I Sverige finns det i dag ca 40 000 flyktingar från\r\nBosnien. Många av dem lider svårt. De plågas av\r\nminnen från det som har varit. De plågas av\r\novissheten om framtiden. Minnena kan vi inte\r\nbefria dem från, men deras framtid är i stor\r\nutsträckning i våra händer.</pre><pre>Det är viktigt att vi gör vad som står i vår makt för\r\natt på plats hjälpa flyktingar i Kroatien och\r\nmänniskor inne i Bosnien-Hercegovina. Men det är\r\nockså angeläget att vi gör vad vi kan för att erbjuda\r\nde bosnier som finns i Sverige ett framtidshopp.</pre><pre>Herr talman! I den bedömning av svensk ekonomi\r\ni ett medelfristigt perspektiv som\r\nFinansdepartementet har redovisat i\r\nkompletteringspropositionen ligger den totala\r\narbetslösheten ännu i slutet av 1990-talet kvar på en\r\nhög nivå -- omkring 11 %.</pre><pre>Vi kan reagera på två sätt inför sådana här\r\nberäkningar.</pre><pre>Beräkningar är trots allt bara beräkningar. Det är\r\nsvårt att göra prognoser för nästa kvartal, och det\r\när nästan omöjligt att göra prognoser för en\r\ntidpunkt som ligger fem år framåt i tiden. Så här\r\nkommer det inte att bli. När tillväxten kommer i\r\ngång minskar arbetslösheten, kan vi säga oss.</pre><pre>Så kan det mycket väl bli. I början av 1980-talet\r\nfanns det också pessimister som trodde att vi aldrig\r\nskulle komma tillbaka till full sysselsättning. Men\r\ndet gjorde vi. För bara tre år sedan var problemet\r\nsnarare överhettning på arbetsmarknaden än\r\narbetslöshet.</pre><pre>Men det vore lättsinnigt att bara avfärda\r\nFinansdepartementets beräkningar med detta.\r\nFlera andra bedömare har kommit till likartade\r\nslutsatser. Utgångsläget är dessutom svårare den\r\nhär gången. Erfarenheterna från många andra\r\neuropeiska länder visar att det är svårt att pressa\r\nner arbetslösheten när den en gång har passerat\r\ntioprocentsnivån.</pre><pre>Därför måste vi mycket noga analysera och\r\ndiskutera förutsättningarna för\r\nFinansdepartementets beräkningar och fundera\r\növer hur en politik kan formas som förhindrar att\r\ndet går så illa. Jag vill understryka att det\r\nnaturligtvis är helt oacceptabelt att ha en total\r\narbetslöshet under hela 1990-talet som överstiger\r\n10 %.</pre><pre>Orsaken till dagens höga arbetslöshet känner vi till:\r\nEn internationell konjunkturnedgång som\r\ndrabbade Sverige hårdare än andra på grund av en\r\nför hög inflation och stigande kostnader för\r\nproduktionen -- ett resultat av\r\növerhettningspolitiken i slutet av 1980-talet. Nu är\r\nvi långt ner i konjunkturdalen. Det kommer att ta\r\ntid att komma ur den. Men det är mycket allvarligt\r\nom arbetslösheten också efter flera år av god\r\nekonomisk tillväxt skulle vara hög.</pre><pre>Vi inom regeringen och inom Folkpartiet har\r\nnaturligtvis många gånger ställt oss frågan om det\r\nskulle vara möjligt att genom en mer expansiv\r\nfinanspolitik -- t.ex. genom skattesänkningar --\r\nstimulera efterfrågan i ekonomin för att den vägen\r\nsnabbt få ner arbetslösheten. Jag skall gärna medge\r\natt jag själv har varit frestad att pröva en sådan\r\npolitik.</pre><pre>Men jag har övertygats om att ytterligare upplåning\r\noch budgetunderskott skulle innebära en alltför\r\nstor risk för att räntorna åter stiger och kanske\r\nsnarast ger en ökad arbetslöshet.</pre><pre>Som jag nämnde tidigare i replikskiftet med Ingvar\r\nCarlsson är det här den slutsats som\r\nfackföreningsekonomen Villy Bergström har dragit\r\noch som han i dag utvecklar i Dagens Industri.</pre><pre>Det har också från många håll ifrågasatts om en\r\nmomssänkning ens primärt skulle fungera som en\r\nkonsumtionsstimulans. Det är inte osannolikt, har\r\nman sagt. En hel del underlag har lagts fram som\r\nvisar att huvuddelen av skattesänkningen för\r\nskuldtyngda hushåll skulle användas för\r\namorteringar på lån.</pre><pre>Regeringens strategi framstår mot den bakgrunden\r\nsom en rimlig avvägning.</pre><pre>Carl Bildt har redovisat flera inslag i regeringens\r\npolitik. Låt mig bara understryka att\r\nförtroendeskapande åtgärder för att snabbt få ner\r\nräntorna spelar en viktig roll. Vi kan också se\r\ntydliga resultat av den politiken. Lika viktigt är det\r\nmed omfattande arbetsmarknadspolitiska åtgärder\r\nför att hålla tillbaka den öppna arbetslösheten på\r\nkort sikt.</pre><pre>Därtill kommer en lång rad åtgärder för att\r\nförbättra tillväxtförutsättningarna i svensk\r\nekonomi. Dit hör viktiga strukturförändringar som\r\nskattereformen och förändringarna i\r\nsocialförsäkringssystemen och också de ökade\r\nsatsningarna på framför allt forskning och\r\nutbildning.</pre><pre>Det har hävdats i debatten att den ökade\r\narbetslösheten skulle bero på ökade stelheter och\r\nminskad rörlighet på den svenska\r\narbetsmarknaden. Inte mycket tyder på det.</pre><pre>Professor Bertil Holmlund har för\r\nLindbeckkommissionens räkning gjort en\r\ngenomgång av aktuell forskning på området. Hans\r\nslutsats är att ''det är svårt att finna några särskilt\r\nstarka belägg för att den svenska arbetsmarknadens\r\nfunktionssätt skulle ha försämrats under de två\r\nsenaste decennierna.''</pre><pre>Professor Bertil Holmlund säger vidare:\r\n''Forskningen på området tyder --- inte på att\r\narbetsrättslagstiftningen skulle ha några\r\nnämnvärda effekter på arbetslöshetens\r\ngenomsnittliga nivå över en längre tidsperiod.''\r\nHan konstaterar bl.a. att turordningsregler av\r\ntypen ''sist in--först ut'' torde ''bidra till att\r\nförhindra negativa signaleffekter av arbetslöshet,\r\ndvs. reglerna gör det mindre troligt att företagen\r\nuppfattar individuell arbetslöshet som ett uttryck\r\nför låg produktivitet. Turordningsreglerna kan\r\ndärför ha positiva fördelningseffekter.''</pre><pre>Min slutsats blir att det inte är genom några\r\narbetsrättsreformer som vi löser\r\narbetslöshetsproblemen -- även om en del sådana\r\nkan vara motiverade av andra skäl. Men, herr\r\ntalman, viktigast av allt för att få ner arbetslösheten\r\när att vi kan få fram nya företag, massor av nya\r\nföretag.</pre><pre>Entreprenörer, nyföretagande och nyanställningar\r\nmåste stimuleras. Jag tror att ett av de stora\r\nproblemen i svensk ekonomi -- för vilket\r\nSocialdemokraterna naturligtvis har stor skuld -- är\r\natt mindre och medelstora företag i Sverige har\r\nbehandlats så snålt. Därför har vi fått för få nya\r\nföretag och framför allt för få små företag som\r\nkunnat växa sig stora och starka.</pre><pre>Nu måste andra och bättre tider randas. Det är\r\nnödvändigt om vi skall kunna möta 1990-talets\r\nutmaningar, inte minst när det gäller att få fram nya\r\njobb och förhindra en bestående hög arbetslöshet.</pre><pre>Sverige har nått långt när det gäller jämställdhet\r\nmellan kvinnor och män. I måndags arrangerade vi\r\nen konferens här i riksdagen med medverkan av\r\nbl.a. Christine Crawley som leder EG-parlamentets\r\njämställdhetsutskott. Att försöka lära svenskar\r\nnågot om jämställdhet sade hon, känns lika\r\nförmätet som att försöka lära Påven något om\r\nkatolicism.</pre><pre>Det är ju smickrande för oss, men ändå måste vi\r\nkonstatera att det är långt kvar till verklig\r\njämställdhet.</pre><pre>Låt mig ge några exempel. Bara en enda VD i ett\r\nsvenskt börsföretag är kvinna. På chefsnivån\r\ndärunder i näringslivet är det bara 10 % kvinnor. I\r\noffentlig sektor är andelen något högre, nämligen\r\n30 % chefer. Men där är andelen anställda kvinnor\r\n70 %, så det är inte heller så mycket att skryta med.</pre><pre>I dag publicerar SCB en studie om chefslöner kallad\r\nMan har topplön. Den visar att kvinnliga chefers\r\nmedellöner -- efter att hänsyn tagits till olikheter i\r\nålder och utbildning -- är 87 % av manliga chefers.</pre><pre>På universiteten är bara 6 % av professorerna\r\nkvinnor, trots att studenterna numera är jämnt\r\nfördelade mellan könen.</pre><pre>Arbetsmarknaden är i hög grad uppdelad mellan\r\nkvinnor och män. Kvinnodominerade yrken är\r\nsämre betalda än mansdominerade. Även på\r\nområden där arbetsuppgifter kan jämföras är\r\nkvinnor sämre betalda. De omotiverade\r\nlöneskillnaderna uppgår enligt\r\nLöneskillnadsutredningen till 1--8 %.</pre><pre>I hemmen är det mammorna som alltjämt tar det\r\nhuvudsakliga ansvaret. Det märks t.ex. genom att\r\npapporna bara tar ut drygt 9 % av dagarna i\r\nföräldraförsäkringen.</pre><pre>De här uppgifterna visar att det finns oändligt\r\nmycket kvar att göra.</pre><pre>De formella hindren är eliminerade. Men det\r\nräcker inte. Kvar finns en informell maktstruktur\r\nsom bevarar manlig överordning och kvinnlig\r\nunderordning. Den måste synliggöras på ett tydligt\r\nsätt och bekämpas genom mycket medvetna och\r\naktiva åtgärder.</pre><pre>I regeringens propositioner om forskning och\r\nhögskola presenteras ett tiopunktsprogram för\r\nökad jämställdhet inom högskolevärlden. Där\r\nföreslås allt från fördubbling av\r\nForskningsrådsnämndens projektmedel till\r\njämställdhetsforskning till ett årligt nationellt\r\njämställdhetspris på 250 000 kr som skall delas ut\r\ntill en institution eller fakultet som gjort\r\nbetydelsefulla insatser för jämställdheten. Det är\r\nför övrigt ett resultat av den s.k. JÄST-gruppens\r\narbete under ledning av Margitta Edgren. Låt mig i\r\nsammanhanget också nämna att Sverige under det\r\nsenaste året har fått sina två första kvinnliga\r\nuniversitetsrektorer!</pre><pre>Vi måste försöka se till att det blir fler kvinnor på\r\nchefsnivå i näringslivet. Jag har bett JämO Gun\r\nNeuman att se efter om vi kan göra någonting för\r\natt underlätta rekryteringen.</pre><pre>Vi måste bekämpa det yttersta uttrycket för den\r\nkvinnliga underordningen, nämligen våldet mot\r\nkvinnor. En hel del har gjorts på senare år, men det\r\nräcker uppenbarligen inte. I fjol ökade\r\nanmälningarna om våld mot kvinnor med 25 %. Jag\r\nkommer inom kort att tillsätta en våldskommission\r\nför att analysera problemet, utvärdera det som har\r\ngjorts och föreslå ytterligare åtgärder.</pre><pre>Vi måste visa att män har ett lika stort ansvar som\r\nkvinnor för vården av hem och barn. Det kräver\r\nbl.a. att papporna tar ut en större del av\r\nföräldraledigheten. I en enkät nyligen svarade\r\nABB:s koncernledning att det möjligen borde\r\nfinnas ''en tvingande regel att mannen/fadern också\r\nska utnyttja sin del av föräldraledigheten, vilket\r\ninnebär att kvinnan har möjlighet att återgå\r\ntidigare i tjänst.''</pre><pre>ABB:s förslag är förankrat i praktiska erfarenheter\r\nav hur svårt det kan vara för män att hos\r\narbetsgivare och arbetskamrater få förståelse för\r\natt de bör ta vara på sin pappaledighet och hur svårt\r\ndet kan vara för kvinnor att nå chefspositioner\r\ndärför att många arbetsgivare upplever -- med viss\r\nrätt -- att kvinnorna tar ansvaret för barn och hem.</pre><pre>Herr talman! Det här är en kontroversiell fråga.\r\nMen för min del är jag övertygad om att en\r\nbegränsning i möjligheten att överlåta\r\nföräldraledighet på den andre föräldern -- i\r\npraktiken en begränsning i pappornas möjlighet att\r\navstå ledighet till mammorna -- skulle ha mycket\r\npositiva effekter. I Norge införde man den 1 april i\r\når en ''fedrekvot'' på en månad.\r\nLöneskillnadsutredningen föreslår två månaders\r\npappakvot. Låt oss åtminstone, herr talman, följa\r\ndet norska exemplet!</pre><pre>Det här har varit en bra vår för oss liberaler. Flera\r\nviktiga reformer som vi länge har arbetat för har det\r\nnu beslutats om i riksdagen. Låt mig bara nämna tre\r\nsådana: handikappreformen, husläkarreformen\r\noch reformen om barnombudsman.</pre><pre>Till det kommer att bl.a. Anne Wibble nu kan se\r\nflera positiva tecken i ekonomin. Såsom Carl Bildt\r\npåvisade har även Aftonbladet upptäckt det -- då\r\nfår man utgå från att det är riktigt!</pre><pre>I höst väntar nya utmaningar för riksdagen. Jag\r\nhoppas att alla ledamöter -- närvarande och icke\r\nnärvarande -- skall komma tillbaka utvilade och\r\nfyllda av nya uppslag om fyra månader. I väntan på\r\ndet skall vi inom regeringen både hålla\r\nställningarna och flytta fram positionerna.</pre><pre>(Applåder)</pre><pre>Anf. 36  GUDRUN SCHYMAN (v) replik:</pre><pre>Herr talman! Jag är mycket glad över att Bengt\r\nWesterberg talar så välvilligt och vältaligt om\r\njämställdhetsfrågorna. Bengt Westerberg och jag\r\nhar ju debatterat det här tidigare i kammaren. Vi\r\nhar bl.a. diskuterat vad som bör göras för att\r\nkomma någon vart med den alldeles uppenbara och\r\nökande lönediskriminering som vi har i vårt\r\nsamhälle.</pre><pre>Bengt Westerberg sade att mycket kvarstår att\r\ngöra. Det är alldeles riktigt. Jag skulle bara vilja\r\nveta vilka aktiva åtgärder som regeringen tänker sig\r\nför att förhindra denna lönediskriminering att\r\nfortsätta, en lönediskriminering som faktiskt är\r\nolaglig.</pre><pre>För övrigt är jag övertygad om att Bengt\r\nWesterberg inte är problemet vad gäller\r\njämställdhetsfrågorna och kvinnans ställning, utan\r\njag tror att det finns andra i regeringen som\r\nbromsar de kanska ofta goda initiativ som Bengt\r\nWesterberg och Folkpartiet tar. Ändå skulle jag\r\nvilja veta hur Bengt Westerberg ser på förslaget om\r\nvårdnadsbidrag från jämställdhetssynpunkt. Hur\r\ntror Bengt Westerberg att vårdnadsbidraget\r\nkommer att påverka möjligheten för kvinnor att\r\ndelta i arbetslivet och främja jämlikheten? Jag är\r\nalldeles övertygad om att det kommer att få mycket\r\nnegativa effekter.</pre><pre>Jag är glad över att Bengt Westerberg anser det\r\nnödvändigt med en kvotering när det gäller\r\nföräldraförsäkringen. Den frågan har vi i\r\nVänsterpartiet drivit länge. Det är bra att vi nu får\r\nstöd i den uppgiften. Jag hoppas att inte några\r\nandra i regeringen bromsar.</pre><pre>I en annan fråga, är jag mer orolig över Bengt\r\nWesterbergs roll i regeringen, nämligen när det\r\ngäller miljöpolitiken. Jag tror nämligen att det finns\r\nandra som är pådrivare, exempelvis Centerpartiet\r\noch Kristdemokraterna. Det var länge sedan man\r\nhörde Bengt Westerberg tala om miljöfrågorna\r\növer huvud taget. I dag ser jag en skrämmande\r\nutveckling där miljöintresset är\r\nkonjunkturbetonat, lågkonjunktur är lika med\r\ningen miljöpolitik alls.</pre><pre>Konkret skulle jag vilja veta vad Bengt Westerberg\r\noch Folkpartiet gör i regeringen för att exempelvis\r\nfå fram de nödvändiga politiska beslut som behövs\r\nför att exempelvis kunna avveckla kärnkraften. Jag\r\nskulle också vilja veta hur man ser på de\r\nskattesystem som man utvecklat, vilka innebär\r\nökade utsläpp och stor belastning på miljön.</pre><pre>Kretsloppspropositionen som man talat om är ju\r\ninte mycket att hurra för om man har några\r\nambitioner. En del personer med ambitioner, bl.a.\r\nKarl-Henrik Robèrt, har sagt att politikerna dömer\r\noss att gå under av miljöförstöring. Hur ser\r\nFolkpartiet på det uttalandet?</pre><pre>Anf. 37  Socialminister BENGT\r\nWESTERBERG (fp):</pre><pre>Herr talman! Såsom jag tidigare i en debatt här i\r\nkammaren har upplyst Gudrun Schyman om, har\r\nLöneskillnadsutredningens betänkande sänts ut på\r\nremiss. När vi har fått remissynpunkterna\r\nåterkommer vi till riksdagen med förslag. Jag\r\nräknar med att vi i en större\r\njämställdhetsproposition i vår kommer tillbaka till\r\nden frågan och till andra frågor som har med\r\njämställdheten att göra.</pre><pre>Vårdnadsbidragets effekter på jämställdheten blir\r\nsäkerligen ganska begränsade. Men jag håller med\r\nGudrun Schyman om att om man kan se några\r\neffekter just när det det gäller jämställdheten är de\r\nsnarare negativa än positiva. Det är därför viktigt\r\natt ett vårdnadsbidrag kombineras med andra\r\nåtgärder som mer entydigt har\r\njämställdhetsfrämjande karaktär. Regeringen\r\nhåller för närvarande på att diskutera ett paket. Av\r\nkonturerna i detta paket kan jag ana att det både\r\nvad gäller möjligheten att öka småbarnsföräldrars\r\nvalfrihet och vad gäller att öka jämställdheten ser\r\npositivt ut.</pre><pre>Gudrun Schyman frågade om miljöpolitiken.\r\nSjälvfallet står vi bakom regeringens miljöpolitiska\r\nförslag. Vi försöker också i många diskussioner\r\nvara pådrivande när regeringen lägger fram\r\nmiljöpolitiska förslag. Jag vill inte alls påstå att det\r\nhar inneburit några svårigheter, eftersom min\r\nkollega Olof Johansson naturligtvis också är\r\nmycket engagerad i dessa frågor. Han gör ett\r\nutmärkt arbete på detta område.</pre><pre>Låt mig nämna en punkt på vilken Vänsterpartiet\r\ninte alltid har stött våra förslag, nämligen när det\r\ngäller frågan om bensinskatten, som är den kanske\r\nallra viktigaste miljöavgift som tas ut. När man\r\nfrågar miljökunniga personer vilket det största\r\nmiljöproblemet är, svarar man inte kärnkraften\r\nutan snarare trafiken. Det bästa sättet att styra\r\ntrafiken är genom att ta ut höga avgifter. På den\r\npunkten kan man inte klaga på att regeringen inte\r\nhar gjort en hel del.</pre><pre>Regeringen har höjt skatter som för bara några år\r\nsedan uppfattades som politiskt otänkbart. Jag vet\r\natt Vänsterpartiet inte precis har haft någon\r\npådrivande roll när det gällt bensinskattehöjningar.\r\nJag minns inte vilken ställning ni tog i frågan nu\r\nsenast, men tidigare har det varit åtskilliga\r\ndiskussioner om detta.</pre><pre>Jag delar emellertid inte Gudrun Schymans\r\nuppfattning att det från miljösynpunkt skulle vara\r\nangeläget att stänga av kärnkraften, eftersom vi vet\r\natt alternativen än så länge är sämre. På sikt hoppas\r\njag att vi emellertid skall få fram bättre energikällor\r\nän både kärnkraft och andra alternativ som i dag\r\nstår till buds.</pre><pre>Anf. 38  GUDRUN SCHYMAN (v) replik:</pre><pre>Herr talman! Vad gäller frågan om bensinskatt och\r\nbiltrafik över huvud taget, är vi tydligen överens om\r\natt biltrafiken behöver begränsas, framför allt i\r\nstorstäderna. Den linjen har vi i Vänsterpartiet\r\ndrivit länge. Vi vill ha en begränsning av\r\nbiltrafiken, framför allt i storstäderna, genom\r\navgifter, tullar och skatter. Vi bör också sluta bygga\r\nen utvecklad infrastruktur i form av nya\r\nmotorleder, vägringar och broar, vilka för med sig\r\nen ökning av biltrafiken.</pre><pre>Det tredje spåret var något uppe till diskussion\r\ntidigare. Jag antar att Bengt Westerberg inte anser\r\natt vi skall ha mer biltrafik, utan att vi skall ha\r\ntunnlar. Jag antar också att Bengt Westerberg inte\r\nstöder tanken på att t.ex. bygga Öresundsbron,\r\nsom alldeles uppenbart och bevisligen skulle föra\r\nmed sig ökad biltrafik. Den skulle också föra med\r\nsig en mängd andra problem för det hav som vi alla\r\nvärnar om, nämligen Östersjön. Det vore bra med\r\nett klargörande på dessa punkter.</pre><pre>Anf. 39  Socialminister BENGT\r\nWESTERBERG (fp):</pre><pre>Herr talman! Jag lyssnade noga men kunde inte\r\nuppfatta vad Gudrun Schyman sade om\r\nbensinskatten. Hon förordade tullar i storstäderna,\r\noch visst tycker jag att det är ett bra förslag. Det har\r\nockså stötts av mina egna partivänner i Stockholm.\r\nMen när man för ett par år sedan frågade landets\r\nlänsstyrelser vilket det stora miljöproblemet var, så\r\nvar det inte bara Länsstyrelsen i Stockholm som\r\nsade att trafiken var ett stort problem; det gjorde\r\nsnart sagt varje länsstyrelse i hela landet.</pre><pre>Därför är det så viktigt att begränsa trafiken. Vi\r\nbehöver trafik och kommunikationer, men det är\r\nviktigt att hålla tillbaka användningen av framför\r\nallt bilar och andra fordon som smutsar ned.\r\nBesluten fattas av tusentals människor i\r\nhundratusentals, för att inte säga miljontals,\r\nsituationer, och det enda sättet att komma åt detta\r\när faktiskt att göra det dyrare att använda bil. Det\r\när därför vi har drivit på frågan om höjd\r\nbensinskatt. På den punkten tyckte jag att Gudrun\r\nSchyman var pinsamt förtegen.</pre><pre>Anf. 40  IAN WACHTMEISTER (nyd)\r\nreplik:</pre><pre>Herr talman! Jag skulle vilja ta upp frågan om\r\nfolkomröstningar med Bengt Westerberg.</pre><pre>Vi behöver fler folkomröstningar i Sverige. Mest\r\nsjälvklara vore de på det lokala planet, där\r\ninvånarna säkert vet mer än politikerna i många\r\nfrågor. Tänk om man hade haft folkomröstning i\r\nStockholm om det vansinniga tredje spåret! Det\r\nskulle nog aktivera hela det politiska livet. Vi skulle\r\nfå en ny sorts politiker i kommunerna.</pre><pre>Men vi har inte haft så många folkomröstningar på\r\nlokal nivå, utan på riksnivå. Där gör man tvärtom --\r\nman tar frågor som är för knepiga för politikerna att\r\nklara av, och där de själva är splittrade. Man går ut\r\noch säger: Kan ni vara vänliga att lösa\r\nkärnkraftsfrågan? Kan ni vara vänliga att lösa\r\nEuropafrågan? Man ger folk svåra frågor. Det är\r\nkanske i och för sig inte något fel med det, men det\r\när komplicerat.</pre><pre>Om man väljer att göra så och kanske skall ha flera\r\nfolkomröstningar om Europa, så har jag en annan\r\nfolkomröstning i tankarna. Den handlar om\r\nSveriges flyktingpolitik, som har medfört en\r\nmycket stor invandring och som hela tiden har\r\ngömts för folk. Man har vägrat folk att delta i en\r\nöppen debatt, och de som tar upp diskussionen\r\nbeskylls för alla möjliga hemska saker.</pre><pre>Problemen är väldigt stora, och politiken är\r\nomtvistad. Vi gömmer politikernas eget vankelmod\r\noch världssamvete i instruktioner till Polisen och till\r\nInvandrarverket som inte är bra nog och som de\r\ninte kan använda sig av effektivt.</pre><pre>Vi håller på att få ett mångkulturellt och\r\nmångetniskt samhälle. Bengt Westerberg är väldigt\r\nnöjd med det. Han tycker att det är ett framsteg.\r\nAndra betvivlar att det skulle göra Sverige bättre\r\neller livet lättare. Till dem hör jag. Det här är\r\nödesfrågor. I tidningarna har vi på sistone kunnat\r\nläsa att man med mycket enkel matematik kan\r\nräkna ut att de svenska svenskarna är i minoritet i\r\nsitt eget land om 60 år. Mot detta kan polemiseras\r\nlitet grand, fram och tillbaka, men det är en stor\r\nomvälvning på gång.</pre><pre>Jag vill fråga: Är Bengt Westerberg med på en\r\nfolkomröstning i dessa frågor, eller är han rädd för\r\nen sådan? Är inte den här frågan viktig nog? Tror\r\nBengt Westerberg inte att folk vet vad de vill och\r\nvad de tycker om detta? Borde inte svenska folket\r\nha något att säga om sin framtid? Det skall de ju ha\r\ni frågan om Europa.</pre><pre>Bengt Westerberg talar gärna med stor glöd om det\r\nbosniska folket. Jag hyser också mycket stor\r\nsympati för det bosniska folket. Bengt Westerberg\r\nsade att deras öde vilar i våra händer. Men det\r\nvärsta är att det svenska folket är i händerna på de\r\nsvenska politikerna. Jag tycker därför att detta folk\r\nskall få uttala sig i dessa frågor. Vad säger\r\nsocialministern om det?</pre><pre>Anf. 41  Socialminister BENGT\r\nWESTERBERG (fp):</pre><pre>Herr talman! Ian Wachtmeister påstår att någon\r\nskulle ha vägrat en öppen debatt i de här frågorna.\r\nJag vet inte vem som har vägrat någon att delta i en\r\nöppen debatt. För min personliga del har jag\r\ndeltagit i många debatter med invandrarfientliga\r\npersoner, inkl. Ian Wachtmeister, både här i\r\nkammaren och i andra sammanhang. Det skall jag\r\ngärna göra i fortsättningen också.</pre><pre>Ian Wachtmeister säger att det inte är bra med ett\r\nmångkulturellt samhälle. Men Sverige är ju i hög\r\ngrad ett mångkulturellt samhälle. Sverige är inte ett\r\nresultat av tankar som har tänkts eller åtgärder som\r\nhar beslutats bara av personer som är födda och\r\nuppvuxna i Sverige, utan det är i hög grad en\r\nprodukt av en korsbefruktning mellan invandrare --\r\ntankar som har kommit utifrån -- och människor\r\nsom har funnits här.</pre><pre>Hur länge förblir man invandrare? Är Ian\r\nWachtmeister svensk eller invandrare? Det är en\r\nintressant fråga. Det gäller många andra i den här\r\nförsamlingen också: Är ni svenskar eller\r\ninvandrare? Är det inte så att även en invandrare\r\nefter åtminstone ett antal generationer blir svensk?\r\nHur många av oss betraktar Carl XVI Gustaf, vår\r\nkung, som en invandrare, även om vi vet att hans\r\nanfader för inte så länge sedan kom från Frankrike?</pre><pre>Hela den här tanken att invandrare i generation\r\nefter generation skulle förbli invandrare, och att\r\ndärför de som fortfarande betraktas som\r\nutlänningar av Wachtmeister på något sätt skulle\r\nförgifta tillvaron i Sverige, är så ogenomtänkt att\r\njag inte riktigt förstår hur Wachtmeister har\r\nkommit till den slutsatsen.</pre><pre>Ian Wachtmeister tog upp bosnierna och sade att\r\nhan också tycker synd om dem. Det är bra. Vad vill\r\nIan Wachtmeister att vi skall göra med de bosnier\r\nsom finns i Sverige nu? Skall de få stanna i Sverige?\r\nSkall de skickas tillbaka? Eller vad vill han?</pre><pre>Sedan förespråkar Ian Wachtmeister en\r\nfolkomröstning. Jag har sett att Ny demokrati har\r\nmotionerat om det tidigare. Jag förmodar då att\r\nsvenska folket skall få ta ställning till frågan om vi\r\nskall stoppa invandringen eller inte.</pre><pre>Det är naturligtvis en helt orimlig fråga att ställa,\r\ndärför att invandringen, i varje fall\r\nflyktinginvandringen, till Sverige beror inte på\r\nsituationen i Sverige utan på situationen på andra\r\nhåll. Att det nu kommer hit bosnier varje vecka\r\nberor inte på den politik vi bedriver utan på den\r\npolitik som bedrivs nere i Bosnien. Det är därför\r\nmänniskor kommer hit. Om vi kunde folkomrösta i\r\nSverige om huruvida man skall stoppa\r\nförföljelserna i Bosnien kunde vi väl göra det. Om\r\nde sedan brydde sig om vad vi sade skulle det vara\r\nännu bättre, men det kommer de inte att göra.</pre><pre>Jag kommer då till den avgörande och slutliga\r\nfrågan, som jag vill ställa till Ian Wachtmeister:\r\nAnta att Ny demokrati fick sin vilja igenom och vi\r\ngår ut och frågar svenska folket om vi skall stoppa\r\ninvandringen eller inte -- hur skulle Ian\r\nWachtmeister rösta?</pre><pre>(Applåder)</pre><pre>Anf. 42  IAN WACHTMEISTER (nyd)\r\nreplik:</pre><pre>Herr talman! Vi känner igen många av\r\nargumenten. Omedelbart när man tar upp en sådan\r\nhär fråga är man invandrarfientlig osv. Låt mig\r\ndirekt ta upp detta med folkomröstningen.</pre><pre>Varför skall man folkomrösta om att stoppa\r\ninvandringen? Vem har sagt det? Man skall\r\nfolkomrösta om politiken. Man kan folkomrösta\r\nom fler än en fråga. Det finns sätt att ställa\r\nintelligenta frågor på till folk, som har intelligenta\r\nsvar och som framför allt vet vad de vill på de\r\npunkterna.</pre><pre>Sedan menar jag att Sveriges politik skall drivas av\r\nsvenska politiker. Det kan inte vara så, som\r\nWesterberg säger, att det här avgörs någon\r\nannanstans. Det är vår politik som avgör, det är\r\nvåra signaler härifrån som avgör. Vi har haft en\r\nserie konkreta förslag. Rogestam var i utskottet och\r\nvittnade om att Ny demokratis förslag vad gällde de\r\nekonomiska flyktingar som kom hit skulle ha sparat\r\n4--5 miljarder. Det är stora pengar.</pre><pre>Nu påpekar vi omigen: Skall man hjälpa folk och\r\nhjälpa många, måste man faktiskt försöka hjälpa\r\ndem där de är. En försiktig värdering av Alf\r\nSamuelsson, som arbetar hos Alf Svensson på\r\ndepartementet, säger att man då hjälper elva\r\ngånger fler. Vi kan inte hjälpa hela världen genom\r\natt ta hit dem. Jag är för att hjälpa, men det gäller\r\natt ha en klok politik.</pre><pre>Vi har tidigare inte haft den typ av invandring som\r\nvi har nu. Vi har till största delen haft\r\narbetskraftsinvandring, med några få undantag, hit\r\ntill Sverige. Nu är det stora strömmar av flyktingar.\r\nDet är ett problem, och det är inte lättlöst. Men det\r\när ett problem som måste tas upp och som man får\r\ntala om utan att bli beskylld för att inte vara en lika\r\ngod människa som Bengt Westerberg är. Därför har\r\nvi konkreta förslag på den här sidan, och dem\r\nkänner Bengt Westerberg mycket väl till.</pre><pre>Låt mig också beträffande Folkpartiet ta upp en\r\nannan fråga. Bengt Westerberg talade om stora\r\nframgångar. Ja, husläkarna blev en stor framgång.\r\nDet gick att samarbeta med Ny demokrati. Det var\r\nflera väsentliga saker där som vi drev igenom så att\r\ndet blev bättre. Det går alltså att komma överens.</pre><pre>Men hur var det med pensionsåldern? Det är ingen\r\nsom har talat om den frågan i kammaren. Det var\r\nen annan sak som ni hade gjort upp med\r\nSocialdemokraterna om, dvs. att pensionsåldern\r\nskulle höjas. Sedan började det kittla under\r\nfötterna och klia litet här och var, och folk\r\nifrågasatte detta. Då gömde ni den frågan, och den\r\nligger nu väl förankrad i någon utredning. Hur blir\r\ndet med den biten, och hur har ni tänkt ställa er\r\ndär?</pre><pre>Anf. 43  Socialminister BENGT\r\nWESTERBERG (fp):</pre><pre>Herr talman! Jag noterade att Ian Wachtmeister\r\nundvek att kommentera frågan om när svenskarna\r\nblir i minoritet. Det beror naturligtvis på att hela\r\npåståendet var så ogenomtänkt från början att det\r\ninte gick att snabbt komma på hur man skulle\r\nkommentera den frågan.</pre><pre>Ian Wachtmeister är förvisso invandrare i den\r\nmening han själv lägger i detta begrepp, och enligt\r\nmin uppfattning en person som är mycket\r\ninvandrarfientlig. Jag har hört åtskilliga referat på\r\nradio, där Ian Wachtmeisters röst har talat direkt\r\ntill folket, t.ex. från möten under förra sommaren,\r\ndär han har spelat ut sin invandrarfientlighet. Han\r\ngör sig hela tiden till tolk för de invandrarfientliga\r\nstämningar som finns i Sverige. Ny demokratis entré\r\ni riksdagen har inneburit att man har legitimerat\r\nmycket av dessa stämningar.</pre><pre>Jag tycker att det är en viktig uppgift för\r\nansvarskännande politiker att gå ut och försvara\r\nsolidariteten med de människor som tvingas på\r\nflykt, t.ex. från det forna Jugoslavien men också\r\nfrån andra delar av världen.</pre><pre>Jag minns att Ny demokrati publicerade en annons\r\ni slutet av förra sommaren för att göra tydligt vad\r\nman tyckte, då man ansåg att man hade blivit\r\nfelaktigt refererad. En av punkterna i den\r\nannonsen var att man ville införa visering för de\r\nolika jugoslaviska republikerna, med undantag för\r\nBosnien. När det så småningom blir på det sättet att\r\nbosnierna kommer hit -- det var en ganska tydlig\r\nsignal som Ny demokrati stod bakom -- måste man\r\nockså ha en politik för vad man skall göra då. Men\r\ninte heller den frågan svarar Ian Wachtmeister på.</pre><pre>Den mest avgörande frågan av alla undviker han\r\nmed tystnad: Hur skulle Ian Wachtmeister själv\r\nrösta i den folkomröstning som Ny demokrati vill\r\nha om huruvida vi skall stoppa invandringen eller\r\ninte? Det är en mycket talande tystnad.</pre><pre>(Applåder)</pre><pre>Anf. 44  Miljöminister OLOF JOHANSSON\r\n(c):</pre><pre>Herr talman! Som flera har påpekat, har det varit\r\nett händelserikt år politiskt sett i Sverige. När facit\r\nnu skrivs kan det konstateras att regeringen i allt\r\nväsentligt har fått stöd för sin politik här i\r\nriksdagen.</pre><pre>Valutaoron före jul medförde kronfall och stigande\r\nräntor. Denna utveckling har nu vänts i sin motsats.</pre><pre>Finanskrisen och fallskärmsavtalen för\r\nprivilegierade direktörer var en följd av 1980-talets\r\nekonomiska excesser. Men då skapades också\r\ngrogrunden för det som Ingvar Carlsson angrep\r\nregeringen för, nämligen det dyra byggandet, de\r\ndyra hyrorna och överinvesteringarna i dyra\r\nbostadsrättsföreningar. Allt detta hänger\r\nsamman -- det är inte isolerat till den period som vi\r\nhar regerat. Det är litet av Carlssons eget klister.</pre><pre>Socialdemokratin orkade ta ansvar fram till\r\nårsskiftet. Det var mycket bra -- vi skapade därmed\r\nen lugnare period. Det behövs breda\r\nparlamentariska majoriteter. Men sedan orkade\r\nman inte längre. Det är olyckligt för landet, men\r\ndet är problem som måste lösas.</pre><pre>Litet av den här diskussionen handlar också om den\r\nflyktklausul som man skapade, med hänvisning till\r\nförsörjningsbalansen, som har tagits upp tidigare.</pre><pre>Det är naturligtvis, alldeles oavsett vår egen\r\ndramatiska utveckling här i landet, omöjligt att inte\r\ntänka på dem som verkligen har det svårt i vår\r\nvärld. Med förtvivlan kan vi notera att varken det\r\ninternationella samfundet, EG eller någon annan\r\nhar lyckats få stopp på det blodiga, omänskliga och\r\nmeningslösa våldet eller de etniska rensningarna,\r\nframför allt i Bosnien-Hercegovina.</pre><pre>Sverige skall självklart, främst inom ramen för FN,\r\nförsöka bidra till att fred och respekt för mänskliga\r\nrättigheter kan återupprättas i det tidigare\r\nJugoslavien. Det är en skyldighet för varje\r\nciviliserat land.</pre><pre>Hemmavid finns det nu anledning till försiktig\r\noptimism. Det är inget tvivel om att regeringens\r\npolitik steg för steg skapar förutsättningar för att\r\nSverige skall kunna tas ur den djupa ekonomiska\r\nkrisen. Det som skedde i den ekonomiska politiken\r\ntidigt i höstas delvis tack vare socialdemokratin --\r\njag tycker man skall vara sjyst på den punkten --\r\nsker nu nästan undantagslöst trots\r\nsocialdemokratin. Och främst sker det i riksdagens\r\nfinansutskott.</pre><pre>Bostadsräntorna är nu de lägsta på 15 år.\r\nProduktiviteten höjs. Konkurserna blir färre.\r\nAntalet nya jobb blir fler. Inflationen är låg, trots\r\ndeprecieringen av kronan. Prognoser pekar på\r\nrejäla överskott i bytes- och handelsbalans nästa år.</pre><pre>Det är väl oppositionens privilegium att misstro\r\nregeringen. Jag talar dock inte med lika stora\r\nbokstäver som en kvällstidning av hävd gör, men\r\njag delar Aftonbladets uppfattning att det finns viss\r\nanledning till optimism.</pre><pre>Dess värre är mitt intryck att populismen har slagit\r\nrot i det opinionsmässigt stora partiet. Den sprider\r\nsig som ogräs. Sympatisörer inbillas med benäget\r\nbistånd från fackets välvilliga partimegafoner att\r\nregeringen är ond och vill att folk skall bli\r\narbetslösa samt att det finns en väsentligt\r\nannorlunda politik.</pre><pre>I så fall är den politiken hemlig. Det är en politik\r\nsom inget kostar, där ingen drabbas och där ingen\r\nbehöver betala det stora underskott i statens\r\nfinanser som är en följd av internationella effekter\r\noch 1980-talets misslyckade socialdemokratiska\r\npolitik.</pre><pre>Bäva månde medborgare i detta land och själva\r\nModer Svea om socialdemokraterna får makten\r\nmed en väljarbas som genom populismens budskap\r\nlurats tro att nästa valperiod blir en dans på rosor.\r\nOch stackars Ingvar Carlsson som skall leda sitt\r\nparti med alla disparata åsikter om den europeiska\r\ngemenskapen, miljön, regionalpolitik,\r\nnorrlänningars existensberättigande och alla\r\nmöjliga uppfattningar som finns i det stora\r\nsocialdemokratiska partiet och samtidigt leva upp\r\ntill de skapade förväntningarna.</pre><pre>Jag beklagar att förmågan till ansvarstagande har\r\navtagit i takt med tiden hos socialdemokratin. Först\r\nskulle matmomsen sänkas, sedan skulle den höjas.\r\nDärefter skulle den sänkas igen. Först skulle det\r\nskäras rejält i bostödet, och sedan inte alls. Först\r\nvar det okej med en förändring av pensionsåldern,\r\nsedan var det inte alls så. Ingvar Carlsson och Allan\r\nLarsson har gett tvehågsenheten ett ansikte, ett\r\nJanusansikte. Ni har själva skapat den bilden. Det\r\nhar inte vi andra gjort.</pre><pre>Först genomdrev Socialdemokraterna\r\nskattereformen. Sedan skulle skatten höjas för\r\nhöginkomsttagare. På det området har Centern\r\nvarit pådrivande för stärkt rättvisa genom att\r\ngrundavdraget tillfälligt slopas för alla över den s.k.\r\nbrytpunkten. Skillnaden mellan Centern och\r\nSocialdemokraterna är att vi har fullföljt vår åsikt\r\nfrån skattereformsdebatten. Socialdemokraterna\r\nhar ändrat sin uppfattning flera gånger.</pre><pre>Den svenska ekonomin måste varsamt men\r\novillkorligen fortsätta att restaureras. Balans i\r\nstatens finanser måste åstadkommas. På detta\r\nområde finns ingen återvändo. Det är god\r\nCenterpolitik att varje generation betalar för sig. Vi\r\naccepterar inte att dagens ungdom skall betala för\r\nsig och dessutom för oss. Det borde vara en politik\r\nför alla. Men så är det inte så länge man inte får\r\nbukt med de ekonomiska obalanserna som har\r\nackumulerats under hela 1980-talet. Dessa\r\ngrundläggande och fundamentala obalanser måste\r\nrättas till.</pre><pre>Vår generation har lika litet som någon tidigare\r\neller senare rätt att konsumera framtida\r\ngenerationers ekonomiska utrymme. Två\r\navgörande förutsättningar på det ekonomisk-\r\npolitiska området är också rättvise- och\r\nmiljöhänsyn.</pre><pre>Genom att fördela bördorna rättvisare skapar man\r\nstörre förståelse för tuffa tag. Det finns åtskilliga\r\nexempel. I regeringskretsen tog jag tidigt upp\r\nfrågan om reallöneskyddets avskaffande. Man skall\r\ninte sänka skatten för dem som har de högsta\r\ninkomsterna. Detta förslag bemöttes med relativt\r\nstort ointresse av de flesta. Efter något år blev\r\nförslaget verklighet. Sänkt moms på maten har\r\nockså varit en sådan följetong. Vi vill fortsätta den\r\nutvecklingen genom sänkt moms på boendet.</pre><pre>Nu har vi lyckats få igenom, faktiskt med hjälp av\r\nfinansutskottets förhandlingar, sänkt moms på\r\npersontransporter. Det gäller främst arbetsresor.\r\nDet här är naturligtvis en genomtänkt linje från vår\r\nsida. Det är viktigast att hålla nere skattetrycket på\r\nsådana kostnader som är absolut nödvändiga för\r\nalla människor. Sänkningen av momsen på\r\nturismen skapar naturligtvis jobb och är positiv för\r\nsvensk ekonomi. Denna åtgärd har större\r\nförutsättningar att direkt skapa arbetstillfällen än\r\nnågra andra åtgärder. Det handlar ju om att även ta\r\ntill sig internationell köpkraft.</pre><pre>Genom Centern har kommunerna fått tillbaka\r\nsjälvbestämmandet och drygt 4 miljarder därtill.\r\nJag vill också nämna vårdnadsbidraget som skall\r\nvara lika för alla barn. Det är naturligtvis också en\r\nrättvisereform även om inte alla vill inse det.</pre><pre>Det här är recept som står i bjärt kontrast till den\r\ntidigare kasino- och klippekonomin, där de som\r\nspelade bort hundratals miljoner ändå kunde känna\r\nsig trygga genom välutvecklade fallskärmar. 80-\r\ntalets brist på ekonomiskt omdöme, sunt förnuft\r\noch verklighetskontakt har skadat mångas\r\nförtroende rejält och, vad värre är, också försvårat\r\ndet nödvändiga hårda arbetet att restaurera\r\nekonomin.</pre><pre>Det är inte det arbetande folket som har\r\nspekulerat. Det är de som har haft för mycket\r\npengar och varit mycket giriga med dåligt utvecklat\r\nomdöme och bristande samhällskänsla som har\r\nspekulerat.</pre><pre>När vi talar om grundtrygghet i det svenska\r\nsamhället är det egentligen motpolen till\r\nfallskärmstänkandet. Genom fallskärmar skaffade\r\nsig ett fåtal privilegierade människor möjlighet till\r\nett ordentligt tilltaget skydd. Grundtrygghet skall\r\nomfatta alla och vara en del i en generell\r\nvälfärdspolitik. Jag tar gärna en debatt om vad det\r\negentligen handlar om.</pre><pre>Varför står t.ex. 20 % av dem som står till\r\narbetsmarknadens förfogande utanför varje\r\ntrygghetssystem? Syftet med den obligatoriska\r\narbetslöshetsförsäkringen som har diskuterats här\r\ntidigare är att man skall försöka täcka in alla\r\nmänniskor. Alla skall ha grundtrygghet, och alla\r\nskall vara med och betala efter förmåga. Därtill\r\nbehövs en obligatorisk försäkring för att få upp\r\nnivån och dessutom en frivillig del därovanför för\r\ndem som anser att de inte är fullständigt försäkrade\r\nutifrån sina behov. Det behöver i och för sig inte\r\nvara ett samhällsskyddat system i den delen.</pre><pre>Låt mig bara hänvisa till vad vi sade i en rapport om\r\ngrundtryggheten: Grunden för ett trygghetssystem\r\nskall vara en i verklig mening generell\r\nvälfärdspolitik. Det innebär att välfärden skall\r\ndelas av alla, att alla skall vara med och betala för\r\nden. Trots att socialförsäkringssystemen i Sverige\r\när väl utbyggda står en rad människor utan ett\r\nrimligt ekonomiskt grundskydd. Det är detta vi vill\r\nrätta till. Detta handlar naturligtvis det arbete som\r\npågår på pensionsområdet om. Vi har hela tiden\r\narbetat för i första hand höjd grundpension. Alla\r\nmänniskor skall få en dräglig ekonomisk standard i\r\ndet här landet. Det ingår i det här tänkandet.</pre><pre>Centern kommer inte heller framöver att rygga för\r\nimpopulära beslut. Sådana krävs för att tillväxt och\r\nframtidstro skall kunna återskapas. Men vi gör det\r\nmed rättvisa och god miljö som oundgängliga\r\ningredienser.</pre><pre>Det kommer att ta tid innan den positiva\r\nekonomiska utvecklingen får genomslag på\r\narbetsmarknaden -- tyvärr. Det som nu\r\nförverkligas -- produktivitetshöjningen i\r\nföretagen -- är något som borde skett redan under\r\n1980-talet. Men då förmådde inte den dåvarande\r\nregeringen sätta tillräckligt tryck på företagen och\r\ninte heller att hålla kapitalet kvar i landet.</pre><pre>Höjd produktivitet är positiv, men den innebär att\r\ndet tar längre tid innan nya jobb tillkommer.\r\nRegeringens politik ger draghjälp. Sänkta skatter\r\nskapar bättre klimat för företagen. Rekordstora\r\nstatliga investeringsprogram för byggande av\r\njärnvägar och vägar har lagts fram. Det är både bra\r\noch billigt i långkonjunktur. Aldrig förr har mer\r\nekonomiska resurser avsatts för att Hela Sverige\r\nska leva. Det är en gåta hur socialdemokratin\r\ndiskuterar de frågor som borde vara en självklarhet\r\nom man är bärare av solidaritetstanken. Då kan\r\nman inte föra en debatt mellan Norrlandslän och\r\nstorstäder. Det är bara olika sidor av samma sak,\r\ndär människorna har samma rättigheter och\r\nskyldigheter, och de tillhör samma land.</pre><pre>Jag skall inte fortsätta debatten om orsaken till att\r\nså mycket resurser måste avsättas för\r\narbetsmarknadspolitik, därför att alla vet att\r\nmycket av detta står att finna i 80-talets lättsinniga\r\npolitik och lågkonjunkturer. Men efter det\r\nreplikskifte som jag tidigare hade med Ingvar\r\nCarlsson måste jag erkänna att jag blev upprörd\r\növer den falska propagandan mot regeringens\r\ninställning till arbetslöshet. Arbetslöshet är ett\r\nslöseri med mänskliga och ekonomiska resurser.\r\nArbetslinjen skall hävdas.</pre><pre>Att bromsa arbetslösheten är som att hejda ett stort\r\ntankfartyg -- stoppsträckan är lång. Innan vi når\r\nfram till de nya, ordinarie jobben skall maximala\r\nresurser sättas in för att förhindra\r\nlångtidsarbetslöshet och för att motverka\r\npermanent utslagning från arbetsmarknaden.</pre><pre>Under tiden har regeringens övriga åtgärder, främst\r\ninom småföretagssektorn, skapat rätt klimat för\r\nuthållig tillväxt. En av höstens viktigaste och mest\r\nsysselsättningsskapande reformer blir en rättvisare\r\nbeskattning för enskilda näringsidkare och för\r\ndelägare i handelsbolag. Det gäller alla företagare i\r\nservicebranscherna, i hantverk och i jord- och\r\nskogsbruk. Där kan en rättvis och med andra\r\nföretagare likvärdig beskattning skapa stora\r\nutvecklingsmöjligheter.</pre><pre>Regeringens miljöåtgärder öppnar också dörrarna\r\nför en uthållig, grön tillväxt. God miljö blir ett\r\nviktigt konkurrensmedel. Kretsloppsarbete,\r\nteknikutveckling, forskning och bioenergi är\r\nspännande och utvecklingsbara områden, där\r\ntusentals nya jobb kan skapas. I stället för växande\r\navfallsdeponier används avfallet som resurs. I\r\nstället för olja, kol och uran används det förnybara.\r\nMen det förutsätter skatteväxling, som innebär\r\nlägre skatt på arbete och högre skatt på det som\r\nmåste bort -- allt det som ökar miljöskulden.</pre><pre>Jag vill avslutningsvis se framtiden an med\r\ntillförsikt. Centerpartiet kommer att i regering och\r\nriksdag fortsätta att arbeta för fler jobb, ordning\r\noch reda i ekonomin, rättvisa och god miljö.</pre><pre>Att inte ha eller ta ansvar för politiken ger ofta\r\nutdelning i opinionen. Men resultat i politiken ger\r\nförr eller senare -- oftast senare -- också resultat.\r\nDärför bör naturligtvis Socialdemokraterna glädjas\r\nåt positiva opinionssiffror, så länge de varar.</pre><pre>Regeringspartierna och andra som har tagit ansvar\r\nkan glädjas åt framväxande resultat i politiken. På\r\nså sätt kan alla glädjas inför sommaren. Delad\r\nglädje är ju, som bekant, dubbel glädje. Glad\r\nsommar!</pre><pre>(Applåder)</pre><pre>Anf. 45  GUDRUN SCHYMAN (v) replik:</pre><pre>Herr talman! Jag vill ställa några konkreta frågor\r\ntill Olof Johansson. Är det en del i arbetslinjen att\r\nbedriva en ekonomisk politik som innebär\r\nfrysningar av bidragen till kommuner och\r\nlandsting, som i praktiken kommer att innebära att\r\nvi under de närmste åren får se ungefär 100 000\r\njobb försvinna? Är detta en del i arbetslinjen? Jag\r\nmåste säga att jag har litet svårt att få detta att gå\r\nihop. Detta var det ena.</pre><pre>Det andra som jag vill ta upp är frågorna om\r\nboendet och de ökande kostnaderna för boendet\r\nsamt den nu föreslagna åtgärden att dra in tre\r\nmiljarder kronor från bostadssubventionerna, som\r\nvi vet medför ökade boendekostnader. Det\r\nkommer också att föra med sig en situation där fler\r\nmänniskor tvingas att gå från hus och hem. Det\r\nkommer att innebära ökade konkurser och en ökad\r\nbelastning på bankerna, som i sin tur måste vända\r\nsig till bankakuten, som i sin tur får vända sig till\r\nalla oss som får vara med och betala. Jag har litet\r\nsvårt att se hur detta går ihop.</pre><pre>Jag vet att Ivar Franzén i Centerpartiet, som får\r\nbetraktas som mycket kunnig på bostadsområdet,\r\nanser att detta är en vansinnig politik, att det är fel\r\nsignaler och att det leder till just de effekter som jag\r\ntalade om och att den här indragningen nu inte alls\r\när nödvändig, eftersom bostadssubventionerna\r\nändå kommer att minska när omfattningen av\r\nbyggandet är så pass liten. Jag skulle vilja veta om\r\nOlof Johansson delar Ivar Franzéns uppfattning\r\neller om han tycker att Ivar Franzén har fullständigt\r\nfel.</pre><pre>Den tredje frågan jag vill ta upp är frågan om\r\nÖresundsbron, eftersom Centerpartiet säger sig så\r\nväl värna om miljön. Den här frågan har vi tidigare\r\ndebatterat, men jag vill åter få klarhet i hur man i\r\nregeringen kommer att tolka\r\nKonsessionsnämndens yttrande och i hur man\r\nkommer att ställa sig i den här frågan. Är man\r\nberedd att föra upp frågan om att bryta avtalet med\r\nden danska regeringen för att börja planera för just\r\nen vettig och hållbar miljöutveckling i vår del av\r\nEuropa?</pre><pre>Anf. 46  Miljöminister OLOF JOHANSSON\r\n(c):</pre><pre>Herr talman! Det är riktigt, som Gudrun Schyman\r\npåpekar, att det finns en del frågor som i den här\r\nkammaren har beslutats med breda politiska\r\nmajoriteter, men att de har beslutats i fel ordning.\r\nDet är detta vi försöker att hantera. Jag utpekar\r\ninte Gudrun Schyman som skyldig i det fallet. Men\r\ndet är klart att det är en totalt uppochnedvänd\r\nsituation att först bestämma sig för att ha en viss\r\nsorts förbindelse över Öresund, och att man sedan\r\nskall ta reda på vad den får för konsekvenser. Det\r\när detta som vi kämpar med.</pre><pre>Regeringen är enig om att en ordentlig\r\nmiljöprövning av det här ärendet skall ske. Men vi\r\när också eniga om att vi inte skall dra i väg med\r\nnågra förhandsbesked. Alla vet vilken uppfattning\r\njag har i grundfrågan. Detta är inte någon\r\nhemlighet. Att vi röstade emot majoriteten, som\r\nville ha betongen, är inte heller någon hemlighet.\r\nMen nu är situationen som den är, och då gäller det\r\natt följa de demokratiska spelreglerna, vilket är\r\nmycket viktigt. De innebär nämligen att ett beslut\r\nfinns här och i Danmark och dessutom ett\r\nfolkrättsligt bindande avtal. Men danskarna och vi\r\nvet att miljöprövningen är avgörande. Vi tänker\r\ninte skada livet i Östersjön för den förbindelsens\r\nskull.</pre><pre>När det gäller delar av Gudrun Schymans övriga\r\nfrågor är det kanske så att Gudrun Schyman har\r\nobegränsat med pengar -- jag vet inte vad det är för\r\nkällor hon öser ur. Men om man inte skall skapa\r\nsituationen, som jag talade om, att kommande\r\ngenerationer i stället får betala våra räkningar, är\r\ndet klart att alla samhällssektorer och vi alla måste\r\nhålla tillbaka våra anspråk. Det handlar om att\r\nrätta mun efter matsäcken.</pre><pre>Jag tycker att regeringen efter förutsättningarna\r\nhar skapat bättre möjligheter för kommunerna\r\nframöver, genom beslutet om att häva det\r\nkommunala skattestoppet, vilket inte är något\r\nförord för ökad beskattning i kommunerna. Men\r\ndet återskapar den självbestämmanderätt som\r\nkommunerna enligt grundlagen skall ha. Låt mig\r\nsäga att det på den punkten är dags att ändra\r\ngrundlagen så att den blir entydig. Då skulle vi\r\nslippa detta trasslande med vad staten kan besluta\r\nresp. inte kan besluta. I samband med detta fick\r\nkommunerna också 4,2 miljarder kronor som,\r\nenligt finansieringsprincipen, annars inte skulle ha\r\ntillfallit dem.</pre><pre>Jag kan gärna återkomma till frågan om\r\nboendekostnaderna.</pre><pre>Anf. 47  GUDRUN SCHYMAN (v) replik:</pre><pre>Herr talman! Det hoppas jag. Jag är spänd av\r\nförväntan och nyfikenhet att få höra Centerpartiets\r\nsyn på bostadssubventionerna.</pre><pre>Vad gäller Öresundsbron är det alldeles riktigt att\r\nbesluten har fattats i god demokratisk ordning, men\r\ni fel följd. Om ni är så övertygade om detta och om\r\nni i regeringen delar uppfattningen att man först\r\nskulle ha gjort konsekvensanalysen och\r\nmiljöprövningen för att sedan fatta beslut, måste\r\ndet väl vara fullständigt möjligt att i god\r\ndemokratisk ordning se till att följden på besluten\r\nblir riktig. Jag vet inte vem det är som hindrar\r\ndetta. Är det bara Olof Johansson som i regeringen\r\nhar drabbats av insikten om att besluten fattades i\r\nfel följd? Det måste vara något som gör att insikten\r\nom att vi inte skall ha den här bron inte kan\r\nmaterialisera sig i form av demokratiska beslut,\r\nfattade av bl.a. den här församlingen.</pre><pre>När det gäller situationen i kommuner och\r\nlandsting vet jag hur denna politik ser ut och att\r\nman har tillfört dem litet pengar. Men det handlar\r\nju om ofantligt mycket mer som behöver komma till\r\nkommunernas undsättning -- inte för alla\r\nkommuner men för en del. Vårt förslag är väl\r\nfinansierat, Olof Johansson. Jag har inte några\r\nhemliga skattegömmor, som jag kan ösa obegränsat\r\nur. Vårt förslag bygger på en omfördelning. Vi drar\r\nin -- bl.a. genom att höja skatter -- pengar som\r\nsedan kan komma kommunerna till godo. Vi har\r\ntalat om en kommunakut, som ni kommer att få\r\nhöra mer om sedan i finansdebatten. Där skall\r\nkommunerna kunna ansöka om bidrag eller\r\nförmånliga lån, så att de kan hålla i gång\r\nnödvändiga verksamheter. Det gäller ju i detta läge\r\njust att hävda arbetslinjen och att inte spara på ett\r\nsådant sätt att man ökar arbetslösheten och därmed\r\nbudgetunderskottet.</pre><pre>Anf. 48  Miljöminister OLOF JOHANSSON\r\n(c):</pre><pre>Herr talman! Jag tror inte att vi behöver utveckla\r\ndiskussionen om demokratin kontra miljön. Det\r\nfinns ingen motsättning mellan dem. Men det\r\nskapades en motsättning genom de beslut som man\r\nfattade. Detta har jag markerat. Först fattade man\r\nde demokratiska besluten -- det var breda politiska\r\nmajoriteter, som man måste respektera tills de\r\nförändras, om de nu skall förändras -- och sedan tog\r\nman reda på det som egentligen borde ha varit en\r\ndel av beslutsunderlaget, om man verkligen hade\r\nvelat fatta demokratiska beslut. Efter att ha gjort så\r\nfår man ta situationen som den är, och det är den\r\nsituationen som vi nu hanterar utan att för den skull\r\nändra på våra grundläggande värderingar från\r\nbeslutstidpunkten under förra valperioden. Jag\r\ntycker att detta är en enkel lektion i hur demokratin\r\ninte skall fungera. Men när den väl har tillåtits att\r\nfungera på ett visst sätt, får man göra det bästa\r\nmöjliga av saken.</pre><pre>Gudrun Schyman talade om att dra in pengar. Tala\r\ngärna med Ingvar Carlsson om den saken. Han vill\r\ndela ut pengar. Även att dra in pengar har\r\nkonsekvenser. Man kan inte dra in hur mycket som\r\nhelst eller var som helst utan att det får\r\nkonsekvenser för marknaden. Problemet är\r\nnaturligtvis att det finns gränser för vad man kan\r\ngöra i detta fall. Men det finns också politiska\r\nrestriktioner, vilket jag är den förste att medge.\r\nAlla har inte samma uppfattning om var man skall\r\nta de pengar som behövs och som kan tas ut och hur\r\nman skall använda de pengar som man har.</pre><pre>Detta har naturligtvis ett direkt samband med\r\nbostadskostnadsfrågan. Vi har i detta land byggt\r\noch byggt med subventioner från staten, vilket har\r\npressat upp boendekostnaderna till enorma höjder.\r\nVi vet att hela 1980-talet var fullt av missbruk av\r\ndetta system. TV visade i går kväll ett helt program\r\nom boende och byggande och om hur bulvanerna\r\nhar härjat och fortsätter att härja i det svenska\r\nsamhället. De har utnyttjat vårt\r\nsubventionssystem, de subventioner som skulle\r\nmöjliggöra för enskilda människor att bo på ett\r\nsocialt rimligt sätt. Problemet är att vi har tillåtit att\r\nhela detta område har blivit fullt av spekulation.</pre><pre>Ivar Franzén har mycket förnuftiga synpunkter och\r\nhar en stark position i vår riksdagsgrupp när det\r\ngäller bostadspolitiken. Men han liksom vi andra är\r\nunderkastade vad marknaden gör med räntan för\r\natt byggkostnaden skall komma ner till rimliga\r\nnivåer och för att därmed långsiktigt säkra en\r\nsocialt acceptabel boendemarknad.</pre><pre>Anf. 49  INGVAR CARLSSON (s) replik:</pre><pre>Herr talman! Jag har ett behov av att reagera mot\r\nOlof Johansson, när han påstår att\r\nsocialdemokratin bröt överenskommelsen med\r\nregeringen i höstas. Vi ville direkt efter\r\növerenskommelsen aktualisera att man skulle skifta\r\nsemesterdagarna mot en helgdag. Detta förslag\r\navvisades av statsministern med beskedet att\r\növerenskommelsen skall gälla i alla sina delar.\r\nDärefter sänkte regeringen kapitalbeskattningen\r\nfrån överenskomna 30 % till 25 %. Trots att Carl\r\nBildts bekräftelse av att de medel som blev över i\r\nlöntagarfonderna skulle återföras till\r\npensionsfonderna finns inspelad på brand bröt man\r\ndetta löfte.</pre><pre>Bara några dagar efter överenskommelsen\r\nförklarade Per Westerberg att privatiseringen\r\nskulle fortsätta som planerat. Nu skall man införa\r\nett vårdnadsbidrag, fastän själva\r\ngrundförutsättningen för att vi skulle gå in i\r\ndiskussionen var att ett sådant bidrag inte skulle\r\ninföras. Dessutom hade jag efter\r\növerenskommelsen träffat ett handslagsmässigt\r\navtal med Bengt Westerberg om att vi skulle se på\r\neffekterna av efterfrågan i form av en\r\nförsörjningsbalans. Om några förändringar skulle\r\ngöras, skulle vi vara överens om dessa. Det är\r\nskälet till att vi röstade för både bensinskatt och\r\nmoms i ett tidigare skede. Vi ansåg oss bundna i\r\ndetta avseende.</pre><pre>Så långt fullföljde vi överenskommelsen. Men när\r\nden var bruten praktiskt taget i alla för oss viktiga\r\ndelar, sade vi till slut: Nu i slutet av denna riksdag\r\nredovisar vi och röstar för den politik som vi tror\r\npå. Det finns en sådan politik, Olof Johansson. Om\r\nOlof Johansson inte vet vad det socialdemokratiska\r\nalternativet innebär som vi har redovisat i\r\nfinansutskottet och i andra sammanhang, beror det\r\npå att Olof Johansson inte har varit i riksdagen\r\ntillräckligt ofta. Så skyll inte det på oss. Jag ser\r\ndetta såsom utomordentligt trist, men skyll inte det\r\npå socialdemokratin. Jag är van att följa\r\növerenskommelser.</pre><pre>Så till detta om populism. Jag tog upp frågan om\r\nbostäderna, inte för att komma ifrån att vi måste\r\ndra in 3 miljarder kronor utan för att vi skall lägga\r\nut besparingarna på ett annat sätt så att de inte slår\r\nså orimligt att människor får gå ifrån sina hem. Ert\r\nförslag ändrar på gällande villkor och spelregler,\r\nfastän ni alltid har sagt att man inte retroaktivt får\r\nändra på dessa. Det rör inte företag, men det rör\r\ndet som är bland det allra viktigaste, nämligen\r\nmänniskors förmåga att klara sin bostad. Jag kan\r\nförsäkra att vi med er politik går mot tragedier. Det\r\när inte populism, när jag tar upp detta. Det gör jag\r\ndärför att jag har träffat massvis av berörda\r\nmänniskor.</pre><pre>Anf. 50  Miljöminister OLOF JOHANSSON\r\n(c):</pre><pre>Herr talman! Också jag har fört förhandlingar med\r\nIngvar Carlsson. Därför är jag så störd av den bild\r\nav de höstliga överläggningarna och\r\növerenskommelserna som detta land har\r\nbibringats. I en för landet så djup ekonomisk kris\r\nmåste vi även om vi har olika värderingar stå fast\r\nvid detta utåtriktade budskap. Vi skulle i dag kunna\r\nnå en lägre ränta och en starkare kronkurs, om det\r\nfanns bredare parlamentariska majoriteter.\r\nUppriktigt sagt tycker jag att det nog finns skuld på\r\nbåda sidor. Men jag förstår inte varför man inte kan\r\nkomma fram till en gemensam lösning på\r\nproblemen. Jag har inte varit direkt involverad i\r\nalla. Men när det gäller privatiseringen vill jag\r\nhävda att vi kom överens om ett moratorium. Har\r\ndet skett några våldsamma privatiseringar sedan\r\ndess? Privatiseringen av Celsius pågår, men pågår\r\nnågot annat? Det är en rimlig åtgärd för att sprida\r\nägandet.</pre><pre>På det sättet tycker jag att det är oerhört viktigt.\r\nMen det innebär inte att vi skall privatisera till\r\nvilket pris som helst och hur snabbt som helst, utan\r\ndet är naturligtvis beroende på den marknad som vi\r\nhar.</pre><pre>När det gäller vårdnadsersättningen finns\r\nnaturligtvis de gamla motsättningarna, vilket\r\nIngvar Carlsson vet, från slutmånens\r\növerläggningar och den lösning som Bengt\r\nWesterberg och andra hittade i samband med att\r\nman skulle klara ut vårdnadsersättningen. Det var\r\ninte något totalstopp för den reformen i samband\r\nmed överenskommelsen. Det fanns flera partier i\r\nregeringen som aldrig hade accepterat det. Då hade\r\nvi ovanpå den ekonomiska krisen också fått en\r\nregeringskris.</pre><pre>När det gäller vistelse i riksdagen, är det klart att\r\njag inte är här lika mycket som tidigare, men jag\r\nläser ju skrifterna. En av dem har jag jobbat med i\r\nnatt. I den finns det socialdemokratiska\r\nalternativet. Socialdemokraterna har väldigt\r\nmycket pengar över, vilket vi andra inte har.</pre><pre>Anf. 51  IAN WACHTMEISTER (nyd)\r\nreplik:</pre><pre>Herr talman! Visst var det bra att turistmomsen\r\nsänktes och gav 10 000 jobb och billigare semestrar,\r\nEller hur, Olof Johansson. Visst var det bra att det\r\nkom ett småföretagarpaket. Eller hur Olof\r\nJohansson? Visst var det bra att det blev en\r\nkrisavgift, vilket Moderaterna inte gillar, dvs. att\r\nfolk som har litet pengar får ett sänkt grundavdrag\r\noch får betala en krisavgift under två år. Visst krävs\r\ndet nya grepp för att komma åt\r\nungdomsarbetslösheten.</pre><pre>Allt detta ingick i de diskussioner och de\r\nförhandlingar som vi så småningom hade med\r\nregeringspartierna. Det var väl trevligt, hoppas jag.\r\nNu kan man fråga sig vad det är som skiljer mellan\r\nt.ex. Centerpartiet och Ny demokrati, och då har\r\njag några frågor. Men innan jag ställer dessa frågor\r\nvill jag säga en sak.</pre><pre>När ni diskuterar bostadspolitik och annat, så kom\r\nihåg, vilket i och för sig alla vet men som jag tror att\r\nman alltid måste tänka på, att det inte finns något\r\nsom är viktigare än räntan. Det finns ingenting som\r\nbetyder så mycket som att få ned räntan. Varje\r\npolitik som drivs måste därför sikta på att få ned\r\nräntan. Då löser sig kanske även problemen i\r\nbostadspolitiken utan alltför stora konventioner,\r\näven om den befinner sig i en socialistisk\r\nåtervändsgränd.</pre><pre>Men vad är det som skiljer? Jag skulle vilja ställa\r\nnågra frågor till Olof Johansson. Är det rimligt och\r\nvettigt, med tanke på arbetslöshet, svensk\r\nkonkurrenskraft och vår framtid i Europa, att\r\navveckla kärnkraften? Är det rimligt med\r\nmiljöavgifter, att vi skall straffa oss själva? Det\r\nanses tydligen väldigt tjusigt i Sverige att vi skall se\r\ntill att vi får lida litet mer än alla andra. Vi skall\r\ndärför ha hårdare miljöavgifter än konkurrenterna.\r\nVi har redan, med den politik som har förts, inte\r\nbara av den här regeringen utan främst av den\r\ntidigare, förlorat 200 000 industrijobb i Sverige på\r\nett par år. Nu gäller det att hela tiden ha siktet\r\ninställt på jobben och se till att man inte gör det\r\nännu svårare. Men det gör man med sådana\r\nmiljöavgifter.</pre><pre>Att få konkurrera på lika villkor är egentligen det\r\nenda som vår industri, stor som liten, begär. Bidrar\r\nni till det?</pre><pre>Miljön är internationell, och de i denna kammare\r\nsom anser sig vara mer miljövänner än andra talar\r\nalltid om hur global och internationell den är. Men\r\njag vill påminna om att miljöavgifterna också måste\r\nvara internationella.</pre><pre>Anf. 52  Miljöminister OLOF JOHANSSON\r\n(c):</pre><pre>Herr talman! Vi hade med en del i vårt valprogram.\r\nSänkningen av turistmomsen var en sådan sak. Att\r\nförbättra villkoren för småföretagen och att driva\r\nen fördelningspolitik där alla är med och bär\r\nbördorna, även höginkomsttagarna, fanns också\r\nmed. Man får väl säga att det i hög grad är Börje\r\nHörnlund som har drivit fram systemet med\r\nungdomspraktik, så att ungdomar slipper att hela\r\ntiden bli hänvisade till att stå vid sidan av därför att\r\nde inte har tillräcklig erfarenhet. Genom praktiken\r\nfår de erfarenhet. Allt detta är bra.</pre><pre>Jag delar naturligtvis uppfattningen att det\r\nlångsiktigt viktiga på boendeområdet är, som jag\r\nsade tidigare, att få ned räntan. Man kan\r\nnaturligtvis göra litet olika bedömningar om vad\r\nman har råd att avstå från i form av besparingar på\r\ndet området just för att få ned räntan. Det är precis\r\ndet som regeringen har betonat, bl.a. i samband\r\nmed budgetpropositionen, dvs. att det\r\ngrundläggande måste vara att långsiktigt få ned\r\nbyggnadskostnaderna så att vi inte gör om samma\r\ndumheter som under i stort sett hela\r\növerhettningsperioden på 80-talet.</pre><pre>Låt mig då besvara frågorna. Självfallet har vi även\r\ni miljöpolitiken anledning att vara långsiktiga. Det\r\nfinns bara en enda långsiktig väg som är hållbar, och\r\njag hoppas att Ian Wachtmeister instämmer i det,\r\nnämligen att komma bort från det som är\r\nmiljöskadligt och få in det som är miljövänligt.\r\nOckså på detta område har vi haft en\r\nfolkomröstning. Alla alternativ i folkomröstningen\r\nstod bakom en avveckling av kärnkraften. Jag\r\nrespekterar demokratiska beslut. Vi sade alla efter\r\n1980 års folkomröstning att vi skulle respektera\r\nden. Nu befinner vi oss i närheten av den tidpunkt\r\ndå den äldsta reaktorn blir 25 år. Det var det som\r\nvar grunden för att vi senast år 2010 skulle avveckla\r\nkärnkraften i Sverige. Då är det också dags att lyfta\r\nfrågan på nytt och inte glömma bort den. Vi får inte\r\nanvända den glömska som kan ha uppstått från\r\n1980 och fram till nu för att komma ifrån det som\r\nalla politiska partier på den tiden lovade.</pre><pre>Naturligtvis är miljöavgifterna delvis en\r\nkonkurrensfråga. Delvis är även de en fråga om hur\r\nman fördelar bördorna. Det har talats om\r\nskatteväxling här tidigare i dag, och det handlar\r\nmycket om det. Sänk skatten på arbete, och höj den\r\npå det som vi skall ha ut ur systemet, dvs. det som\r\när miljöskadligt och det som vi inte kommer ifrån\r\natt betala förr eller senare.</pre><pre>Anf. 53  IAN WACHTMEISTER (nyd)\r\nreplik:</pre><pre>Herr talman! Vad jag talade om i detta sista fall var\r\natt vi skulle ge svenska företag samma möjligheter\r\natt konkurrera som företag i andra länder. Det\r\nhandlar om jobben. Och ger vi dem inte den rätten,\r\nfår vi problem och arbetslöshet här.</pre><pre>När det gäller kärnkraftsomröstningen var det\r\nfaktiskt riksdagen även på den tiden som tolkade\r\ndet resultatet. Och riksdagen tänkte fel och lär få\r\nslingra sig ur detta på något sätt. Jag ville bara testa\r\nlitet grand hur det låter nu när eftertankens kranka\r\nblekhet dyker upp.</pre><pre>Jobben, räntan och rättvisan återkommer jag till i\r\nmitt huvudanförande som väl lära äga rum någon\r\nvid femtiden i eftermiddag med det tempo som\r\ndenna debatt har.</pre><pre>Jag hade egentligen ytterligare en fråga som jag vill\r\nställa. När regeringen uttalar sig om olika frågor,\r\nt.ex. om flyktingfrågan som togs upp här, är det\r\nalltid Bengt Westerberg som uttalar sig. Diskuterar\r\nni dessa frågor i regeringen? Jag blir nästan litet\r\nrädd, eftersom man hör att det är andra krafter som\r\nbestämmer vad som händer i Sverige. Det är litet\r\ngrand som när man häller ut vatten på bordet så\r\nrinner det ned någonstans, och då rinner det ned på\r\nSverige. Och det var en väldig otur för oss. Det är\r\nprecis som om det avgör att det inte sker här.</pre><pre>Jag tror att det finns heliga kor, inte bara på\r\nJordbruksdepartementet utan litet varstans i\r\nregeringen, och dem rör man inte, och man talar\r\ninte om dem. Men Olof Johansson kanske har\r\nnågon egen uppfattning i den frågan. Eftersom jag\r\nsedan inte får bemöta det som han säger, då han\r\nantagligen drämmer till med något, ber jag honom\r\nhälsa regeringskollegerna att jag skulle rösta mot\r\nden flyktingpolitik som regeringen i dag driver, att\r\nvi har ett trettiotal konkreta förbättringsförslag och\r\natt vi är helt övertygade om att man skall hjälpa\r\nmänniskor där de är, vilket ger mångdubbelt bättre\r\neffekt.</pre><pre>Vi har föreslagit t.ex. katastrofbrigader, där man\r\nverkligen gör något och hjälper, i stället för att\r\npassivt säga att det är andra som bestämmer och att\r\nvi får se vad det blir. Och så småningom när det är\r\nför sent säger man: Oj då, hela Sverige är fyllt med\r\nflyktingläger. Det var väldigt tråkigt. Jag vet inte\r\nom mijöministern har tänkt på den aspekten, men\r\nvi får väl höra det.</pre><pre>Anf. 54  Miljöminister OLOF JOHANSSON\r\n(c):</pre><pre>Herr talman! I flyktingfrågan vill jag säga att jag\r\nhar mycket lätt för att instämma med Bengt\r\nWesterberg i den argumentation som förekom\r\ntidigare, speciellt i frågan om vad vi kan bestämma\r\növer egentligen.</pre><pre>Det är kanske inte alla som har klart för sig att\r\nproblemen runt Sverige har förändrats sedan 60-\r\ntal, 70-tal och 80-tal. Vi som har litet längre\r\nperspektiv i politiken vet att dagens situation är\r\nextrem. Den framtvingade flykten från\r\nkrigsområden har vi inte haft i samma omfattning\r\nsedan andra världskriget. Självklart påverkar det\r\nockså Sverige.</pre><pre>Det påverkar också de krav som ställs på oss, på hur\r\nmycket vi måste göra. Vi har inte möjlighet att\r\nbestämma över hur många som kommer hit. Vi\r\nskulle önska att människor kunde stanna i sin\r\nhembygd. Det är klart att vi skall hjälpa dem så\r\nnära den som möjligt. Men när de behöver skydd,\r\noch många behöver det, skall vi vara beredda att ta\r\nemot dem. Det är det vi försöker göra. Det innebär\r\nalltid svåra avvägningar.</pre><pre>Energiöverenskommelsen, för det är faktiskt den\r\nfrågan det handlar om, innehåller en hänvisning i\r\ndet senaste riksdagsbeslutet, jag tror att det var\r\n1991, till riksdagsbeslutet från 1988, där det finns\r\nen passus om år 2010 som den senaste tidpunkten\r\ndå kärnkraften i Sverige skall vara avvecklad. Jag\r\ntror att det på det här området gäller att starta i tid,\r\nså att man kan göra den här avvecklingen -- när man\r\nnu ändå byggde färdigt 12 reaktorer -- utan att man\r\nfår några stora påkänningar.</pre><pre>Det som vi har lärt oss av utvecklingen, bl.a. i\r\nhöstas när vi hade fem reaktorer avställda, är att\r\nutrymmet finns i dag. Problemet är att vi under lång\r\ntid har haft ett överskott på el i Sverige, vilket gjort\r\ndet näst intill omöjligt att komma in med de\r\nalternativ som måste in. Jag tror att det är\r\nnödvändigt med en kombination av åtgärder, dvs.\r\nut med det som skall ut och in med det som skall in,\r\noch det måste ske parallellt. Detta är vad riksdagen\r\nhar sagt. Därför finns det anledning att börja tänka\r\npå avvecklingen nu.</pre><pre>Självklart påverkar miljöavgifter konkurrensen.\r\nMen jag talar om att detta inte är den enda\r\nproduktionsfaktorn. Utsläpp får man ändå betala\r\npå det ena eller andra sättet. De ökar vår\r\nmiljöskuld. Gör man ingenting i det avseendet,\r\nskapar man desto större miljöskuld, som andra får\r\nbetala efter oss, eller vi själva genom sämre hälsa.</pre><pre>Anf. 55  Statsrådet ALF SVENSSON (kds):</pre><pre>Herr talman! Låt mig få börja med att önska\r\nriksdagens ledamöter och alla som eventuellt orkar\r\nlyssna fortsättningsvis, en riktigt god och skön\r\nsommar. Jag tror att vi alla behöver uppleva den\r\nunderbara svenska sommaren som ligger framför\r\noss. Vi kommer helt klart inte att kunna göra oss\r\nkvitt de bekymmer som vi har hanterat och\r\nresonerat om i dag. De kommer säkert att följa oss\r\nut från de här salarna.</pre><pre>Det vi på allvar bör bekymra oss över är en\r\nförtroendekris som finns visavi politiker i Sverige,\r\nmen faktiskt också i hela Europa. Om allt fler\r\nmänniskor börjar säga ''jag litar inte på politikerna,\r\njag litar inte på staten'', eller kanske rent av ''jag\r\nlitar inte på min medmänniska'', då har vi en\r\nförtroendekris som både mänskligt och ekonomiskt\r\nblir mycket svår och mycket dyr.</pre><pre>En färsk SIFO-enkät visar att medborgarna anser\r\natt de mänskliga rättigheterna är det som Sverige\r\nmest bör verka för internationellt. Den här\r\nbetoningen av människans villkor och värdighet är\r\noerhört glädjande, tycker jag. Den visar sig också\r\ninrikespolitiskt genom att människor reagerar\r\nmycket starkt mot det man inte uppfattar som rent\r\nspel, eller som förtryck av medmänniskor.</pre><pre>Efter den vedervärdiga kommunismens\r\nsammanbrott omhuldas nu så gott som överallt\r\nmarknadsekonomin. Men vi får inte glömma att\r\nmarknadsekonomin inte får ges totalt fritt spelrum.\r\nDen måste tyglas av etiska, sociala och ekologiska\r\nhänsyn. Det är bra att vi får större resurser till\r\nekorotlarna. Det är självfallet angeläget. Det krävs\r\nkrafttag mot fifflet i exempelvis restaurang- och\r\nkrogbranschen.</pre><pre>Visst är det bra med lagens långa arm. Men ett fritt\r\nsamhälle existerar inte utan gemensamma\r\ngrundvärderingar som alla respekterar. Det är\r\nsjälva förutsättningen för frihet. En del uppfattar\r\ntydligen oss kristdemokrater som om vi vill ordna\r\nnågot slags hinderlöpning för människor. Men vi\r\nser inte etiken som en snubbeltråd, utan som ett\r\nrättesnöre. Lagens långa arm räcker inte, utan\r\nsamvetets röst måste också få höras!</pre><pre>Vi måste förstå och respektera den vanliga\r\nmedborgarens ilska och förtrytelse, när han från\r\nringside sett hur yuppiegängen vältrat sig i lyx och\r\nnu slipper städa upp efter sig. Nu är det andra som\r\nfår betala städnotan via skattsedeln och via det\r\noförskämt stora räntegapet hos bankerna.</pre><pre>Nu skall vi naturligtvis inte påstå att finanskrisen\r\nenbart skapats av finanssektorn. Vi har ju en\r\ninternationell ekonomisk kris, och det politiska\r\nansvaret bör delas av många. Men det var trots allt\r\nSocialdemokraterna som styrde under 80-talet.\r\nIngvar Carlsson drog tidigare historien om prästen\r\noch chauffören. Jag anar att det var jag som skulle\r\nvara prästen som förpassades till de mindre\r\nlycksaliga boningarna, medan Ingvar Carlsson var\r\nchauffören. Ingvar ''Chauffören'' Carlsson. Jag\r\nhade snarast tänkt tala om Ingvar ''Loket''\r\nCarlsson. ''Loket'' Olsson är ju känd, kanske också\r\n''Loket'' Carlsson. Man kan ju hävda att Ingvar\r\n''Loket'' Carlsson under 80-talet ledde en\r\nsuperbingo, som slutade med jättevinster för\r\nmånga av de redan rika, men med förlust för i stort\r\nsett resten av folket.</pre><pre>Jag tycker att det skulle vara klädsamt om vi alla\r\nerkände att 80-talets sötebrödsdagar är slut. Nu är\r\nvi, som man brukar säga, inne i oxaveckorna. Det\r\när det hårda slitet. Jag tycker att det skulle kännas\r\nbefriande om också socialdemokraterna ville tillstå\r\ndet. Socialdemokraterna lovar väldigt mycket, som\r\njag sade tidigare, ungefär som om 80-talets\r\nekonomi är kvar och fortsätter. Om jag får anspela\r\npå ''Loket'' Olsson igen. Han har ett TV-program\r\ndär han drar ut lådor och det ligger någonting i\r\nlådan. Men när Ingvar ''Loket'' Carlsson öppnar\r\nsina är det ingenting i dem. De 12 miljarderna i\r\nbesparingar kom ju aldrig.</pre><pre>Herr talman! Man undrar också, det vill jag gärna\r\nha sagt, hur en del av näringslivets representanter\r\nresonerar just nu. Skall vanligt folk acceptera\r\nkrisbudskapen, borde ju somliga ytterligt\r\nhögavlönade ha föregått med gott exempel och\r\nsänkt sina löner och själva tagit itu med alla\r\nfallskärmsavtal. Jag tror faktiskt inte att de skulle\r\nha hamnat i någon särskilt svår svält om de gjort\r\ndet.</pre><pre>Jag är den förste att understryka att etiken gäller\r\noss alla. Jag vill gärna ha sagt ytterligare en gång,\r\nkanske den hundrade här i kammaren, att jag aldrig\r\nhar påstått att vårt parti har något monopol på\r\ndetta. Jag vill bara påstå att de här frågorna är\r\nytterligt betydelsefulla.</pre><pre>Vi kristdemokrater finner det tilltalande att den\r\nnya läroplanen och andra dokument som styr\r\nskolans verksamhet nu äntligen betonar vikten av\r\nen gemensam etik. I läroplanspropositionen står\r\ndet att ''som särskilt viktig framstår skolans\r\nvärdegrund förankrad i kristen etik och\r\nvästerländsk humanism''.</pre><pre>Det är just detta helhetsperspektiv vi\r\nkristdemokrater velat få fram. Av skol- och\r\nutbildningspropositionen framgår också att etik bör\r\nvara ett ämnesövergripande tema i\r\ngymnasieskolan. Vi är förstås också glada att\r\nreligionskunskapen, och inom den\r\nkristendomskunskapen, fått en fastare ställning,\r\nmen viktigast är som sagt helheten.</pre><pre>Jag tror faktiskt att det säkraste och klokaste sättet\r\natt vinna framtiden åt våra barn och ungdomar är\r\natt satsa på kvalitet och bredd i utbildningen.</pre><pre>Herr talman! Arbetslösheten är för närvarande, det\r\när vi alla överens om, vår odiskutabelt största\r\nutmaning. Världen över talar man om ''jobless\r\ngrowth'', grovt översatt ''arbetslös tillväxt''. I\r\nUNDP:s, FN:s utvecklingsprogram, nyligen\r\npublicerade rapport påpekas att varken u-länders\r\neller rika länders investeringar under det senaste\r\ndecenniet har givit tillnärmelsevis så många jobb\r\nman förväntat. Utan tvekan krävs det nya modeller\r\nför en hållbar utveckling. Nu måste vi snabbt inse,\r\nsom sagts tidigare, att skatte- och avgiftssystem\r\nbehöver förändras på ett sådant sätt att det blir\r\nresursförbrukning och miljöslitage som får bära\r\nkostnaderna, i stället för som nu, människors\r\narbetsinsatser. Sedan kan man kalla det en\r\nskatteväxling för miljö och arbete eller vad man\r\nvill.</pre><pre>Bland de mer än en halv miljon arbetslösa i Sverige\r\nfinns ofantligt många ungdomar -- antingen öppet\r\narbetslösa eller sysselsatta i\r\narbetsmarknadspolitiska åtgärder. Bakom varje\r\nsiffra finns en människa som inte känner sig\r\nefterfrågad, något som varje människa behöver och\r\nhar rätt att få uppleva. I en rapport från\r\nfolkhälsogruppen konstateras att arbetslösheten är\r\nett folkhälsoproblem. Allvarligast är att vi riskerar\r\natt skjuta ungdomars framtidstro i sank.</pre><pre>Vi får naturligtvis inte slå oss till ro. Vi måste hitta\r\nnya sätt att hjälpa in ungdomar i arbetslivet, hitta\r\nvägar att slussa över ungdomar från\r\narbetsmarknadspolitiska åtgärder till ''riktiga''\r\narbeten. Vi kristdemokrater anser att det är\r\nbefogat med en kraftig sänkning av, eller rent av att\r\nunder en tid avskaffa, arbetsgivaravgiften för\r\nungdomar som efter ungdomspraktiken får jobb på\r\nsin praktikplats. Det skulle vara ett bra sätt att\r\nlocka företag att anställa ungdomar.</pre><pre>Herr talman! En grundbult för oss kristdemokrater\r\när att försvara den enskilda individens värde och\r\nvärdighet. Det är just i ekonomiskt svåra tider som\r\nfördelningsförmågan sätts på prov.</pre><pre>Jag kan ha respekt för att man har olika\r\nuppfattningar och åsikter om huruvida profilen på\r\nbesparingarna är den rätta och riktiga. Vad man\r\nnära nog alltid glömmer bort i diskussionen är -- det\r\nhar trots allt kommit fram litet -- räntans betydelse.\r\nEn fråga som vi diskuterat mycket är: Om vi hade\r\nskapat en annan profil med hjälp skattehöjningar\r\neller vad det nu kan vara, hade vi då fått ner\r\nräntan? Är det någonting som på sikt slår hårt mot\r\ndem som behöver vårt stöd och hjälp i samhället är\r\ndet en för hög ränta. Jag tycker att det finns all\r\nanledning att gång på gång lyfta fram detta när vi\r\ntalar om den fördelningspolitiska profilen, för det\r\nunderstryks alltför sällan.</pre><pre>Det finns en risk att den ekonomiska krisen så\r\nockuperar våra sinnen, att vi glömmer att värna\r\nvåra livsbetingelser. Ingen av oss, helt oberoende\r\nav partitillhörighet, kan glädja sig åt en fet plånbok\r\neller den bästa materiella standard om jord, luft och\r\nvatten förgiftas. Om ozonlagret blir ännu tunnare,\r\nom skogar blir mer försurade och dricksvatten blir\r\nen bristvara även för oss, vad har vi då uppnått? Jag\r\ntror dessutom att den biologiska mångfalden och de\r\ngenetiska frågeställningarna måste få dominera\r\ndebatten i mycket större utsträckning framöver.</pre><pre>Herr talman! Filosofen Martin Buber har sagt att\r\nmänniskan skapar sin värld i relation med andra\r\nmänniskor. Av en del av det som nu skrivs och\r\nhävdas i debatten får man föreställningen att det\r\nideala, det bästa tänkbara, samhället består av helt\r\nfria individer som studsar runt som ädelgasatomer,\r\nutan att kunna förena sig med andra. Som ni vet\r\nfungerar ädelgaser på det sättet. De bildar ogärna\r\nkemiska föreningar.</pre><pre>Ett friskt samhälle bygger hela tiden på att individer\r\ni samverkan skapar förutsättningarna för välfärden.\r\nDet är inte staten som behöver stärkas, det är\r\nindividernas förmåga att i samverkan med andra, i\r\nsmå grupper, skapa trygghet och kreativ förnyelse.\r\nTräd växer som bekant inte från kronan och neråt\r\nutan från frön och späda plantor.</pre><pre>Jag tror att de små naturliga gemenskaperna,\r\nfrämst familjen, avgör om välfärden i vårt\r\nsamhälle, blir hållbar.</pre><pre>Den FN-rapport jag nyss nämnde, Human\r\nDevelopment Report, har i år som tema hur man\r\nskall få människor delaktiga i utvecklingen. I\r\nrapporten talas det starkt för decentralisering och\r\nför att enskilda organisationer skall ha ett större\r\nansvar för utvecklingen. Det är just det vi\r\nkristdemokrater talat om i många år. Samtidigt\r\ntalas det i rapporten för det som kallas subsidiaritet.\r\nMan uttrycker det så här: Nationalstaten är för liten\r\nför de stora problemen och för stor för de små.</pre><pre>Under de kommande månaderna kommer vi i\r\nSverige att ha en intensiv och hälsosam EG-debatt.\r\nHäromdagen yttrade överbefälhavaren i Belgien:\r\n''Vi belgare måste se till att tyskar och fransmän är\r\nvänner, det är vår enda chans att överleva.'' Jag\r\ntycker att detta synsätt kommer bort för mycket i\r\nden svenska debatten.</pre><pre>EG-idén är en fredsidé. Hur skulle det ha sett ut om\r\nvarje enskilt land i Europa hade hållit sig med en\r\negen utrikes- och säkerhetspolitik? Europas\r\nhistoria har lärt oss alltför väl vart det kan barka.\r\nSedan vill jag gärna citera författaren och filosofen\r\nRolf Edberg, som för inte så länge sedan sade i en\r\nDN-intervju: ''EG behövs för miljöfrågornas\r\nskull.''</pre><pre>Det talas mycket om grundtrygghet just nu. Nästan\r\nalltid gäller då diskussionen pengar. Jag är helt på\r\ndet klara med att de spelar en väsentlig roll. Om\r\ndebatten om grundtryggheten är inriktad på att\r\nförbättra för de sämst ställda grupperna på\r\nbekostnad av de välbärgade, finner jag det fullt\r\nacceptabelt, men jag är inte så säker på att det är\r\nså. Samtidigt kan jag inte låta bli att säga att det är\r\nlitet märkligt att vi inte talar mer om den\r\ngrundtrygghet som är oavvislig, nämligen den\r\ntrygghet som barn behöver och har rätt till när de\r\nväxer upp. De har rätt till en trygg barndom, rätt\r\natt vara älskade, omtyckta, med möjlighet att\r\nidentifiera sig med positiva förebilder.</pre><pre>Herr talman! Det är litet av en terminsavslutning i\r\ndag. Det har varit tuffa terminer. Det hade givetvis\r\nvarit mycket roligare och mer givande att ha en\r\nkista full med guld i stället för att behöva ta hänsyn\r\ntill en gigantisk statsskuld och hisnande underskott.\r\nMen var säkra på en sak: vår målsättning är att få\r\nsvensk ekonomi i balans, för att kunna baka en\r\nstörre kaka och få möjlighet att hjälpa de grupper\r\nsom onekligen behöver få förbättrade\r\nlevnadsvillkor. Det handlar om att se till att de\r\ngamla och sjuka icke kommer i kläm. De har rätt\r\ntill en trygg omsorg och den bästa vård. I flera kds-\r\nmotioner i riksdagen har vi krävt att alla\r\nmedborgare skall säkerställas en vård och omsorg\r\nav god kvalitet. Och först och främst är det de sämst\r\nställda pensionärerna som skall ha sina\r\nförhållanden förbättrade. Därför var det ett\r\noavvisligt krav att dessa pensionärer inte skulle\r\ndrabbas när pensionen sänktes.</pre><pre>Sist men inte minst är det viktigt att se till att\r\nresurserna räcker för att förbättra de mänskliga\r\nrättigheterna också för jordens fattigaste. Hela\r\nbiståndspolitiken har detta som yttersta syfte. Men\r\nbiståndet kan inte ensamt klara denna uppgift. Vi\r\nmåste också riva handelsmurar. En fri handel\r\nmellan i- och u-länder skulle för u-länderna betyda\r\nett nettotillskott som är vida större än världens\r\nsamlade bistånd. Låt oss i första hand drivas av\r\nsolidaritet. Den som inte vill bry sig om\r\nmedmänniskor var de än bor bör åtminstone för\r\nframtida generationers överlevnad engagera sig.</pre><pre>Herr talman! Våra ungdomar måste få känna\r\nframtidstro. Vi har bara en jord, den är odelbar,\r\noch den tillhör också morgondagens människor.</pre><pre>(Applåder)</pre><pre>Anf. 56  IAN WACHTMEISTER (nyd):</pre><pre>Herr talman! Tänk, att få vara med här och lyssna\r\npå en debatt mellan statsministern och Ingvar\r\nCarlsson om verkligheten. Två duktiga, men ändå\r\ntvå politiska broilrar som inte jobbat i den\r\nverklighet som de tävlar om att besöka. Under min\r\ntid i riksdagen har jag lärt mig att Ingvar Carlsson\r\ntar bussen från Tyresö och att -- det har jag hört tre\r\ngånger nu -- statsministern har varit i Karesuando.\r\nJag gratulerar.</pre><pre>Nu är sommaren här, och riksdagen skall ta ledigt.\r\nHela Sverige tar ledigt över sommaren. Fabrikerna\r\nstängs. Problemen tar vi upp i höst. Det är en något\r\ngrym beskrivning. Men när det gäller riksdagen --\r\ngivetvis också när det gäller Sverige -- är läget\r\nallvarligt. Under åtta månader är det som sker här\r\nviktigt. Under de resterande fyra månaderna\r\nbehövs vi inte. Det är något fel någonstans.\r\nAntingen står världen stilla under den tiden, eller\r\nockså är det vi som tänker fel.</pre><pre>Om det skulle bli en förändring i hela\r\nuppläggningen när det gäller Jugoslavien och våra\r\ntrupper som skall dit, skall enligt min uppfattning\r\nen urtima riksdag inkallas. Om den ekonomiska\r\nkrisen skulle förvärras och det behövs en extrem\r\nåtgärd av något slag, skall riksdagen inkallas. Ni\r\nborde allihop tänka på att ni riksdagsmän faktiskt\r\när avlönade för helårstjänstgöring. Även om\r\nsommaren är här, är det som ni vet vinter i\r\nvälfärdslandet.</pre><pre>Det politiska etablissemanget befinner sig ganska\r\nlångt ifrån folket -- inte bara med tanke på\r\nkulvertarna i det här huset. Demonstranterna -- i\r\nregel betalda -- går ovanpå bron, medan politikerna\r\nspringer under i en kulvert, så att de skall slippa att\r\nträffa demonstranterna. Jag går ovan jord och får\r\nhela tiden träffa dem. Ibland sjunger de, ibland\r\nbuar de. Men det är i alla fall en viss kontakt med\r\nverkligheten.</pre><pre>I en vidare bemärkelse befinner vi oss nu i ett skede\r\ndär folk har hunnit längre än det politiska\r\netablissemanget. Människor är mer inställda på att\r\nse förändringar och att göra någonting, medan\r\npolitikerna försöker att hålla kvar så mycket som\r\nmöjligt av sitt eget. Man vill inte så gärna sopa\r\nframför sin egen dörr, man vill inte städa trapporna\r\nuppifrån och man vill inte föregå med gott exempel.</pre><pre>Med den enkla idéen -- som alla utom de som sitter\r\nhär skulle gilla -- att ingen satt här mer än två\r\nmandatperioder, skulle det bli en förändring, en\r\naktualisering. Då skulle den berömda, tunga,\r\nvemodiga gobelängen fladdra av vinddraget.</pre><pre>Det behövs nämligen en förändring. Hela världen\r\nförändras, och vi här måste också förändras.\r\nMänniskor behöver inga förmyndare. Vi skall inte\r\nhålla på att i detalj tala om för människor vad de\r\nskall göra.</pre><pre>Så småningom kommer det att ske en förändring.\r\nJag vill påstå att skillnaderna mellan oss och de\r\nandra partierna är att vi vill se en snabbare\r\nförändring, vi vill göra något i tid och att de är för\r\nsent ute. Den skillnaden är enorm. Med tiden\r\nkommer vi alla att tycka samma sak, men\r\nutveckling innebär att man gör någonting i tid.</pre><pre>Vi i Ny demokrati är en produkt av den kritiska\r\nverklighet som finns här utanför. Det tjänar\r\ningenting till att bli arg på oss, därför att då kommer\r\ndet bara att bildas nya partier som träder in i\r\npolitiken och tar saken i egna händer.</pre><pre>Vi vill se fakta på bordet. Då bemöts vi med att vi\r\när skumma, att vi är rasister, att vi är\r\nmänniskofientliga och -- som vi nyss fick höra --\r\ninvandrarfientliga. Och detta bara för att vi vill ta\r\nupp och diskutera de frågor som alla människor ute\r\ni samhället talar om. Jag tycker att det är märkligt.\r\nEnligt den definitionen är en god politiker och en\r\ngod människa den som sopar problemen under\r\nmattan och sedan låter barn och barnbarn lösa\r\nproblemen.</pre><pre>Nu är det kris i Sverige, och detta måste alltså\r\npolitiken avspegla. Det får då inte längre finnas\r\nnågra heliga kor och en massa politiska låsningar.\r\nVi måste i stället ha praktiska lösningar. Vi skall\r\nkomma ihåg att Sverige säkert har en strålande\r\nframtid, men det kan vi ju inte få om vi ger bidrag\r\ntill varandra eller om vi står här och pratar om vem\r\nsom kan ge mest bidrag till den andra. Vi får inte\r\nheller någon strålande framtid genom att vi ger oss\r\nsjälva dubbla pensioner och fallskärmsavtal, det får\r\nvi genom att släppa greppet om bordskanten och gå\r\nut i verkligheten och förändra. För detta krävs det\r\nledarskap. För politikers del innebär ledarskap att\r\nman föregår med gott exempel. Är det inte konstigt\r\natt vi inte kan göra det, att vi inte kan sänka\r\npartistödet, organisationsstödet och att vi inte\r\nstenhårt kan gå in för att inte bara reagera utan\r\näven agera mot fallskärmsavtal, politiska\r\nutnämningar, borstande på ryggen och allt vad det\r\nkan vara?</pre><pre>I all min enkelhet menar jag att politiker måste\r\nkunna säga till folk: Vi kommer att kräva mycket\r\nav er, kära medborgare och skattebetalare. Vi vet\r\natt ni är vår arbetsgivare. Ni betalar vår lön. Därför\r\nskall vi föregå med gott exempel. Vi kommer att\r\ndra ned på partistöd och organisationsstöd och\r\nannat, men också ni måste tyvärr ställa upp. Det\r\nblir sänkta ersättningsnivåer i\r\nsocialförsäkringssystemen, därför att det inte finns\r\npengar, därför att man från den här kammaren och\r\nfrån olika regeringar har lovat mer än vad man kan\r\nhålla.</pre><pre>En annan sak som är viktig är att vi här borde\r\ngranska mera och budgetera mindre. Stora dåliga\r\nföretag gör inget annat än budgeterar. De gör\r\nfemårsplaner, tioårsplaner och femtonårsplaner.\r\nSedan hinner de inte ens följa upp hur det blev,\r\ndärför att då håller man på med nästa budget.\r\nRiksdagen skulle ägna sig mycket mer åt att\r\ngranska det som sker. Riksdagens revisorer och\r\nRiksrevisionsverket gör en god insats när det gäller\r\ngranskning. Men vi här inne borde också granska.\r\nSjälvkritik, tummen på ögat på oss själva och på\r\ndem som sitter i regeringen, och sedan skall vi fråga\r\noss: Vad hände efter det att riksdagen hade givit\r\nregeringen till känna -- eller vad det heter för\r\nnågonting. Vad hände? Hände det någonting alls?\r\nKostade det sex gånger mer än vad man förutsatte?\r\nVarför begravdes alltihop i en utredning?</pre><pre>Vad kan då riksdagen göra? Jo, den kan göra vissa\r\nsaker just nu. Det handlar om de viktigaste\r\nsakerna: jobben, räntan och rättvisan.</pre><pre>Om jag börjar med jobben, vad är det som vi kan\r\ngöra? Vi har i dag en arbetslöshet, vilket betyder att\r\ndet råder brist på arbetsgivare, dvs. småföretagare\r\nav alla sorter. Det betyder inte att det råder brist på\r\narbetsgivarföreningar och sådant. Här inne finns\r\nett glödande intresse för Volvo och Procordia. Det\r\när härliga grejer, därför att det är stora saker. Men\r\ndet är inte Volvo och Procordia som fixar några\r\njobb. De käkar upp företag och spottar ut\r\nkärnorna. Det blir alltså färre arbeten, när de håller\r\npå. Det är i de små och medelstora företagen och i\r\nde företag som ännu inte existerar som jobben\r\nfinns. Men det bekymrar man sig inte tillräckligt\r\nom. Vi här kan skapa förutsättningar, framför allt\r\nvia skatterna och genom att förenkla även sådant\r\nsom inte handlar om pengar, som Alf Svensson\r\ntalade om. Det finns också annat, t.ex. alla\r\nkrångliga papper som gör att folk får eksem.\r\nVanliga företagare har inte så stor vana på det\r\nområdet, medan sådant folk som P G\r\nGyllenhammar inte ens har sett papperen. Så är\r\ndet.</pre><pre>Det finns tiotusentals jobb. Bengt Westerberg sade\r\natt man inte kan skapa jobb genom att ändra på\r\ntrygghetslagarna och arbetsrätten. Jag vet inte vad\r\nBengt Westerberg menade -- det är ofta som jag\r\ninte vet vad han menar -- men det kanske han själv\r\nvet. Jag vet dock vad jag menar. Det är viktigt att\r\nändra trygghetslagarna. Facken måste ta tillbaka\r\nsina positioner. Annars anställs inte de ungdomar\r\noch andra som behövs. Man borde i stället införa\r\nlärlingssystemet. Men det går rakt emot den\r\nsolidariska lönepolitiken. Det är ju alldeles\r\nförfärligt. De flesta av er skulle väl förlora era jobb,\r\neftersom det är så många av er som jobbar för något\r\nfack. Så får man inte säga.</pre><pre>Titta på de länder som har låg\r\nungdomsarbetslöshet! Hur kan de ha det? Jo, de\r\nhar lärlingssystem. Titta på Tyskland, där\r\nungdomsarbetslösheten ligger på en tredjedel av\r\nden totala genomsnittliga arbetslösheten! Det är\r\nsådana här pragmatiska saker som är så vikitiga.</pre><pre>En enmansföretagare säger så här: Äsch, jag\r\nanställer ingen. Jag hade tänkt att anställa min\r\nkompis, men det är så besvärligt. Sedan gör\r\nenmansföretagaren upp med kompisen om att\r\nkompisen skall jobba svart. Just det, herr talman.\r\nNi ser litet förvånad ut? Usch då, tänker talmannen\r\noch andra, skall kompisen arbeta svart? Och inte\r\nnog med det, den här kompisen jobbar inte bara\r\nsvart utan han kommer antagligen att dessutom ta\r\nut från a-kassan på samma gång. Kan ni tänka er,\r\nvilken filur!</pre><pre>Så här går det till. Detta pågår för fullt i vårt\r\nsamhälle. Det kallas för bidragsfusk. Nej, säger\r\nfolk, inte kan man bära sig åt så. Jo, det kan jag\r\nlova er, precis så går det till. Vad beror det på? Jo,\r\nman har blivit lurad på något sätt, och då tycker\r\nman att man kan luras tillbaka. Det största felet av\r\nalla är nämligen att hela Sverige är fullt av folk som\r\ntror att staten har en stor kista med pengar. Därför\r\nsäger man: Äsch, man kan alltid lura staten.</pre><pre>Vi måste alla tala om att det inte finns några pengar.\r\nHos fru Wibble finns det bara ett stort svart hål.\r\nDet är folket självt som tillskjuter alla medel. Det\r\när folket som finansierar bidragsfusket.</pre><pre></pre><pre>Sänkningen av turistmomsen handlar om att skaffa\r\njobb. Det handlar inte om Bert Karlsson och\r\nSommarland, och att det är kul med karuseller osv.\r\nDet handlar om jobb och om billiga semestrar. Det\r\när en åtgärd som skaffar jobb.</pre><pre>Det finns ett helt paket med förbättringar för\r\nsmåföretagare. Vi har knuffat på regeringen.\r\nRegeringen har varit duktig -- bra, ös på!</pre><pre>Men så har vi innovatörerna och uppfinnarna. De\r\nmåste också få svängrum och förståelse. Det måste\r\nbli fint att vara litet tokig i Sverige. Det är det inte\r\nnu. I Sverige skall man vara byråkrat. De säger:\r\nVilken besvärlig typ. Han verkar ju inte riktigt\r\nklok. Han har en massa produktidéer. Ta ut honom\r\nnågonstans.</pre><pre>Man skall ta hand om dessa människor. Hur kan\r\nman då göra det? Jag lovar er att det blir\r\nkulturkrock. Snacka om delpensionen! Vilken\r\nkulturkrock det blir när en byråkrat möter en\r\nuppfinnare. Byråkraterna har inte en aning om var\r\nde befinner sig över huvud taget. Därför måste folk\r\ni näringslivet ge sig in i detta själva och ställa upp.\r\nDe måste vara med och få i gång innovatörerna.\r\nPengarna finns. Dem skjuter vi till -- 100 miljoner\r\nhit, en miljard dit. Det handlar om hur pengarna\r\nanvänds. Folk från näringslivet skulle -- om de\r\nhörde detta, men det gör de inte -- sätta fart och\r\nhoppa in i detta utan fallskärm. Det är kul att hoppa\r\nutan fallskärm, i varje fall i början.</pre><pre>Sedan var det detta med arbete. Det gäller att\r\narbeta sig ur krisen. Tror ni att vi blir\r\nkonkurrenskraftiga om vi jobbar mindre? Gudrun\r\nSchyman skall jobba sex timmar om dagen. Snart\r\när det väl fyra timmars arbetsdag, och så skall folk\r\nha semester hela året och alla skall få pension när\r\nde är 58 år. Tror ni att vi blir bättre då? Japanerna\r\nsitter där borta och gnuggar händerna och säger:\r\nVilka underbara idioter de är i Sverige! Dem kan vi\r\nkonkurrera ut hur lätt som helst!</pre><pre>Vi måste uppmuntra dem som försöker. Vi kan inte\r\nge bidrag eller lön utan krav på motprestation. Det\r\nfinns någonting som heter\r\nHallstahammarmodellen. Vi måste hela tiden ställa\r\nmotkrav. I dag förekommer det ofta att folk säger:\r\nJag har inte råd att jobba, eftersom\r\narbetslöshetsersättningen är högre än lönen. Det\r\nstämmer, herr talman. Absolut.</pre><pre>Tänk er ett företag där man säger: Det här\r\nföretaget går så dåligt, så nu ger vi fem veckors\r\nextra semester till de anställda. Vi tar fyra timmar\r\narbetsdag. Vi anställer tolv personer som vi inte\r\nbehöver och sedan stänger vi av datamaskinerna.\r\nDet går åt skogen för det företaget. Det gör det för\r\nSverige också, av precis samma skäl.</pre><pre>Jag hade tänkt att gå igenom hur den politiska\r\nvåren har varit, men det skulle vara en så\r\ntraumatisk upplevelse och framkalla sådana\r\nadrenalinchocker hos statsministern att jag avstår\r\nfrån det just nu. Jag kanske gör det litet senare.</pre><pre>Ny demokrati har attackerat mycket. Vi kommer\r\natt fortsätta attackera. Det obehagliga med oss är\r\natt vi kommer att attackera yrkespolitiker, facken,\r\norganiserad brottslighet -- alltihop, vad det än är.\r\nDet tråkiga för oss är att vi nästan alltid har rätt.\r\nJag börjar bli trött på att ha rätt hela tiden. Kan\r\ningen se till att vi får fel?</pre><pre>Jag hade rätt om räntepolitiken. Vi kommer att få\r\nrätt om flyktingpolitiken också, när det blir för\r\nsent. Att ha rätt är det värsta jag vet. Det kan jag\r\ntala om, så kan Westerberg lugna sig på den\r\npunkten.</pre><pre>Tänk er om jag kunde få rätt en gång till. Tänk om\r\nRiksbankschefen genomgick någon sorts hypnotisk\r\nbehandling och plötsligt agerade riktigt. Då skulle\r\njag inte få rätt. Vad skönt det vore! Exemplet är\r\nrent hypotetiskt.</pre><pre>Vi har talat om räntan. Den är fantastiskt viktig.\r\nRegeringen har faktiskt försökt. Vi har från Ny\r\ndemokratis sida försökt enormt för att få ner\r\nräntan, så att någonting skall ske. Vad har då skett?\r\nJo, när det var upplagt för straffspark, öppet mål,\r\nmålvakten var sjuk och utburen, då skulle Dennis\r\nskjuta in bollen. Det gick inte. Han sänkte räntan\r\nmed 0.25 %, för att han är den envisaste personen\r\ni Sverige. Nu skall han antagligen visa det en gång\r\ntill.</pre><pre>Men undrens tid är inte förbi. I morgon kanske\r\nRiksbanken sänker räntan med 0,25 %. Då är jag\r\növertygad om att Riksbankschefen gör det bara för\r\natt han tycker så mycket om mig och vill göra mig\r\nglad.</pre><pre>Om jag skulle göra någonting för att göra er här i\r\nkammaren glada, skulle det givetvis vara att säga:\r\nVi lovar att inte vara ute och resa i sommar och\r\nstöra er. Det kan jag tyvärr inte lova. Tvärtom, vi\r\nkommer att vara ute överallt i Sverige. Var ni än\r\nhänger upp era hängmattor kommer ni att få höra\r\nvåra ljuva röster.</pre><pre>Glad sommar i alla fall!</pre><pre>(Applåder)</pre><pre>Anf. 57  INGVAR CARLSSON (s) replik:</pre><pre>Herr talman! Tyvärr hade jag rätt i min första replik\r\nom Ian Wachtmeister. Jag vill säga några ord om\r\nIan Wachtmeister och invandrarpolitiken.</pre><pre>Ian Wachtmeister påstod tidigare att det inte är\r\ntillåtet att kritisera invandrarpolitiken. Om det är\r\nnågot som har debatterats här och i massmedierna,\r\nja överallt, så är det invandrarpolitiken. Men det\r\nfinns en sak man inte får säga för Ian Wachtmeister.\r\nMan får under inga omständigheter kalla den som\r\nframför invandrarfientliga påståenden för\r\ninvandrarfientlig.</pre><pre>Det Ian Wachtmeister påstod här tidigare, att vi\r\nsvenskar riskerar att bli en minoritet i vårt eget\r\nland, är en klart invandrarfientlig uppfattning, för\r\natt inte säga ett rasistiskt påstående. Ian\r\nWachtmeister svarade inte Bengt Westerberg när\r\nhan frågade hur länge en människa skall stämplas\r\nsom invandrare -- 100 år, 200 år, för evigt. Är Ian\r\nWachtmeister själv en invandrare? I det\r\nperspektivet är vi alla invandrare. Eller skall vi\r\nförbjuda all flyttning över gränserna fr.o.m. nu?</pre><pre>Anf. 58  IAN WACHTMEISTER (nyd)\r\nreplik:</pre><pre>Herr talman! Eftersom frågan när jag kom till\r\nSverige har ställts många gånger, skall jag ange året\r\nexakt. Jag tror det var 1567. Ändå ser jag ganska\r\nfrisk och förhållandevis ung ut.</pre><pre>Mitt namn är vidare Ian Wachtmeister, vilket är\r\nganska intressant. Ingvar Carlsson kallar mig för\r\ndet ibland. Men när han skall lägga litet andra\r\naspekter på det kallar han mig för Ian\r\nWachtmajster, för att det skall kännas som att det\r\ndär är en litet konstig kille.</pre><pre>Jag är mycket riktigt invandrare. Jag skulle tro att\r\nIngvar Carlsson är invandrare. Jag kan mycket väl\r\ntänka mig att de allra flesta här i kammaren är det.\r\nDet är inte det det handlar om. Man skall inte\r\nförsöka blanda bort korten på det sättet. Här\r\nhandlar det om en extrem situation. De största\r\nbefolkningsförflyttningarna någonsin i Europa äger\r\nrum nu. Då gäller det att regeringar är kloka.</pre><pre>Vår regering har faktiskt inte varit riktigt klok.\r\nDärför har vi betydligt större invandring hit och\r\nbetydligt fler människor i flyktingläger i Sverige än\r\ni något annat land, räknat per capita. Då är våra\r\ngrannländer och Tyskland inräknade. Detta är ett\r\nstort problem. Det är ett socialt problem. Det är\r\nproblem ute i samhället. Folk talar om det osv.</pre><pre>Som jag har sagt förut: Vi kan göra insatser. Vi är\r\nberedda på allt möjligt. När FN behövde 160\r\nmiljoner dollar för ett år i Jugoslavien sade vi: Ta\r\nde pengarna från Sverige, för de andra fegisarna vill\r\nju inte ge pengar dit. Skicka 160 miljoner dollar\r\nhärifrån -- det var 1 miljard kronor då. Det föreslog\r\nvi, för att det skulle göra nytta.</pre><pre>Vi har föreslagit katastrofbrigader. Vi föreslår\r\naktiva ingrepp. Vi gömmer oss inte. Vi försöker\r\ninte bygga upp några murar. Men vi vet att vi inte\r\nkan lösa problemen genom invandring hit till\r\nSverige.</pre><pre>Man säger: Titta, nu har vi tagit in dessa människor\r\ni Sverige. Det är väl tjusigt. Men de får inte asyl.\r\n96 % eller 83 % eller vad det är -- man får olika\r\nsiffror -- har fått avslag på ansökan om asyl. Vad är\r\ndet för humant i det? Vad är det för fel om vi säger\r\ndet?</pre><pre>Jag har hört att det är diskussioner om ifall man\r\nskall få sjunga Du gamla du fria på\r\nskolavslutningarna i svenska skolor. Jag tycker att\r\nman skall det. Jag tycker att svenska medborgare\r\nskall tala svenska språket osv.</pre><pre>Vi skall ställa dessa frågor, men kanske inte lika\r\nsnabbt som vi tvingas göra just nu, utan med alla\r\nfakta på bordet. De är mycket allvarliga. Vi har här\r\nett jätteproblem i Sverige. De som kommer att\r\nframstå som skyldiga, vare sig det går bra eller\r\ndåligt, är vi. Människor kommer att fråga: Vad\r\nsysslade man med år 1993?</pre><pre>(Applåder)</pre><pre>Anf. 59  GUDRUN SCHYMAN (v):</pre><pre>Herr talman! Jag tror att det är viktigt att se att\r\nproblemet inte är de människor som kommer hit,\r\nutan det faktum att de tvingas att fly. Det blir\r\nytterligare ett problem om man, som Ian\r\nWachtmeister, menar att de skall tvingas att stanna\r\nkvar och låsas in tillsammans med sina bödlar. Det\r\när inte en särskilt human hållning.</pre><pre>Ian Wachtmeister sade en bra sak i sitt inlägg,\r\nnämligen att vi som politiker skall föregå med gott\r\nexempel. Ett sådant gott exempel kan vara att\r\nuppträda med trovärdighet. Det kan vara intressant\r\natt veta att Invandrarverkets totala kostnader för\r\nbudgetåret 1991/92 uppgick till ca 7 miljarder\r\nkronor. För perspektivets skull kan man konstatera\r\natt svenskarna under 1991 lade ned 7 1/2 miljard på\r\ngodis, 21 miljarder på spel och lotterier och 24\r\nmiljarder på alkoholhaltiga drycker. Det kan ge\r\nlitet av proportioner på problemet och vad det\r\nhandlar om.</pre><pre>Jag skulle i detta inlägg också vilja göra något av en\r\nsummering av det år som har gått. Jag delar, som\r\njag tidigare sade, inte statsministerns självgoda\r\nbeskrivning av vad som har gjorts. Jag vet inte\r\nriktigt varifrån han får sin inspiration. Det kan\r\nknappast vara från resorna land och rike runt. Är\r\ndet så, kan det möjligen vara från\r\nförstaklassvagnen eller kanske från något\r\nprivatchartrat flygplan.</pre><pre>Till den verklighet som de flesta delar hör\r\ngymnasieskolan och även arbetslöshetskaféerna,\r\nsom växer i antal. I varende stad i Sverige i dag\r\nfinns det minst ett kafé för arbetslösa, och det är\r\nmycket intressanta ställen. Där möter man\r\nmänniskor som inte alls tycker att det är ljus i\r\ntunneln eller att vi har en kompetent regering. Där\r\nmöter man människor som har stora sociala\r\nproblem och som in på huden känner de\r\nekonomiska orättvisor som breder ut sig i vårt\r\nsamhälle.</pre><pre>Det är människor som i mycket hög grad är\r\nprovocerade av de orättvisor som finns och av det\r\nprivilegiesamhälle som faktiskt har vuxit fram i\r\nSverige under de senaste decennierna. När\r\nfallskärmsavtalen och banksvindlerierna avslöjas\r\nblir människor upprörda.</pre><pre>Det som händer bl.a. ute på\r\narbetslöshetskaféerna -- jag har besökt många\r\nunder våren -- är att människor börjar bryta\r\ntystnaden. Man sitter inte längre hemma i soffan\r\noch blir upprörd, man knyter inte bara näven i\r\nbyxfickan, utan går faktiskt ut och visar sin ilska\r\noch sin vrede. Man börjar gå samman och diskutera\r\nhur vi skall lösa problemen, vilka krav man skall\r\nställa eller framför allt vem man skall rikta dem till.</pre><pre>Vi har träffat många av dessa människor här\r\nutanför riksdagshuset i olika grupper och i olika\r\nformer. Jag tror att vi kommer att få se många fler\r\nav dem. Något som oroar mig är att jag tror att om\r\ningenting görs, kan de ökande sociala klyftorna och\r\nsociala orättvisorna komma att ta sig mera\r\nvåldsamma uttryck för åtminstone en grupp,\r\nnämligen ungdomarna. De ungdomskravaller som\r\nvi har sett tendenser till under det senaste halvåret\r\ntror jag kommer att bli vanligare om inte ni i\r\nregeringen bättre kan hantera denna situation.</pre><pre>Det allra bästa vore naturligtvis att ni avgick så fort\r\nsom möjligt, men jag misströstar inför den\r\nmöjligheten. Det vore annars ett bra recept för att\r\nmöta den verklighet som många lever i i dag.</pre><pre>I den regeringsdeklaration som Carl Bildt\r\npresenterade i höstas fanns fyra viktiga mål. Det\r\nförsta var att föra Sverige in i det europeiska\r\nsamarbetet genom förhandlingarna om\r\nmedlemskap i den europeiska unionen. Det andra\r\nvar att bryta den ekonomiska stagnationen, att\r\nåterupprätta Sverige som en tillväxt- och\r\nföretagarnation med stark och växande ekonomi.\r\nDet tredje var att förbättra välfärd och social\r\nomsorg. Det skulle göras särskilda insatser för de\r\nsämst ställda. Det fjärde var att utforma en\r\nlångsiktigt hållbar utveckling mot ett samhälle med\r\nfrisk luft, rent vatten, levande sjöar och skogar.</pre><pre>Vad gäller den första uppgiften, att föra Sverige in\r\ni det europeiska samarbetet genom\r\nmedlemsförhandlingar, får man väl säga att\r\nregeringen har varit ganska lyckosam.\r\nFörhandlingarna pågår. Det som man glömde var\r\natt det som vi nu förhandlar om medlemskap i inte\r\när det som en majoritet här i riksdagen har sagt ja\r\ntill, nämligen den europeiska gemenskapen. Det\r\nsom regeringen nu förhandlar om är ju ett\r\nmedlemskap i den europeiska unionen, och det är\r\nnågot helt annat, vilket några moderata\r\nriksdagsledamöter också har påpekat.\r\nUnionstanken har vi inte diskuterat, röstat om eller\r\ntagit ställning till. Det är det EG som finns i dag\r\nsom vi har tagit ställning till, och det är inte det EG\r\nsom kommer att finnas den dag då Sverige\r\neventuellt skall bli medlem.</pre><pre>Detta är en växande insikt hos många, inte bara hos\r\ngymnasieelever och andra ungdomar. Det finns\r\nockså många i era egna partier som fått denna insikt\r\natt unionen är något helt annat. Denna diskussion\r\nbehöver vi nog föra allihop.</pre><pre>Jag tror att det är ett stort misstag av Carl Bildt att\r\nkalla alla oss som säger nej till unionen\r\nisolationister eller extremister. Det innebär att\r\nungefär 45 % av den svenska befolkningen i dag\r\nskulle vara isolationister eller extremister. Det\r\ninnebär också att hela den danska befolkningen,\r\nsom vid sin senaste folkomröstning sade nej till det\r\nmilitära och säkerhetspolitiska samarbetet och nej\r\ntill den ekonomiska och monetära unionen, skulle\r\nvara nationalister och extremister. Det innebär\r\nockså att en majoritet av den norska befolkningen\r\nskulle vara extremister och nationalister, ävenså en\r\nmajoritet i Finland.</pre><pre>Jag tror inte att det är så många som ställer sig\r\nbakom den beskrivningen. Jag tror faktiskt att det\r\när mycket dumt av Carl Bildt och regeringen att\r\nföra diskussionen i de termerna. Jag tror inte att det\r\ngynnar en utvecklande debatt, som vi väl ändå skall\r\nha, syftande till att så många som möjligt röstar, ja\r\neller nej, den dag när vi förhoppningsvis får en\r\nfolkomröstning.</pre><pre>Jag anser dessutom att vi bör ha denna\r\nfolkomröstning gemensamt i Norden. Det vore\r\nintressant att få veta hur regeringen ser på en sådan\r\nsamtidig folkomröstning i de nordiska länderna för\r\natt undvika en ''dominoeffekt'', som man annars\r\nkan försöka få fram genom att säga att alla andra\r\nkommer att säga ja och att vi då ensamma blir kvar.\r\nDet är viktigt att vi tillsammans i Norden röstar på\r\nsamma dag. Det är en fråga som de nordiska\r\nvänsterpartierna driver gemensamt.</pre><pre>Så över till frågan om att bryta den ekonomiska\r\nstagnationen. Det var intressant att läsa en\r\nkommentar i Svenska Dagbladet i den frågan. Det\r\nkonstaterades där att bruttonationalproduktionen\r\nför tredje året i rad sjunker med 1,7 % och att\r\nregeringsförklaringens högtidliga löfte att\r\nåterupprätta Sverige som en tillväxt- och\r\nföretagarnation med en stark och växande ekonomi\r\ndärmed inte är infriad. Det var Svenska Dagbladets\r\nkommentar.</pre><pre>Jag vet inte om Carl Bildt delar den uppfattningen\r\neller inte. Det lät i varje fall inte så inledningsvis,\r\nmen det är möjligt att den här debatten har lett till\r\nen viss tillnyktring i det avseendet.</pre><pre>Vad sedan gäller frågan om att förbättra välfärd och\r\nsocial omsorg genom valfrihetsrevolution i\r\nvälfärden och genom särskilda insatser för de sämst\r\nställda är det inte mycket bevänt heller med detta.\r\nJag tror att det är få människor i Sverige i dag som\r\nkänner sig upplyftade av att de nu har varit med om\r\nen valfrihetsrevolution och som tycker att den\r\nsociala välfärden nu har vuxit och står och\r\nblomstrar i varje buske.</pre><pre>T.ex. husläkarreformen uppfattas tvärtom av\r\nmånga som en nedmontering och nedbrytning av en\r\nväl fungerande sjukvård.</pre><pre>Jag vet inte hur mycket det har blivit av valfriheten\r\ni övrigt heller. Men det som har hänt är att många\r\nmänniskor, på grund av att de har blivit utkastade i\r\narbetslöshet, inte har mycket att välja på över\r\nhuvud taget. De har att välja på en försämrad a-\r\nkasseersättning. Blir de sjuka har de att välja på en\r\nförsämrad sjukförsäkring, inkl. karensdagar. Om\r\nde vill utbilda sig har de att välja på sämre\r\nstudiebidrag. Om de vill försvara sitt arbete har de\r\natt välja på en försämrad arbetsrätt. Jag kan inte se\r\nmånga plustecken i fråga om denna ambition. Jag\r\ntycker att de särskilda insatserna för de sämst\r\nställda snarare kan beskrivas som att ni med stor\r\nfrenesi har infört särskilda pålagor för de sämst\r\nställda i samhället.</pre><pre>Så till den fjärde ambitionen, som handlar om att\r\nforma en långsiktig och hållbar utveckling mot ett\r\nsamhälle med frisk luft, rent vatten, levande sjöar\r\noch skogar. Statsministern beskrev\r\nkretsloppspropositionen som något kanske inte\r\nrevolutionerande men ändå positivt. Den har\r\nbemötts med en mycket stor skepsis i många läger.\r\nMånga har med rätta, inkl. Vänsterpartiet,\r\nuppfattat den som en väldig massa tomma fraser\r\nmed till intet förpliktande ordföljder. Det här är\r\ninte ett framsteg, Carl Bildt.</pre><pre>Jag har tidigare i en replik tagit upp en artikel av\r\nRobèrt. Han menar att politikerna dömer\r\nmänniskorna till miljöförstöring. Det var hans\r\nkommentar till denna kretsloppsproposition som\r\nregeringen tycker att man har varit så duktig med.</pre><pre>Jag skall citera en marinbiolog som har uttalat sig\r\nom läget på området. Det gäller framför allt\r\nÖstersjön, och det är ett inlägg i debatten om\r\nbron -- som jag förstår att vi är överens om att vi\r\ninte skall ha. Han säger följande: ''Vi har inte\r\nlängre hav runt Sverige. Vi har en näringsrik\r\nalgsoppa, spetsad med PCB och kryddad av\r\ntungmetaller, där bly och kvicksilver är grädden på\r\ndet förstörda moset. Tyvärr duger inte denna\r\nanrättning ens till våra hundar -- än mindre till de\r\nvarelser som måste försöka leva där; torskar, sälar,\r\nmusslor och andra oskyldiga stackare.''</pre><pre>Så är den realistiska beskrivningen av läget. Jag\r\nskulle också önska en mera realistisk beskrivning av\r\nhur vi har kommit dit vi är. Det har förts en debatt\r\nmellan Socialdemokraterna och regeringen om\r\nvems felet är. I beskrivningen av vad som hände\r\nunder 80-talet saknar jag följande. Jag saknar en\r\nkritik av det faktum att valutaregleringen\r\navskaffades utan att man kom med något annat i\r\nstället. Det blev det som möjliggjorde för stora\r\nföretag att flytta ut sina här i landet intjänade\r\nvinster. Jag saknar en kritik mot det faktum att den\r\ndevalvering som genomfördes under 80-talet inte\r\nföljdes upp med några politiska beslut som ledde till\r\natt vinsterna från devalveringen investerades i detta\r\nland. Företagen kunde fritt använda pengarna och\r\nflytta dem utomlands, och inte så sällan använda\r\ndem för spekulation i fastigheter i andra länder. Det\r\när något som vi dyrt får betala för i dag.</pre><pre>Jag saknar också en beskrivning av och kritik mot\r\ndet faktum att den skattereform som\r\nSocialdemokraterna gjorde upp om med\r\nFolkpartiet, och som innebar att högavlönade fick\r\nsänkta skatter och lågavlönade fick ökade pålagor,\r\ninte var finansierad. Den är skuld till en stor del av\r\ndet i dag existerande budgetunderskottet. Det är en\r\nstor del av underskottet som inte kan hänförs till\r\nden internationella lågkonjunkturen. Häri ligger en\r\ngigantisk överföring av pengar från fattiga till rika.\r\nDet är en orimlighet. Det tycker jag att man skall\r\nrätta till i dag genom att föra tillbaka pengarna.</pre><pre>Vårt förslag är alltså, vilket kommer att framgå\r\nsenare i debatten, omfördelning. Vi är också\r\noroade över budgetunderskottet, över räntorna på\r\nutlandslånen osv. Detta problem måste lösas. Men\r\ndet måste lösas med hjälp av omfördelning. Det\r\nfinns pengar i det svenska samhället. Jag tror inte\r\natt någon går på pratet om att Sverige är ett fattigt\r\nland. Det finns pengar hos höginkomsttagare som i\r\ndag är låsta i ett sparande och som i stället, med\r\nhjälp av politiska beslut, skulle kunna föras över till\r\nde hushåll som kan använda dem för tak över\r\nhuvudet, mat för dagen och konsumtion. Det skulle\r\nockså lätta på trycket i den hemmabaserade\r\nindustri som det i dag går dåligt för.</pre><pre>Det finns i dag vinster i de delar av exportindustrin\r\nsom har vunnit på kronans fall. Nu gäller det\r\nframför allt att se till att de pengarna kommer till\r\nanvändning i den svenska industri som vill vara med\r\noch bygga upp det samhälle som skall basera sig på\r\nbättre teknologi, på mera framåtsyftande\r\nmiljöteknik och på en utveckling av\r\nkollektivtrafiken samt ett värnande om det jämlika\r\nsamhället, både vad gäller kön och vad gäller\r\nregionalpolitiken. Det krävs politiska beslut som\r\nför över pengarna från där de finns och dit där de\r\nkan användas på ett produktivt sätt. De besluten\r\nlyser med sin frånvaro. Resultatet blir ökande\r\nklyftor i samhället, ökande skillnader mellan rik\r\noch fattig och mellan olika regioner.</pre><pre>Jag vill sammanfatta regeringens år med följande.\r\nSällan har så få under så kort tid försämrat för så\r\nmånga.</pre><pre>Anf. 60  IAN WACHTMEISTER (nyd)\r\nreplik:</pre><pre>Herr talman! Sällan har någon f.d. kommunist\r\npratat så mycket.</pre><pre>Jag har tidigare blivit kallad för populist. Jag brukar\r\nvara stolt över det. Jag har översatt det som att det\r\när fråga om en politiker som folk förstår. Nu har jag\r\nfått höra något helt annat här.</pre><pre>Vi har fått har en ordflod med överbud. Så snacka\r\nom populism!</pre><pre>Pengar är inget problem för Gudrun Schyman. Jag\r\nundrade en stund hur det kom sig. Men sedan\r\nförstod jag. För gamla revolutionärer är det ganska\r\nenkelt: Behöver man pengar tar man dem från\r\nandra. Så är det med den saken.</pre><pre>Där var ett inslag om att föra över pengar. Det var\r\nganska intressant. Det kallas på ett mera korrekt\r\nspråk för att konfiskera eller stjäla pengar. Nog har\r\nfru Schyman tillgång till recept.</pre><pre>Vi fick höra att Gudrun Schyman inte är isolationist\r\noch inte heller extremist. Men hon är feminist.\r\nVidare undrade hon vad en majoritet av den norska\r\nbefolkningen är. Jag kan tala om för Schyman att\r\nde är norrmän. Om de kallas för något annat blir de\r\nfruktansvärt arga.</pre><pre>Vi har tidigare hört hur olika personer har\r\nbekämpat kommunismen. Jag hörde inte, eftersom\r\ndet var så mycket ord. Jag hörde inte riktigt om\r\näven Gudrun Schyman bekämpade kommunismen.\r\nDet marxistisk-leninistiska kampförbund som hon\r\nvar med i var väl inte kommunistiskt det heller, lika\r\nlitet som de som Pierre Schori hälsade på förr i\r\ntiden var kommunister! Allt detta är intressant.</pre><pre>Men sedan säger Gudrun Schyman i någon tjusig\r\ninledning att vi i Ny demokrati vill visa tillbaka folk\r\ntill sina bödlar. Det är otroligt att ens behöva höra\r\nnågot sådant.</pre><pre>Vi i Ny demokrati önskar ha mer frivilliga insatser.\r\nVår inställning är att man skall appellera till\r\nmänniskor. Man skall fråga dem vad de vill göra.\r\nVill de ställa upp? Vi tycker att välgörenhet skall\r\nvara avdragbar. Om någon stöder FN, hjälper till\r\nmed flyktingpolitik eller vad som helst, skall det\r\nvara avdragbart. Folk skall själva engagera sig.</pre><pre>Vi tycker att man skall stödja FN, Röda korset,\r\nLottorna, kyrkorna osv. Varsågod, Alf Svensson!\r\nAllt detta skall ske med ett engagemang inifrån.</pre><pre>Vi kritiserar den politik som har förts på det här\r\nplanet i dag. Den kritiken kvarstår. Jag hade mer\r\ntaletid till förfogande tidigare och försökte då\r\nbeskriva vad det är som är fel i den svenska\r\nflyktingpolitiken. Den är felaktig, och vi har inte\r\nvågat visa upp för svenska folket vad den egentligen\r\ninnebär. Vi politiker vågar inte ens tala om hur\r\nmycket den kostar. Det går inte heller att få reda på\r\ndet.</pre><pre>Vi tycker att sådana frågor skall läggas upp på\r\nbordet och diskuteras. Även fru Schyman skall tala\r\nrakt upp och ned och hederligt i dessa frågor. Kom\r\ninte dragande med bödlar! Det tillhör en annan\r\nvärld i vilken fru Schyman var mer bevandrad förr\r\ni tiden.</pre><pre>Anf. 61  GUDRUN SCHYMAN (v) replik:</pre><pre>Herr talman! Det är alldeles rätt, Ian\r\nWachtmeister, att jag är feminist. Jag hoppas att\r\nmånga i den här kammaren är det. Min definition\r\npå en feminist är att man är medveten om att det\r\nfinns grundläggande skillnader och ojämlikheter\r\nsom inte beror på någonting annat än just skillnad i\r\nkön och att man dessutom är beredd att göra\r\nnågonting åt det.</pre><pre>Jag tycker att det vore bra om många, inkl. Ian\r\nWachtmeister, i det avseendet betraktade sig som\r\nfeminister, för annars kommer vi aldrig att uppnå\r\nde mål som t.ex. Bengt Westerberg talade om att vi\r\nskall ha för jämlikheten.</pre><pre>Jag har ingen kassakista som jag kan ösa pengar ur.\r\nJag tycker att jag var ganska tydlig när jag sade att\r\nvi har lagt fram ett förslag till ekonomisk politik\r\nsom är väl finansierat och som inte ökar på\r\nbudgetunderskottet men som genom sin\r\nkonstruktion minskar arbetslösheten. Det är\r\nnämligen den centrala frågan i dag, och då gäller\r\ndet att använda varje krona på ett sådant sätt att\r\nman minskar arbetslösheten utan att öka\r\nbudgetunderskottet.</pre><pre>Då handlar det om omfördelning. Det är inte ett så\r\nsvårt ord. Jag tror att t.o.m. Ian Wachtmeister\r\nförstår det. Omfördelningen betyder att man tar\r\npengar där de finns och ser till att de hamnar där\r\nman tycker att de gör mest nytta.</pre><pre>Det är inte konfiskering. Jag tycker att det är\r\nrimligt att i dag säga att människor som har fått\r\nstora skattelättnader under lång tid och dessutom\r\nhar höga inkomster skall vara med och betala nu\r\noch se till att så många som möjligt kan få arbete.</pre><pre>Jag vet ju att vår representant i skatteutskottet,\r\nLars Bäckström, som verkligen är den som skall\r\näras för förslaget om grundavdrag, t.o.m. har\r\nlyckats övertyga Ian Wachtmeister om att det var en\r\nbra idé. Nu gick ni inte lika långt som vi ville, men\r\nni förstod att det var en mycket klok tanke att se till\r\natt människor med höga inkomster nu hjälper till\r\nså att människor med låga inkomster får tillräckligt\r\nmycket pengar för att ha mat för dagen och tak över\r\nhuvudet.</pre><pre>Rättvisa kan man också kalla det för. Jämlikhet kan\r\nman kalla det för. Nyckeln ligger i fördelning,\r\nomfördelning.</pre><pre>Anf. 62  IAN WACHTMEISTER (nyd)\r\nreplik:</pre><pre>Herr talman! Gudrun Schyman frågade om jag är\r\nfeminist. Givetvis är jag feminist. Jag är såvitt jag\r\nvet den ende man som i denna kammare uppträtt i\r\nkjol, i kilt.</pre><pre>I övrigt måste Gudrun Schyman förstå ett par saker.\r\nAlla i Vänsterpartiet är inte tokiga. Det finns en del\r\nsom arbetar i vissa utskott som t.o.m. är ganska\r\nkloka. I finansutskottet finns Johan Lönnroth, och\r\nLars Bäckström är också en festlig figur. Men vi har\r\nfaktiskt inte tagit någonting från dem. Däremot har\r\nvi stött vissa saker som de har kommit fram med.\r\nGrundavdraget var inte ett alster därifrån.</pre><pre>Sedan det här med omfördelning och hur man skall\r\nta från varandra. Man tror att om man ger varandra\r\nbidrag, så ordnar det sig. Om herr Hagård här\r\nbehöver pengar, får han bidrag av mig, och sedan\r\nger han bidrag till fru Schyman, som ger bidrag till\r\nmig. Det löser ju ingenting. Vad vi måste skapa är\r\narbeten.</pre><pre>Då är det de små arbetsgivarna som är viktiga. Vi\r\nhar brist på arbetsgivare i detta land, och den\r\nbristen blir inte kurerad om man bedriver Gudrun\r\nSchymans politik, utan tvärtom. Då kommer vi\r\nknappt att ha några arbetsgivare kvar.</pre><pre>Anf. 63  GUDRUN SCHYMAN (v) replik:</pre><pre>Herr talman! Jag tror inte att feminismen sitter i\r\nkläderna, att den är beroende av om man har kjol\r\neller byxor. Jag vet många kvinnor som har kjol\r\nsom jag inte alls skulle beteckna som feminister och\r\ntvärtom. Innehållet i politiken är avgörande, inte\r\nlängden på byxorna eller på kjolen.</pre><pre>Vad gäller företagsamhet är det väldigt viktigt i det\r\nhär läget att stimulera de företag som i dag går\r\ndåligt beroende på bristande efterfrågan på\r\nhemmamarknaden. Då är det ju viktigt att använda\r\nexportindustrins vinster, som i dag är ett resultat av\r\nkronans sjunkande värde, så att de pengarna\r\nkommer den mindre företagsamheten, de små\r\nföretagen, till godo i form av att man ställer dem till\r\nförfogande som riskvilligt kapital osv. Det är ett bra\r\nsätt att omfördela inom näringslivet.</pre><pre>Vi är för en utveckling av näringslivet, av det\r\nsjälvklara skälet att det är en mängd saker som\r\nbehöver utvecklas och göras här i landet och att det\r\nskapar jobb. Men en förutsättning är då också att\r\nman ser till att vi inte för en politik som i kommuner\r\noch landsting innebär att det blir en uträknad och\r\nuppenbar arbetslöshet inom de närmaste två åren.\r\nDet rör sig om, har jag sagt, ungefär 100 000 jobb,\r\nframför allt jobb som innehas av kvinnor.</pre><pre>Det här är ju en medveten politik. Man kan med\r\nöppna ögon se att det sättet att spara leder till ökad\r\narbetslöshet. Då är det fel sätt.</pre><pre>Partiledardebatten var härmed avslutad.</pre><pre>2 §  Justering av protokoll</pre><pre>Justerades protokollet för den 3 juni.</pre><pre>3 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1992/93:227 till jordbruksutskottet</pre><pre>1992/93:253 till socialutskottet</pre><pre>1992/93:257 till näringsutskottet</pre><pre>Skrivelse</pre><pre>1992/93:258 till försvarsutskottet</pre><pre>Förslag</pre><pre>1992/93:RR7 till arbetsmarknadsutskottet</pre><pre>4 §  Investeringar i trafikens infrastruktur\r\nm.m.</pre><pre>Föredrogs ånyo</pre><pre>trafikutskottets betänkande</pre><pre>1992/93:TU35 Investeringar i trafikens\r\ninfrastruktur m.m. (prop. 1992/93:176 och\r\n1992/93:100 delvis).</pre><pre>Anf. 64  SVEN-GÖSTA SIGNELL (s):</pre><pre>Herr talman! Jag vill i likhet med vad jag gjorde i\r\ngår framhålla att till betänkandet har fogats ett\r\nantal socialdemokratiska reservationer och att vi\r\nhelt naturligt ställer oss bakom samtliga dessa. Men\r\njag vill speciellt yrka bifall till reservationerna 1, 2,\r\n4, 5, 6, 9, 10, 12, 13, 14 och 15.</pre><pre>Anf. 65  KENNETH ATTEFORS (nyd):</pre><pre>Herr talman! Jag yrkar bifall till trafikutskottets\r\nhemställan i betänkande 35 i dess helhet, förutom\r\natt jag också yrkar bifall till reservation 8.</pre><pre>Sedan hoppas jag att kammaren nu kommer att\r\nkvitta ut ordentligt mellan blocken. I går var det\r\nnämligen det förhållandet att det diffade fyra\r\npersoner mellan blocken som förorsakade att det\r\nblev 161 röster mot 161. Så kvittningsmännen\r\nmåste nu vara skärptare, och det hoppas jag att de\r\när.</pre><pre>Anf. 66  KARL-ERIK PERSSON (v):</pre><pre>Herr talman! Givetvis står jag bakom den\r\nmeningsyttring som är fogad till betänkandet. Jag\r\nvill yrka bifall till meningsyttringen vid momenten\r\n1, 7, 17 och 43.</pre><pre>Anf. 67  KENTH SKÅRVIK (fp):</pre><pre>Herr talman! Eftersom Rolf Clarkson inte är\r\nnärvarande, ber jag att få yrka bifall till reservation\r\n3.</pre><pre>Anf. 68  JAN JENNEHAG (v):</pre><pre>Herr talman! Jag yrkar bifall till Karl-Erik Perssons\r\nmeningsyttring vad gäller mom. 9. Det innebär\r\nockså att jag ansluter mig till vad som under\r\ngårdagens debatt framfördes om ett nej till ett\r\ntredje ytspår över Riddarholmen.</pre><pre>Anf. 69  ARNE JANSSON (nyd):</pre><pre>Herr talman! Med hänvisning till det jag i går\r\nframförde hemställer jag i enlighet med det\r\nutdelade särskilda yrkandet att riksdagen, bl.a.\r\nmed anledning av min motion T43 yrkande 2, ger\r\nregeringen till känna vad utskottet anfört om\r\nstamvägnätets standard och utbyggnadstakt, med\r\nden ändringen att motorvägsbyggande på det\r\nolycksdrabbade och svårframkomliga avsnittet av\r\nE 4 mellan Söderhamn och Enånger prioriteras.</pre><pre>Anf. 70  ELVY SÖDERSTRÖM (s):</pre><pre>Herr talman! Jag ber att i likhet med i går få yrka\r\nbifall till den socialdemokratiska reservationen\r\nnr 17.</pre><pre>Anf. 71  LOTTA EDHOLM (fp):</pre><pre>Herr talman! Jag vill yrka bifall till mitt i går\r\nframställda särskilda yrkande beträffande mom. 39\r\ni trafikutskottets hemställan.</pre><pre>Anf. 72  LEO PERSSON (s):</pre><pre>Herr talman! Jag yrkar bifall till motionerna T55\r\noch T337, vilka syftar till att lyfta fram\r\nfördelningsfaktorn regional balans vid fördelningen\r\nav väganslagen.</pre><pre>Anf. 73  LENA KLEVENÅS (s):</pre><pre>Herr talman! Jag yrkar bifall till motion T76\r\nyrkande 1.</pre><pre>Anf. 74  KENTH SKÅRVIK (fp):</pre><pre>Herr talman! Jag ber också att till slut få yrka bifall\r\ntill hemställan i betänkandet.</pre><pre>Överläggningen var härmed avslutad.</pre><pre>Beslut</pre><pre>Mom. 1 (inriktningen av trafikpolitiken)</pre><pre>Först biträddes reservation 1 av Sven-Gösta Signell\r\nm.fl. med 132 röster mot 14 för meningsyttringen\r\nav Karl-Erik Persson i motsvarande del. 170\r\nledamöter avstod från att rösta.</pre><pre>Härefter bifölls utskottets hemställan med 179\r\nröster mot 129 för reservation 1 av Sven-Gösta\r\nSignell m.fl. 10 ledamöter avstod från att rösta.</pre><pre>Mom. 2 (utvärdering av trafikpolitiken)</pre><pre>Utskottets hemställan bifölls med 176 röster mot\r\n140 för reservation 2 av Sven-Gösta Signell m.fl.</pre><pre>Mom. 4 (investeringar i sjöfartens infrastruktur)</pre><pre>Utskottets hemställan bifölls med 167 röster mot\r\n151 för reservation 3 av Rolf Clarkson m.fl. 1\r\nledamot avstod från att rösta.</pre><pre>Mom. 7 (planeringsramar)</pre><pre>Först biträddes reservation 4 av Sven-Gösta Signell\r\nm.fl. med 131 röster mot 13 för meningsyttringen\r\nav Karl-Erik Persson i motsvarande del. 174\r\nledamöter avstod från att rösta.</pre><pre>Härefter bifölls utskottets hemställan med 179\r\nröster mot 131 för reservation 4 av Sven-Gösta\r\nSignell m.fl. 10 ledamöter avstod från att rösta.</pre><pre>Mom. 9 (väginvesteringarnas inriktning och\r\nstamvägnätets omfattning m.m.)</pre><pre>Först biträddes utskottets hemställan med den\r\nändring däri som föranleddes av bifall till motion\r\nT76 yrkande 1 av Lena Klevenås m.fl. med 20\r\nröster mot 16 för det av Arne Jansson under\r\növerläggningen framställda yrkandet. 281\r\nledamöter avstod från att rösta.</pre><pre>Karl Gustaf Sjödin (nyd) anmälde att han avsett att\r\navstå från att rösta men markerats ha rösta nej.</pre><pre>Härefter bifölls utskottets hemställan med 236\r\nröster mot 18 för utskottets hemställan med den\r\nändring däri som föranleddes av bifall till motion\r\nT76 yrkande 1 av Lena Klevenås m.fl. 60 ledamöter\r\navstod från att rösta.</pre><pre>Karl Hagström (s) anmälde att han avsett att rösta\r\nja men markerats ha rösta nej.</pre><pre>Mom. 17 (anslaget Drift och underhåll av statliga\r\nvägar)</pre><pre>Först biträddes reservation 6 av Sven-Gösta Signell\r\nm.fl. med 137 röster mot 12 för meningsyttringen\r\nav Karl-Erik Persson i motsvarande del. 170\r\nledamöter avstod från att rösta.</pre><pre>Härefter bifölls utskottets hemställan med 178\r\nröster mot 130 för reservation 6 av Sven-Gösta\r\nSignell m.fl. 10 ledamöter avstod från att rösta.</pre><pre></pre><pre>Mom. 19 (automatisk hastighetsövervakning)</pre><pre>Utskottets hemställan bifölls med 285 röster mot 32\r\nför reservation 8 av Kenneth Attefors. 1 ledamot\r\navstod från att rösta.</pre><pre>Mom. 22 (anslaget Byggande av vägar)</pre><pre>Utskottets hemställan bifölls med 181 röster mot\r\n129 för reservation 9 av Sven-Gösta Signell m.fl. 10\r\nledamöter avstod från att rösta.</pre><pre>Ines Uusmann (s) anmälde att hon avsett att rösta\r\nnej men markerats ha röstat ja.</pre><pre>Mom. 24 (anslaget Byggande av\r\nlänstrafikanläggningar)</pre><pre>Utskottets hemställan bifölls med 177 röster mot\r\n139 för reservation 10 av Sven-Gösta Signell m.fl. 2\r\nledamöter avstod från att rösta.</pre><pre>Mom. 35 (erforderliga regeringsbeslut för\r\nfullföljande av storstadsöverenskommelserna)</pre><pre>Utskottets hemställan bifölls med 178 röster mot\r\n130 för reservation 12 av Sven-Gösta Signell m.fl.\r\n11 ledamöter avstod från att rösta.</pre><pre>Mom. 39 (planeringsinriktning för järnvägar)</pre><pre>Utskottets hemställan bifölls med 168 röster mot 63\r\nför det av Lotta Edholm under överläggningen\r\nframställda yrkandet. 84 ledamöter avstod från att\r\nrösta.</pre><pre>Björn Ericson (s) anmälde att han avsett att rösta\r\nja men markerats ha röstat nej.</pre><pre>Reynoldh Furustrand (s) anmälde att han avsett att\r\nrösta ja men markerats ha avstått från att rösta.</pre><pre>Per-Erik Granström (s) anmälde att han avsett att\r\navstå från att rösta men markerats ha röstat nej.</pre><pre>Mom. 42 (anslaget Drift och vidmakthållande av\r\nstatliga järnvägar)</pre><pre>Utskottets hemställan bifölls med 176 röster mot\r\n140 för reservation 14 av Sven-Gösta Signell m.fl.</pre><pre>Mom. 43 (anslaget Nyinvesteringar i\r\nstomjärnvägar)</pre><pre>Först biträddes reservation 15 av Sven-Gösta\r\nSignell m.fl. med 133 röster mot 13 för\r\nmeningsyttringen av Karl-Erik Persson i\r\nmotsvarande del. 173 ledamöter avstod från att\r\nrösta.</pre><pre>Härefter bifölls utskottets hemställan med 178\r\nröster mot 139 för reservation 15 av Sven-Gösta\r\nSignell m.fl. 1 ledamot avstod från att rösta.</pre><pre>Mom. 51 (järnvägsindustrin)</pre><pre>Utskottets hemställan som -- ställdes mot\r\nreservation 17 av Sven-Gösta Signell m.fl. -- bifölls\r\nmed acklamation.</pre><pre>Mom. 53 (övriga infrastrukturprojekt)</pre><pre>Utskottets hemställan bifölls med 280 röster mot 9\r\nför utskottets hemställan med den ändring däri som\r\nföranleddes av bifall till motionerna T55 och T337\r\nav Leo Persson m.fl. 17 ledamöter avstod från att\r\nrösta.</pre><pre>Övriga moment</pre><pre>Utskottets hemställan bifölls.</pre><pre>5 §  Den ekonomiska politiken och slutlig\r\nbudgetreglering för budgetåret 1993/94</pre><pre>Föredrogs</pre><pre>finansutskottets betänkande</pre><pre>1992/93:FiU30 Den ekonomiska politiken och\r\nslutlig budgetreglering för budgetåret 1993/94\r\n(prop. 1992/93:150 delvis).</pre><pre>Anf. 75  ALLAN LARSSON (s):</pre><pre>Herr talman! Riksdagen skall nu ta ställning till de\r\ntvå huvudalternativen i den ekonomiska politiken:</pre><pre>-- Det ena alternativet är den s.k. tivolipakten, dvs.\r\nde borgerligas uppgörelse med Ny demokrati.</pre><pre>-- Det andra alternativet är det socialdemokratiska\r\nprogrammet för att bryta stagnationen, hävda\r\narbetslinjen och få i gång Sveriges ekonomi så att vi\r\nkan skapa ökade resurser.</pre><pre>1. Jag vill börja med att slå fast att den borgerliga\r\nregeringen saknar en verkningsfull politik mot\r\narbetslösheten. Aldrig tidigare i modern tid har\r\narbetslösheten varit så hög, och aldrig tidigare har\r\nutsikterna på arbetsmarknaden varit så dystra.</pre><pre>Det borgerliga alternativet bygger på\r\nförhoppningen att exportindustrin skall kunna öka\r\noch fungera som en motor för den svenska\r\nekonomin så att den drar i gång produktionen och\r\nfår upp sysselsättningen.</pre><pre>Visst bör exporten kunna öka starkt i år och\r\nkommande år. Den låga kronkursen, den\r\nförbättrade produktviteten samt de gamla och de\r\nnya stabiliseringsavtalen ger det svenska\r\nnäringslivet en konkurrenskraft som aldrig förr.</pre><pre>Men detta räcker inte till för att Sverige skall\r\nkomma ur den kris vi nu upplever på\r\narbetsmarknaden. Det är den svaga efterfrågan\r\nfrån hemmamarknaden som är orsaken till att\r\nproduktionen krymper och att arbetslösheten\r\nskjuter i höjden. Därför måste villkoren även för de\r\nföretag som arbetar på den svenska marknaden\r\nförbättras.</pre><pre>Detta vägrade regeringen inse när den lade fram\r\nkompletteringspropositionen. Men där har\r\nregeringen fått underkänt även av de borgerliga i\r\nutskottet, som enats med Ny demokrati om att sätta\r\nin en konsumtionsstimulans. Vad blev det då av alla\r\nuttalanden, allt förhandlande och alla rubriker? Jo,\r\ndet bidde en tumme, en gest utan verklig betydelse\r\nför kampen mot arbetslösheten. Vem kan tro att\r\nsänkt moms på hotell, camping och inrikes resor\r\nkan sätta fart på ekonomin, när ni samtidigt gör det\r\ndyrare att bo i villa, radhus och hyreslägenhet?\r\nHotelltjänsterna utgör 4 promille av den privata\r\nkonsumtionen. Det bidde en tumme till Bert\r\nKarlsson!</pre><pre>Hur tror ni att denna tumme skall kunna avhjälpa\r\ndet som är huvudproblemet i svensk ekonomi -- den\r\nsvaga inhemska efterfrågan?</pre><pre>Konjunkturinstitutet (KI) visar i sin senaste rapport\r\natt produktionen kommer att sjunka i år, att vår\r\nproduktion blir ca 20 miljarder kronor mindre i år\r\nän i fjol, att sysselsättningen försvagas och att den\r\nredan orimligt höga arbetslösheten fortsätter att\r\nöka.</pre><pre>Det är således en mycket dyster bild som KI\r\ntecknar av den ekonomiska politik som de\r\nborgerliga här i riksdagen nu vill bedriva. Utöver\r\nen arbetslöshet på 7--8 % kommer 5--6 % att finnas\r\ni åtgärder, varför den totala arbetslösheten kommer\r\natt uppgå till 13--14 %. Vi arbetar som nation mer\r\nän 10 % under vår kapacitet. Hur kan ni vara nöjda\r\nmed detta?</pre><pre>Det borgerliga alternativet innebär att Sverige nu\r\nkommer att göra om det misstag som många\r\neuropeiska länder gjorde under 80-talet, nämligen\r\natt fastna i en hög och bestående\r\nlångtidsarbetslöshet, en hårdhänt utslagning från\r\narbetslivet och ett omfattande bidragsberoende.\r\nAtt Sverige verkligen är på väg att göra om\r\nmisstaget bekräftas av regeringens egna prognoser\r\nför de kommande åren. Om man fortsätter denna\r\npolitik fram till 1998, kommer den totala\r\narbetslösheten att ligga kvar på orimligt höga 11 %.\r\nJa, det är ingen spekulation från en kritisk\r\nopposition -- det är siffror som var och en kan läsa\r\ni regeringens egen proposition.</pre><pre>Vi får vänja oss vid arbetslösheten, säger\r\nfinansministerns närmaste man uppgivet i en\r\ntidningsintervju.</pre><pre>Herr talman! Jag kan försäkra er om att vi\r\nsocialdemokrater aldrig kommer att vänja oss vid\r\narbetslösheten. Jag kan försäkra er om att vi alltid\r\nkommer att bekämpa arbetslösheten -- och vi\r\nkommer att bekämpa föreställningen om att man\r\nskall vänja sig vid arbetslösheten.</pre><pre>Därför är det nödvändigt att den ekonomiska\r\npolitiken får en ny inriktning. Vi vill formulera den\r\ninriktningen så här:</pre><pre>-- För att värna sysselsättning och välfärd måste\r\ninsatserna för att få i gång tillväxten överordnas\r\nandra ambitioner och krav. En prisstabilitet på god\r\neuropeisk nivå är därvid ett viktigt medel för god\r\ntillväxt.</pre><pre>Åtgärder måste sättas in nu. De måste utan\r\nfördröjning få effekt på hela samhällsekonomin --\r\npå konsumtion, produktion, investeringar och\r\nsysselsättning. Den ekonomiska politiken skall ha\r\nen sådan kraft att den berör varje företagare och\r\nvarje konsument. Det är nödvändigt att få till stånd\r\nen kraftig expansion i näringslivet. Det är\r\nnödvändigt för att klara sysselsättningen, för att få\r\nner budgetunderskottet och för att hävda\r\nvälfärden.</pre><pre>Den i särklass bästa stimulansen för att få i gång\r\ntillväxten kommer från en sänkt ränta. Den\r\nstimulerar till investeringar både hos företag och\r\nhos hushåll, och den förstärker statsfinanserna.\r\nDärutöver behövs det en tillfällig finanspolitisk\r\nstimulans till konsumtion och produktion. Vi har\r\ndärför föreslagit en sänkning av momsen med 5\r\nprocentenheter för att lätta på den åtstramning som\r\nnu pressar ner hushållens ekonomi. Vi vill också\r\nskjuta upp den planerade extra höjningen av\r\nboendekostnaderna med 3 miljarder till dess att\r\nfastighetsmarknaden har stabiliserats.</pre><pre>Dessa åtgärder sammantagna kan bidra till en ökad\r\nframtidstro och till en högre aktivitet i näringslivet.\r\nMen för att säkerställa att vi snabbt kommer ur den\r\nnedåtgående spiralen vill vi också sätta in\r\nstimulanser på två andra områden, nämligen för en\r\ntidigareläggning av investeringar i näringslivet och\r\nför att tidigarelägga ersättningsrekrytering och\r\nnyanställningar.</pre><pre>Vi är också övertygade om att den ekonomiska\r\npolitiken på detta sätt måste inriktas på att\r\nsamtidigt bekämpa arbetslösheten och inflationen.\r\nGenom att förhindra en forsatt snabb utslagning av\r\nproduktionskapacitet och genom att tidigarelägga\r\ninvesteringar kan vi bekämpa arbetslösheten nu --\r\noch vi kan minska risken för inflationsdrivande\r\nflaskhalsar längre fram.</pre><pre>Jag vill därför uppmana de borgerliga att tänka\r\nefter en gång till innan besluten om den\r\nekonomiska politiken fattas: Gör inte om\r\nStorbritanniens misstag från 80-talet, ett misstag\r\nsom ledde både till hög arbetslöshet och till hög\r\ninflationsbenägenhet!</pre><pre>Ambitionen måste tvärtom vara att alla som vill\r\nskall kunna arbeta och skapa nya resurser. En\r\nhalvering av arbetslösheten är det viktigaste\r\nbidraget till sunda statsfinanser. Det innebär direkt,\r\ngenom minskade ubetalningar och ökade\r\nskatteinbetalningar, en förbättring av\r\nstatsfinanserna med 55--60 miljarder. Vi skall\r\nsamtidigt ha en prisstabilitet på god europeisk nivå.\r\nDet ger oss som nation bästa förutsättningarna för\r\nbestående ekonomiska och sociala framsteg.</pre><pre>Inser ni vilket slöseri det är med vårt lands\r\nviktigaste resurser, människors vilja och förmåga\r\natt arbeta och skapa nya resurser? Inser ni vilka\r\ntragedier det kommer att innebära för många\r\nmänniskor?</pre><pre>Ni riskerar att nu göra om misstaget från i fjol.\r\nKommer ni ihåg hur ni talade om långsiktig politik\r\noch att väljarna skulle hålla ut? Minns ni hur det\r\ngick? Alla såg att den ekonomiska politiken inte\r\nskulle hålla, men det tog lång tid, alltför lång tid,\r\ninnan ni erkände att den enda vägen var ett\r\nmisslyckande.</pre><pre>Det får inte ta lika lång tid att nu inse att det behövs\r\nen ny politik som effektivt kan bekämpa\r\narbetslösheten. Det vore utmanande om\r\nregeringen skulle ligga och slappa i sommar, när\r\narbetslösheten skjuter i höjden. Det vore lika\r\nutmanande om riksdagens finansutskott skulle\r\nförsättas i passivitet under en period då den öppna\r\narbetslösheten slår det ena dystra rekordet efter det\r\nandra.</pre><pre>Jag vill därför deklarera att vi socialdemokrater --\r\nvilken dag som helst i sommar -- är beredda att\r\ninfinna oss i finansutskottet för att där förbereda de\r\ninitiativ som måste tas i kampen mot\r\narbetslösheten.</pre><pre>Ju förr ni accepterar detta erbjudande, desto\r\nbättre. Varje dag som får gå i politisk passivitet är\r\nen förlorad dag, en förlorad dag för de arbetslösa\r\noch för Sveriges ekonomi.</pre><pre>Låt oss hjälpas åt att sätta Sverige i arbete! Vi har\r\ninte råd med massarbetslöshet. Sverige har råd att\r\narbeta.</pre><pre>Anf. 76  DAN ERIKSSON i Stockholm\r\n(nyd):</pre><pre>Herr talman! Statens lånebehov nästa budgetår\r\nbedöms bli någonstans i storleksordningen 250\r\nmiljarder kronor. Om man slår ut det på\r\npersonerna här i Sverige blir det mer än 2 300 kr per\r\nperson och månad som skall lånas nästa budgetår.\r\nGammal som ung -- alla lånar vi alltså 2 300 kr per\r\nmånad.</pre><pre>Så sent som 1998 bedöms underskottet i de totala\r\noffentliga finanserna bli 3,6 % av BNP.\r\nFörhoppningsvis har konjunkturen då vänt, så att\r\nvi är inne i en betydligt mera gynnsam fas. Men man\r\nbehöver inte ha någon högre matematisk utbildning\r\nför att kunna bedöma att detta inte går ihop.</pre><pre>Att spara sig ur krisen går inte, men vi måste spara\r\ndär det går och samtidigt sätta fart på de\r\nvälståndsskapande krafterna. Det är det enda sätt\r\npå vilket vi så småningom kan ta oss ur krisen. Då\r\nmåste vi vara beredda att ta ytterligare krafttag och\r\ngå vidare för att få ner räntorna. Nästa gång blir det\r\nde heliga korna, var så säker.</pre><pre>När vi i Ny demokrati har diskuterat vårt\r\nmotförslag till kompletteringspropositionen med\r\nolika regeringspartier, har vi av företrädare för det\r\nena partiet fått höra: Det här är ju jättebra,\r\nförutom den biten. Sedan har vi talat med\r\nföreträdare för ett annat parti, och de har sagt: Det\r\nhär är jättebra, förutom den biten -- och då har de\r\nmenat en annan bit. Kvar blir inte så mycket.</pre><pre>Jag tror att regeringspartierna nu måste samla sig,\r\ntänka till och göra någonting åt även de heliga\r\nkorna.</pre><pre>När vi i Ny demokrati den 22 april sade att\r\nbudgetförstärkningen kommer att beslutas i den\r\nstorleksordning som regeringen aviserat i\r\nkompletteringspropositionen, så var det noga\r\növervägt. Det var också en chansning, eftersom vi\r\ninte visste om vi skulle få något tillbaka. Vi gjorde\r\nden bedömningen att det var det bästa för landet,\r\noch i stället för att sätta maximal press på\r\nregeringspartierna, med den politiska osäkerhet\r\nsom följer, stödde vi propositionen. Jag tror att\r\ndetta är rätt unikt för ett oppositionsparti, och det\r\när också rätt sjyst mot regeringen. Vi hade ett bra\r\nläge för att sätta press på regeringen och därmed\r\ndriva igenom saker -- var så säkra på att vi var\r\nmedvetna om det!</pre><pre>Vi har till vår glädje sett att räntorna har gått ned\r\nsedan dess, trots en tjurig riksbankschef, och allt\r\nhar varit frid och fröjd i riksdagen.</pre><pre>Sedan följde förhandlingar med\r\nregeringspartierna. Dessa fick också för första\r\ngången kallas förhandlingar, och så småningom\r\nkom vi överens. Vi brukar också komma överens\r\nnär vi sätter oss ned och diskuterar. Jag tänker på\r\nriskkapital, fri radio, husläkare, m.m.</pre><pre>I vår uppgörelse med regeringspartierna ingår en\r\nförsämring för höginkomsttagare avseende\r\ngrundavdraget. I tider som dessa måste alla dra sitt\r\nstrå till stacken. För höginkomsttagare innebär\r\nuppgörelsen att de får ca 1 760 kr per år i ökad skatt\r\ni två år. I krisens Sverige finns det många som får\r\ngöra betydligt större uppoffringar än\r\nhöginkomsttagarna här får göra. Det handlar om\r\nsignalpolitik och vad som upplevs som rättvist. Det\r\när ju så att höginkomsttagare i regel klarar sig\r\nbättre genom lågkonjunkturen än\r\nlåginkomsttagare.</pre><pre>I uppgörelsen med regeringspartierna ingår också\r\nen uppgörelse om hur besparingarna i\r\nbostadssektorn skall ske. Det är ingen hemlighet att\r\njust denna del i uppgörelsen är den som vi är minst\r\nnöjda med. Vi har inte förmått skapa en majoritet\r\nför en annan, motsvarande besparing. Det är litet\r\nolyckligt, eftersom vi har många bra förslag.</pre><pre>Det vi har lyckats uppnå är att besparingen läggs ut\r\növer tre år. Särskild hänsyn tas till bostäder av de\r\nsenaste årgångarna, dvs. de med byggår 1988 och\r\nframåt, som har de högsta kostnaderna. Signalen\r\ntill marknaden om att vi kunnat enas är också bra\r\noch bidrar till att hålla räntorna nere. Hushållens\r\nstörsta utgifter, oavsett boendeform, är ju skatter\r\noch räntor.</pre><pre>Nu när vi är flera partier än någonsin i riksdagen är\r\ndet viktigt att också kommunikationen mellan\r\npartierna blir bättre än någonsin. Genom att\r\nkomma överens tidigt i behandlingen av ärenden\r\nkan vi fortsätta på den inslagna vägen och skapa\r\nmajoritet för viktiga beslut. Nu har vi tagit vårt\r\nansvar för att nå samförståndsanda och skapa en\r\nmajoritet i riksdagen. Det är nu dags för\r\nregeringssidan att ta sitt ansvar -- om man inom\r\nregeringen är intresserad.</pre><pre>Ett tips till regeringen är att tidigt se till att få i gång\r\nen dialog med oss om nästa budget. Vi kan redan\r\nnu lova att vi om så sker skall göra vårt yttersta för\r\natt agera i samförståndsanda. Här har regeringen\r\nmöjlighet att ta sitt ansvar och agera så att det\r\ngynnar landet. Ta vara på den chansen!</pre><pre>Jag tror att det vore väldigt bra om\r\npartiöverläggningar kom i gång. Det skulle gagna\r\ndet långsiktiga politiska arbetet. Den tid då man\r\nägnade sig åt trams och vägrade prata med varandra\r\nvar genant. Den tiden måste väl vara förbi nu --\r\nmen man kan aldrig vara säker. Vi har sett många\r\nexempel på att den personliga prestigen går före\r\nlandets väl och ett fungerande arbete i riksdagen,\r\nså vi är långt ifrån säkra. Men vi har i samband med\r\nkompletteringspropositionen kommit en bit på väg.</pre><pre>Nu måste vi se framåt. Av uppgörelsen mellan\r\nregeringspartierna och Socialdemokraterna blev\r\ndet inte så mycket kvar. Det förvånade mig litet att\r\nAllan Larsson pratade om en tumme, eftersom det\r\när precis vad som är kvar av Socialdemokraternas\r\nuppgörelse med regeringen. Man har flytt ifrån\r\növerenskommelserna om pensionsåldern och\r\nbostadssubventionerna. Det är litet märkligt.</pre><pre>Vi har också fått höra att uppgörelsen om\r\nturistmomsen inte var så mycket, men det ger\r\n10 000 jobb, och det ger folk en billigare semester.\r\nVi vill gärna göra mer och sänka tjänstemomsen.\r\nDet skulle ge jobb, riktiga jobb.</pre><pre>Partiledaredebatten här i dag har visat att det inte\r\när möjligt för regeringen att komma någon vart\r\nmed Socialdemokraterna. När det dessutom snart\r\nvankas val blir det säkert ännu svårare.</pre><pre>Socialdemokraterna orkar möjligen med en mycket\r\nurvattnad kompromiss, men knappast mer.\r\nBudgetunderskottet är så stort att det krävs\r\nbesparingar. Vi har väntat under hela våren på att\r\nsådana skulle komma. Vad blev det av dem? Det\r\nblev inte ens en tumme. Det är litet synd, eftersom\r\nbreda uppgörelser, som håller över flera\r\nmandatperioder, naturligtvis är det mest\r\neftersträvansvärda. Av Socialdemokraternas\r\nekonomiska politik, som man har dolt i det längsta,\r\nblev det som sagt bara skattehöjningar kvar. Om\r\nproblemen kunde lösas med skattehöjningar skulle\r\nSocialdemokraterna ha löst landets problem för\r\nlänge sedan.</pre><pre>Budgetunderskottet kommer att vara fortsatt högt,\r\noch arbetslösheten kommer att nå nya höjder. Så\r\nallt är långt ifrån frid och fröjd. Det vittnar våra 34\r\nreservationer och 13 särskilda yttranden om. Vi\r\nmåste tydliggöra för oss själva och för omvärlden\r\nhur vi skall ta oss ur krisen. Vi har nått en bit på\r\nvägen, men vi måste gå vidare.</pre><pre>Det vilar ett stort ansvar på regeringen. Ni måste\r\nvisa att ni mäktar med att fatta nödvändiga beslut,\r\nsom svider. Ni måste seriöst förhandla om era resp.\r\nhjärtefrågor, och ni måste vara beredda att bjuda\r\ntill mera.</pre><pre>Den ekonomiska politiken måste präglas av\r\nlångsiktighet. I valrörelsen blev vi närmast\r\nidiotförklarade för vår ekonomiska politik och för\r\nförslaget om skattesänkningar och om 196\r\nmiljarder i besparingar på sex år. Nu är vi nästan\r\ndär. Ju längre tid som går, desto mer visar det sig att\r\nvi hade och har rätt, på punkt efter punkt.</pre><pre>Gott ledarskap borde vara adelsmärke för regering\r\noch riksdag. I detta ingår att, åtminstone i kristider,\r\nsänka partistöd, presstöd och organisationsstöd.\r\nDet skulle kunna ge 2,8 miljarder redan nästa\r\nbudgetår. Vi måste ta i med hårdhandskarna mot\r\npolitiska utnämningar. Fallskärmsavtalen i den\r\noffentliga sektorn skall tas bort. Denna typ av\r\nsignaler är oerhört viktiga för att det skall skapas\r\ntrovärdighet ute bland folk. Det kallas\r\nsignalpolitik. Om vi inte sänker partistödet och är\r\nberedda att ta vår del kan vi inte heller motivera\r\nförsämringar som drabbar folk.</pre><pre>Det måste löna sig att arbeta, och det måste finnas\r\nincitament att höja effektiviteten i produktionen.\r\nDet är också det som är mest primärt för folk. De\r\nbranscher där det i dag finns störst inslag av\r\nmonopol eller oligopol är bygg- och\r\nlivsmedelsbranschen. Företagandet och de riktiga\r\njobben måste sättas i centrum. Politiker kan skapa\r\nett bra klimat för de välståndsskapande krafterna.\r\nArbetslöshet beror på att det finns för få företag\r\nsom ger jobb. Detta är viktigt att komma ihåg.</pre><pre>Vi kan inte längre bara tala väl om ungdomarna.\r\nNu måste vi göra något. Alla vet att\r\nungdomsarbetslösheten är större än arbetslösheten\r\ni övrigt. Det borde vara tvärtom, även om vi\r\ngivetvis önskar ha så låg arbetslöshet som möjligt.\r\nVi kan inte acceptera att arbetslösheten är större\r\nbland unga människor än bland andra. Ett steg i\r\nrätt riktning vore att se över de arbetsrättsliga\r\nreglerna och förlänga provanställningstiden.</pre><pre>Behovsprövade barnbidrag skulle enligt vår modell\r\nge en besparing på 3 miljarder. En omläggning av\r\ntrafikförsäkringen ger 1 miljard redan nästa\r\nbudgetår och 6 miljarder budgetåret 1995/96.\r\nDefinitionen av arbetsskada bör stramas upp\r\nytterligare. Det blir 1 miljard till. Lönegarantin är\r\nföremål för omfattande bedrägerier. Detta borde\r\nman ha gjort något åt på direkten. Bidragsfusket\r\nmåste stävjas. Kontrollen är så gott som obefintlig i\r\ndag, i förhållande till de mycket stora belopp som\r\nbetalas ut.</pre><pre>Biståndet: Sveriges långsiktiga biståndsmål bör\r\nvara 0,7 % av BNI. Det är den nivå som FN\r\nrekommenderar. I dagens kärva läge bör dock\r\nbiståndet halveras till ca 0,5 % av BNI. Vi föreslår\r\nprioriteringar och en radikal omläggning av\r\nbiståndets administration. Ett lägre bistånd i\r\nkronor räknat behöver inte betyda ett sämre\r\nbistånd. Det rör sig om 5,8 miljarder.</pre><pre>Trots att flyktingpolitiken har debatterats livligt\r\nunder den senaste tiden har det inte hänt så mycket.\r\nDet borde inte vara så svårt att begränsa\r\nanhöriginvandringen till att omfatta nära anhöriga\r\nsamt att ändra reglerna för förnyade ansökningar.\r\nDet senare är utrett av Per-Erik Nilsson, som\r\ntidigare var JO. Flyktingpolitiken är gömd i en\r\nutredning som skall vara klar i mars 1995. Det är\r\notroligt. Hemspråk och förläggningskostnader har\r\nvi pratat om förut. Våra förslag när det gäller detta\r\nger tillsammans 2 miljarder redan budgetåret\r\n1993/94.</pre><pre>En rationaliseringskommission bör tillsättas, med\r\nuppgift att utreda och föreslå vilka verk och\r\nmyndigheter som skall avvecklas och att i övrigt\r\nadministrera avvecklingsverksamheten.</pre><pre>Företagen och jobben: Små och medelstora företag\r\nhar svårt att få krediter. Riksbankens\r\npenningpolitik har varit direkt förödande för\r\nföretagsamheten i Sverige. Regeringen måste\r\nutnyttja sitt ägarinflytande för att trycka på\r\nriskkapitalbolagen, så att de fungerar som det var\r\ntänkt. Med anledning av den låga kronkursen och\r\nde väntade exportframgångarna bör\r\nExportkreditnämnden få tillstånd att utfärda\r\nexportgarantier till ett belopp av 100 miljarder.</pre><pre>Så gott som alla företag har en gång varit små. I ett\r\nskede då landet ropar efter idéer och åtgärder som\r\nkan främja den industriella tillväxten måste bättre\r\nförutsättningar skapas för enskilda uppfinnare och\r\nsmå innovationsföretag att ta fram och utveckla nya\r\nidéer och produkter som kan ge fler riktiga jobb i\r\nden sektor där vi som mest behöver nya jobb,\r\nnämligen i industrin.</pre><pre>Skatter: Ny demokrati är ett skattesänkarparti. Det\r\nhar pratats en del om skattehöjningar under de\r\nsenaste dagarna. Det är riktigt. Det handlar om en\r\ntillfällig skattehöjning i två år. Men man måste se\r\ntill en helhet, och då är vår linje klar, nämligen att\r\nskatterna skall sänkas. Men det går inte att i alla\r\nlägen utesluta att någon skatt någon gång måste\r\nhöjas. Alltför höga skatter, som vi fortfarande i\r\nallra högsta grad har, belastar den krympande\r\nprivata sektorn hårt. Detta i kombination med de\r\nstora transfereringarna och den alltför stora\r\noffentliga sektorn bidrar starkt till dagens kris. Som\r\njag sade tidigare: om skattehöjningar hade varit\r\nmirakelmedicinen hade Sveriges problem varit\r\nlösta.</pre><pre>Jag hoppas att regeringen, trots att mycket återstår\r\natt göra, får en angenäm sommar med gradvis\r\nsänkta räntor och i alla fall några små tecken i skyn\r\npå att vi är på väg åt rätt håll. Ta en ordentlig\r\nfunderare på hur vi kan gå vidare! Läs vår\r\nbudgetmotion en gång till i hängmattan, och kom\r\nigen i höst med bra förslag! Vi fortsätter gärna med\r\nsamförståndsanda, under förutsättning att\r\nregeringen tar ett ökat ansvar och för en saklig\r\ndiskussion med oss. Vi har tagit första steget till\r\nsamförstånd. Nu ligger bollen hos er, men ni får\r\nräkna med att bjuda till litet tidigare nästa gång, om\r\nni vill ha framgång i fortsättningen med den\r\nekonomiska politiken. Som sagt: vid nästa\r\nbudgetbehandling bör ni se till att tänka efter före.\r\nDå kan det nog fixa sig även nästa gång.</pre><pre>Trevlig sommar!</pre><pre>Med anledning av det anförda vill jag yrka bifall till\r\nreservationerna 14, 17, 28, 29, 36, 37, 45, 57, 62, 66,\r\n69, 76 och 82, men självfallet står vi bakom alla våra\r\nreservationer.</pre><pre>(Applåder)</pre><pre>Anf. 77  ANDRE VICE TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre>Anf. 78  LARS BÄCKSTRÖM (v):</pre><pre>Herr talman! Jag är född på 50-80 talet. Det var den\r\ntid då välfärden växte varje år. När vi fick TV\r\nhemma kunde jag varje år höra hur Hans Majestät\r\nKonungen vid riksdagens högtidliga öppnande\r\nkonstaterade att tillståndet i riket var gott. Och det\r\nvar det nog då.</pre><pre>Men som ung ser man inte bara framstegen, utan\r\nockså medaljens baksida. Jag ville inte tillbaka till\r\ndet klassamhälle mina föräldrar föddes i, men jag\r\nville inte heller bidra till att cementera de stela\r\nstrukturer som socialdemokratin byggt upp.</pre><pre>Som tur var behövde jag inte välja mellan dessa två\r\nalternativ. Jag kunde i stället välja den nya vänster\r\nsom växte fram på 60-talet -- en ny vänster som stod\r\nför solidaritet men också för en vision om ökad\r\nfrihet.</pre><pre>Herr talman! Jag växte upp under rekordåren.\r\nDagens ungdom tvingas växa upp i en tid av\r\nminskande förväntningar. När jag började jobba i\r\nriksdagen 1988 var arbetslösheten nästan\r\nobefintlig. Året efter hade den offentliga sektorn\r\nett finansiellt sparande på 66 miljarder. Det rådde\r\nhögkonjunktur. Sverige angavs som ett positivt\r\nexempel i internationell ekonomisk debatt.</pre><pre>I dag är bilden den motsatta med en öppen\r\narbetslöshet kring 7 % och galopperande\r\nunderskott. Ekonomin uppfyller läroböckernas\r\ndefinition på depression. Sveriges statsfinanser är i\r\nett sådant skick att italienska ekonomer tröstar sig\r\nmed att man i Italien i varje fall inte har en sådan\r\nspagettiekonomi som i Sverige.</pre><pre>Just nu rör sig Sverige bakåt med Bildt -- tillbaka\r\nmot de nivåer för trygghet och välfärd som var\r\ngängse på 60-talet. I sådana tider längtar människor\r\nefter en ny regering.</pre><pre>Men det är ingen saklig debatt att påstå att alla\r\nproblem beror på Bildt. För mig är det ingen\r\ntrovärdig lösning att i praktiken längta tillbaka till\r\nErlander, eller konstatera att Wigforss vann över\r\nOhlin. Tiderna förändras, och med dem också\r\nförutsättningarna. Nya tider kräver nya lösningar.</pre><pre>Man behöver inte välja mellan dagens\r\nhögerradikalism och en socialdemokratisk\r\nreprispolitik -- ett slags vänsterkonservatism. Det\r\nfinns en möjlighet att forma ett vänsterradikalt\r\nalternativ även på ekonomins område.</pre><pre>Att ställa upp ett radikalt vänsteralternativ är\r\nnödvändigt, men det är inte nödvändigtvis lätt. Det\r\ninnebär att man måste förena det som är kortsiktigt\r\nlämpligt med det som är långsiktigt uthålligt.</pre><pre>En radikal vänster erkänner att det inte finns några\r\n''kvickfix''-lösningar på Sveriges ekonomiska\r\nproblem. Vi inser att vi lever i en alltmer\r\ninternationaliserad värld.</pre><pre>En radikal politik måste behandla väljarna som\r\nmedvetna människor med förstånd att prioritera\r\noch välja. Det är få som egentligen tror på den röde\r\ntomten eller den blå fen.</pre><pre>Visst kan man snabbt få ner arbetslösheten från\r\ndagens rekordnivå på i praktiken 12 %. Men det\r\nlångsiktiga priset blir sannolikt högt.</pre><pre>Jag påstår inte som Socialdemokraterna gjorde i\r\njanuari att mitt parti har ett alternativ som kan få\r\nner den öppna arbetslösheten till 3 %. Men jag\r\npåstår att vi har ett alternativ där arbetslösheten\r\nblir lägre än med den politik som regeringen för.</pre><pre>Visst kan man som regeringen lova låga skatter och\r\nlåg inflation, men priset för en sådan extrem EG-\r\nanpassning i form av arbetslöshet och sociala\r\nkonflikter blir alltför högt.</pre><pre>Visst kan man som regeringen ge exportindustrin\r\nnågon form av ekonomisk ''elterapi'' via sänkt\r\nenergiskatt, slopad dubbelbeskattning, sänkta\r\narbetsgivaravgifter, och flytande krona samt en\r\nallmänt företagsanpassad politik. Men om det sker\r\ntill priset av en tvådelad ekonomi, där det går bra\r\nför exportindustrin men dåligt för svenskarna, då är\r\npriset för högt. Om skattesubventionerna\r\nfinansieras med accelererande besparingar i\r\nkommunsektorn, då är priset för högt.</pre><pre>Herr talman! Att fortsätta skära ner i\r\nkommunsektorn innebär ingen samhällsekonomisk\r\nvinst. Det innebär bara att man flyttar underskott\r\nfrån kommun och statsbudget till\r\narbetslöshetskontot, arbetsmarknadsfonden. Det\r\när att fylla hål med hål.</pre><pre>Det innebär bara att man slår sönder\r\narbetsmarknaden för kvinnorna. Sparvinsten är\r\nobefintlig men förlusten av vård, omsorg och\r\nutbildningskvalitet är oerhört stor.</pre><pre>Därför säger vi att det måste bli stopp på de stora\r\nindragningarna. Vi måste stoppa utflödet från\r\narbete till arbetslöshet. Därför kräver vi att det\r\ninrättas vad vi kallar en kommunakut för de mest\r\nutsatta kommunerna.</pre><pre>Men den radikala vänstern säger samtidigt att den\r\noffentliga sektorn måste demokratiseras. Just nu\r\ndemonstrerar folk för den offentliga sektorn.</pre><pre>Herr talman! I min hemstad Uddevalla är vi hårt\r\nprövade. Vi har mist 4 000 industrijobb. Där slår\r\nman nu mot den kommunala sidan. Det\r\nfolkpartistyrda landstinget lägger ner sjukhus. Men\r\nmånga inser att det inte går att fortsätta på den här\r\nlinjen, t.o.m. Köpmannaföreningen i min hemstad\r\ninser det. Den stänger butikerna för att människor\r\nskall få tillfälle att protestera. Men man\r\ndemonstrerar inte för byråkrati och köer utan för\r\nen förnyad och effektiv gemensam sektor.</pre><pre>Herr talman! Jag erkänner att regeringen har rätt\r\nnär man säger att Sverige har ett högt skatteuttag.\r\nDärför är de så viktigt att skatterna tas ut på ett\r\nrättvist sätt.</pre><pre>Samtidigt vore det befriande om regeringssidan --\r\nPer-Ola Eriksson, Anne Wibble eller Lars\r\nTobisson -- vid dagens debatt kunde erkänna att\r\nhushållens finansiella sparande nu är för högt ur\r\nkonjunktursynpunkt.</pre><pre>Jag erkänner att budgetunderskotten är en realitet\r\nDe måste bekämpas genom minskad arbetslöshet\r\nmen också genom utgiftsreduceringar. Det behövs\r\nbesparingar. Men besparingar t.ex. inom\r\nsocialförsäkringssektorn eller på\r\nbostadssubventionerna förutsätter en aktiv\r\nfördelningspolitik.</pre><pre>Och det är direkt uppseendeväckande att diskutera\r\nkostnadskrävande och ideologiskt bestämda\r\nreformer som vårdnadsbidrag samtidigt som\r\nunderskotten växer. Att diskutera införandet av ett\r\nvårdnadsbidrag samtidigt som kommunerna\r\navskedar kvinnorna är möjligen logiskt, men det är\r\nett direkt slag mot jämställdheten.</pre><pre>Jag inser att budgetunderskotten är så stora att de\r\nockså kräver väsentliga inkomstförstärkningar -- i\r\nklartext innebär det skatteskärpningar. Att påstå\r\nnågot annat är att förlita sig till ideologiska\r\nföreställningar, eller möjligen mycket skakiga\r\nkalkyler från Lindbeck.</pre><pre>Men det gör regeringen i Sverige och vidhåller sitt\r\ntal om strategiska skattesänkningar för kapital,\r\nsparande och företag. Praktiken visar att det enda\r\nsom tar fart med den politiken är\r\nbudgetunderskotten.</pre><pre>Vi i Vänsterpartiet vet att det behövs en stark\r\nindustri. En stark industri gynnas av stabila\r\nspelregler. Men ökade konflikter skapar inte stabila\r\nförhållanden. Därför är det improduktivt av\r\nregeringen att försöka slå sönder arbetsrätten.</pre><pre>Jag vet att det är i industrin som flest jobb har gått\r\nförlorade. Därför föreslår Vänsterpartiet ett\r\nmarginellt sysselsättningsstöd -- i den meningen att\r\nvi kan få ökad sysselsättning i industrin -- med\r\nnedsättning av arbetsgivaravgifterna med 20 % för\r\nnyanställningar. Det kanske inte är många som har\r\nobserverat det här förslaget, men det är ett kreativt\r\noch konstruktivt förslag. Vi föreslår att industrin\r\nfår möjlighet till ett utbildningsstöd på 90 kr. i\r\ntimmen för kompetenshöjande utbildning.</pre><pre>Här går regeringen i motsatt riktning. Man sänker\r\nfaktiskt det bidrag som utgår. I dag finns det 40 kr.\r\nplus en extra femtiolapp till industrin. Detta sänker\r\nman i praktiken från regeringssidan till 60 kr. per\r\ntimme. Det är en felaktig politik. Den är skadlig för\r\nsvensk industri. Vi får vara så odogmatiska från\r\nVänsterns sida att vi går med på att ge ett direkt\r\nriktat stöd till industrin för att öka sysselsättningen\r\ni industrin.</pre><pre>Angående finanspolitiken vågar jag som radikal\r\nvänsterpartist erkänna att regeringen har rätt -- här\r\nhar fru Wibble rätt -- när den varnar för en lössläppt\r\nfinanspolitik, t.ex. genom ofinansierade\r\nmomssänkningar i syfte att sätta fart på efterfrågan.</pre><pre>Om det vore som så att den offentliga sektorn,\r\nkommun och stat, hade ett positivt finansiellt\r\nsparande och hushållen ett negativt sparande, vore\r\njag den förste att plädera för allmänna\r\nmomssänkningar i en lågkonjunktur.</pre><pre></pre><pre>Men nu är det ju inte så. Nu råder det motsatta\r\nförhållandet, att hushållen spar och offentlig sektor\r\ngör nedskärningar i brist på pengar.</pre><pre>Vi i Vänsterpartiet säger: Höj inkomstskatten med\r\n15 miljarder och fördela pengarna så att de som har\r\nmest får betala mest. Använd dessa pengar för att\r\nsänka momsen.</pre><pre>Då är vi säkra på att en fördelningspolitiskt riktig\r\nomfördelning sker, en omfördelning som behövs\r\nsom kompensation för Socialdemokraternas\r\nskattereform och borgarnas nedskärningar.</pre><pre>Herr talman! När Allan Larsson redogör för de\r\ndåliga fördelningseffekterna som han har räknat\r\nfram, bör man påminna sig om att man, när\r\nutredningen gjordes, sade att detta slår lika\r\nfördelningspolitiskt snett som Socialdemokraternas\r\nskattereform, udda och jämnt kvitterat.</pre><pre>Om man genomför den skatteväxling som vi\r\nföreslår, tror jag att det också leder till att folk med\r\ngoda inkomster kommer att dra ned något på sitt\r\nsparande, medan människor som lever under\r\nknappa omständigheter kan öka sin konsumtion\r\nnågot. Då stimuleras efterfrågan, då säljer man mer\r\noch då skapas fler jobb.</pre><pre>Jag ställer inte ut några löften här i dag om ett antal\r\ntusen nya jobb. Men jag är hundraprocentigt säker\r\npå att det blir fler jobb med den politiken jämfört\r\nmed en skattesänkning för hotellvistelse.</pre><pre>Herr talman! Det finns enstaka moment i detta\r\nbetänkande som går i rätt riktning. Det gäller bl.a.\r\nbeslutet om en utredning av fastighetsmarknaden.\r\nMen det gäller framför allt mom. 75 och 76.\r\nFinansutskottet går i mom. 75 Vänsterpartiet delvis\r\ntillmötes när det gäller att slopa grundavdraget vid\r\nhögre inkomster.</pre><pre>Jag har personligen lagt ned ett stort jobb i denna\r\nfråga. Jag har tillämpat principen att det bästa inte\r\nfår bli det godas fiende. Nu går utskottet oss delvis\r\ntillmötes. Man har valt en sämre metod för sänkt\r\ngrundavdrag än den vi har drivit sedan 1990, men\r\nman har följt vår idé om sänkt grundavdrag vid\r\nhögre inkomster.</pre><pre>Det är något av ett ödets ironi att det är under\r\nborgerliga regeringar som vi i Vänsterpartiet har\r\nfått gehör för två av våra grundläggande\r\nskatteidéer: sänkt moms på mat hösten 1991 och\r\nminskat grundavdrag vid högre inkomster våren\r\n1993. Detta är något ironiskt.</pre><pre>I mom. 76 föreslår utskottet att riksdagen skall\r\nsänka momsen på resor. Den viktigaste delen i den\r\ns.k. turistmomsen är ju resemomsen. Men de flesta\r\nsom reser är ju inte turister. De flesta resor är\r\narbetsresor. Att sänka resemomsen ger inte många\r\njobb, om ens några. Men det är en miljöpolitiskt\r\nriktig åtgärd. Det gynnar kollektivresandet. Ny\r\ndemokrati har inget stort miljöengagemang, men i\r\ndetta fall har särintresset faktiskt lyckats med att\r\nstärka miljöintresset. Det är en ej avsedd effekt,\r\nmen det är bara att notera med tacksamhet.</pre><pre>Detta visar att en radikal vänster kan påverka\r\ngenom argument och folkopinion. Jag vet att våra\r\nyrkanden inte kommer att vinna majoritet vid\r\ndagens voteringar. Men vi kommer att fortsätta att\r\nbilda opinion genom en saklig argumentering för\r\ndet vänsteralternativ som har redovisats i\r\nmeningsyttringen till detta betänkande.</pre><pre>Herr talman! Jag yrkar bifall till meningsyttringen\r\nunder mom. 2, 6, 7, 74, 75, 77, 78 och 120.</pre><pre>Jag skall överskrida min taletid med någon minut,\r\nmen jag skall inte bli mer långrandig än tidigare\r\ntalare. Men jag skall ändock försöka att\r\nsammanfatta de många punkter som här har tagits\r\nupp i anförandena.</pre><pre>Herr talman! Jag har en huvudtes: det är dumt att\r\nfortsätta att skära ned kommunal konsumtion. Det\r\nblir bara fler arbetslösa. Man sparar inga pengar.\r\nMan flyttar bara underskott. Vår omsorg och skola\r\nblir sämre.</pre><pre>En andra tes som jag har är att det i denna riksdag\r\noch i detta land behövs en radikal vänster.</pre><pre>Det var den tredje vägens politik som ledde till\r\ndagens kris. Den enda vägen fördjupade krisen.\r\nMen det är inte heller någon idé att tillämpa något\r\nslags socialdemokratisk reprispolitik eller\r\nvänsterkonservatism.</pre><pre>De två viktigaste problemen är arbetslösheten och\r\nbudgetunderskottet. Lösningen kräver\r\ninkomstförstärkningar och besparingar. För att\r\nklara detta är det oerhört viktigt att driva en hård\r\nfördelningspolitik.</pre><pre>Det är sedvanligt att avsluta med några frågor. Jag\r\nvill fråga Socialdemokraternas företrädare Allan\r\nLarsson var ni socialdemokrater egentligen står i\r\nfrågan om den kommunala ekonomin. Allan\r\nLarsson talar om rundgången, men jag har läst\r\nSocialdemokraternas motion och jag kan inte förstå\r\nvad man egentligen tycker om det sparprogram som\r\nfru Wibble har presenterat. Jag kan inte läsa ut\r\ndetta ur motionen. En kritik riktas från talarstolen.\r\nMen vad är Socialdemokraternas alternativ? Vi\r\nsäger att kommunal konsumtion skall få öka med\r\ntvå procentenheter under 90-talet. Fru Wibble\r\nsäger nej. Men vad säger Socialdemokraterna?</pre><pre>Varför stöder inte regeringen våra förslag om\r\nsänkta arbetsgivaravgifter för nyrekrytering inom\r\nindustrin? Varför går ni inte på vår linje som\r\ninnebär 90 kronor i utbildningsstöd för\r\nindustriföretag.</pre><pre>Min sista fråga till denna kammare gäller\r\nbudgetunderskottet, som alla säger är gigantiskt.\r\nSamtidigt säger man från många håll med stolthet:\r\nSkattetrycket har minskat. Förr var det 57--58 %\r\noch nu är det 48  eller 47 %. Man är stolt. Men\r\nsedan förstår man inte varför det har blivit ett\r\nbudgetunderskott. Varför inser ingen i denna\r\nkammare att det tör hända finns ett rakt samband\r\nmellan den sänkta skattekvoten och de växande\r\nbudgetunderskotten.</pre><pre>I det privata är jag lärare, herr talman. Mina\r\ngrundskoleelever skulle tro att den som minskar\r\nsina inkomster med över 100 miljarder kanske får\r\nproblem med budgetbalansen.</pre><pre>Anf. 79  ALLAN LARSSON (s) replik:</pre><pre>Herr talman! Jag lyssnar alltid på Lars Bäckströms\r\ninlägg här i riksdagen med stort intresse. Det är\r\ntrevligt att han deltar i denna finansdebatt.</pre><pre>Jag skall gärna svara på hans direkta fråga. Vår\r\nbedömning är att utrymmet för en kommunal\r\nkonsumtion, med den politik som nu bedrivs, är\r\nutomordentligt begränsat. Därför lägger vi i vår\r\npolitik tyngdpunkten på att vända utvecklingen. I\r\når minskar produktionen med 20 miljarder. Det gör\r\noss alla fattigare. Vi måste därför börja med att få i\r\ngång produktionen och få ned arbetslösheten. Då\r\nfår vi också ökade resurser för gemensamma och\r\nenskilda behov. Det är därför tyngdpunkten i vår\r\npolitik inte ligger i att fördela resurser som inte\r\nfinns, utan i att få fram de resurser som behövs.</pre><pre>Jag vill samtidigt, herr talman, göra ytterligare ett\r\npar reflektioner med anledning av Lars Bäckströms\r\ninlägg. Jag tycker att det var intressant att höra att\r\nLars Bäckström nu, när de östliga förebilderna inte\r\nlängre finns, tänker utveckla en ny syn på den\r\nekonomiska politiken. Det var inte så mycket som\r\nvi fick klarhet om i dag, men jag hoppas att Lars\r\nBäckström kommer tillbaka till riksdagen och låter\r\noss få del av ljuset och sanningen, när han så\r\nsmåningom har funnit detta.</pre><pre>På en punkt vill jag invända mot Lars Bäckströms\r\nresonemang och Vänsterpartiets påstående att den\r\npolitik som denna regering för skulle vara en EG-\r\nanpassning. Jag hävdar att det inte alls har med EG\r\natt göra. Det finns inte några som helst anledningar\r\natt föra en arbetslöshetspolitik i Sverige, därför att\r\nvi ansöker om medlemskap i EG.</pre><pre>Inom EG är det tvärtom så, att Sverige uppfattas\r\nsom intressant och attraktivt beroende på våra\r\ntidigare erfarenheter av att utveckla en bättre\r\nfungerande arbetsmarknadspolitik.</pre><pre>Jag kan nämna att EG-kommissionen för några\r\nveckor sedan gjorde ett uttalande där man\r\nklargjorde sin syn på arbetslösheten som en\r\nhuvudfråga. I linje med den diskussion som vi från\r\nnordisk sida har fört med EG-parlamentet och med\r\nEG-kommissionen angavs också att man har som\r\nmål att under 90-talet halvera arbetslösheten. Det\r\när intressant att man i Europa nu spänner krafterna\r\nför att komma till rätta med de problem som under\r\n80-talet uppstod genom en felaktigt förd politik.</pre><pre>Om Sverige skall bedriva EG-anpassning handlar\r\ndet om att sätta upp ett minst lika ambitiöst mål.\r\nProblemet är att den svenska regeringen nu för en\r\npolitik som gör att Sverige kommer att bli en\r\nrandstat när det gäller kampen mot arbetslöshet.\r\nDetta är det olyckliga.</pre><pre>Jag tror att Lars Bäckström skulle gagna debatten\r\ngenom att skilja på vad som är innebörden i\r\npolitiken i EG och i Sverige.</pre><pre>Anf. 80  LARS BÄCKSTRÖM (v) replik:</pre><pre>Herr talman! Ja, vi skall skilja på Europa och EG.\r\nJag använde formuleringen ''en extrem EG-\r\nanpassning''. Den politik som regeringen för är inte\r\npåtvingad av EG. EG kräver den inte. Vi har en\r\nregering, som försöker vara mer katolsk än påven.\r\nMan försöker frivilligt anpassa sig och visa att man\r\när bäst i klassen. Men det är inte alltid bäst att vara\r\nbäst i den klassen. Det är riktigt att det finns krafter\r\ninom EG, t.ex. inom EG-parlamentet, som\r\nkritiserar Maastrichtfördraget. Mettenrapporten\r\nsom antogs av EG-parlamentet innehåller en hård\r\nkritik mot de konvergenskriterier som sattes upp i\r\nMaastricht. Men denna regering är mer katolsk än\r\nMaastricht. Det kritiserar jag. Regeringen gör sig\r\nsjälv en otjänst, när den försöker föra in Sverige i\r\nEG på detta sätt. Däri har Allan Larsson rätt.</pre><pre>Allan Larsson har också rätt, när han säger att man\r\nskall fördela de resurser som man har. Då säger jag\r\natt det inte är välbetänkt att föra över pengar från\r\noffentlig ekonomi till privata hushåll ofinansierat,\r\nnär man har stora underskott. Dessa pengar kan\r\nlika gärna, t.ex. ganska troligt, länkas av i ett ökat\r\nhushållssparande, som redan är onödigt stort.</pre><pre>Det är riktigt, Allan Larsson, att jag har omprövat\r\nståndpunkter i mina dagar. Jag har aldrig varit\r\nanhängare av östekonomierna. En sak har jag\r\nibland sagt, nämligen att jag velat ha mer jämlikhet\r\noch velat gå fortare fram än Socialdemokraterna.\r\nMen i dagens ekonomiska debatt vill jag inte gå\r\nfortare fram på den väg som Socialdemokraterna\r\nanvisar. Jag vill ha en annan väg.</pre><pre>Ibland har jag tyckt att mitt parti har kommit med\r\növerbud, Allan Larsson. Men tro mig; jag är\r\noerhört uppriktig i dag. Nu tycker jag att ni står för\r\növerbuden. Men jag tror att vi skall kunna komma\r\növerens i framtiden. Vi har omprövat vår\r\nståndpunkt. Det finns människor hos oss som har\r\ndrivit en linje, som har försvårat diskussionerna\r\nmellan Socialdemokraterna och Vänsterpartiet.\r\nJag tillhör inte dem. Min förhoppning är att vi efter\r\nnästa val skall kunna tillsammans utforma en\r\nmajoritet. Utan oss är ni hänvisade till hoppet om\r\negen majoritet, vilket ni själva knappast torde\r\nräkna med. Då måste ni lyssna på radikala\r\nvänsterpartister som jag, som t.o.m. tar hänsyn till\r\nstatsfinanserna och säger att en lössläppt\r\nfinanspolitik kanske inte är så välbetänkt just nu.</pre><pre>Anf. 81  ALLAN LARSSON (s) replik:</pre><pre>Herr talman! Det var intressant att höra att Lars\r\nBäckström inte vill gå fortare fram än vi\r\nsocialdemokrater. Vårt alternativ handlar framför\r\nallt om två saker: att få bryta nedgången i\r\nproduktionen och vända den till en ökning av\r\nresurserna som räcker för enskilda och\r\ngemensamma behov. Det är riktigt, Lars\r\nBäckström, att vi har högre ambitioner än\r\nVänsterpartiet och regeringen har. Vi tror att det är\r\nbra för Sverige och Sveriges folk att vi använder\r\nden väldiga kapacitet som landet har för att\r\nproducera i stället för att betala ut bidrag till\r\narbetslösa.</pre><pre>Det är också riktigt att vi har höga ambitioner när\r\ndet gäller att bekämpa arbetslösheten. Det har vi\r\nangivit, och vi skäms inte för det. Vi är stolta över\r\natt vi vill gå snabbare fram än både regeringen och\r\nVänsterpartiet.</pre><pre>Anf. 82  LARS BÄCKSTRÖM (v) replik:</pre><pre>Herr talman! Jag har arbetat i riksdagen bara sedan\r\n1988, men jag har länge ägnat mig åt politik, och\r\njag blir inte imponerad av enkla skolvalsknep som\r\natt säga att vi socialdemokrater har högre\r\nambitioner än ni i Vänsterpartiet när det gäller\r\narbetslösheten. Allan Larsson må förstå att det inte\r\nvar det jag menade. Jag tycker att ni för en inte\r\noansvarig men alltför lössläppt finanspolitik.\r\nHushållen har ett högt finansiellt sparande. Då är\r\ndet inte rimligt att öka underskottet i\r\nstatsfinanserna och bara föra över det på chans till\r\nhushållen och se vad som händer.</pre><pre>I vårt parti säger vi: Finansiera momssänkningarna.\r\nNi hävdar ju: Bara man sänker skatten, kan man få\r\nfart. Men det var vad Moderaterna sade 1991. Det\r\när en alltför stor chansning att tillgripa\r\nofinansierade momssänkningar. Vi säger: Låt bli att\r\ndra in pengar från kommunsektorn. I era\r\nhandlingar och motioner kan man inte utläsa vad ni\r\nanser om kommunsektorn. Ni håller vackra tal om\r\natt man inte skall tillämpa rundgång i\r\nkommunsektorn, men ni anvisar inga pengar till\r\nkommunsektorn. Jag tycker att man, om man\r\ndriver en linje, skall anvisa medel för att finansiera\r\ndet hela. Men jag vill inte skapa ett ännu större\r\nbudgetunderskott. Vi har inte råd med flera\r\nchansningar. Ni förlitar er på dynamiska effekter\r\nmed er politik. Så sade ni beträffande\r\nskatteomläggningen. Det skulle ordna sig med\r\ndynamiska effekter, om inte pengarna räckte till.\r\nMen det fungerade inte, och varför skulle det\r\nfungera denna gång? Jag kanske inte är så radikal.\r\nJag kanske är gammaldags. Men jag tycker att\r\ndebet och kredit skall gå ihop, särskilt när\r\nunderskottet är så stort som det nu är. Därför\r\nfinansierar vi vår politik. Då kan ni bjuda över oss.\r\nNär regeringen säger 100 miljarder kronor till\r\ninfrastrukturen, säger ni 200 miljarder. Ni\r\nfinansierar med tillväxten. Men om tillväxten\r\nuteblir, Allan Larsson, hur skall ni då klara det?</pre><pre>Vi vill faktiskt driva en mer ansvarsfull ekonomisk\r\npolitik, och vi säger därför: Låt bli att göra\r\nneddragningar i kommunsektorn. Tänk om Allan\r\nLarsson kunde säga i denna debatt att\r\nSocialdemokraterna tillsammans med\r\nVänsterpartiet skall försvara kommunsektorn\r\nunder 1990-talet mot de neddragningar som\r\nregeringen planerar och anvisa pengar för detta.\r\nDet vore befriande. Men våra ambitioner när det\r\ngäller att bekämpa arbetslösheten och att driva\r\nfördelningspolitik tror jag faktiskt är lika stora som\r\nregeringens. När det gäller fördelningspolitiken\r\ntorde vi ha större ambitioner än\r\nSocialdemokraterna. Det visar praktiken.</pre><pre>Anf. 83  PER-OLA ERIKSSON (c):</pre><pre>Herr talman! Trots problemen med de offentliga\r\nfinanserna är Sverige ändå ett rikt land.\r\nMöjligheterna överträffar faktiskt problemen. Alla\r\nhar vi därför ett ansvar för att skapa optimism och\r\nframtidstro i vårt samhälle. Nu tänds det också allt\r\nfler ljus, och de positiva signalerna för svensk\r\nekonomi blir allt fler. Företag planerar\r\ninvesteringar och hemtagning av\r\nindustriproduktion. Exporten ökar och\r\nindustriföretagens lönsamhet förbättras.</pre><pre>För en tid sedan läste jag i en tidning, som jag fick\r\ni min hand, om en företagare i Jämtland vid namn\r\nFrans Bergstrand. Han är VD för Jämtelamell i\r\nStugum. Han säger: ''Orderingången är lovande nu\r\noch nya kunder är på gång. Dags att vara optimist\r\nefter hårda år.''</pre><pre>Nyss sjönk också räntorna. Det lägger ytterligare\r\nen grund för en positiv ekonomisk utveckling. Det\r\nhar funnits och det finns fortfarande mörka moln,\r\nmen vi skall komma ihåg att det under de senaste\r\ntvå åren har fattats en rad viktiga politiska beslut av\r\nstrategisk betydelse, vilka kommer att återge\r\nSveriges befolkning både framtidstro och nya\r\nmöjligheter.</pre><pre>Jag lyssnade med spänt intresse på Allan Larssons\r\ninledningsanförande i den förhoppningen att jag på\r\nnågon punkt skulle kunna se visioner och\r\nframtidstro spira fram vid sidan av den kritik i\r\nvanlig bemärkelse som Allan Larsson brukar stå\r\nför. Men jag fann ingenting.</pre><pre>Även om det finns problem i politiken måste vi,\r\noavsett positioner och även i regeringsställning,\r\norka att lyfta fram såsom något positivt det som\r\nändå sker i Sverige. Vi måste ta vara på\r\nutvecklingsmöjligheterna, de fina signalerna, och\r\ninte bara lyfta fram det dystra. Det är\r\nbeklämmande att en sådan politiker som Allan\r\nLarsson aldrig förmår lyfta sig över dysterheten och\r\nproblemen.</pre><pre>Politiken behöver optimister. Politiken behöver\r\ndem som skapar framtidstro. Politiken behöver\r\nmindre av dysterkvistar och mer av opitimister.</pre><pre>Om Hans Gustafsson hade hållit det\r\nsocialdemokratiska inledningsanförandet i denna\r\ndebatt, är jag övertygad om att vi hade fått se mer\r\nav visioner, optimism och framtidstro. Jag tror att\r\ndet är det som behöver skapas oavsett vilken\r\nposition vi har.</pre><pre>Herr talman! Finansutskottet ställer sig bakom de\r\nmål och den inriktning av den ekonomiska\r\npolitiken som regeringen har föreslagit. Det gäller\r\nbåde på kort och på lång sikt.</pre><pre>Det övergripande målet för den ekonomiska\r\npolitiken är att man genom en god tillväxt skall\r\nbygga en långsiktigt stabil grund för välfärden och\r\nför sysselsättningen. Det innebär också att den\r\nekonomiska politiken skall präglas av ansvar för\r\nkommande generationer.</pre><pre>Vi måste skapa ett bra företagsklimat, och vi måste\r\nge företagen svängrum och låta fler företag känna\r\natt vi är på rätt väg. Vi måste skapa\r\ninvesteringsvilja för att kunna bekämpa\r\narbetslösheten. Långtidsarbetslösheten är för\r\nmånga människor kanske det mest allvarliga.\r\nDärför måste i första hand den förhindras. Genom\r\nkraftfulla insatser skall vi vidta åtgärder för att ge\r\nungdomar arbete eller utbildning.</pre><pre>Vi skall bibehålla en låg inflation. Jag noterade att\r\nAllan Larsson sade att vi skall ha prisstabilitet på\r\ngod europeisk nivå. Men han sade aldrig vilken nivå\r\ndet är. Jag vill fråga honom: Har vi för låg inflation\r\ni Sverige, eller har Allan Larsson andra mått i fråga\r\nom inflationen?</pre><pre>Vi måste minska underskottet i de offentliga\r\nfinanserna genom olika budgetförstärkningar och\r\nvidta åtgärder som främjar både en uthållig\r\nekonomisk tillväxt och en sund ekonomisk\r\nutveckling. På det sättet kan vi medverka till att\r\nskapa låga räntor i vårt samhälle.</pre><pre>En låg bestående inflationstakt skapar faktiskt\r\nförutsättningar för lägre räntor och en rättvis\r\nfördelningspolitik. Visst vill vi främja sparande och\r\nhushållning i stället för slösande och\r\nmisshushållning.</pre><pre>Alltför länge har kortsiktigt ekonomiskt tänkande\r\ngått ut över miljön och naturresurserna. Nu måste\r\nbalansen mellan ekonomi och ekologi säkras. Med\r\nen offensiv miljöpolitik kan vi åstadkomma en\r\nuthållig ekonomisk utveckling. Även tidigare talare\r\ni partiledardebatten var inne på detta tema, och jag\r\nskall därför inte vidareutveckla detta mer än så.</pre><pre>Det är också nödvändigt att den ekonomiska\r\npolitiken tar till vara utvecklingskraften i Sveriges\r\nalla regioner. Oavsett om det är stadsbygd eller\r\nlandsbygd, norr eller söder, måste vi skapa\r\nlikvärdiga förutsättningar för arbete, utbildning,\r\nföretagande, kommunikationer, välfärd, osv.</pre><pre>Den ekonomisk-politiska linje som regeringen och\r\nregeringspartierna har stakat ut har varit trovärdig\r\noch redan gett många positiva resultat, bl.a. sänkta\r\nräntor. Riksbanken har kunnat sänka\r\nmarginalräntan, vilket har inneburit en välkommen\r\nräntesänkning i stort. Andra talare kommer säkert\r\nsenare i debatten att utveckla detta. De korta\r\nräntorna har gått ned. Sänkningarna har också haft\r\ngenomslagskraft på de långa räntorna och\r\nbostadslåneräntorna. Det visar att vi på flera sätt är\r\npå rätt väg.</pre><pre>Lägre räntor stimulerar till nya investeringar, vilket\r\ninnebär ökad tillväxt, nya arbetstillfällen och\r\nbilligare bostadslån.</pre><pre>Herr talman! Genom en rad olika åtgärder bygger\r\nvi nu grundfundamenten för ett konkurrenskraftigt\r\nSverige inför 2000-talet. Genom en rad\r\ntillväxtskapande åtgärder stärker vi näringslivets\r\nkonkurrenskraft. Vi gör betydande satsningar på\r\nnya vägar, järnvägar, kommunikationer och\r\ntelekommunikationer.</pre><pre>Antalet utbildningsplatser inom såväl\r\ngymnasieskola som universitet och högskolor\r\nutökas mycket kraftigt. Forskningen har fått ökade\r\nresurser. En allmän stärkt kompetens förser vår\r\nviktigaste resurs, det mänskliga kapitalet, med\r\ngoda kunskaper för att Sverige fortsättningsvis skall\r\nvara en framgångsrik välfärdsnation. Det är vår\r\nförmåga att ta till vara och utveckla människors\r\nkunskap och kompetens som kommer att bli\r\navgörande för landets konkurrenskraft. Nu\r\ninvesterar vi i kompetens och bättre\r\nkonkurrenskraft.</pre><pre>Den allvarligaste konsekvensen av dagens\r\nlågkonjunktur är utan tvivel den höga\r\narbetslösheten. Därför görs också omfattande\r\narbetsmarknadspolitiska insatser för att ge\r\nmänniskor arbete eller utbildning i stället för\r\nkontantbidrag. Regeringen har valt arbetslinjen.</pre><pre>Finansutskottet tillstyrker regeringens förslag till\r\narbetsmarknadspolitiskt åtgärdsprogram.\r\nTillsammans med de åtgärder som föreslogs i\r\nbudgetpropositionen i januari kan 400 000\r\nmänniskor erbjudas arbete eller utbildning i vårt\r\nland.</pre><pre>Unga människor, som är på väg ut i sitt\r\nyrkesverksamma liv, har i dag tyvärr svårt att finna\r\nen plats på den ordinarie arbetsmarknaden. Därför\r\när det riktigt att arbetsmarknadspolitiken inriktas\r\npå att prioritera bekämpningen av\r\nungdomsarbetslösheten.</pre><pre>Ungdomspraktikplatserna, som infördes för ett år\r\nsedan, har haft stora framgångar. Finansutskottets\r\nmajoritet har därför ställt sig bakom regeringens\r\nförslag om fortsatt och utökad ungdomspraktik.</pre><pre>Socialdemokraterna ställer sig dess värre vid sidan\r\nav och förespråkar åtgärder som gör att färre\r\nungdomar får del av de arbetsmarknadspolitiska\r\nåtgärderna. Därför måste jag fråga\r\nSocialdemokraternas talesman Allan Larsson:\r\nVarför vill ni inte att så många ungdomar som\r\nmöjligt skall få praktisk yrkeslivserfarenhet och en\r\nmöjlighet till framtida arbete? Och varför förordar\r\nni dyrare alternativ, när man på det sätt som\r\nregeringen har föreslagit kan få fler människor i\r\nutbildning och arbete?</pre><pre>Finansutskottet föreslår en sänkning av momsen på\r\nturism och persontransporter. Det kommer att få\r\nstor betydelse för sysselsättningen. Det kommer att\r\nbidra till att nya arbetstillfällen skapas inom\r\nturistnäringen i hela landet. Inte minst ungdomar\r\nkommer att kunna beredas arbete. Det kommer att\r\nha stor betydelse för regionalt utsatta områden.\r\nPrecis detta föreslog Centern inför 1991 års val.</pre><pre>Förslaget om sänkt moms på persontransporter har\r\nockså en klar miljöprofil. Kollektiva transporter\r\nblir billigare. Här får vi också en mycket tydlig\r\nmiljöprofil. Jag noterade med tillfredsställelse att\r\nLars Bäckström just gjorde markeringen att detta\r\nvar ett miljöpolitiskt riktigt instrument.</pre><pre>I den s.k. krisuppgörelsen mellan regeringen och\r\nSocialdemokraterna bestämdes att\r\nbostadssubventionerna skulle minskas med 3\r\nmiljarder kronor. Finansutskottet redovisar i\r\nbetänkandet hur det skall ske. I motsats till\r\nuppgörelsen med Socialdemokraterna, som\r\ninnebar att besparingen skulle genomföras 1994,\r\nfördelas nu besparingen på tre år. För 1994 blir\r\nbesparingen bara 0,5 miljarder kronor, och den\r\nresterande delen fördelas på 1995 med 1 miljard\r\nkronor och på 1996 med 1,5 miljarder kronor. Ändå\r\navvisar Socialdemokraterna detta förslag. Är det\r\navståndet till valet, närheten till valet eller oviljan\r\natt ta ansvar som har varit vägledande?</pre><pre>Med de väsentligt lägre räntor som vi nu ser, är det\r\nen rimlig avvägning som utskottet har gjort i detta\r\nsammanhang. Genom att utskottet också har ställt\r\nsig bakom den aviserade besparingen för 1997 och\r\n1998 är villkoren för den framtida utvecklingen av\r\nräntebidragen kända för flera år framöver. Därmed\r\nhar vi en viktig signal till bostadsmarknaden.</pre><pre>För att få en bred acceptans för de åtgärder som\r\nmåste vidtas när ekonomin skall saneras är det\r\nviktigt att bördorna fördelas rättvist mellan olika\r\ngrupper. Åtgärderna får inte drabba lågavlönade\r\nmer än högavlönade. Vi måste alla, efter förmåga\r\noch efter inkomst, vara med och dela på bördorna.\r\nDärför har utskottets majoritet föreslagit en\r\njustering av grundavdraget på inkomster över den\r\ns.k. brytpunkten vid statlig inkomstskatt.</pre><pre>Förslaget att slopa grundavdraget vid den statliga\r\ntaxeringen är ett sätt att fördela bördorna rättvist.\r\nJusteringen av grundavdraget rubbar inte\r\ngrunddragen i skattereformen, men den innebär att\r\nskiktgränsen för statlig inkomstskatt sänks med\r\n8 800 kr, vilket innebär en inkomstförstärkning till\r\nstaten på ca 2 miljarder kronor.</pre><pre>1980-talets spekulations- och inflationsekonomi\r\nskapade mycket stora orättvisor, som vi i dag ser\r\nmånga exempel på, och omfördelade på ett mycket\r\ngodtyckligt sätt förmögenheterna i samhället\r\nmellan individer, hushåll, företag och regioner.</pre><pre>Nu tvingas vi städa upp efter 1980-talets\r\nmisslyckanden. Det innebär påfrestningar för\r\nmånga grupper. Därför är de fördelningspolitiska\r\neffekterna som följer i spåren på 1980-talets\r\ninflationsekonomi viktiga att följa. Finansutskottet\r\nhar därför beslutat att av regeringen begära en\r\nkontinuerlig analys av de fördelningspolitiska\r\neffekter som måste följa på de olika åtgärder som\r\nmåste sättas in för att rätta till 80-talets ekonomiska\r\nmisslyckanden.</pre><pre>Den ekonomiska politiken måste vara långsiktig.\r\nDen får inte styras av veckovisa eller tillfälliga\r\nopinionsvindar. De kortsiktiga åtgärderna för att\r\nlösa finanskrisen, den låga inhemska efterfrågan\r\noch arbetslösheten måste stå i harmoni med de\r\nlångsiktiga målen för att minska\r\nbudgetunderskottet.</pre><pre>Därför tycker jag att det är ogenomtänkt att, som\r\nsocialdemokraterna gör, föreslå betydande\r\nstimulansåtgärder som innebär ökade offentliga\r\nutgifter av gammaldags modell.\r\nSocialdemokraterna och deras ekonomiska\r\ntalesman har inte precis visat prov på nytänkande i\r\ndet här sammanhanget. Eller menar man att vi har\r\nför lågt budgetunderskott? Vi har tidigare ibland i\r\ndebatten hört att budgetunderskottet är för högt.\r\nSkall man dra en slutsats av det förslag som\r\nsocialdemokraterna har lagt fram, måste det vara\r\natt man nu menar att budgetunderskottet är för\r\nlågt.</pre><pre>Kortsiktiga stimulansåtgärder, som generell\r\nmomssänkning, innebär att vi måste låna mer för\r\natt konsumera mera. Det är varken vårt\r\nbudgetunderskott, statsskulden, miljön eller\r\nkommande generationer gagnade av. En sänkt\r\nmoms innebär stimulans av konsumtions- och\r\nprylsamhället. Vi lånar av framtidens barn för\r\nfortsatt överkonsumtion. Dessutom skulle faktiskt\r\nimporterade varor bli billigare, och det gynnar inte\r\nprecis den inhemska produktionen! Det var\r\negentligen den man skulle stimulera. Därför vill jag\r\nsäga till Allan Larsson: Tänk om, tänk nytt!</pre><pre>En viktig uppgift i den ekonomiska politiken är att\r\nlångsiktigt minska statens utgifter. Statens\r\nbudgetunderskott och statsskulden har ökat\r\nkraftigt under de senaste åren, som en följd av de\r\nproblem från 1980-talet som vi har drabbats av. Om\r\nvi inte förmår stoppa den utvecklingen kommer en\r\nallt större del av statens inkomster att gå till att\r\nbetala räntor på statsskulden. Allt mindre pengar\r\nblir kvar för att upprätthålla välfärden.</pre><pre>Därför är det viktigt att det förslag som regeringen\r\nhar lagt fram i kompletteringspropositionen, om ett\r\nlångsiktigt saneringsprogram för att minska statens\r\nutgifter och öka inkomsterna, kan genomföras.\r\nTotalt föreslås ca 80 miljarder i\r\ninkomstförstärkningar fram till 1998.\r\nSaneringsprogrammet har mycket stor betydelse\r\nför att hejda statsskuldens utveckling och minska\r\nbudgetunderskottet. Dess bättre finns nu också en\r\nbred parlamentarisk samling bakom den politiken.\r\nDet är tillfredsställande.</pre><pre>Herr talman! Jag ser med tillförsikt och optimism\r\npå 1990-talets forsatta utveckling. En krissituation\r\nhar det goda med sig att man tvingas stanna upp,\r\nfundera, omvärdera och göra nya prioriteringar.\r\nFörändringarna kan först upplevas som\r\nskrämmande, men vi politiker har ett ansvar för att\r\nleda landet. Jag ser därför som en viktig uppgift att\r\nta till vara möjligheterna, hellre än att fastna för\r\neventuella hinder. Det är så vi kan ingjuta\r\nframtidstro och hopp hos människorna.</pre><pre>Sammanfattningsvis innebär finansutskottets\r\nbetänkande, som vi om en stund skall votera om,\r\natt det finns ett brett parlamentariskt stöd för en\r\nvinnande ekonomisk politik. Vi lägger en grund för\r\natt sanera ekonomin. Trots en besvärlig\r\nbudgetsituation kan vi besluta om offensiva\r\narbetsmarknadspolitiska åtgärder. Under tiden\r\nsom människor står utanför ordinarie\r\narbetsmarknad kan vi erbjuda goda\r\nutbildningsmöjligheter. Vi investerar för\r\nframtiden.</pre><pre>Med det, herr talman, ber jag att få yrka bifall till\r\nfinansutskottets hemställan med ett undantag,\r\nnämligen mom. 3, där jag yrkar bifall till\r\nreservation nr 3.</pre><pre>Anf. 84  LARS BÄCKSTRÖM (v) replik:</pre><pre>Herr talman! Först skulle jag vilja tacka Per-Ola\r\nEriksson för en sak. Det är grundavdraget. Jag sade\r\nförut att det nästan är ironi att det är under en\r\nborgerlig regering som man kan få visst gehör för\r\nvissa grundläggande skatteidéer från\r\nVänsterpartiet, men så är det.</pre><pre>Även om ni anammade den här idén som vi har\r\ndrivit väldigt länge, har ni inte utfört den så väl.\r\nMen det är inte att begära, när man inte riktigt\r\nkände grundidén från början. Jag skall försöka\r\nfortsätta att driva denna fråga, så får vi en ännu\r\nbättre teknisk utformning av den. Ni har faktiskt\r\nskärpt marginalskatterna onödigt mycket i ganska\r\nmåttliga inkomstlägen, och ni har fått in ganska litet\r\npengar.</pre><pre>Per-Ola Eriksson, det är viktigt att bedriva\r\nfördelningspolitik. Det vet jag och jag tror mig veta\r\natt Per-Ola Eriksson tycker att det är mycket\r\nviktigt. Men ni har ju nu sänkt a-kassan, och det\r\nkanske kostar den genomsnittlige\r\nkassamedlemmen 1 500 kr i månaden. Det man nu\r\nså att säga tar tillbaka i fördelningspolitik kanske\r\nkostar den som har 250 000 i inkomst 150 kr i\r\nmånaden. Skillnaden är inte bra.</pre><pre>Vi gick emot sänkningen av a-kassan. Vårt förslag\r\ntill slopat grundavdrag hade höjt kostnaden för\r\npersonen med 250 000 kr i inkomst med kanske 450\r\nkr i månaden. Det hade i alla fall varit en något\r\nbättre profil.</pre><pre>Vi hade andra förslag också, men det är inte att\r\nbegära att man skall få igenom höjd marginalskatt\r\nför höginkomsttagarna med en moderat\r\nskatteminister. Det är inte att räkna med. Men ni\r\nkunde ju ha valt vår metod och fått in 450 kr i\r\nmånaden mer från de högre inkomstgrupperna.\r\nDet hade gett 7 miljarder. Om man hade fått in de\r\n7 miljarderna hade man inte behövt göra\r\nneddragningen av a-kassan. Det hade varit jättebra\r\nfördelningspolitik.</pre><pre>Men man kan inte nå ända fram med den här\r\nregeringen, frågan är om man kan nå ända fram ens\r\nnär vi tillsammans med socialdemokraterna skall\r\nbilda majoritet i kammaren vid voteringarna efter\r\nnästa val. Socialdemokraterna har inte riktigt\r\nförstått finessen med grundavdraget. Men vi får väl\r\ndiskutera frågan mer.</pre><pre>Anf. 85  TREDJE VICE TALMANNEN:</pre><pre>Repliken gäller Per-Ola Eriksson.</pre><pre>Anf. 86  LARS BÄCKSTRÖM (v) replik:</pre><pre>Herr talman! Naturligtvis.</pre><pre>I fråga om kommunerna, Per-Ola Eriksson, har ni\r\nsagt att ni har ett långsiktigt saneringsprogram.\r\nFrågan är, Per-Ola Eriksson, om ni inte i stället har\r\nett långsiktigt dräneringsprogram av kommunal\r\nekonomi. Ni sparar hos grannen. Det är alltid\r\nenklare. Då slipper man se över sin egen ekonomi.\r\nMen vad är det för vits med att spara i kommunal\r\nkonsumtion? Ni för ju bara ut kommunalanställda\r\ni arbetslöshet. Ni sparar ju inte ett enda dugg i den\r\nsamlade samhällsekonomin.</pre><pre>Låt oss i stället diskutera de utgifter som har ökat.\r\nDet är inte kommunal konsumtion som har ökat\r\nunder 80-talet. Men det är den som ni ger er på\r\nunder 90-talet. Det som ökade under 80-talet var ju\r\ntransfereringarna till hushåll och företag. Alla\r\npratar om transfereringssystemet till hushållen.\r\nGlöm inte de stora transfereringssystemen till\r\nföretagen!</pre><pre>Anf. 87  PER-OLA ERIKSSON (c) replik:</pre><pre>Herr talman! Jag lyssnar alltid med stort intresse\r\nnär Lars Bäckström debatterar i kammaren. Jag\r\nhar gjort det särskilt mycket i dag, eftersom vi har\r\nfunnit att Lars Bäckström hellre litar på den här\r\nregeringskonstellationen än på\r\nSocialdemokraterna. Vi tycks på punkt efter punkt\r\ndriva en bättre politik än Socialdemokraterna. Det\r\nhar vi vetat om. Men det är också bra att fler än vi\r\nfrån regeringspartierna säger det.</pre><pre>Jag vet att Lars Bäckström själv har arbetat mycket\r\nmed frågan om grundavdragen. Det är många\r\nandra som också har lagt fram förslag i den här\r\nriktningen. Jag vet inte vem som har\r\nupphovsmannarätten till förslaget. Det kanske inte\r\när så intressant i det här sammanhanget. Det var en\r\nmodell som man kan använda för att visa att man\r\nbehåller skattereformen. Grundvalen i\r\nskattereformen förändras inte, men människor\r\nmed inkomster över brytpunkten kan på det här\r\nsättet få bära en större del av de bördor som ändå\r\nmåste bäras.</pre><pre>Det är väldigt viktigt att grundvalen i\r\nskattereformen ligger fast. Varför vi har valt\r\ngrundavdraget? Det är ganska enkelt. I samband\r\nmed krisuppgörelsen började vi ändra i det, och\r\nsedan var det bara att vandra vidare med den\r\nmodellen.</pre><pre>Jag tror inte på det här med att starta en\r\nkommunakut, som Lars Bäckström talade om i sitt\r\ninledningsanförande. Vi skall vara medvetna om\r\natt den kommunala sektorn har växt ganska\r\nkraftigt. Under 1970- och 1980-talet har det varit en\r\nbetydande expansion inom den kommunala\r\nsektorn. Tänk om det hade varit en lika kraftig\r\nexpansion inom den privata sektorn, inom\r\nnäringslivet. Tänk om vi hade haft lika stor\r\neffektivitet och produktivitetsökning där. Det\r\nskulle faktiskt ha behövts.</pre><pre>Jag erinrar mig att man från Vänsterpartiets håll\r\ntidigare har kritiserat akutmottagningar av skilda\r\nslag. Då har det gällt det privata näringslivet. Nu\r\ngäller det att rädda sysselsättningen, och nu vill\r\nVänsterpartiet ha en kommunakut. Jag tror\r\nfaktiskt att det vore bättre med en akutmottagning\r\nför att skapa ett bra näringsliv, i stället för en\r\nkommunakut. Lars Bäckström får tänka om på den\r\npunkten och ägna tiden åt att argumentera för\r\nnågonting mer produktivt än en kommunakut.</pre><pre>Anf. 88  LARS BÄCKSTRÖM (v) replik:</pre><pre>Herr talman! Angående grundavdraget säger Per-\r\nOla Eriksson att man kan tvista om\r\nupphovsmannarätten och sådant. Det kan man\r\negentligen inte. Jag vet hur det ligger till med det.\r\nJag är så oerhört blygsam att jag inte vill ta upp mer\r\nom det nu. Det har sagts mycket om det tidigare.</pre><pre>Vi vill inte ha någon kommunakut. Det är inte bra\r\natt ha en kommunakut. Tvärtom är det dåligt att\r\nbehöva ha en sådan. Anledningen till att vi behöver\r\nen kommunakut just nu är att regeringen drar in\r\npengar från kommunerna, man skall begränsa den\r\nkommunala konsumtionen under 90-talet. Det\r\nkommunala besparingsprogrammet är ett\r\nkommunalt dräneringsprogram. Man skall dränera\r\nkommunerna på pengar. Om man låter bli det,\r\nbehövs ingen kommunakut. Låt kommunerna vara\r\ni fred under 90-talet. Ni skapar bara arbetslöshet,\r\nni sparar inga pengar. Låt oss gemensamt diskutera\r\nhur vi skall kunna spara på transfereringssystemen.\r\nDet är nämligen dessa som gjorde att vi fick\r\nbudgetunderskott.</pre><pre>Det är felaktigt, Per-Ola Eriksson, att\r\nkommunernas konsumtion ökade under 80-talet.\r\nDet gjorde den inte alls. Det är oerhört lätt att\r\nkontrollera denna uppgift.</pre><pre>Vi säger därför: Låt bli att göra denna indragning i\r\nkommunsektorn. Då kan vi kanske klara\r\nsysselsättningen under 90-talet. Gör ni som ni vill,\r\nkommer vi inte att klara sysselsättningen. Vi\r\nkommer att ta bort 40 000--50 000 arbetstillfällen\r\nfrån kommunsektorn, som lök på laxen efter det att\r\nvi förlorat över 200 000 arbetstillfällen i industrin.\r\nVi vet att det kommer att ta oerhört lång tid innan\r\nman kan återställa sysselsättningsnivån i industrin.</pre><pre>Er politik är ingen arbetslöshetspolitik. Ni är bra på\r\nen sak just nu, och det är att ni försöker få en\r\nbudgetbalans. Där är ni bra, men ni är oerhört\r\ndåliga på sysselsättnings- och fördelningspolitik.\r\nDär är Socialdemokraternas Allan Larsson mycket\r\nbättre. Där finns en samsyn med oss, men det finns\r\ningen samsyn när det gäller er dåliga politik för att\r\nbekämpa arbetslösheten. Varför gör ni inte, Per-\r\nOla Eriksson, som vi har föreslagit, nämligen att\r\nstärka industrin med att sänka\r\narbetsgivaravgifterna vid nyanställningar? Det är\r\nnyanställningar vi behöver stimulera i industrin,\r\ninte ge generella subventioner till industrin.</pre><pre>Anf. 89  PER-OLA ERIKSSON (c) replik:</pre><pre>Herr talman! Jag ställer upp på resonemanget att vi\r\nmåste spara på transfereringssystemen. Det är\r\nprecis vad vi gör. Vi har startat ett omfattande\r\narbete, och vi har redan fattat beslut. Jag är inte\r\nsäker på att Vänsterpartiet i alla stycken har ställt\r\nupp när det har kommit till kritan. Det har ibland\r\nvarit en läpparnas bekännelse.</pre><pre>Jag skall gå tillbaka till urkunden, de beslut som vi\r\nhar fattat, och se hur Lars Bäckström har röstat i\r\nolika sammanhang. Det skall vi med spänt intresse\r\nfölja också i framtiden, eftersom vi kommer att\r\nvandra vidare på den här vägen.</pre><pre>Problemet med kommunerna är inte att vi har för\r\nlitet folk inom den kommunala sektorn. Problemet\r\ni svensk ekonomi är att vi har få privata företag,\r\nföretag inom den konkurrensutsatta sektorn. Där\r\nmåste vi stimulera tillväxten. Det gör vi med att\r\nminska och ta bort tillväxthämmande skatter och\r\navgifter.</pre><pre>Nu ställer Lars Bäckström begreppen ibland på sin\r\nkant. Det är inte alltid möjligt att följa med i alla\r\nsvängningar från Vänsterpartiet i denna\r\nnyorientering. Det gläder mig att Lars Bäckström\r\nvill ha lägre arbetsgivaravgifter. Det har inte alltid\r\nvarit det recept som Vänsterpartiet har förordat i\r\nnäringspolitiska och ekonomisk-politiska\r\nsammanhang.</pre><pre>Jag vet inte om Lars Bäckström kommer ihåg det,\r\nmen vi har faktiskt fattat ett beslut här i riksdagen\r\nom att sänka arbetsgivaravgifterna för att bereda\r\nmänniskor möjlighet till inträde på\r\narbetsmarknaden och för att stärka den\r\nkonkurrensutsatta sektorn. Det har varit viktiga\r\nbeslut. Därför hälsar jag med tillfredsställelse att\r\nLars Bäckström tycker att sådan inriktning har varit\r\nbra.</pre><pre>Däremot vill jag bestämt protestera mot Lars\r\nBäckströms påstående att Allan Larsson och\r\nSocialdemokraterna skulle föra en bättre\r\nfördelningspolitik. I spåren av 1980-talet ser vi hur\r\nsnett det var. Nu måste vi rätta till det. 1980-talets\r\nspekulations- och inflationsekonomi var\r\nförödande. Det måste vi komma till rätta med. Det\r\ninser säkert Lars Bäckström. När han har funderat\r\nfärdigt kommer han säkert fram till att vi är inne på\r\nrätt väg och att detta är den medicin som Lars\r\nBäckström också vill ha.</pre><pre>Anf. 90  ALLAN LARSSON (s) replik:</pre><pre>Herr talman! Per-Ola Eriksson efterlyste mer\r\noptimism. Jag är till min natur en optimistisk\r\nperson. Jag försökte ta fasta på det positiva i svensk\r\nekonomi, att exporten går bra och att den kommer\r\natt gå bra de närmaste åren. Det hänger samman\r\nmed utvecklingen av kronans kurs, där det\r\nvisserligen var ett misslyckande i höstas, med\r\nförbättrad produktivitet och med de\r\nstabiliseringsavtal som träffades och som förlängs i\r\nden nuvarande avtalsrörelsen.</pre><pre>Allt det där är väldigt bra. Per-Ola Eriksson kanske\r\nvar upptagen med annat när jag talade om det. Det\r\nkan jag ha förståelse för. Men jag hänvisar till\r\nprotokollet, där Per-Ola Eriksson kan ta del av det.</pre><pre>Problemet är att det här inte räcker. Det räcker inte\r\nmed att vi får en snabb uppgång i exportindustrin.\r\nVi får en delad ekonomi där det går bra för en smal\r\nsektor och dåligt för resten. Det är problemet.</pre><pre>Hur kan ni slå er till ro? Hur kan ni slå er för\r\nbröstet? Arbetslösheten är nästan 8 %, och den\r\nkommer att stiga vecka för vecka. Den blir högre i\r\nhöst än förra hösten. Den blir högre till vintern än\r\nden gångna vintern. Hur kan Per-Ola Eriksson\r\nförsöka föra det åt sidan?</pre><pre>Det har tidigare i dag citerats ur Aftonbladet. Carl\r\nBildt gjorde det flitigt, men han missade gårdagens\r\ntidning. Där tar man upp landets ekonomiska\r\nproblem och krisen på arbetsmarknaden, som blir\r\nvärre. Det står att riksdagen måste arbeta och göra\r\nnågonting åt saken.</pre><pre>Hur kan Per-Ola Eriksson stå här och slå sig för\r\nbröstet inför de problem som är så uppenbara, som\r\nvarenda läsare kan ta del av och som människor\r\nupplever i sin vardag?</pre><pre>Arbetslösheten växer och produktionen krymper i\r\når. Skall vi inte göra någonting åt det? Det här är\r\nproblemet. Därför vill jag fråga Per-Ola Eriksson\r\nom avsikten verkligen är att finansutskottet skall\r\nförsättas i passivitet under hela sommaren och\r\nhalva hösten. Skall vi inte engagera oss för att lösa\r\nproblemen? Tänker Per-Ola Eriksson inte ta några\r\nsom helst initiativ när det gäller att komma ur det\r\nelände som arbetslösheten är?</pre><pre>Det är arbetslösheten och den sjunkande\r\nproduktionen som gör att statsfinanserna\r\nförsämras. Förklara för oss, Per-Ola Eriksson,\r\nvarför vi innevarande budgetår behöver låna 250\r\nmiljarder och inte 100 miljarder, som Per-Ola\r\nEriksson för ett år sedan gick i god för. Låt oss få\r\nsvar på de frågorna.</pre><pre>Anf. 91  PER-OLA ERIKSSON (c) replik:</pre><pre>Herr talman! Jag börjar med att ta upp detta med\r\noptimism. Allan Larsson sade att han var optimist\r\ntill sin natur, en optimistisk person. Då tillhör jag\r\nnog de få här i samhället som inte har upptäckt det.\r\nJag brukar följa Allan Larssons agerande ganska\r\nnoga. Han brukar bara se till problemen och sällan\r\nframhålla de positiva möjligheter som ändå finns i\r\nvårt samhälle.</pre><pre>Det är viktigt att vi här i kammaren medverkar till\r\natt ingjuta mod, optimism och framtidstro hos\r\nmänniskor. Vi har en svår ekonomisk situation i\r\nlandet. Och det är här i riksdagen som vi skall skapa\r\nförutsättningar. Jag vill påstå att vi faktiskt gör det\r\npå många håll.</pre><pre>Vi har inte slagit oss till ro och accepterat den höga\r\narbetslösheten. Vi gör satsningar. I dag skall vi om\r\nen stund vi votera om ett omfattande\r\narbetsmarknadspolitiskt program. Vi har också\r\ntidigare vidtagit åtgärder.</pre><pre>Vi kommer att satsa närmare 50 miljarder kronor\r\npå insatser mot arbetslösheten, varav nära 30\r\nmiljarder kronor kommer att satsas på direkta\r\narbetsmarknadspolitiska åtgärder.\r\nUngdomspraktiken har införts mot\r\nSocialdemokraternas och fackets order. Vi har\r\ninrättat extra utbildningsplatser inom det reguljära\r\nutbildningssystemet och nya utbildningsplatser\r\ninom högskolor och universitet och vi har infört\r\nföretagsutbildning. Dessutom har vi fattat en rad\r\nstrategiska beslut för att förbättra\r\nkonkurrenskraften i svenskt näringsliv. Till hösten\r\nskall kammaren fatta beslut om en ordentlig\r\nföretagsskattereform för de mindre företagen.\r\nDenna företagsskattereform ger egenföretagarna,\r\nhantverkarna, handelsbolagen och tusentals\r\nsmåföretag här i landet bättre konkurrensvillkor.\r\nDetta är en grupp av näringslivet som glömdes bort\r\nunder Allan Larssons tid i regeringsställning.</pre><pre>På det här sättet bygger vi ett stabilare Sverige, där\r\nvi -- inte på ett konstlat sätt -- skapar naturliga\r\nförutsättningar för att få nya arbetstillfällen runt\r\nom i landet och för att få ny produktion.\r\nRiskkapitalförsörjningen skall stimuleras. Det blir\r\nbättre resurser för innovatörer osv.</pre><pre>Finansutskottet har alltid beredskap, om det skulle\r\nvisa sig att vi har för få sammanträden.\r\nFinansutskottet har både politisk och\r\norganisatorisk beredskap att sammanträda närhelst\r\ndet skulle behövas. För dagen ser jag inte att det\r\nbehövs några sammanträden. Men Allan Larsson\r\nvet att han är välkommen den dag då vi kallar till\r\nett sammanträde.</pre><pre>Anf. 92  ALLAN LARSSON (s) replik:</pre><pre>Herr talman! Det är inte sammanträden som jag\r\nefterlyser. Det är åtgärder mot arbetslösheten. Per-\r\nOla Eriksson räknade upp ett antal åtgärder. Men\r\nläs då vad Konjunkturinstitutet sade i sin rappot\r\nförra veckan: även om dessa åtgärder genomförs,\r\nkommer sysselsättningssituationen att bli sämre\r\nnästa år än i år. Läget i år är ju sämmre än under\r\nförra året. Förra året var sämre än något tidigare år.\r\nDet är ju det som är problemet. Det är inte\r\nsammanträden, utan det är handling som behövs,\r\nen ny vilja hos regeringen att göra någonting rejält\r\nmot arbetslösheten.</pre><pre>Per-Ola Eriksson varken förklarade eller gav\r\nbesked angående den fråga som jag ställde. Det är\r\nrimligt att utskottets ordförande, som har ett\r\nsärskilt ansvar för majoritetens politik, ger oss\r\nbesked. Förklara för riksdagen varför statens\r\nlånebehov blir 250 miljarder under innevarande år\r\noch inte de 100 miljarder som Per-Ola Eriksson för\r\nett år sedan gick i god för!</pre><pre>Jag vill också fråga Per-Ola Eriksson om synen på\r\nden ekonomiska politiken. Delar Per-Ola Eriksson\r\nAssar Lindbecks uppfattning om att arbetslösheten\r\när huvudproblemet, och att det är den svaga\r\nhemmamarknadsefterfrågan som är orsaken till\r\narbetslösheten och till att vi inte kommer ur den\r\nnedgång i produktionen som nu sker under detta\r\når? Delar Per-Ola Eriksson också uppfattningen att\r\ndet är produktionsutvecklingen och inte\r\narbetslösheten som är förklaringen till det väldiga\r\nbudgetunderskottet? Och i så fall, varför gör ni\r\ningenting åt det?</pre><pre>Anf. 93  PER-OLA ERIKSSON (c) replik:</pre><pre>Herr talman! Situationen i Sverige i dag är unik,\r\ntycker jag. Mitt under en ganska svår\r\nlågkonjunktur ökar faktiskt exporten mycket\r\nkraftigt. Detta ger inte omedelbart utslag i nya\r\narbetstillfällen, men vi bygger ett stabilare,\r\nrobustare och konkurrenskraftigare Sverige för att\r\nmöta återstoden av 1990-talet. Jag är övertygad om\r\natt vi, kanske tidigare än vad Allan Larsson tror,\r\nkommer att få se en vändning i mycket positiv\r\nriktning när det gäller arbetslöshetssiffrorna.</pre><pre>När man går in i en lågkonjunktur, blir inte den\r\nomedelbara effekten en ökad arbetslöshet. På\r\nsamma sätt förhåller det sig när konjunkturen\r\nvänder. Det ger inte någon omedelbar effekt på\r\nsysselsättningen. Men jag är övertygad om att vi har\r\nladdat ordentligt för att kunna möta framtiden.</pre><pre>Dess värre har vi ett tungt arv att bära från tidigare.\r\nEn av orsaken -- som svar på Allan Larssons fråga\r\nom Assar Lindbeck -- till dagens problem är ju\r\nfaktiskt den tappade konkurrenskraften i svenskt\r\nnäringsliv under 1980-talet och kanske också\r\ntidigare. Vi har alltför länge lånat oss tid. Vi har\r\nköpt oss tid och devalverat oss ur problemen. Nu\r\ngår det inte att göra så längre. Vi måste själva bygga\r\nför framtiden.</pre><pre>När det gäller lånebehovet, budgetunderskottet\r\nosv. finns det en rad naturliga förklaringar, Allan\r\nLarsson. Först och främst måste Allan Larsson\r\nbestämma sig på en punkt. Han måste bestämma\r\nsig för om budgetunderskottet nu är för högt eller\r\nför lågt. Om man skall tolka ert resonemang i er\r\nmotion, får man den uppfattningen att\r\nbudgetunderskottet nu har varit för lågt. Ni lägger\r\nju fram förslag -- t.ex. förslaget om en generell\r\nmomssänkning -- som innebär att\r\nbudgetunderskottet ökas. Tidigare har ni kritiserat\r\nbudgetunderskottet, men nu verkar inte detta\r\nlängre att vara ett problem.</pre><pre>Nu har vi ett lånebehov som har ett samband med\r\nde andra åtgärderna och också en direkt koppling\r\ntill arvet från 1980-talet.</pre><pre>Herr talman! Eftersom detta kanske är min sista\r\nreplik i dag, vill jag passa på tillfället att önska\r\nkammarens ledamöter, talmännen och personalen\r\nen glad, skön, solig och varm sommar.</pre><pre>Anf. 94  LARS TOBISSON (m):</pre><pre>Herr talman! Det största och viktigaste ärendet\r\nunder riksmötet står nu inför sitt avgörande. Det är\r\ndå litet egendomligt att vi som förberett detta i\r\nfinansutskottet inte tillåts framträda ens i en\r\nförmatch till de stora elefanternas dans. Det vet ju\r\nalla att en evakueringsmatch bör ta slut snabbt, så\r\natt man får stänga etablissemanget och kan gå hem.</pre><pre>Finansutskottets ordförande har redogjort för\r\ntillkomsten av det betänkande som nu föreligger.\r\nFinansministern kommer senare att redovisa\r\nregeringens ekonomisk-politiska strategi. Själv kan\r\njag därmed begränsa mig till vissa ämnen, som vi\r\nmoderater fäster stort avseende vid.</pre><pre>Det är väl då bäst att ta det obehagliga först. Det\r\npris som fått betalas för att regeringen skall få stöd\r\nför både sin aktuella ekonomiska politik och det\r\nlångsiktiga saneringsprogrammet är sänkt\r\nturistmoms och höjd inkomstskatt. Jag har nog\r\nstörre svårigheter än finansutskottets orförande att\r\nsvälja dessa avsteg från regeringens förslag. Jag blir\r\ninte gladare av att inhösta beröm från\r\nVänsterpartiet.</pre><pre>Bland nu möjliga skattesänkningar är sådana som\r\nger sänkta priser på hotellrum och\r\nkollektivtransporter knappast de mest angelägna.\r\nMen framför allt är det beklagligt -- och\r\növerraskande -- när vi moderater lyckades motstå\r\nde propåer om höjd inkomstskatt som förekommit\r\näven inom andra regeringspartier, att det då skulle\r\nbli Ny demokrati som drev igenom en sådan\r\nskärpning. Resultatet blir höjd marginalskatt för\r\nmedelinkomsttagare och en med 1 700 kronor\r\nförhöjd totalskatt för alla över brytpunkten.\r\nNaturligtvis är detta svårt att förena med kravet på\r\natt vidtagna åtgärder skall ligga i linje med den\r\nlångsiktiga strävan att avhjälpa strukturfelen i\r\nSveriges ekonomi.</pre><pre>Någon tröst kan det vara att det skulle ha blivit\r\nmycket värre, om socialdemokratisk skattepolitik\r\nlegat till grund för förändringarna, vilket i och för\r\nsig var möjligt så som motionsbilden såg ut. Andra\r\nförmildrande omständigheter är att ingen får högre\r\nmarginalskatt än nuvarande maximum på drygt\r\n50 % och att höjningen avser endast två år, något\r\nsom övriga debattörer av någon anledning inte har\r\nfunnit värt att nämna. Vi moderater kommer\r\nintensivt att bevaka att grundavdraget verkligen\r\nåtergår till sin ursprungliga utformning, när denna\r\ntvåårsperiod är till ända.</pre><pre></pre><pre>När oppositionen redovisade sina motioner,\r\nframstod Socialdemokraternas ändrade syn på\r\npenningpolitiken som det största hotet mot\r\nSveriges ekonomiska återhämtning. Eftersom även\r\nNy demokrati krävde en omläggning av\r\nräntepolitiken, kunde ett samgående inte uteslutas.\r\nDet är därför tacknämligt att det sistnämnda partiet\r\ninte ställt upp på Socialdemokraternas för ett\r\nindustriland unika ståndpunkt, att centralbanken\r\ninte skall prioritera kampen mot inflationen.\r\nFörslaget till ny målformulering ter sig så mycket\r\nmera märkligt, som Socialdemokraternas\r\nekonomiske talesman Allan Larsson i sin egenskap\r\nav fullmäktigeledamot medverkat till Riksbankens\r\nbeslut att fastställa ett mycket ambitiöst\r\ninflationsmål för de närmaste åren.</pre><pre>Jag måste återkomma till Allan Larssons\r\negendomliga dubbelroll som ledamot av både\r\nfinansutskottet och Riksbanksfullmäktige.\r\nKommer han, om Socialdemokraternas krav på vad\r\nman förskönande kallar en djärvare räntepolitik\r\ninte får gehör här i kammaren, ändå att plädera för\r\nen sådan omläggning av penningpolitiken vid\r\nfullmäktigesammanträdet i morgon? Eller försöker\r\nhan sitta på två stolar genom att ställa populära\r\nkrav i den ekonomiska debatten och sedan\r\nuppträda mer försiktigt när det verkligen gäller?</pre><pre>Vi skall inte glömma att räntorna nu successivt har\r\nsänkts till en nivå som ligger under vad som\r\nförekommit på mer än tio år. Jag kunde i\r\nförmiddags konstatera att nedgången fortsätter.\r\nUtvecklingen har varit särskilt snabb efter\r\npresentationen av kompletteringspropositionen.\r\nSamtidigt har kronkursen återhämtat en del av sin\r\nstora nedgång. Detta hjälper till att motverka de\r\nutifrån kommande prisstegringsimpulser som\r\nannars förr eller senare måste slå igenom i höjd\r\ninflationstakt. Denna positiva utveckling kommer\r\nrimligen att fortsätta. De senaste dagarnas\r\nränteglidning nedåt, som varit ganska kraftig, bör\r\nkunna resultera i en ytterligare sänkning av\r\nmarginalräntan utan att vare sig kronan eller den\r\nlånga räntan reagerar på fel sätt.</pre><pre>Herr talman! Vi befinner oss nu i ett skede av den\r\nekonomiska utvecklingen, då det kan vara lätt att\r\nförivra sig. När man satt in åtgärder som rimligen\r\nskall vända trenden men de avsedda resultaten låter\r\nvänta på sig, får man inte bli otålig. Det är\r\nnödvändigt att avhålla sig från ytterligare insatser\r\nav det slag som snabbt skulle överhetta en i det\r\nfördolda redan inledd förändring till det bättre.</pre><pre>Som redan framgått av denna debatt, finns det\r\nutöver sänkta räntor och låg inflationstakt vissa\r\nljuspunkter. Arbetslösheten är fortsatt alldeles för\r\nhög, men konkurserna och varslen blir färre och de\r\nlediga platserna flera. Måttfulla löneavtal och en\r\nkraftigt förbättrad produktivitet bidrar till ökad\r\nkonkurrenskraft, som förbättrar utfallet av\r\nutrikeshandeln och är på väg att göra bytesbalansen\r\npositiv. Bakom denna utveckling ligger också en\r\nkraftig ökning av hushållssparandet, vilket jag --\r\ntvärtemot vad som anförs i den socialdemokratiska\r\npartimotionen och tvärtemot vad Lars Bäckström\r\nville få mig att säga -- inte kan se som något\r\nproblem utan tvärtom som en förutsättning för en\r\nstabil ekonomisk tillväxt i framtiden.</pre><pre>Det har alldeles tydligt skett ett stämningsomslag i\r\ndet ekonomiska livet i Sverige. Litet varstans\r\nskakar man av sig förlamningen och pessimismen\r\nfrån hösten och vintern. Det tas initiativ, och det\r\nplaneras för nya satsningar. Den kraftiga\r\növerteckningen i samband med privatiseringen av\r\nCelsius är ett av många tecken på att framtidstron\r\nbörjar återvända. De som blir utan tilldelning får\r\ninrikta sig på den försäljning av Pharmacia-aktier\r\nsom efter överenskommelsen mellan staten och\r\nVolvo bör kunna genomföras inom ett år. Det är\r\nalldeles tydligt att de tekniska invändningar som\r\nSocialdemokraterna kommit med, att detta skulle\r\nvara att överskatta riskkapitalmarknaden, har varit\r\nalldeles felaktiga. Tvärtom kan konstateras att det\r\nsåväl inom landet som i utlandet finns ett intresse\r\nför satsningar på svenskt näringsliv.</pre><pre>Som det största hotet mot denna gryende optimism\r\nser jag rädslan för att Socialdemokraterna skall\r\nåterkomma till regeringsmakten. När det\r\nupprepade gånger under senare tid har uppstått\r\ntvivel beträffande regeringens möjligheter att vinna\r\nmajoritet för sina förslag här i riksdagen, har det\r\ninte berott på oro för att Ny demokrati skulle få\r\nigenom sin politik. Nej, farhågorna har gällt att\r\nSocialdemokraterna skulle få gehör för sina förslag\r\ntill lösningar. Den dag närmar sig snabbt, då\r\nväljarna på ordinarie tid skall träffa sitt avgörande.\r\nDet riskerar att verka uppdragande på\r\ninflationsförväntningarna och räntenivån. Så även\r\nom det kan tyckas vara bra att den ekonomisk-\r\npolitiska frontlinjen klarnat -- med på den ena sidan\r\nregeringen, som vill återställa balansen främst\r\ngenom minskade offentliga utgifter, och på den\r\nandra vänsteroppositionen, som satsar på höjda\r\nskatter -- hade det varit bättre om\r\nSocialdemokraterna visat större ansvar och hållit\r\nsig på den enda framkomliga vägen.</pre><pre>Ty vi är ingalunda på säker mark. Några uppgifter\r\nur utskottsbetänkandets majoritetstext vittnar om\r\nSveriges makroekonomiska problem. Statsskulden\r\npasserar nu 1 000 miljarder kronor och stiger med\r\nytterligare 250 miljarder på ett år.\r\nStatsskuldräntorna närmar sig 100 miljarder om\r\nåret och tar redan nästa år i anspråk mer än en\r\nfjärdedel av statsbudgetens inkomster. Om inte\r\ndenna tendens snabbt bryts, kan utvecklingen\r\nskena i väg och statsutgifterna snart bestå av enbart\r\nräntebetalningar. Regeringen har presenterat sin\r\nstrategi för att råda bot på denna utveckling och få\r\nhejd på skuldtillväxten och\r\nräntekostnadsökningen. Den överensstämmer i\r\nstora delar med Lindbeckkommissionens\r\nrekommendationer, och den har i allt väsentligt fått\r\nstöd av marknaden och utlandet.</pre><pre>Men Socialdemokraterna kan inte redovisa något\r\ntrovärdigt alternativ. De förringar strukturfelen i\r\nSveriges ekonomi och återfaller i gamla tankar på\r\nefterfrågestimulans som det enda saliggörande\r\nbotemedlet. Men med ett offentligt\r\nupplåningsbehov på 250 miljarder nästa budgetår\r\när det ansvarslöst och oförsvarligt att ytterligare\r\nförsämra budgetsaldot. Och när man förordar\r\nhöjda skatter på högre inkomster, företagande och\r\nkapital, så inte bara motverkar det den\r\nefterfrågeökning man säger sig eftersträva. Genom\r\natt verka avhållande på både svenskars och\r\nutlänningars vilja att investera här hemma drar det\r\nnäringsverksamhet och sysselsättning ut ur landet.</pre><pre>Jag måste få fråga den socialdemokratiske\r\ntalesmannen i debatten hur han kan tro att man\r\ngenom att höja skatter kan stimulera den inhemska\r\nefterfrågan. Med högre skatter blir det heller inga\r\nnya jobb. Kostnadsnivån för företagen stiger. All\r\nerfarenhet visar att höjda skatter inte avräknas i\r\nlöneförhandlingarna. Med nuvarande tillstånd i\r\nekonomin finns det dessutom inte mycket att\r\navräkna från. Följden av den socialdemokratiska\r\npolitiken skulle bli att inflationen får fart igen. Kan\r\nni socialdemokrater verkligen hävda att ni har en\r\nekonomisk politik som kan föra Sverige ut ur\r\nkrisen?</pre><pre>Och hur är det egentligen med er inställning till\r\nsvenskt medlemskap i EG? När jag läste den tjocka\r\nsocialdemokratiska motionen fäste jag mig vid att\r\nEuropa inte nämndes någonstans, annat än på ett\r\nställe, där den nuvarande utvecklingen togs till\r\nintäkt för att förorda en nedrustning för Sveriges\r\ndel. Det var vad man hade att säga om utvecklingen\r\ni Europa, på vägen mot ett europeiskt samarbete.\r\nOm jag förstått det rätt, skall den\r\nsocialdemokratiska partikongressen i höst\r\nförhindras från att uttala en mening i frågan. Och\r\natt döma av ett uttalande från Ingvar Carlsson skall\r\npartiets ställningstagande inför folkomröstningen\r\nbara uppfattas som en rekommendation. Skulle\r\nresultatet bli en seger för nej-sidan, blir detta också\r\npartiets ståndpunkt, har jag förstått. Med en så\r\nvacklande inställning, hur skall det då kunna bli\r\nkraft i den socialdemokratiska argumentationen i\r\ndenna för Sverige helt avgörande framtidsfråga?</pre><pre>För oss moderater är saken klar. Vi vill att Sverige\r\nskall delta fullt ut i det europeiska samarbetet, som\r\ninte bara handlar om ekonomi utan också om fred\r\noch säkerhet och kulturell gemenskap. Den linjen\r\nkommer vi att driva hårt och entydigt inför\r\nkommande ställningstaganden. Och skulle det till\r\näventyrs bli ett bakslag, förblir det ändå partiets\r\nståndpunkt. För vi svenskar kan inte isolera oss. Vi\r\nmåste engagera oss i samverkanssträvandena i\r\nEuropa -- ju förr dess bättre.</pre><pre>Under innevarande riksmöte har Sveriges\r\ndeltagande i EES-samarbetet bekräftats. Nästa års\r\nstora utmaning blir att slutföra förhandlingarna om\r\nsvenskt medlemskap i EG. Ansträngningarna för\r\natt nå detta mål måste bedrivas med stor intensitet\r\noch på många plan. Själv far jag nästa vecka till de\r\ntre EG-länderna Irland, Storbritannien och\r\nPortugal för att i spetsen för en riksdagsdelegation\r\nförklara för dessa länders parlamentsledamöter hur\r\nangelägna vi är om att\r\nmedlemskapsförhandlingarna snabbt förs till ett\r\nlyckligt slut. Veckan efter midsommar möts för\r\nförsta gången -- och ännu litet informellt, eftersom\r\nratifikationen inte är helt klar --\r\nblandkommissionen mellan EFTA och\r\nEuropaparlamentet i Bergen. Och i mitten av juli\r\nförbereder presidiet i blandkommissionen mellan\r\nSveriges riksdag och Europaparlamentet\r\nnästkommande stora möte i Bryssel i september.\r\nTalet om riksdagsledamöternas långa\r\nsommarledighet, vilket det verkar som om Allan\r\nLarsson vill anspela på här i dag, ter sig inte minst\r\nmot bakgrund av det framväxande\r\nEuropasamarbetet som det uttryck för okunnighet\r\ndet egentligen alltid har varit.</pre><pre>Men nu, herr talman, är det snart dags att avsluta\r\ndiskussionerna och voteringarna här i kammaren\r\nför denna gång. Jag har för min del i debatten inga\r\nandra yrkanden än det som finansutskottets\r\nordförande redan har framställt.</pre><pre>Anf. 95  LARS BÄCKSTRÖM (v) replik:</pre><pre>Herr talman! Lars Tobisson sade att han inte var\r\nglad för beröm från Vänsterpartiet, och jag har\r\ndjup förståelse för Lars Tobisson i det hänseendet.\r\nHan är mycket trovärdig.</pre><pre>Jag är egentligen en rysligt snäll människa, men jag\r\nkan ändå inte låta bli att strö litet salt i såren genom\r\natt citera Norrköpings Tidningar på ledarplats, där\r\ndet framhålls:</pre><pre>''Som det nu är har den moderatledda regeringen,\r\nmed ny demokratis draghjälp, på det hela taget\r\nkopierat vänsterpartiets skattepolitik.</pre><pre>Det är svårt att gratulera.''</pre><pre>Jag kan förstå Lars Tobissons inställning. Jag själv\r\när litet -- men egentligen mycket litet -- nöjd. Jag\r\nskall trösta Lars Tobisson: det är fråga om små\r\npositiva steg. Det stora positiva steget var att sänka\r\nmervärdesskatten på kollektivresandet. Det var en\r\nmiljömässigt bra åtgärd med påtaglig effekt. De 150\r\nkronorna var ett litet steg i rätt riktning när det\r\nhade behövts många kliv för en bättre\r\nfördelningspolitik.</pre><pre>Lars Tobisson! Jag vet att Moderata samlingspartiet\r\när för skattesänkningar, och regeringen är stolt över\r\natt ha fått ned skattekvoten med 7 procentenheter.\r\nBNP uppgår till ungefär 1 400 miljarder, och varje\r\nprocentenhet motsvarar ca 14 miljarder. En\r\nsänkning av skattekvoten med 7 % motsvarar\r\nungefär 98 miljarder. Tror Lars Tobisson att detta\r\nhar något samband med budgetunderskottet, som\r\nuppgår till drygt 200 miljarder?</pre><pre>Jag skulle vilja höra av Lars Tobisson om det finns\r\nnågon som helst korrelation mellan dessa poster.\r\nDet finns många som tror det, och jag tillhör dem.</pre><pre>Vad beror den fallande skattekvoten på? Jag tror\r\natt den till 15--20 miljarder beror på\r\nskatteomläggningen och till 15--20 miljarder på\r\nskattesänkningar från regeringens sida. Men\r\nvarifrån kommer resten av det stora\r\nbudgetunderskottet?</pre><pre>Vad beror det s.k. strukturella underskottet på? Jag\r\ntror att det beror på systemfel i skattepolitiken, som\r\nkan rättas till med vad Lars Tobisson skulle kunna\r\nkalla skattehöjningar. Men utan skattekvotens fall\r\nhade vi haft 100 miljarder mera att tillgå.</pre><pre>Lars Tobisson är påtagligt stolt över att\r\ninkomsterna faller, men han är samtidigt bekymrad\r\növer underskotten. Hur man kan vara detta\r\nsamtidigt kan jag inte förstå.</pre><pre>Anf. 96  LARS TOBISSON (m) replik:</pre><pre>Herr talman! Först vill jag korrigera Lars Tobisson\r\npå en punkt, nämligen att det skulle ha varit den\r\nmoderatledda regeringen som hade träffat\r\nuppgörelse med Ny demokrati. Jag är medveten om\r\natt citatet var från NT, men det var ändå inte så.\r\nUppgörelsen har träffats här i riksdagen, och det\r\nvar inför den situation som förelåg när det fanns\r\nyrkanden inte bara från vänsteroppositionen utan\r\näven från Ny demokrati om betydande höjningar av\r\ninkomstskatterna som en sådan lösning måste\r\nsökas.</pre><pre>Jag är ingalunda stolt över den. Jag sade att det\r\nfanns förmildrande omständigheter, och jag\r\nbeklagade att vi måste ta detta steg tillbaka för det\r\nnödvändiga reformarbetet inom skattepolitiken.</pre><pre>Nu försöker Lars Bäckström trösta mig med att\r\nskattekvoten har fallit, vilket jag borde vara glad\r\növer. Ja, jag skall inte förneka att det är en\r\nframgång för våra strävanden att få ned\r\nskattekvoten under 50 %. Nu har det t.o.m. gått\r\nlitet fortare än vi hade planerat, vilket\r\nsammanhänger med förändringar i den ekonomiska\r\nutvecklingen och en del tekniska omständigheter.</pre><pre>Jag skall inte på något sätt beklaga denna\r\nutveckling, men det bekymmersamma är att vi har\r\nett stort budgetunderskott. I detta ligger ett slags\r\ninteckning av framtida skatter för att vi skall klara\r\ndenna situation. Det är därför som det är så\r\nangeläget att vi får i gång den ekonomiska\r\ntillväxten, något som regeringens åtgärder är\r\ninriktade på. Får vi i gång den, får vi också\r\nmöjlighet att täppa till budgetunderskottet och\r\nreducera räntekostnaderna, utan att höja\r\nskattekvoten.</pre><pre>Jag är övertygad om att om man skulle välja den\r\nväg som jag förstår att Lars Bäckström skulle\r\nföredra och som Socialdemokraterna är inne på, att\r\nförsöka möta budgetkrisen och den\r\nsamhällsekonomiska nedgången genom att höja\r\nskatterna, kommer man ingen vart. Det är den väg\r\nsom har prövats så länge och som har skapat den\r\nkrissituation som vi nu befinner oss i.</pre><pre>Anf. 97  LARS BÄCKSTRÖM (v) replik:</pre><pre>Herr talman! Under de perioder när skattekvoten\r\nsteg hade vi också en tämligen god tillväxt. Under\r\nde år när skattekvoten fallit har vi haft en negativ\r\ntillväxt. Lars Tobisson kan peka på många\r\nteoretiska böcker som styrker hans teori. Den\r\nsvenska praktiken styrker inte den teorin. Då kan\r\nman välja vad man vill tro på -- böckernas värld\r\neller den svenska praktiken. Det är ett val som man\r\nhar att göra i politiken.</pre><pre>Jag säger inte att vi skall klara budgetunderskotten\r\nmed höjda skatter. Jag säger att vi skall klara dem\r\nmed ekonomisk tillväxt, med besparingar och med\r\nhöjda skatter. Det är inte en enda väg och inte en\r\ntredje väg, utan tre olika saker som samtidigt\r\nbehövs. Det tror jag därför att jag i och för sig har\r\nen ideologisk utgångspunkt, men jag låter mig inte\r\nfångas helt av den. Jag har i det sammanhanget inte\r\nnågon blind fläck och tror inte att skattesänkningar\r\nlöser alla problem. Det är det misstag som den\r\nmoderatledda regeringen har gjort.</pre><pre>Lars Tobisson förklarade vidare att det inte var\r\nregeringen utan någon annan som hade träffat\r\nuppgörelsen. Det låter nästan så som någon skrev:\r\nÖdet är den pseudonym som Gud använder när han\r\ninte riktigt vill stå för resultatet. Men nog hade man\r\nkontakt med regeringen. Bort sådant tal!</pre><pre>Vi har i Sverige skapat västvärldens lägsta\r\nbolagsskatt, och vi har en låg kapitalbeskattning.\r\nVad vi har hög skatt på i Sverige är hushåll och\r\nnormalinkomsttagare. T.o.m. Skattebetalarnas\r\nFörening säger nu att det nog slog litet snett med\r\nskatteomläggningen, så att vi nu får sänka skatten\r\nför dem som har det dåligt ställt. Så vill vi också\r\ngöra i Vänsterpartiet. Men vi har ansvar för\r\nbudgeten, och om man skall sänka skatterna för\r\ndem som har det dåligt ställt, får man finansiera\r\ndet, och vi säger: Höj skatten för dem som har det\r\nbra ställt, som Lars Tobisson och jag! Visst kan vi\r\nbetala litet mer i skatt, Lars Tobisson, för att\r\nmöjliggöra momssänkningar och stimulera\r\nkonsumtionen.</pre><pre>Anf. 98  LARS TOBISSON (m) replik:</pre><pre>Herr talman! Först ansåg Lars Bäckström att det\r\ninte skulle ha visat sig i den svenska praktiken att\r\nett högt skattetryck framkallar ekonomisk\r\navmattning, budgetunderskott och andra problem.\r\nVad var det då som hände i slutet av 80-talet, då\r\nman slog sig för bröstet därför att man hade täppt\r\ntill budgetunderskottet och t.o.m. hade år med\r\nförmenta budgetöverskott?</pre><pre>Det var ju tyvärr en följd av att man inte riktigt\r\ngenomskådade förhållandet att man levde på\r\nutländsk upplåning. Men i den situationen hade\r\nman ändå fått upp skattetrycket till de av Lars\r\nBäckström tidigare nämnda 57--58 %. Det var då\r\nsom landet gick ned i ekonomisk tillväxt. Det var\r\ndå den situation skapades som den förrförre\r\nfinansministern Kjell-Olof Feldt beskrev som den\r\nkommande arbetslöshetens stålbad. Det är där de\r\nproblemn finns som vi nu skall reda ut.</pre><pre>Det här gör vi inte med hjälp av det av vänstersidan\r\nså beprövade medlet att höja skattetrycket. Det har\r\nvisat sig leda alldeles fel. Nu gäller det att föra ned\r\nskattetrycket och se till att de offentliga utgifterna\r\nanpassas så att vi inte skall behöva fortsätta leva\r\nmed ett budgetunderskott.</pre><pre>Det här arbetet kommer att ta tid, och det beror på\r\nde påfrestningar på ekonomin som den förda\r\npolitiken under 80-talet har lett till. Men vi kommer\r\nså småningom att klara av detta, under\r\nförutsättning att vi får fortsätta.</pre><pre>Jag fäster mig vid att Lars Bäckström påpekar att vi\r\nhar sänkt skatterna för företag och på kapital. Jag\r\ntackar för de uppmuntrande orden. Men han\r\nhävdar att vi har låtit skatterna ligga kvar på en för\r\nhög nivå för hushållen. Jag håller helt med om\r\ndetta. Jag har ingen annan strävan än att vi skall\r\nkunna begränsa skatteuttaget även för hushållen.\r\nMen just nu kan det vara mer strategiskt att få i\r\ngång produktionen och investeringarna -- och\r\ndärmed se till att vi får jobb i landet.</pre><pre>Men vad är det som Lars Bäckström är så stolt över\r\natt han har åstadkommit? Jo, det är just att höja\r\nskatten för hushållen. Det är medelinkomsttagare\r\nsom ligger under 200 000 kr i årsinkomst som får\r\nhöjda skatter. Det beror på att samtliga\r\noppositionspartier, inkl. Ny demokrati, har vurmat\r\nför att man skall skärpa skatten för s.k.\r\nhöginkomsttagare.</pre><pre>Anf. 99  ALLAN LARSSON (s) replik:</pre><pre>Herr talman! Jag hade med stor förväntan sett fram\r\nemot Lars Tobissons anförande i kammaren. Det\r\nhar varit tyst runt Lars Tobisson. Jag hade sett fram\r\nemot att Lars Tobisson skulle ha förnyat sig. Men\r\ndet mesta var gammalt och känt.</pre><pre>Jag skulle vilja ta med ett uttalande av Lars\r\nTobisson från förra vårens debatt och be om en\r\nkommentar. Lars Tobisson sade att han på kort sikt,\r\nmed den då låga ekonomiska aktiviteten och det\r\nobetydliga kostnadstrycket, inte bedömde\r\nbudgetunderskottet som något allvarligt problem.\r\nHan ansåg bara skulle leda till ytterligre ökad\r\narbetslöshet att nu strama åt den den ekonomika\r\npolitiken för att minska underskottet.</pre><pre>Så sade Lars Tobisson. Lars Tobisson hade rätt i sin\r\nanalys. En åtstramning för att minska underskottet\r\nskulle bara leda till ökad arbetslöshet. Men\r\nregeringen lyssnade inte på Lars Tobissons\r\nvarningar. Den ekonomiska politiken har stramats\r\nåt. Hushållens köpkraft har pressats ned.\r\nFöretagens avsättningsmöjligheter har försämrats.\r\nArbetslösheten har ökat, och därmed också\r\nbudgetunderskottet. Den ekonomiska aktiviteten\r\när lägre nu än då. Arbetslösheten är högre nu än då.\r\nÄr Lars Tobisson beredd att upprepa sitt uttalande\r\nfrån förra vårens debatt?</pre><pre>Vi har vänt oss emot att den ekonomiska politiken\r\nläggs upp så att den förhindrar den\r\nproduktionsökning som hade varit möjligt och även\r\natt den leder till ökad arbetslöshet i stället för till\r\nminskad arbetslöshet. Det är därför vi vill minska\r\npå den åtstramning som nu sker i den djupaste\r\nlågkonjunkturen.</pre><pre>Lars Tobisson säger att Socialdemokraterna vill\r\nhöja skatten. Nyss sade P-O Eriksson att\r\nSocialdemokraterna vill sänka skatten. Jag tycker\r\natt ni skall förena er i en uppfattning om vad ni skall\r\nkritisera. Är det för höga skatter eller för låga\r\nskatter? Gör detta, och sedan skall vi föra\r\ndiskussionen vidare.</pre><pre>Svara gärna på följande fråga. Är Lars Tobisson\r\nberedd att upprepa sitt uttalande från förra vårens\r\ndebatt?</pre><pre>Anf. 100  LARS TOBISSON (m) replik:</pre><pre>Herr talman! Det råder inget tvivel om hur\r\nSocialdemokraterna vill föra skattepolitiken i\r\nframtiden. Det framgår tydligt i både motion och\r\nreservation. Här skall totalt sett skatteuttaget\r\nhöjas. Visserligen talas det om att sänka momsen\r\nunder en kortare tid. Men jag förstår att det skall\r\nvara övergående. Däremot skall naturligtvis\r\ninkomstskatterna höjas, framför allt skall\r\nbelastningen på företagen skärpas via manövern att\r\nbåde ha kvar nuvarande socialförsäkringsavgifter\r\noch låta medborgarna betala egna sådana vid sidan\r\nav. Det kommer att bli en rejäl begränsning av\r\nhushållens möjligheter att få utrymme för\r\nkonsumtion. Nog är högskattepolitik liksom\r\noffentlig utgiftsexpansion Socialdemokraternas\r\nkännetecken, och det är alldeles tydligt att det skall\r\nså förbli.</pre><pre>Jag har inga svårigheter att försvara det jag sagt och\r\nhan gärna upprepa mitt uttalande som Allan\r\nLarson har grävt fram från förra årets debatt. Jag\r\nmenar att budgetunderskotten inte är allvarliga på\r\ndet sätt som de underskott vi hade att dras med\r\nunder den förra borgerliga regeringsperioden. Då\r\nhade vi förutom växande underskott i\r\nstatsbudgeten också problem med bytesbalansen.</pre><pre>För närvarande kan vi konstatera -- och det är\r\nnågot som Socialdemokrater och andra angriper --\r\natt vi har ett förbättrat privat sparande i landet. Det\r\nleder till att vi har balans i våra affärer med\r\nutlandet. Vi kan alltså tillgodose det behov av\r\nupplåning som staten har genom att låna på\r\nhemmaplan. Vi utsätter oss inte på något vis för\r\nrisker som har förelegat tidigare.</pre><pre>Det här leder dock inte till att jag vill förorda att vi\r\nskall släppa loss fullständigt och låta\r\nbudgetunderskottet växa på det sätt som\r\nSocialdemokraterna förordar i sin ekonomiska\r\npolitik. Tvärtom! Jag menar att det gäller att\r\nbegränsa den utvecklingen, så att vi inte drar på oss\r\nlånga år av räntebetalningar. Jag har erinrat om att\r\nvi kan hamna i en situation där medborgarna\r\nverkligen får svårt att förstå varför det de betalar in\r\ntill staten i form av skatter skall gå till att bekosta\r\nsedan tidigare gjorda utgifter -- och därmed blir det\r\nfå förmåner för den aktuella generationen.</pre><pre>Jag kan inte tänka mig att Allan Larsson verkligen\r\nmenar att det har bedrivits en medveten\r\nåtstramning av den ekonomiska politiken för att\r\nskapa arbetslöshet osv., när vi tyvärr måste\r\nkonstatera att statens upplåningsbehov nästa år går\r\nupp mot 250 miljarder kronor. Jag hoppas att den\r\nutvecklingen skall vända. Vi har fått besked om att\r\nunderskottet under innevarande budgetår inte\r\nbehöver bli så stort som befarades. Jag ser det som\r\nett gott tecken, och jag hoppas att Allan Larsson\r\nskall kunna dela den uppfattningen.</pre><pre>Anf. 101  ALLAN LARSSON (s) replik:</pre><pre>Herr talman! När Lars Tobisson koncentrerar sig på\r\nsaldot för statsbudgeten missar han en väsentlig del\r\nav de offentliga utgifterna, dvs. det som ligger i\r\narbetsmarknadsfonderna. Dessa har ökat mycket\r\nkraftigt och kommer att fortsätta att öka och finnas\r\nkvar under hela 90-talet på en orimligt hög nivå. Är\r\ndet medveten politik?</pre><pre>Lars Tobisson säger att denna fortsatt kraftiga\r\nuppgång i arbetslösheten inte är medveten. Då\r\nmåste det vara ett misslyckande. Men se då till att\r\nkorrigera politiken så att vi får ned arbetslösheten\r\noch kan sänka kostnaderna.</pre><pre>Vidare har vi frågan om sparande. Det är obalansen\r\nmellan sparande och investeringar som är\r\nproblemet. Politiken måste riktas in på att få i gång\r\nproduktionen och därmed få utrymme för behov\r\nsom incitament för en starkare\r\ninvesteringsutveckling. Det är grunden för vårt\r\nförslag.</pre><pre>Vidare har vi det långsiktiga förstärkandet av de\r\noffentliga finanserna. Det är uppenbart att både\r\nregeringen och vi har uppfattningen att det är\r\nnödvändigt att det vidtas åtgärder som förstärker\r\ninkomsterna.</pre><pre>Vi tycker att den allra viktigaste åtgärden för att\r\nförstärka inkomstsidan är att fler arbetar och färre\r\nhar bidrag. En halvering av arbetslösheten innebär\r\ndirekt 55--60 miljarder i förbättring av de offentliga\r\nfinanserna. Därtill kommer de spridningseffekter\r\nsom en ökad sysselsättning har, men 55--60\r\nmiljarder ligger direkt som en möjlighet att\r\nåstadkomma.</pre><pre>Men ni har också sagt att det behövs\r\ninkomstförstärkningar på annat sätt. När jag läser i\r\nkompletteringspropositionen, hittar jag ökade\r\negenavgifter till a-kassan, ökade punktskatter,\r\nmomsbreddning, fastighetstaxering och ganska\r\nmycket annat. Ni har plockat ihop ett ganska\r\nintressant smörgåsbord med skattehöjningar, så\r\nLars Tobisson får väl vara litet försiktigare i\r\ndiskussionen. Antingen står han bakom det som nu\r\när framlagt eller också får han litet mer offentligt ta\r\navstånd från det.</pre><pre>Låt mig också säga att vi släpper inte loss\r\nfullständigt. Sverige befinner sig i ett läge när\r\nproduktionen krymper, när vi har 10 % BNP-gap,\r\ndvs. vi utnyttjar inte vår produktionskapacitet. Vi\r\nskulle kunna ha en betydligt högre produktion.</pre><pre>Det handlar inte om att släppa loss fullständigt, när\r\nman försöker få i gång produktionsprocessen och\r\ninvesteringarna. Det är det som vi är ute efter. Vi\r\nvet av erfarenheterna från 80-talet, när den\r\ndåvarande socialdemokratiska regeringen fick ta\r\növer statsfinanser i ett mycket dåligt skick, vad det\r\när som kommer att krävas. Vi vet att det är bara\r\ngenom en god tillväxt som man får en förbättring av\r\nstatsfinanserna.</pre><pre>Anf. 102  LARS TOBISSON (m) replik:</pre><pre>Herr talman! Jag förstår inte vad Allan Larsson\r\nmenar, när han anklagar mig för att ha missat vad\r\nsom ligger utanför statsbudgeten. Jag sade i min\r\nsenaste replik just detta att vi går mot ett offentligt\r\nupplåningsbehov på 250 miljarder. Det inkluderar\r\ndet tyvärr växande underskottet i\r\nArbetsmarknadsfonden.</pre><pre>Sedan håller jag helt med om att det är önskvärt\r\nmed en bättre balans mellan sparande och\r\ninvesteringar i landet, och det är just vad\r\nregeringens politik siktar till. Men, som jag sade i\r\nmitt huvudanförande, det allvarligaste hotet mot\r\natt få i gång investeringar som skapar jobb i Sverige\r\när farhågorna för att Allan Larsson skall komma\r\ntillbaka och styra landets ekonomi, i synnerhet med\r\nde utgångspunkter som han nu anger. Jag vågar\r\nhoppas att de kanske inte skulle bli riktigt sådana,\r\nom han verkligen fick ta ansvaret för landets\r\nekonomi.</pre><pre>Tala om salt i såren! Jag noterar det uttalande som\r\nden verkligt trogne fackföreningsekonomen, LO-\r\nekonomen, keynesianen Willy Bergström har gjort.\r\nHan konstaterar att det vore fel att, som\r\nSocialdemokraterna föreslår i sin skuggbudget, öka\r\nbudgetunderskottet. Han säger att det är riskabelt\r\natt använda keynenianska instrument i dag. Vi vet\r\ninte vad som händer med räntebildningen då vi har\r\nfria kapitalrörelser. Det är risk för valutautflöde,\r\nräntehöjningar och fall i kronkursen.</pre><pre>Willy Bergström undrar om Socialdemokraterna\r\nverkligen förstår vad de kommer att ställa till med,\r\nnär tillväxten och inte inflationsbekämpningen\r\nskall vara Riksbankens överordnade mål inom den\r\ninstitutionella ram den själv skapar.</pre><pre>Jag kan inte annat än understryka detta, och jag\r\nkonstaterar än en gång att Allan Larsson inte vill gå\r\nin på det egendomliga dubbelspel han ägnar sig åt,\r\nnär han som ledamot i Riksbanken agerar på ett\r\nsätt och som ekonomisk talesman och författare av\r\nekonomiskpolitiska motioner agerar på ett helt\r\nannat sätt. Jag tycker att detta är dåligt, och jag\r\nbeklagar att Allan Larsson lånar sig till den sortens\r\nuppvisningar.</pre><pre>Anf. 103  CARL B HAMILTON (fp):</pre><pre>Herr talman! Föranmälde Lars Leijonborg har\r\nblivit kallad med kort varsel till ett vitalt möte, och\r\ndärför hoppar jag in. Jag har med stort intresse\r\nlyssnat på debatten och särskilt på Allan Larsson,\r\noch jag tänkte uppehålla mig framför allt vid den\r\nargumentation som han för fram.</pre><pre>Jag tolkar Allan Larssons inlägg som att han och jag\r\noch Folkpartiet är ganska överens om målen vad\r\nbeträffar välfärdspolitiken i Sverige och\r\nbekämpandet av arbetslösheten. Jag kanske inte\r\nbör inskränka mig till Folkpartiet utan säga\r\nregeringen.</pre><pre>Däremot är jag helt oense med Allan Larsson\r\nbeträffande medlen. De medel som Allan Larsson\r\nanvisar i den socialdemokratiska motionen är\r\nineffektiva och kommer inte att uppnå målen. Det\r\ngrundläggande skälet för detta är att de inte tar\r\nhänsyn till att Sverige är en liten öppen ekonomi\r\nmed flytande växelkurs och en mycket starkt och\r\nsnabbt växande internationalisering, snabba\r\nkapitalflöden och snabbfotade investeringar -- med\r\ndetta menar jag att företagen lätt byter plats för sin\r\nproduktion från och till Sverige. Detta är mycket\r\nstarka restriktioner på den politik som vi har att\r\nföra i Sverige.</pre><pre>Vi har för att bekämpa arbetslösheten tre\r\ntraditionella metoder: finanspolitik, penningpolitik\r\noch mikroekonomiska reformer. Det kan jag\r\nåterkomma till. Finanspolitisk expansion genom\r\nökade budgetunderskott är omöjlig i dag, och det\r\nhar utvecklats av flera personer, bl.a. Lars\r\nBäckström. Jag instämmer med honom.</pre><pre>Penningpolitisk expansion bedriver vi nu. Det är\r\nsuccessivt sjunkande räntor, och också den starka\r\ndeprecieringen av den svenska kronan har\r\nexpansiva effekter. Det är den strategin som\r\nekonomin skall följa -- expansion med hjälp av\r\npenningpolitiken.</pre><pre>Låt mig emellertid också ta upp detta med reformer\r\nav arbetsmarknadens funktionssätt. När\r\nfinanspolitiken är uttömd och penningpolitiken är\r\nså att säga inte så lättmanövrerad för regeringen,\r\neftersom den ligger i huvudsak i Riksbankens hand,\r\ndå är det oerhört viktigt att man går över till den\r\ntredje frågan, nämligen hur man skall få\r\narbetsmarknaden att fungera bättre, så att fler\r\nmänniskor får sysselsättning.</pre><pre>Det handlar då om att göra arbetsmarknaden mera\r\nflexibel, att gynna små och medelstora företag, så\r\natt de får bättre villkor för att kunna skapa riktiga\r\njobb. Här har vi hela diskussionen om arbetsrätten,\r\nsom i dag -- enligt en stor majoritet av dem som\r\nbrukar tala om detta från företagarhåll -- innebär\r\nhöga fasta kostnader, framför allt för små och\r\nmedelstora företag. De är särskilt utpräglade i en\r\nlågkonjunktur.</pre><pre>I en studie från OECD, som jag vet att Allan\r\nLarsson också tagit del av, pekar man på att det har\r\nvarit en mycket snabb ökning i den privata\r\ntjänstesektorn i USA, jämfört med Europa, och att\r\nman har vunnit ett mycket stort antal\r\narbetstillfällen. Jag undrar alltså just vad Allan\r\nLarsson drar för slutsats av jämförelserna mellan\r\nUSA och Europa.</pre><pre>Vad beträffar förslaget från Socialdemokraterna\r\nom temporär momssänkning tror jag att det är\r\nviktigt att konstatera -- det är åtminstone mitt\r\nkonstaterande -- att den sänkningen inte har den\r\neffekt som den påstås ha. Det beror på att vi har\r\nden nya situationen med en riksbank som har som\r\nmål att begränsa inflationen och\r\ninflationsförväntningarna. Ett uppsatt mål, som jag\r\nhar varit inne på tidigare, är 2  % inflation per år,\r\nplus minus 1  %.</pre><pre>Momssänkningen skulle få en svag effekt på den\r\ninhemska efterfrågan, därför att den kommer att\r\nkorrigeras av ränte- och växelkursförändringar.\r\nHär är alltså den flytande växelkursen en\r\nautomatisk regulator. Lindbeckkommisionen\r\nutrycker det så här:</pre><pre>''Den högre efterfrågan på likviditet vid en\r\nexpansiv finanspolitik tillgodoses då inte av\r\nRiksbanken, vilket driver upp realräntan. Detta\r\nger i sin tur en starkare kronkurs. Räntestegringen\r\noch apprecieringen av växelkursen dämpar båda\r\nefterfrågan på svenska varor och motverkar därför\r\nexpansionen på varu- och arbetsmarknaden.''</pre><pre>Det är den första invändningen. Den andra är\r\nsparandesituationen i Sverige, att ökningar i\r\nhushållens disponibla inkomster -- inkl. de\r\nökningar som kan ske genom en momssänkning -- i\r\nstor utsträckning absorberas av ett ökat sparande.\r\nDärmed får man inte den expansiva effekten. Det\r\nhar uppskattats att 60--90 % av en momssänkning\r\nskulle absorberas av ökat sparande i stället för att\r\nleda till ökad konsumtion.</pre><pre>Den tredje invändningen är ekonomisk\r\ninternationalisering och förväntningarnas roll. Det\r\nhar gett den ekonomiska politiken en helt ny\r\ndimension i Sverige. Det som jag tycker var mest\r\nproblematiskt i hela Allan Larssons anförande var\r\ndenna totala nationalisering av vår ekonomisk-\r\npolitiska situation. Det är alltså en felaktig\r\nverklighetsbeskrivning och en felaktig\r\nproblemformulering att diskutera svensk ekonomi\r\noch svensk ekonomisk politisk som om vi vore\r\nensamma, ungefär som på Gunnar Strängs tid.</pre><pre>Låt mig återgå till min tredje invändning,\r\nekonomins internationalisering och\r\nförväntningarnas roll. Om hushåll och företag\r\nuppfattar att budgetunderskottet går åt fel håll och\r\nom man skulle uppfatta det som att statsskulden\r\nökar men inte verkar kunna stabiliseras, kommer\r\nhushållen och företagen att vara försiktiga och\r\nmindre benägna att konsumera och investera. De\r\ngenomskådar att regeringens och riksdagens politik\r\ninte är uthållig och möjlig på längre sikt. De\r\nkommer då att gardera sig i närtid för detta. De\r\nkommer att öka sitt sparande.</pre><pre>Utländska placerare som funderar på svenska\r\nkronor kommer att kräva riskkompensation i form\r\nav en förhållandevis hög ränta eller en lägre\r\nkronkurs. Detta motverkar en ökad efterfrågan på\r\nvaror och tjänster och riktiga jobb. Jag menar att\r\ndet skulle inträffa om momsen sänktes med 5 % på\r\ndet sätt som Allan Larssons parti föreslår.</pre><pre>En annan aspekt på detta med\r\nförväntningsbildningen är begreppet ''temporär'' i\r\nsamband med det socialdemokratiska kravet på en\r\nmomssänkning. Alla vet ju att ett beslut som\r\nursprungligen betecknas som temporärt lätt kan\r\nändras till permanent. Därför reduceras\r\ninnebörden i det socialdemokratiska förslaget till\r\nen diskussion eller en sannolikhetsbedömning av\r\nhur stor sannolikheten är för att\r\nSocialdemokraterna ändrar sig så att den\r\ntemporära momssänkningen övergår till att bli\r\npermanent.</pre><pre>Då kan vi konstatera att så som det ligger i tiden\r\nskulle det i så fall krävas, om det skall vara\r\ntemporärt, att Socialdemokraterna skulle gå till val\r\n1994 med ett krav om höjd moms vid årets utgång.\r\nMot bakgrund av de senaste årtiondenas\r\nsocialdemokratiska valkampanjer tror jag att det är\r\nväldigt många av oss som tvivlar på en sådan\r\nantipopulistisk uppläggning av\r\nSocialdemokraternas valkampanj 1994. Det viktiga\r\ni sammanhanget är att det inte bara gäller Allan\r\nLarssons och min bedömning av detta, det gäller\r\nframför allt vad placerare, företagare och\r\nratinginstitut gör för bedömning av den framtida\r\nvalkampanjen och de löften som kommer att ges\r\ndär. Den här osäkerheten driver upp räntorna, och\r\ninte minst de långa räntorna.</pre><pre>De är egentligen inte bara Allan Larsson som har\r\nbegått synden att tala alltför nationalistiskt, som\r\nom Sverige är en isolerad ö där vi kan laborera med\r\nolika spakar och knappar i den ekonomiska\r\npolitiken utan att ta hänsyn till omvärlden. Vi kan\r\ninte fortsätta att bortse från hur politiken fungerar\r\ni dagens internationella ekonomiska miljö med\r\nvalutarörelser, utrikeshandel, tjänstehandel,\r\nsnabbfotade investeringar och utlandsupplåning.</pre><pre>Någon gång måste restriktionerna och\r\nmöjligheterna i svensk ekonomisk politik tas med i\r\nden inhemska debatten. Vi kan aldrig mera driva\r\nen politik i isolering.</pre><pre>I själva verket skulle man om man ville vara elak\r\nsäga att Allan Larsson och den socialdemokratiska\r\nmotionen vittnar om en förlegad ekonomisk\r\nisolationism. Men så är det ju inte. Allan Larsson\r\noch hans parti vittnar i andra sammanhang om en\r\nbetydande internationalism. På morgonen hörde vi\r\nIngvar Carlsson tala om att bl.a.\r\narbetslöshetsproblemen måste lösas i ett\r\ninternationellt sammanhang. Det vet ju också\r\nAllan Larsson.</pre><pre>Därför blir det så schizofrent att å ena sidan höra\r\nAllan Larsson hålla ett långt anförande här i\r\nkammaren om svensk ekonomisk politik, där han\r\ninte nämner de restriktioner som utlandsberoendet\r\ninnebär, och å andra sidan höra Ingvar Carlsson\r\nföra en diskussion om varför det är viktigt att\r\nSverige skall gå med i EG, där han säger att just\r\narbetslösheten är ett skäl till varför vi vill gå med.\r\nMan skall kunna bekämpa arbetslösheten i ett\r\neuropeiskt sammanhang.</pre><pre>Allan Larsson efterfrågar alltså en ekonomisk\r\npolitik och ett samförstånd om den ekonomiska\r\npolitiken över blockgränsen. Jag efterlyser från\r\nAllan Larsson en ekonomisk politik som fungerar\r\növer nationsgränsen.</pre><pre>Anf. 104  LARS BÄCKSTRÖM (v) replik:</pre><pre>Herr talman! Carl B Hamilton är en ekonom av\r\nfacket. Det är inte jag. Ändå kan vi komma fram\r\ntill vissa beröringspunkter. Jag är också reserverad\r\ninför ofinansierade momssänkningar. Jag ser\r\nproblemen med dem. Jag ser det höga finansiella\r\nsparandet i hushållssektorn.</pre><pre>Vänsterpartiet föreslår en momssänkning för att\r\nstimulera efterfrågan, Carl B Hamilton. Vi föreslår\r\natt man finansierar det. Vi har föreslagit en\r\nmomssänkning från 25 % till 21 % och från 21 %\r\ntill 18 %. Vi finansierar den i dess helhet med\r\nåtgärder på inkomstskattesidan. Detta tar vi från\r\ngrupper som är tämligen välbeställda. De är inte\r\njätterika, men vi tror att det är dessa grupper som\r\nhar bäst möjligheter att spara. Man kallar det\r\nsäkert på ekonomspråk för marginell\r\nsparbenägenhet.</pre><pre>Vi vill föra över dessa pengar till en grupp som har\r\nringa möjligheter att spara. De får dessa pengar\r\ngenom en sänkt mervärdesskatt. Då är vi säkra på\r\nfördelningseffekten. Vi tror att detta skulle\r\ninnebära en ökad efterfrågan. Jag kan inte se några\r\nsystemfel i vår lösning. Kan Carl B Hamilton se\r\nnågra systemfel i vår lösning?</pre><pre>Ni vill ju spara i kommunsektorn, Carl B Hamilton.\r\nCarl B Hamilton är fackekonom, och ni vet att\r\nkommunal konsumtion inte har ökat under 80-\r\ntalet. Det var transfereringarna som ökade\r\nexplosionsartat i slutet av 80-talet. Varför väljer ni\r\ndå att dra in på kommunsektorn under 90-talet och\r\ngöra litet på transfereringssidan?</pre><pre>Jag vet att man får besparingar i statsbudgeten och\r\nkommunbudgetar genom att dra in och avskeda\r\npersonal. Men får man någon samhällsekonomisk\r\nmakrobesparing med en sådan åtgärd?</pre><pre>Anf. 105  CARL B HAMILTON (fp):</pre><pre>Herr talman! Låt mig börja med kommunerna. Om\r\njag minns rätt, Lars Bäckström, ökade antalet\r\nanställda i kommunerna med ungefär 10 000\r\nmänniskor per år under 1980-talet. Det är inte den\r\nutveckling som Lars Bäckström beskriver här.</pre><pre>När det gäller kommunerna i dag är alternativet att\r\nman inte gör något alls. Det kommer att ha mycket\r\nstarkare negativa effekter på kommunerna än de\r\nåtgärder som regeringen nu vidtar. Allting förblir\r\ninte oförändrat om regeringen sitter med armarna\r\ni kors. Då skulle den ekonomiska utvecklingen bli\r\nännu sämre. Förlåt, Arne Kjörnsberg, jag menade\r\nsämre än alternativet.</pre><pre>Då skulle t.ex. räntorna gå upp. Förtroendet för\r\nsvensk ekonomisk politik skulle bli betydligt sämre.\r\nDet skulle i sin tur undergräva hela den\r\nekonomiskt-politiska strategin. Om man inte driver\r\nungefär den ekonomiska politik som regeringen\r\ngör, inkl. politiken gentemot kommunerna, skulle\r\nalternativet vara betydligt sämre.</pre><pre>Jag vill understryka att regeringen ger tillbaks fyra\r\nmiljarder kronor till kommunerna. Det är ingen\r\nliten summa. Jag förstår inte varför Lars Bäckström\r\nhelt förtränger denna åtgärd.</pre><pre>Om vi skall ha höga skatter i samhället kan man ju\r\nfundera över vilka skatter som skall vara höga och\r\nvilka skatter som skall vara låga. Då är faktiskt\r\nmomsen en bra skatt att ha hög. Den har små\r\nsnedvridande effekter jämfört med det som jag\r\nförstod att Lars Bäckström talade om med höga\r\ninkomstskatter med stora skattekilar.</pre><pre>Anf. 106  LARS BÄCKSTRÖM (v):</pre><pre>Herr talman! Stora skattekilar bör undvikas. Det är\r\nkorrekt. Men vårt förslag till slopat grundavdrag\r\nhöjde inte marginalskatten över 50 % nivån och gav\r\nändå 7 miljarder kronor. Vårt förslag om att höja\r\nstatsskatten med fem procentenheter höjer förvisso\r\nmarginalskatten. Det finns andra europeiska länder\r\nsom lever med en skattenivå på 55 % och de\r\nfungerar alldeles utmärkt.</pre><pre>Vi hade ett finansierat förslag för att öka\r\nefterfrågan. Carl B Hamilton må nog erkänna att ur\r\nkonjunkturell synpunkt är det finansiella\r\nhushållssparandet nu alltför högt. Detta hade varit\r\nen åtgärd för att dämpa det och få fart på Sverige.</pre><pre>När det gäller kommunerna var andelen av BNP\r\ndensamma i slutet av 80-talet som i början av 80-\r\ntalet. Den har t.o.m. minskat. Det är klart att det\r\nblev en viss ökning av sysselsättningen i\r\nkommunsektorn. Vi hade ju ekonomisk tillväxt\r\nunder 80-talet och fler sysselsatta. Men privata\r\ntjänster ökade varje år under 80-talet dubbelt så\r\nmycket som den kommunala konsumtionen, Carl B\r\nHamilton.</pre><pre>Det var där man hade dålig kontroll på\r\nverksamheten. Det skedde en för snabb ökning av\r\nden privata tjänstesektorn och av privat\r\nkonsumtion. Det var där problemet låg.</pre><pre>Att nu dra in på kommunsektorn är att få fler i\r\narbetslöshet. Alternativet är givetvis inte att inte\r\ngöra någonting. Alternativet är att höja vissa\r\nskatter och att göra utgiftsminskningar i\r\ntransfereringssystemen.</pre><pre>Det finns två stora transfereringssystem -- ett på\r\nhushållssidan och ett på företagssidan. Det på\r\nföretagssidan är inte litet det heller. Det nämns\r\nnästan aldrig, men transfereringarna uppgår på det\r\nområdet till långt över 50 miljarder. Det finns\r\nmycket att hämta även där.</pre><pre>Vi föreslår alla dessa tre saker. Vi har sett\r\nsambandet. Skattekvoten är fallande. Jag tror att\r\ndet är fråga om 100 miljarder. Allt är inte riktade\r\nskattesänkningar. Det har också skett förändringar\r\ni konsumtionsbeteendena vilka resulterat i\r\nskattesänkningar på mervärdesskatteområdet.</pre><pre>Låt oss göra något åt detta inkomstbortfall genom\r\natt få fler i arbete, och genom att låta människor\r\nstanna kvar i arbete i kommunerna i stället för att\r\ntvingas ut i arbetslöshet. Rädda skattebasen, och\r\nskapa ett effektivare skatteindrivningsväsende. Då\r\nkan vi täcka upp detta. Men slå inte mot\r\nkommunerna. Ni kör bara ut människor i\r\narbetslöshet.</pre><pre>Anf. 107  CARL B HAMILTON (fp) replik:</pre><pre>Herr talman! Som jag sade i mitt anförande skall\r\nexpansionen ske genom att man får sänkta räntor\r\noch förhoppningsvis en något stigande kronkurs.\r\nDetta anknyter till det Lars Bäckström här sade om\r\nkommunerna och medborgarnas efterfrågan. Vid\r\nen stigande kronkurs får människor en ökad\r\nköpkraft för den lön de har. Inflationen blir lägre.</pre><pre>Människor får en ökad köpkraft, och på detta sätt\r\nökar den inhemska efterfrågan på varor och\r\ntjänster. Därmed ökar företagens\r\nlönebetalningsförmåga och skatteintäkterna till\r\nstat, kommuner och landsting.</pre><pre>Vad som påverkar sparkvoten, dvs.\r\nhushållssparandet i Sverige, kan diskuteras. Det\r\nhar analyserats mycket. Det är inte lätt att ta reda\r\npå exakt vilka åtgärder som påverkar\r\nhushållssparandet. Men det förefaller i dagens\r\nsituation mycket sannolikt att den stora ökningen i\r\nhushållssparandet beror på en allmän osäkerhet,\r\nsom har byggts upp under en tid, vad beträffar\r\narbetslöshet. Det gäller kanske också tilltron till\r\npensionssystemet.</pre><pre>Det enda sättet att komma till rätta med detta är att\r\nfå tillbaka sysselsättningen och få en stabil grund\r\nför de sociala transfereringssystemen så att\r\nmänniskor uppfattar att Sverige är på väg tillbaks\r\ntill en stabil ekonomisk utveckling. Det är detta\r\nsom regeringens politik syftar till och som den för\r\nnärvarande också lyckas med. Det återspeglar sig i\r\nolika former, t.ex. den framsida av tidningen\r\nAftonbladet som här tidigare visades upp.</pre><pre>Anf. 108  ALLAN LARSSON (s) replik:</pre><pre>Herr talman! Jag begärde egentligen ordet för att\r\nkonstatera att den imponerande skara av talare från\r\nden borgerliga sidan som paraderar i denna\r\ndebatt -- fem riksdagsledamöter och ett statsråd --\r\när mobiliserade för att försvara tivolipakten och\r\nangripa det socialdemokratiska alternativet under\r\nfyra, fem gånger så lång tid som jag har till mitt\r\nförfogande för att föra debatten.</pre><pre>Folkpartiet har tydligen den svåraste situationen,\r\noch måste ha två företrädare för att kunna klara sig\r\ni debatten. Jag kommer, med tanke på att timmen\r\när sen, att det är många talare kvar på talarlistan\r\noch att vi skall ha en votering i kväll, att\r\nkoncentrera mina inlägg och min debatt med\r\nFolkpartiet till finansminister Anne Wibble. Carl B\r\nHamilton skall inte uppfatta det som någon\r\noartighet att jag gör detta, utan enbart som en\r\nartighet mot kammarens övriga ledamöter.</pre><pre>Anf. 109  CARL B HAMILTON (fp) replik:</pre><pre>Herr talman! För att bidra till denna sparsamhet\r\nskall jag nu avbryta min replikväxling.</pre><pre>Anf. 110  STEFAN ATTEFALL (kds):</pre><pre>Herr talman! Jag kan tyvärr inte vara lika sparsam,\r\nutan tänker använda åtminstone de flesta minuter\r\nav min anmälda taletid till mitt anförande.</pre><pre>Uppgörelsen mellan regeringspartierna och Ny\r\ndemokrati är utifrån kds perspektiv på det hela\r\ntaget en sakligt bra uppgörelse. Regeringens\r\nlångsiktiga saneringsprogram kommer att få\r\nriksdagens godkännande liksom riktlinjerna för\r\npenningpolitiken. Ny demokrati stöder nu\r\nnödvändiga kort- och långsiktiga besparingar och\r\nhar därmed tagit på sig ett moraliskt ansvar att\r\nfullfölja detta i kommande riksdagsbeslut.</pre><pre>Den sänkta momsen på resor, hotell, camping och\r\nskidliftar kommer att stimulera turismen, men\r\nockså sänkta kostnader för resor till och från\r\narbetet. För en stockholmare med månadskort, för\r\natt ta ett exempel, kommer det att innebära sänkta\r\nkostnader med drygt 300 kr per år.</pre><pre>Detta är också, som jag ser det, ett led i skapandet\r\nav ett mer differentierat momssystem. Vi\r\nkristdemokrater tror inte att svensk tjänstesektor\r\nkan utvecklas på det sätt som vore önskvärt om den\r\nbeslastas med full moms. Orsaken är att en så hög\r\nandel av tjänstesektorns kostnader är arbetskraft,\r\nvilken redan är högt beskattad.</pre><pre>Den nu föreslagna momssänkningen ser jag som ett\r\nförsta steg i riktning mot en generell sänkning av\r\nmomsen på tjänster. Jag noterar också med\r\ntillfredsställelse att statsminister Carl Bildt har\r\ndeklarerat att han stöder utvecklingen mot en\r\nsärskild tjänstemoms. Kds kommer att fortsätta att\r\ndriva på i detta arbete.</pre><pre>Det som oroar mig mest i nuvarande\r\nbekymmersamma ekonomiska läge är situationen\r\npå arbetsmarknaden. När var åttonde arbetstagare\r\nhar hamnat utanför det vanliga förvärvslivet får\r\ningen möda sparas på att finna lösningar som\r\nlindrar arbetslöshetens gissel. Att förhindra\r\nlångtidsarbetslöshet och social utslagning måste\r\nvara ett huvudmål för regering och riksdag. Som\r\nkristdemokrat känns det angeläget att betona alla\r\nmänniskors lika värde och rättigheter, oavsett om\r\nman har eller för tillfället är utan ett fast arbete. Vi\r\nkopplar kanske tyvärr alltför mycket\r\nmänniskovärdet till enbart vad vi gör och inte vad\r\nvi är.</pre><pre>Allan Larsson sade i sitt inlägg att vi aldrig får vänja\r\noss vid en hög arbetslöshet. Jag håller med om det.\r\nDet är bra sagt. Jag tror också det finns en fara att\r\nman vänjer sig vid en hög arbetslöshet om den\r\nbestår under en alltför lång tid. Det finns heller\r\ningen anledning att betvivla Socialdemokraternas\r\närliga engagemang för de arbetslösa. Men jag\r\nmåste ändå beklaga att Socialdemokraterna så lätt\r\nfaller in i demagogi och osunda beskyllningar när\r\nman kommer in på detta område.</pre><pre>Man får gång efter annan höra ledande\r\nsocialdemokrater anklaga regeringen och\r\nregeringspartierna för att medvetet öka\r\narbetslösheten. Visst har regeringen och\r\noppositionen olika uppfattningar om hur den\r\nekonomiska politiken skall skötas för att varaktigt\r\nminska arbetslösheten. Men att påstå att den icke-\r\nsocialistiska regeringen inte gör något eller inte vill\r\ngöra något åt arbetslösheten är tecken på en mycket\r\nlåg debattmoral.</pre><pre>Under de sedermera ''sammanbrutna''\r\nförhandlingarna om a-kasseersättningen fördes\r\nenligt mitt tycke konstruktiva samtal för att ta fram\r\nde bästa åtgärderna på kort sikt för att lindra\r\neffekterna av arbetslösheten och samtidigt gå väl\r\nförberedd in i en vändande konjunktur. Det mesta\r\nav detta återfinns också i\r\nkompletteringspropositionen och i det betänkande\r\nsom vi skall ta ställning till här i kammaren.</pre><pre>Det innebär att regeringen och majoriteten utöver\r\nredan mycket omfattande satsningar tar fram\r\nresurser för ytterligare mer än 100 000 arbets- och\r\nutbildningsplatser. Regeringen har nu också börjat\r\ntitta på åtgärder för att öka ungdomars möjlighet\r\ntill fast arbete efter avslutad praktik genom t.ex.\r\nsänkta eller slopade arbetsgivaravgifter. Det är\r\nnågot som vi kristdemokrater tycker är bra, och det\r\nhar vi förordat.</pre><pre>Kommande budgetår uppgår regeringens\r\nsatsningar mot arbetslösheten till nästan 50\r\nmiljarder kronor. Det innebär att mer än 300 000\r\nmänniskor kommer i åtnjutande av direkta\r\narbetsmarknadspolitiska åtgärder och att det\r\ndessutom skapas ca 90 000 nya utbildningsplatser\r\nnästa år. Till detta kommer ROT-programmet.</pre><pre>Socialdemokraterna låter sig inte nöja med detta,\r\nutan drämmer till med ytterligare 20 miljarder i\r\nutgiftsökningar för staten. Men efter diverse\r\nmatematiska trollkonster förvandlas detta till 3\r\nmiljarder för ca 100 000 jobb. Det är duktigt\r\nräknat.</pre><pre>När regeringen avsätter 98 miljarder kronor för\r\ninfrastruktursatsningar under den kommande\r\ntioårsperioden drämmer Socialdemokraterna till\r\nmed ytterligare 100 miljarder. Därmed kan man\r\ntillfredsställa alla lokala opinioner som finns runt\r\nom i landet.</pre><pre>Men någonstans på vägen från trafikutskottet till\r\nfinansutskottet, vilket vi också kommer att se när vi\r\ni dag fattar beslut, har detta bud försvunnit. I vilket\r\nfall går det inte att utläsa i socialdemokraternas\r\nreservationer och budgetalternativ var man skall ta\r\ndessa pengarna. Det framgår inte heller när man\r\nläser texterna noga. Det är kanske så att de\r\nupptäckt att de närmar sig valdagen och att de\r\nkanske tvingas ta ansvar för sina löften.</pre><pre></pre><pre>Även Lars Bäckström, Vänsterpartiet, anklagar\r\nnumera socialdemokraterna för ekonomiskt\r\nlättsinne och överbud. När vi nästa gång har våra\r\nsamtalsrundor i finansutskottet kanske vi skall\r\nlyssna litet mer på Vänsterpartiet; de kanske har\r\nmer att bidra med än vad Socialdemokraterna har.\r\nHittills har inte Socialdemokraterna visat någon\r\nkonstruktiv vilja att diskutera exempelvis\r\nbesparingar, eller visat insikt om budgetbalans. Det\r\nverkar som om Lars Bäckström är ganska nöjd med\r\nriksdagsmajoriteten. Han säger också att han vill\r\nspara på transfereringarna till företag och hushåll.\r\nDet kanske vore klädsamt om vi fick höra litet mer\r\nom vilka besparingar och bidrag Lars Bäckström\r\nhar tänkt sig. Det kanske kan utgöra underlag för\r\ndiskussioner framöver.</pre><pre>Allan Larsson vill stimulera ekonomin och\r\nanklagar regeringen för att strama åt för mycket. Vi\r\nkan konstatera att det finns en internationellt sett\r\ntämligen aktiv finanspolitik inbyggd i statsbudget\r\noch arbetslöshetsförsäkring. Uppskattningsvis är\r\ndet minst 100 miljarder kronor som under\r\ninnevarande år satsas på arbetsmarknadspolitik och\r\nunderstöd, vilket i praktiken är just en expansiv\r\nfinanspolitik. Till detta kommer\r\ninfrastrukturinvesteringar på en tre gånger högre\r\nnivå än under 1980-talet och ett ambitiöst ROT-\r\nprogram.</pre><pre>Låt mig citera en av talarna i dagens finanspolitiska\r\ndebatt. Det är ett citat från den allmänpolitiska\r\ndebatten här i kammaren den 11 oktober 1990:\r\nRegeringen kommer inte att motverka en fortsatt\r\nnedgång i den ekonomiska aktiviteten med en\r\nallmän påspädning av efterfrågan. Erfarenheterna\r\nfrån tidigare försök här hemma och utomlands är\r\ninte goda.</pre><pre>Samme talare anförde i den allmänpolitiska\r\ndebatten den 7 februari 1991: Vi skall nu driva en\r\nstram finanspolitik som håller den offentliga\r\nsektorn i strama tyglar så att vi inte skapar en press\r\noch ett inflationstryck den vägen.</pre><pre>Samme man, Allan Larsson, har nu\r\nuppenbarligen -- ett par år senare -- plockat fram\r\nspenderbyxorna.</pre><pre>Jag vill nu fråga Allan Larsson om dessa\r\nerfarenheter från tidigare försök här hemma och\r\nutomlands inte gäller längre. Har det kommit fram\r\nnya erfarenheter? Har Allan Larsson läst nya\r\nläroböcker, eller varifrån kommer den nya insikten\r\nom att just den ofinansierade skattesänkningen och\r\nliknande efterfrågestimulans skall vara lyckosam?\r\nAllan Larsson brukar ju kritisera regeringen för att\r\nsyssla med ofinansierade skattesänkningar. Det är\r\nprecis det Allan Larsson nu vill pröva på.</pre><pre>Som Carl B Hamilton har redovisat är den troliga\r\neffekten av en sådan politik i dagens läge inte att vi\r\nökar den inhemska efterfrågan, utan tvärtom\r\nkanske sänker den ytterligare genom exempelvis\r\nsänkt kronkurs och högre räntor.</pre><pre>Finanspolitiken måste inriktas på att eliminera de\r\noffentliga underskotten, genom stegvisa\r\nbudgetförstärkningar. I\r\nkompletteringspropositionen föreslås ett\r\nsaneringsprogram på 81 miljarder kronor fram till\r\n1998. Ur etisk synvinkel tycker jag att det är viktigt\r\natt vi inte fortsätter att vältra över statsskulden och\r\nskuldbördan på våra barn och barnbarn.</pre><pre>Socialdemokraterna redovisar i sin motion nästan\r\nenbart skattehöjningar för att lösa dessa problem.\r\nDe för ett resonemang som tyder på att de ser\r\nproblemen enbart som ordinära\r\nkonjunkturproblem. Klas Eklund, tidigare\r\nrådgivare till Olof Palme och Kjell-Olof Feldt,\r\navfärdade i en artikel härförleden alla tankar på att\r\nett minskat sparande skulle skapa fler jobb. Ett\r\nökat sparande innebär förvisso på kort sikt en\r\nefterfrågeminskning men är långsiktigt nödvändigt.\r\nDetta omställningsproblem kommer vi att tvingas\r\nta oavsett när vi väljer att låta detta långsiktigt\r\nriktiga beteende slå igenom. Sensmoralen, enligt\r\nEklund, vilken jag mer än gärna instämmer i, är att\r\ndet inte är beslutet att börja ett sunt liv som är\r\nproblemet, utan det tidigare osunda levernet.</pre><pre>Jag kan inte låta bli att särskilt reflektera över att\r\nSocialdemokraterna kommer fram till att ett\r\nslopande av vårdnadsbidraget innebär en besparing\r\ni förhållande till regeringens förslag. Eftersom\r\nnågot förslag om vårdnadsbidrag ännu inte\r\nföreligger måste den principiella innebörden av\r\ndetta ställningstagande vara att\r\nSocialdemokraterna avvisar reformen, men är\r\nberedda att obesett godta regeringens förslag till\r\nfinansiering. Det är faktiskt att gå längre än vad\r\nt.o.m. Ny demokrati vågade när man stödde\r\nkompletteringspropositionen.\r\nSocialdemokraterna är alltså frimodigare än så.\r\nDet kanske vi kan ta som en positiv gest.</pre><pre>Jag vill också kort kommentera debatten mellan\r\nLars Bäckström och Allan Larsson om\r\nkommunernas ekonomi. Jag håller delvis med om\r\nden kritik som Lars Bäckström riktar mot Allan\r\nLarsson. Reservation 79 i betänkandet under\r\nrubriken Långsiktigt besparingsprogram handlar\r\nom regeringens förslag om realt oförändrad\r\noffentlig konsumtion -- de 35 miljarderna.\r\nSocialdemokraterna skriver: Det är en besparing\r\nendast i förhållande till en tänkt ökning i vård,\r\nutbildning, omsorg och annan offentlig\r\nkonsumtion -- en ökning som ingen över huvud\r\ntaget hade räknat med. Ingen, det måste inkludera\r\nSocialdemokraterna. Det innebär alltså att man\r\ninte har räknat med någon mer än realt oförändrad\r\nkonsumtion. Därmed är den kritik som Lars\r\nBäckström riktar mot Allan Larsson och\r\nsocialdemokraterna riktig, och de frågor som han\r\nställer är värda att få svar på.</pre><pre>Avslutningsvis skulle jag vilja betona att det inte\r\nbara är de traditionella ekonomiska besluten som\r\navgör om våra barn och barnbarn kommer att få\r\nuppleva välstånd. Värderingarna i ett samhälle är\r\nav största vikt för att skapa en god jordmån för\r\nekonomisk utveckling. Det är viktigt att vi inser att\r\nmoral och etik formuleras i ett samspel mellan de\r\nicke-materiella värderingar som odlas i ett samhälle\r\noch de ekonomiska belöningssystem som skapas.\r\nOm hederlighet poängteras i skola och familj och\r\nsamtidigt uppmuntras genom skattesystem och\r\nlagstiftning förstärker de varandra. Brist på sunda\r\nvärderingar i ett samhälle tillsammans med en\r\nekonomisk politik som uppmuntrar ett felaktigt\r\nekonomiskt beteende leder däremot till oerhört\r\nnegativa effekter för statsbudget, sysselsättning och\r\nekonomisk utveckling.</pre><pre>Detta samspel mellan materiella och icke-\r\nmateriella faktorer uppmärksammas tyvärr inte\r\ntillräckligt ofta i den ekonomiska debatten. Jag\r\ntycker dock att ett trendbrott har skett.\r\nFinansplanerna sedan valet 1991 berör detta viktiga\r\nsamspel. I kompletteringspropositionen betonas\r\nexempelvis vikten av samhällets förankring i en god\r\netik för en väl fungerande ekonomi. Genom att\r\nlyfta fram dessa resonemang tar man ett första steg\r\nmot att koppla ihop ekonomi och etik i den\r\nekonomiska politiken.</pre><pre>Jag hoppas att det skall bli lika naturligt att\r\ndiskutera kopplingen etik och ekonomi som det\r\nbörjat bli att diskutera kopplingen miljö och\r\nekonomi. Etik och miljö hör också intimt samman\r\neftersom båda betonar långsiktighet och\r\nansvarstagande. Låt oss hjälpas åt så att dessa\r\nbegrepp får prägla svensk ekonomisk debatt under\r\nresten av 1990-talet. Kanske bidrar vi därmed på\r\ndet mest effektiva sättet till våra barns och\r\nbarnbarns framtida välstånd.</pre><pre>Med det vill jag önska kammaren en trevlig\r\nsommar.</pre><pre>Anf. 111  LARS BÄCKSTRÖM (v) replik:</pre><pre>Fru talman! Stefan Attefall trodde att jag var\r\nganska nöjd med regeringen; på den punkten har\r\nStefan Attefall helt fel. Jag upprepar: helt fel.</pre><pre>Jag är nöjd med två saker: Att man har höjt skatten\r\nnågot för högre inkomstgrupper, och att man har\r\nsänkt mervärdesskatten på resor. Det är en fråga\r\nsom vi har drivit länge. För övrigt är det inte mycket\r\natt vara glad över; knappt något alls. Ett rätt gör\r\ninte att man kommer att få de betyg som regeringen\r\ninför; det blir inga överbetyg, det blir inte ens\r\ngodkänt.</pre><pre>Vi är kritiska mot fördelningspolitiken; att man inte\r\ngör tillräckligt mot arbetslösheten.</pre><pre>När det gäller frågan hur vi vill spara vill jag när det\r\ngäller transfereringarna säga att det blir inom\r\nbostadssubventionssystemen och på\r\nsjukförsäkringar -- vi har ju föreslagit sänkt tak. Vi\r\nhar haft en motion om att se över barnbidragens\r\nkonstruktion; i skattereformen, kompenserade ma\r\nden sneda fördelningseffekten med att höja\r\nbarnbidraget, det gynnande ju även dem som hade\r\nmycket goda inkomster.</pre><pre>Vi har lagt fram en hel del förslag på det här\r\nområdet. Men vi säger: Slå inte mot kommunerna!\r\nStaten transfererade 1993 -- jag har kontrollerat\r\ndessa siffror -- 76 miljarder till kommunsektorn,\r\n156 miljarder till hushållen och 62 miljarder till\r\nföretagssektorn. Ni riktar in er enbart på\r\nkommunsektorn och glömmer de två andra\r\nsektorerna. Det är jag djupt kritisk mot.</pre><pre>Vi för väldigt gärna en konstruktiv diskussion i\r\nfinansutskottet. Någon har sagt i ett TV-program\r\nsom jag tittat på: Är du inte en del av lösningen, är\r\ndu en del av problemet -- det vill inte jag vara. Jag\r\nvill vara en del av lösningen. Men ni måste börja\r\nföra en fördelningspolitik. Om ni inte gör det, blir\r\ndet inte möjligt att tala med oss. Därför kommer\r\ndet nog inte att gå att tala med oss. Vi\r\nvänsterpartister får nog vänta tills det blir en annan\r\nregering där Socialdemokraterna ingår. Då kan vi\r\nnog lättare föra diskussioner i utskotten.</pre><pre>Anf. 112  STEFAN ATTEFALL (kds)\r\nreplik:</pre><pre>Fru talman! Det är intressant att diskutera dessa\r\nsaker med Lars Bäckström, som ändå intar en\r\nkonstruktiv attityd. Men för den skull kan vi ha\r\nolika värderingar och uppfattningar i skilda\r\nsakfrågor.</pre><pre>Jag sade att Lars Bäckström bör vara nöjd med\r\nregeringen. Jag menar då självfallet relativt sett och\r\njämför med Socialdemokraterna. Med den här\r\nregeringen har vi fått sänkt moms på maten -- en\r\ndifferentierad moms -- och de förändringar i\r\ngrundavdraget som Vänsterpartiet tycker är ett steg\r\npå rätt väg. Men med Socialdemokraterna fick\r\nVänsterpartiet bara en momsutredning -- det var\r\nallt som åstadkoms under Socialdemokraternas tid.</pre><pre>Lars Bäckström måste kanske välja mellan två\r\nonda ting. Jag har lätt kunnat summera poängen.\r\nDet står åtminstone 2--1 till nuvarande regering,\r\nom momsutredningen räknas som en seger för\r\nVänsterpartiet.</pre><pre>Vi kan gärna föra vidare diskussioner. Det är ju just\r\nnär man börjar diskutera och föra fram olika\r\nsynpunkter och förslag på hur sparandet kan ske\r\noch när man kan komma med konstruktiva bidrag i\r\ndebatten som det blir intressant att samtala och\r\ndiskutera. Jag är mycket tacksam för\r\nVänsterpartiets insikt och hållning här.</pre><pre>Vidare har jag med intresse läst Vänsterpartiets\r\nbudgetmotion. Jag kan bara konstatera att\r\nVänsterpartiet i dagsläget har en hållfastare\r\nekonomisk motion än Socialdemokraterna. Det är\r\nbara att gratulera Vänsterpartiet. Däremot är det\r\nallvarligt att jag måste beklaga\r\nSocialdemokraterna.</pre><pre>Lars Bäckström säger att besparingarna bara skall\r\ngöras i kommunerna. Så är det inte. Jag tror att det\r\nvar Carl B Hamilton som sade att de får 4,2\r\nmiljarder mera. Men att det skett besparingar inom\r\nden kommunala sektorn beror på att den offentliga\r\nsektorns delar hänger ihop -- dvs. kommunerna,\r\nlandstingen och staten. Underskotten är gigantiska.\r\nDärför är det orimligt om den ena delen ökar sina\r\nresursanspråk, medan den andra har stora\r\nproblem.</pre><pre>På många olika sätt måste man försöka minska\r\nunderskotten på alla möjliga nivåer och håll. Då\r\nmåste man också göra allt man kan inom den\r\nkommunala sektorn när det gäller att effektivsera,\r\nrationalisera och finna nya vägar framåt för att\r\ndärmed minska kostnaderna.</pre><pre>Jag håller med om att det inte är vare sig lätt eller\r\nroligt att fatta besparingsbeslut. Jag tror att\r\nkommunerna hittills har klarat besparingar inom\r\nkommunsektorn ganska bra. Men självfallet är\r\nockså jag bekymrad för hur det blir i fortsättningen.\r\nI första hand är det nog inte ett enskilt sparbeslut i\r\ndenna kammare som är ett problem för\r\nkommunerna, utan problemet är de minskande\r\nskatteintäkterna och ekonomin, som totalt sett är i\r\nobalans. Där finns hotet mot de gamla, sjuka och\r\nsvaga. Det handlar alltså inte om exakt hur många\r\nkronor som fördelas i statsbidrag. Det är ju inte\r\nenbart de pengarna en kommun har att röra sig\r\nmed.</pre><pre>Anf. 113  LARS BÄCKSTRÖM (v) replik:</pre><pre>Fru talman! Det är förändringarnas tid. Man skall\r\nförsöka se till vad som enar osv. Ibland blir man\r\nförvånad över att man kan hitta gemensamma\r\npunkter. En sak som Stefan Attefall och jag har\r\ngemensamt -- jag är förvånad över det -- är att vi\r\ngör samma bedömning, nämligen att\r\nVänsterpartiet faktiskt har ett hållbarare\r\nbudgetförslag än Socialdemokraterna. Jag blev\r\nförvånad när jag såg deras förslag.</pre><pre>Detta kan faktiskt innebära en möjlighet att vi får\r\nslut på talet om att Vänsterpartiet bara bedriver\r\npopulistpolitik. Det gör att vi i framtiden kanske\r\nkan skapa väldigt spännande allianser i denna\r\nkammaren. Men vi skall inte ta ut något i förskott.\r\nJag tror dock att vi efter den här debattdagen kan\r\nlämna i alla fall diskussionen om att Vänsterpartiet\r\när ett populistparti som enbart bedriver\r\növerbudspolitik.</pre><pre>Jag tror att vi redan nu kan summera debatten och\r\nsäga att den där diskussionen var sann en gång --\r\ndet tror i alla fall jag. Men nu är den förbi. Vi kan\r\ngöra konstruktiva insatser. Det har vi visat. Men,\r\nsom sagt, mycket återstår.</pre><pre>Slutligen, Stefan Attefall, det är knepigt att\r\nKristdemokraterna, som inser att besparingar\r\nmåste göras, ändå talar om ökade transfereringar\r\nsom redan kostar mer än 150 miljarder när det\r\ngäller hushållen. Det behövs ju minskade\r\nkostnader. Ändå säger man: Några miljarder skall\r\nvi allt öka med. I stället borde debatten handla om\r\nhur vi kan minska kostnaderna.</pre><pre>Jag kan inte förstå hur man kan driva förslag som\r\ngäller vårdnadsbidrag för ett par miljarder.\r\nDebatten borde ju i stället handla om hur vi kan\r\nbringa ner kostnaderna.</pre><pre>Anf. 114  STEFAN ATTEFALL (kds)\r\nreplik:</pre><pre>Fru talman! Lars Bäckström talar om\r\nförändringarnas tid. Det är riktigt, och det gäller på\r\nmånga håll och kanter -- även i Vänsterpartiet.</pre><pre>Jag skulle vilja säga att hälften av Lars Bäckströms\r\nhuvudanförande här i dag bådade gott. Resten\r\nvisade på att man kanske inte har kommit så långt\r\nän så länge. Det fanns ingen riktig insikt om de\r\nkrafter som skapar välstånd i ett land.</pre><pre>Helt klart är dock att rörelseriktningen är rätt när\r\ndet gäller Lars Bäckström och kanske också\r\nVänsterpartiet. Rörelseriktningen skulle kanske ha\r\nvarit ännu bättre om Lars Bäckström hade lyckats\r\nmed sin kandidatur beträffande partiledarposten.</pre><pre>Sedan talades det om ökade bidrag. Ja, det finns två\r\ns.k. transfereringar som vi vill öka:\r\nvårdnadsbidraget och u-landsbiståndet. Här vill vi\r\nhöja ambitionsnivån.</pre><pre>Det sinnrika med vårdnadsbidraget är att det\r\ninnebär att ett slags marknadskraft samtidigt\r\nutnyttjas för att på sikt förbilliga offentlig\r\nproduktion av barnomsorgen. I större utsträckning\r\nkommer besluten att ligga hos familjerna, inte i\r\nkommunpolitikernas händer. Härigenom blir det\r\nfler alternativ och en ökad valfrihet och flexibilitet.\r\nAv erfarenhet vet vi att sådant pressar ner\r\nkostnaderna och att man finner nya vägar.</pre><pre>Därför ser jag detta snarast som en investering för\r\natt vi i framtiden skall få en bättre fungerande\r\nbarnomsorg. Dessutom kan det bli lägre kostnader,\r\nutan att det här går ut över kvaliteten i\r\nbarnomsorgen -- något som utvecklingen i dag\r\npekar mot. Kommunerna försöker ju att trycka in\r\nså många barn som möjligt på avdelningarna för att\r\nklara bl.a. det beslut om full behovstäckning som\r\nfattats här i kammaren av Vänsterpartiet och\r\nSocialdemokraterna. Men man säger att det skall\r\nvara full behovstäckning beträffande en enda\r\nbarnomsorgsform. Detta är en lösning som är\r\nsämre än den som kds förordar.</pre><pre>Anf. 115  ALLAN LARSSON (s) replik:</pre><pre>Fru talman! Jag har med intresse lyssnat på Stefan\r\nAttefalls berömmande ord till Vänsterpartiet.</pre><pre>Om jag får talmannens tillstånd att så att säga passa\r\ntill Lars Bäckström vill jag upplysa om följande. De\r\nsom nu delar ut beröm var de som för ett år sedan\r\nsade att upplåningsbehovet skulle gälla 100\r\nmiljarder. Nu är det 250 miljarder. Tänk om man\r\nräknat lika fel på ert alternativ som man gjort när\r\ndet gäller det egna alternativet.</pre><pre>Det gäller de 35 miljarderna från kommunsektorn.\r\nVi är väldigt många som är nyfikna och vill veta vad\r\ndetta innebär. Det finns många tolkningar. Jag\r\nskulle således sätta värde på om Stefan Attefall\r\nredogjorde för sin tolkning av vad detta faktiskt\r\ninnebär.</pre><pre>Gäller det indragningar om 35 miljarder från\r\nkommunerna? Hur många fler blir arbetslösa\r\ngenom en sådan åtgärd? Låt oss få besked här!</pre><pre>Stefan Attefall hade vänligheten att citera ur ett par\r\nriksdagsprotokoll. Det gäller ett par anföranden\r\nsom jag tidigare hållit. Det var kloka ord som då\r\nsades. De höll verkligen i det ekonomiska läge som\r\nvi då upplevde. Det ekonomiska läget är dock ett\r\nannat i dag. Kom i håg att produktionskapaciteten\r\ni svensk ekonomi då var fullt utnyttjad. I dag har vi\r\nett gap mellan möjlig och faktisk produktion. Det\r\nrör sig om 10--12 % av BNP -- så mycket mera\r\nskulle vi kunna producera med de resurser som vi\r\nhar. Det är alltså något annat än det läge vi hade\r\ndå. Jag hoppas att Stefan Attefall förstår skillnaden\r\nmellan fullt kapacitetsutnyttjande och ett\r\nproduktionsgap på 10--12 %.</pre><pre>När jag nu har lyssnat på Stefan Attefall, som är\r\nden femte talaren från den borgerliga sidan, slår det\r\nmig: Tänk vilken energi ni har! Tänk vilken kraft ni\r\nhar! Tänk hur mycket tid ni har för att förklara allt\r\nni inte kan göra mot arbetslösheten!</pre><pre>Tänk om ni hade använt den energin, den kraften\r\noch den tiden till att förklara hur vi skall kunna\r\nbekämpa arbetslösheten! Då skulle det här ha\r\nkunnat vara en intressant debatt, som hade gett\r\nhopp för de 600 000 arbetslösa runt om i landet.\r\nVarför ägnar ni inte tid åt detta, Stefan Attefall?</pre><pre>Anf. 116  STEFAN ATTEFALL (kds)\r\nreplik:</pre><pre>Fru talman! Allan Larsson noterade att jag riktade\r\nberöm till Vänsterpartiet. Jag vill uppmärksamma\r\nAllan Larsson på att jag också har riktat beröm till\r\nbåde Ny demokrati och Socialdemokraterna, inte\r\nminst när det gäller engagemanget i\r\narbetsmarknadsfrågorna.</pre><pre>Allan Larsson frågade om de 35 miljarder som\r\nberör realt oförändrad konsumtion i\r\nsaneringsprogrammet. Min tolkning är helt enkelt\r\natt vi inte har råd med en realt ökad offentlig sektor\r\nframöver. Med tanke på de bedömningar som kan\r\ngöras om pris- och löneutveckling och tillväxt,\r\nkommer det att innebära rationaliseringskrav på\r\nden kommunala sektorn på 1--2 % per år. Det\r\ninnebär att vi måste fortsätta att försöka finna\r\nbilliga lösningar, för att det inte skall gå ut över\r\nservicen och verksamheten.</pre><pre>När vi diskuterar vårdnadsbidraget vet vi att\r\nkonkurrens, flexibilitet och valfrihet kan bidra till\r\ndetta, utan att kvaliteten försämras. Jag är orolig\r\nför att köra på i gamla hjulspår, då det kan försämra\r\njust kvaliteten, bl.a. genom att det blir för stora\r\nbarngrupper på daghemmen.</pre><pre>Ett av de citat som jag läste upp här i kammaren var\r\ndetta: Erfarenheterna från tidigare försök med en\r\nallmän, påspädd efterfrågan har inte varit goda,\r\nvarken här hemma eller utomlands. Det sade Allan\r\nLarsson den 11 oktober 1990. Det var ett allmänt\r\nkonstaterande.</pre><pre>Regeringens och riksdagsmajoritetens inställning\r\när att den allmänna påspädningen inte är en\r\nlyckosam väg. Däremot vidtas det ju expansiva\r\nåtgärder. Vi har antagit ett mycket expansivt\r\nprogram när det gäller infrastruktur, ett expansivt\r\nprogram för att satsa på de arbetslösa när det gäller\r\nbåde utbildning och olika typer av\r\narbetsmarknadspolitiska åtgärder. Här görs det\r\nmycket. Det är bl.a. därför som det också görs\r\nbesparingar inom en del åtgärder i\r\narbetsmarknadspolitiken, för att få in fler\r\nmänniskor i sysselsättning och utbildning. Där\r\njobbar man vidare.</pre><pre>Jag nämnde det förslag som nu diskuteras, om en\r\nmodell för att locka arbetsgivare att anställa\r\nungdomar efter en praktikperiod, genom att\r\nstimulera dem med sänkta arbetsgivaravgifter. Det\r\när en riktig väg att gå vidare på, så att\r\nnyanställningar tidigareläggs, kanske ett halvår. Jag\r\ntror att det är på det sättet som man måste försöka\r\nskynda på utvecklingen, som ändå börjar gå åt rätt\r\nhåll.</pre><pre>Det finns ingen passivitet när det gäller de\r\narbetsmarknadspolitiska åtgärderna -- det kan jag\r\nförsäkra Allan Larsson om. Varje god idé från\r\nSocialdemokraterna granskas säkerligen. Allan\r\nLarsson kan också se att många olika tekniska idéer\r\nfrån socialdemokratins sida har anammats av\r\nregeringen. De diskussioner som fördes i våras är\r\nockså tecken på att man kan komma överens när\r\nman pratar om just de här sakerna.</pre><pre>Anf. 117  ALLAN LARSSON (s) replik:</pre><pre>Fru talman! Jag skulle vilja ta upp en aspekt av\r\nStefan Attefalls inlägg. Han talade kloka ord om\r\netik och moral, och därför skulle jag vilja påminna\r\nom den överenskommelse som träffades den 20\r\nseptember i fjol.</pre><pre>Den borgerliga regeringen utfäste sig då att icke\r\nlägga fram förslag om kostnadskrävande reformer\r\nav typen vårdnadsbidrag. Man skulle inte göra det\r\nså länge som den statsfinansiella situationen var så\r\ndålig som den var då. Underskottet var ungefär 70\r\nmiljarder. I dag är det mer än dubbelt så stort.</pre><pre>Därför frågar jag Stefan Attefall: Tänker ni stå fast\r\nvid det som sades då? Eller tänker ni bryta mot det\r\noch överge det som borde vara god moral i detta\r\nsammanhang, nämligen att hålla sig till de villkor\r\nsom är uppsatta? Den överenskommelsen vilade på\r\ndet faktum att den här frågan icke skulle\r\naktualiseras.</pre><pre>Sedan vill jag ställa en fråga till med anknytning till\r\ndetta: Varför tillämpar ni inte Skriftens ord om att\r\nbära varandras bördor? Hur kan kds vara med om\r\nen politik som gör allt fler arbetslösa, som gör allt\r\nfler bidragsberoende och som lägger de tunga\r\nbördorna på de arbetslösa, de sjuka och de\r\nhandikappade? Är det inte dags att ompröva den\r\npolitiken, Stefan Attefall?</pre><pre>Anf. 118  STEFAN ATTEFALL (kds)\r\nreplik:</pre><pre>Fru talman! Om jag får börja med frågan om etik\r\noch vårdnadsbidragsreformen, gjorde\r\nregeringspartierna ett uttalande om att man inte då\r\nskulle lägga fram förslag om vårdnadsbidrag. Man\r\nskulle göra det när ekonomin så tillät.</pre><pre>Det innebär självfallet att man inte kan lägga fram\r\nnågot förslag som är ofinansierat. Men om man kan\r\nfinna en finansieringsmodell som inte får negativa\r\neffekter för ekonomin, finns det ingenting som\r\nhindrar att man lägger fram ett sådant förslag, när\r\nde partier som skrev under uttalandet finner tiden\r\nvara lämlig för detta.</pre><pre>Exakt hur förslaget kommer att se ut, exakt vilken\r\nfinansiering det kommer att bli och exakt när det\r\nträder i kraft kommer att stå klart för Allan Larsson\r\noch övriga inom kort.</pre><pre>En sak kan Allan Larsson vara klar över:\r\nvårdnadsbidraget kommer att vara fullt ut\r\nfinansierat från första stund -- även om jag tror att\r\ndet innebär besparingar på den totala offentliga\r\nsektorn på sikt.</pre><pre>Det är nämligen mycket viktigt för oss, när vi tar\r\nansvar för ekonomin, att det är balans mellan\r\nutgifter och inkomster. Det är precis den inställning\r\nsom vi delar med Villy Bergström, som i Dagens\r\nIndustri i dag säger att det är fel av\r\nSocialdemokraterna att nu öka underbalanseringen\r\nav budgeten. Det är precis den insikten som vi\r\nförsöker hålla oss till och som socialdemokratin\r\nsaknar. Därför kan vi lägga fram förslag om ökade\r\nutgifter till vårdnadsbidrag, till handikappreform\r\noch till andra åtgärder, t.ex. för de sämst ställda\r\npensionärerna. Vi finansierar nämligen förslagen.\r\nDet handlar om omfördelningar, inte om att öka\r\nstatsbudgetunderskottet.</pre><pre>I den socialdemokratiska motionen och i\r\nreservationen till detta betänkande intecknar man\r\nalltså ett nej till en kommande reform, som man\r\nännu inte har sett, som en besparing. Bara detta att\r\nman använder uttrycket ''besparing'' i detta\r\nsammanhang är något märkligt. Den enda logiska\r\nslutsatsen av detta är att man godtar finansieringen,\r\nsom vi kommer att presentera, och vill\r\ntillgodoräkna sig den för sitt budgetalternativ, men\r\nman säger nej till reformen.</pre><pre>Så kan man självfallet göra, men det är en ny teknik\r\ni riksdagen. Jag är ganska ny här i kammaren, men\r\njag har inte uppfattat att det är normalt att använda\r\nen sådan teknik. Andra kanske kan tala om\r\nhuruvida jag har fel i det avseendet.</pre><pre>Allan Larsson undrade varför vi inte tillämpar\r\nSkriftens ord om att bära varandras bördor. Vi tror\r\ninte att det finns några enkla lösningar. Detta inser\r\nt.o.m. Vänsterpartiet. Vi tror att vi är inne i en\r\nbesvärlig omställningsprocess, och vi försöker så\r\ngott vi kan att finna lösningar som gör att vi kan\r\nvända den ekonomiska utvecklingen. Det tog oss\r\nlång tid att hamna där vi befinner oss. Det kommer\r\ninte att ta lika lång tid att komma bort från\r\nproblemen, men åtminstone en viss tid. Till dess\r\nförsöker vi klara ut de problem som dyker upp på\r\nvägen. Men vi har restriktioner, som skapades av\r\nden ekonomiska politik som fördes under 80-talet,\r\noch de är svåra att komma runt. Det dilemmat sitter\r\nvi i, och det erkänner vi, men vi försöker hantera\r\ndet på lämpligast möjliga sätt.</pre><pre>Anf. 119  Finansminister ANNE WIBBLE\r\n(fp):</pre><pre>Fru talman! Nästa vecka är det sju månader sedan\r\nSverige lämnade den fasta växelkursen.\r\nFörändringen den 19 november i fjol var inte\r\nönskad, och jag tänker inte föreslå att dagen skall\r\nhögtidlighållas på något sätt, men inför riksdagens\r\nsommaruppehåll tycker jag att det finns anledning\r\natt något summera hur svensk ekonomi har\r\nutvecklats sedan dess.</pre><pre>Det fanns en del som drog en lättnadens suck när\r\nkronan släpptes fri att flyta. Det var och är fel. Låg\r\ninflation och ökad tillväxt är precis lika viktigt nu\r\nsom då. Expansion genom lägre räntor kan vi få\r\nbara om finanspolitiken är tillräckligt stram och\r\nhåller inflationsförväntningarna i schack, och\r\narbetet med att förändra de offentliga\r\nutgiftssystemen måste fortsätta. Allt det här är\r\nprecis lika nödvändigt nu som före den 19\r\nnovember, om vi menar allvar med att återfå\r\ntillväxt och skapa nya jobb -- och det gör jag.</pre><pre>En central lärdom är att små länder har allt att\r\nvinna på mera internationellt samarbete. Den här\r\nslutsatsen har även andra länder dragit, och den är\r\nför mig ett mycket viktigt skäl för medlemskap i\r\nEG. Konstigt nog finns det fortfarande de som vill\r\nha mindre av europeiskt samarbete och inte mer.</pre><pre>Mer samarbete mellan olika länder poängterades\r\nmycket intensivt vid OECD-mötet i Paris\r\nhäromveckan. Det mötet ägnades nästan helt åt en\r\ndiskussion av frågan hur man skulle få bättre\r\ntillväxt och mindre arbetslöshet. Låt mig\r\nomedelbart slå fast -- detta har bäring på dagens\r\ndebatt, Allan Larsson -- att inget land förespråkade\r\nnågra ofinansierade skattesänkningar, inte ens\r\nländer med betydligt bättre offentliga finanser än\r\nSverige. Budgetsanering för att underlätta för lägre\r\nräntor var nummer ett på åtgärdslistan, och\r\ndessutom förespråkades som sagt mer samarbete i\r\nform av öppen och fri handel, som främjar\r\nkonkurrens och förnyelse.</pre><pre>Det finns en delrapport från OECD, som\r\ndiskuterades vid mötet. Rapporten handlar om\r\narbetslösheten, och den visar på en mycket\r\nintressant skillnad USA och Japan å ena sidan och\r\nEuropa å den andra. Under de senaste 20 åren har\r\nde nya jobben i Europa tillkommit nästan enbart\r\ninom den offentliga sektorn, medan det är den\r\nprivata sektorn som har expanderat i USA och\r\nJapan. Vid OECD-mötet var man överens om att\r\ndet framöver i alla dessa områden är i den privata\r\nsektorn som de nya jobben måste komma.</pre><pre>Av Allan Larssons anförande att döma vill han öka\r\nden offentliga sysselsättningen. Det vore en sorts\r\n70-talslösning nu på 90-talet, och detta skulle inte\r\nfungera.</pre><pre>Jag måste upprepa en fråga som Carl B Hamilton\r\nställde och som inte fick något svar: Har Allan\r\nLarsson helt glömt bort internationaliseringen av\r\nvåra ekonomier? Sverige är ingen isolerad ö. Vi\r\nmåste lösa våra problem i den miljö i vilken vi lever.\r\nVi kan inte låtsas som om vi levde isolerade från\r\nalla övriga verkligheter.</pre><pre>Det som främst betonades vid OECD-mötet,\r\nförutom budgetsaneringen, var åtgärder för att öka\r\nflexibilitet och rörlighet på arbetsmarknaden. Jag\r\ntror att vi också kan förbättra vår egen situation på\r\ndet området. Därnäst betonades åtgärder för att\r\nförbättra och stimulera småföretagsamheten och\r\nförbättringar inom utbildningssystemen. Detta är,\r\nsom kammarens ledamöter väl vet, en\r\npolitikinriktning som ligger mycket väl i linje med\r\ndagens svenska politik. Jag tyckte att det var väldigt\r\nbra att få klarlagt.</pre><pre>Fru talman! Sveriges ekonomi är fortfarande i\r\nobalans. Det främsta beviset på detta är den höga\r\narbetslösheten. Alldeles för många människor i\r\nvårt land har egna erfarenheter av att inte ha något\r\nriktigt arbete att gå till eller har anhöriga som\r\nbefinner sig i den situationen. Alldeles för många\r\nhar egna erfarenheter av den förödmjukelse det\r\ninnebär att inte behövas och av att privatekonomin\r\noch självkänslan urholkas.</pre><pre>Regeringen har därför presenterat mycket\r\nomfattande arbetsmarknadspolitiska åtgärder, och\r\ndärför måste den ekonomiska politiken fullföljas,\r\nså att svensk ekonomi återfår sin växtkraft och\r\nriktiga jobb skapas.</pre><pre>Det finns nu tecken på att ekonomin börjar röra sig\r\nåt rätt håll. Jag säger inte detta på grund av att\r\nockså jag råkar ha läst Aftonbladet, utan mina skäl\r\nför att säga detta är främst att räntorna sjunker och\r\nkronkursen stärks -- samtidigt. Det vittnar om en\r\npolitik som fungerar.</pre><pre>Sedan i november i fjol har räntorna trendmässigt\r\nsjunkit -- både de korta och de långa. Det senare är\r\nfaktiskt särskilt viktigt, eftersom de långa räntorna\r\när en av mätarna på inflationsförväntningarna. Att\r\nräntorna nu är lägre är väldigt bra, eftersom det\r\ninnebär en stimulans av ekonomin. Storleken på\r\nden här stimulanseffekten är naturligtvis inte så lätt\r\natt mäta och uppskatta. Vi har på\r\nFinansdepartementet gjort preliminära\r\nbedömningar som visar att räntebördan för\r\nhushållen och för företagen sammmantaget har\r\nminskat med mellan 20 och 30 miljarder kronor,\r\nräknat på helår. Den här stimulanseffekten, följden\r\nav att räntorna har sjunkit, motsvarar alltså ganska\r\nmycket pengar.</pre><pre>Det är inte bara så att räntorna har sjunkit, utan\r\nglädjande är att kronans värde samtidigt har ökat.\r\nDet innebär att risken för en tudelning av\r\nekonomin, som har diskuterats av och till, faktiskt\r\nhar minskat. Det vore inte bra om en del av\r\nekonomin, exportsidan, växte väldigt snabbt och en\r\nannan del, den inhemska ekonomin, som ju är\r\nstörre, krympte mycket snabbt. Risken för en\r\nsådan utveckling minskar nu.</pre><pre>Exportsektorn går förvisso allt bättre, men\r\nsamtidigt minskar den åtstramning, den krympning\r\nsom sker av den inhemska sektorn. Detta beror dels\r\npå just de lägre räntorna, dels på att de\r\ninflationsimpulser som följer av kronans utveckling\r\nhar blivit mindre. Höjda importpriser har alltså fått\r\nmindre genomslag därför att kronan har blivit\r\nstarkare, mera värd. Det betyder konkret att\r\nlöntagarna, alla som går och köper saker, får mera\r\nför sina slantar.</pre><pre>Priserna kommer inte att stiga lika mycket i år eller\r\nnästa år som man förut trodde. I stället för en\r\nprisökning med ungefär 5,5 %, som ligger i\r\nkompletteringspropositionens bedömning, räknar\r\nvi nu med att priserna kommer att stiga med\r\nungefär en halv procentenhet mindre, dvs. med\r\n5 %. Även nästa år räknar vi, på grund av den\r\npositiva utvecklingen i fråga om kronkursen och\r\nräntorna, med en lägre prisökning -- i stället för en\r\nprisökning med 3,3 %, som vi förut trodde skulle\r\nbli fallet, räknar vi nu med 2,8 %.</pre><pre>Allt detta är positivt för de individuella\r\nmänniskorna, för hushållens köpkraft.</pre><pre>Socialdemokraterna säger i utskottsbetänkandet\r\natt man inte skall fästa så stor vikt vid att hålla\r\nprisökningarna nere. Jag tror för min del att de\r\nflesta hushållen tycker precis tvärtom -- de gillar\r\nlåga prisökningar, eftersom det innebär att de kan\r\nköpa fler varor och tjänster för sina pengar.</pre><pre>Jag skulle gärna vilja fråga Allan Larsson: Vad är\r\ndet för fel på att stimulera köpkraften genom lägre\r\nprisökningar?</pre><pre>Sjunkande räntor och en stigande kronkurs innebär\r\ndessutom att utlandets förtroende för svensk\r\nekonomi stärks och att kostnaderna för\r\nutlandsupplåningen begränsas.</pre><pre>De positiva tecknen som jag nämnde och som har\r\nfigurerat i debatten tidigare -- fler exportorder,\r\nfärre konkurser, fler investeringar, fler lediga\r\nplatser och t.o.m. litet bättre budgetprognoser --\r\nmåste ju vart och ett tolkas med viss försiktighet.\r\nMen sammantaget menar jag att de ger en bild av\r\nen ekonomi i vilken framtidstro och dynamisk\r\nutveckling börjar infinna sig. Avgörande för att den\r\npositiva utvecklingen kan fortsätta och få\r\ngenomslag i fler jobb är att vi inte ger upp nu.</pre><pre>När riksdagen senare i dag röstar igenom det\r\nfemåriga programmet för budgetsanering är en\r\nviktigt etapp i processen mot en mer positiv\r\nutveckling avklarad. Tillsammans med tidigare\r\nbeslut innebär detta att de offentliga finansena\r\nförstärks med uppemot 160 miljarder kronor under\r\nde kommande åren. Detta ökar stabiliteten och\r\ntrovärdigheten i finanspolitiken.</pre><pre>Det skulle därför vara väldigt bra att från\r\nSocialdemokraterna få klarlagt att ni, om ni skulle\r\nkomma att regera, inte kommer att riva upp de\r\nbesparingar som riksdagen nu fattar beslut om. En\r\nsådan situation skulle nämligen skapa osäkerhet.\r\nSocialdemokraterna kan väl aldrig tro, Allan\r\nLarsson, att det skulle vara bra för den svenska\r\nekonomin och framtidstron att nu skapa osäkerhet\r\nom den framtida budgetpolitiken och\r\nfinanspolitiken?</pre><pre>Fru talman! Det har under den här våren talats\r\nganska mycket om fördelningspolitik, och det är\r\nbra. Det är viktigt att man håller detta perspektiv\r\nlevande och att bördor fördelas på ett rättvist sätt.\r\nDärför gör vi på Finansdepartementet fortlöpande\r\nstudier av effekter av olika förslag, för att se hur\r\nolika människor och olika grupper av människor\r\npåverkas. Vi gör också analyser av\r\nfördelningseffekterna av att ingenting göra, av att\r\nlåta bli att spara i de offentliga utgifterna eller låta\r\nbli att genomföra andra förändringar. Det kan för\r\nstunden synas vara ganska bekvämt att undvika de\r\nsvåra sparbesluten, och det är viktigt att veta vad\r\nsom i så fall händer.</pre><pre>Det visar sig då att budgetunderskottet skulle bli\r\nännu större. Statens upplåningsbehov skulle öka\r\nkraftigt. Räntorna på statsskulden skulle ta allt\r\nstörre del av skatteinkomsterna i anspråk. Över\r\nhuvud taget skulle det mesta bli sämre. Detta visar\r\nsig vara den absolut sämsta fördelningspolitiken av\r\nalla.</pre><pre>För det första skulle hela folkhushållet bli fattigare\r\nav en sådan icke-politik. Tillväxten skulle bli sämre\r\noch jobben färre.</pre><pre>För det andra visar det sig, intressant nog, att\r\nbördorna skulle läggas tyngre på hushåll med låga\r\ninkomster. En sådan icke-politik skulle nämligen\r\nleda till att de hushåll som har högre ekonomisk\r\nstandard skulle få bära en mindre del av bördorna,\r\nmedan hushåll med låga inkomster skulle få bära en\r\nbetydligt större del. Det beror naturligtvis på\r\narbetslösheten, inflationen och räntorna. Det vore\r\nutomordentligt orättvist. Det skulle vara intressant\r\natt höra om även Allan Larsson tycker så.</pre><pre>För det tredje visar våra fördelningsstudier att\r\nfördelningen mellan generationerna skulle bli\r\noacceptabel. Våra barn och barnbarn skulle få stå\r\nför notan för 80-talets spekulationsekonomi och\r\nden dåliga ekonomiska politiken. Detta vore\r\nomoraliskt. Det vore en barn- och ungdomsfientlig\r\npolitik, och det skulle sannerligen inte medverka\r\ntill att sunda värderingar i samhället återskapas,\r\nnågot som jag tror är mycket viktigt.</pre><pre>Jag vill därför fråga Allan Larsson om\r\nSocialdemokraterna verkligen på fullt allvar menar\r\natt man skall fortsätta att skjuta\r\nunderskottsproblemen på framtiden. Menar ni\r\nsocialdemokrater verkligen att underskotten nu\r\nskall ökas rejält i stället för att minskas? Är det inte\r\ni verkligheten så, Allan Larsson, att ni vet att en\r\nsådan politik enbart duger i opposition?</pre><pre>Fru talman! Den centrala fördelningspolitiska\r\nfrågan är orättvisan i att vissa har ett arbete och\r\nandra inte. Denna orättvisa kan bara rättas till\r\ngenom en politik som leder till tillväxt och riktiga\r\njobb. Det är en politik som återskapar dynamiken i\r\nden svenska ekonomin, som släpper fram alternativ\r\ntill offentlig produktion, som låter monopol\r\nutsättas för konkurrens och som framför allt\r\nmöjliggör för små företag att växa sig stora.</pre><pre>Det centrala är att fortsätta att förbättra villkoren\r\nför de små och medelstora företagen och för\r\nnyföretagandet. Småföretagaren, som person, är\r\nen nyckelperson i en dynamisk marknadsekonomi.\r\nSmåföretagaren är en människa som är idérik och\r\nhar skaparkraft. Småföretagaren passar sällan in i\r\nstora rutmönster eller i socialdemokratiska\r\nplanlösningar, utan han eller hon behöver en fri och\r\nmera individualistisk miljö. Han eller hon måste\r\nuppmuntras och få hjälp med att pröva sina olika\r\nidéer. Han eller hon -- för det är påfallande ofta en\r\nhon -- måste mötas av sådana villkor och\r\nskatteregler att det lönar sig att pröva någonting\r\nnytt, att investera, att öka produktionen och att\r\nanställa ytterligare människor. Han eller hon måste\r\nsom småföretagare veta att det finns ett väl\r\nfungerande socialt skyddsnät, om idéer skulle\r\nmisslyckas. Det kan hända även den bäste. Att\r\nuppmuntra småföretagandet och ändra attityden\r\ntill småföretagandet är en långsiktig process som\r\nmåste genomsyra politiken under många år\r\nframöver. Jag menar att detta är det positiva sättet\r\natt motverka arbetslöshet. Man kan räkna på\r\nmånga olika sätt. Om varje företag anställde bara\r\nen enda person ytterligare skulle det bli 200 000 fler\r\njobb, och småföretagen ligger överallt, inte bara i\r\nstorstadsområdena.</pre><pre>Det bekymrar mig att Sveriges största\r\noppositionsparti så ensidigt tar de sysselsattas parti\r\nframför de arbetslösas, så ensidigt försvarar fackets\r\nintressen framför individens och så envetet\r\nbekämpar den här typen av förnyelse till fömån för\r\ndet bestående. Den som t.ex. säger nej till höjda\r\negenavgifter och ja till höjda marginalskatter\r\nförhindrar möjligen att facket förlorar några\r\nmedlemmar, men han förhindrar också framtida\r\ntillväxt och jobb. Den som säger nej till en allmän\r\nobligatorisk arbetslöshetsförsäkring hjälper kanske\r\nnågra fackliga organisationer att värva någon\r\nmedlem men hjälper inte den person som blir utan\r\njobb, som blir arbetslös. Detta måste ju vara det\r\ncentrala. Den som säger nej till ökad konkurrens\r\noch entreprenader i kommunerna hjälper möjligen\r\nkortsiktigt den som i dag är sysselsatt i\r\nmonopolverksamhet men inte den som har en idé\r\noch som vill starta eget och erbjuda tjänster till\r\nmedborgarna på lika villkor.</pre><pre>I motionerna från Socialdemokraterna står att läsa\r\natt alla problem kan lösas om man bara sänker\r\nmomsen, ökar konsumtionen och minskar\r\nsparandet. Då sjunker arbetslösheten i ett huj och\r\nalla kan sedan leva bekymmerslöst och glatt, och vi\r\nkan få tillbaka den gamla goda tiden. Att\r\nregeringen inte trycker på konsumtionsknappen, så\r\natt alla människor rusar ut och köper sig ur krisen\r\när med denna människosyn -- får man förmoda --\r\nenbart ett utslag av ren och skär oginhet.</pre><pre>Det finns två saker i ett sådant resonemang som gör\r\nmig ganska upprörd. Socialdemokraterna försöker\r\nlura människor att krisen kan lösas så lätt. De\r\nsamhällsekonomiska sambanden och den ökande\r\ninternationaliseringen, ja själva verkligheten, lyser\r\nmed sin frånvaro i denna socialdemokratiska\r\nmodell. Så enkelt är det inte, och folk förstår det.\r\nDen enda stimulans som fungerar är den som\r\nkommer genom lägre räntor och starkare krona.</pre><pre>En annan invändning som jag har mot detta\r\nresonemang -- och som gör mig nästan ännu mer\r\nupprörd -- är den människosyn som detta\r\nsocialdemokratiska resonemang är baserat på.\r\nMänniskor, Allan Larsson, är inga maskiner eller\r\nrobotar som bums reagerar när politiker drar i bl.a.\r\nkonsumtions- eller spara-spakar. Människor är\r\nsjälvständiga medborgare som tänker själva och\r\nsom fattar egna beslut. Om den orealistiska köpa-\r\noss-ur-krisenpolitik som Socialdemokraterna\r\npropagerar för skulle sjösättas, skulle medborgarna\r\ngenomskåda effekterna. Det skulle bli ännu större\r\nunderskott framöver, ännu större behov av\r\nbesparingar -- eller för all del skatteökningar\r\nsenare. Chansen till att ekonomin skulle växa och\r\njobben öka skulle bli ännu sämre. Därmed skulle\r\nanledningen bli ännu större för medborgarna att i\r\ndag vara försiktiga med sina utgifter för\r\nkonsumtion och för företagare att vara försiktiga\r\nmed investeringar.</pre><pre>Om den socialdemokratiska verklighetsuppfattning\r\nsom gör mig djupt bekymrad skulle stämma, vore\r\ndet möjligen enklare att vara finansminister, med\r\ndet skulle vara väldigt mycket tristare att vara\r\nmänniska.</pre><pre>Anf. 120  DAN ERIKSSON i Stockholm\r\n(nyd):</pre><pre>Fru talman! Jag skulle vilja fråga finansministern\r\nhur hon ser på vårt löfte från den 22 april att\r\ngarantera omfattningen av\r\nkompletteringspropositionen, med de\r\nräntesänkningar och den stärkta kronkurs som\r\nföljt, och på de framtida samtalen mellan Ny\r\ndemokrati och regeringen. Är finansministern\r\nberedd att bjuda till när det gäller ökat\r\nsamförstånd. Vi märker att läget är ganska positivt.\r\nEller hur?</pre><pre>Anf. 121  Finansminister ANNE WIBBLE\r\n(fp):</pre><pre>Fru talman! Jag kan glädja Dan Eriksson i\r\nStockholm med att jag självfallet tycker att det är\r\nbra att kompletteringspropositionen och den\r\nekonomiska politiken redan inledningsvis möttes\r\nmed uppslutning av Ny demokrati. Det hade varit\r\nännu bättre om uppslutningen blivit bredare. Det\r\när ju självklart. Den politiska stabiliteten och\r\nmajoriteten i riksdagen har stor betydelse och har\r\nmedverkat på ett positivt sätt.</pre><pre>Det hade varit till fördel om den överenskommelse\r\nsom sedermera slutits här i riksdagen om ett antal\r\nskatteförändringar hade sett något annorlunda ut,\r\nvilket redan tidigare har diskuterats här i dag. Jag\r\ntycker kanske inte att högre marginalskatt för ett\r\nstort antal tjänstemän tillhör det mest angelägna att\r\ngenomföra.</pre><pre>Det är angeläget för regeringen att även framöver\r\nkunna ha en så att säga säker politisk majoritet. Det\r\nskulle naturligtvis underlättas av om\r\nSocialdemokraterna finge en mer realistisk\r\nverklighetsuppfattning men naturligtvis också om\r\nDan Eriksson och hans partikamrater inte skulle\r\nlägga sig vinn om att framställa sitt parti som ett\r\nopolitiskt parti. Det tar naturligtvis ner värdet om\r\nman vid något tillfälle kommer överens på några\r\npunkter om ett parti säger att man kan ändra sig när\r\nsom helst. Det vore en fördel om nydemokraterna\r\npå något sätt höll sig till den politik som de ändå\r\nibland förespråkar.</pre><pre>Anf. 122  DAN ERIKSSON i Stockholm (nyd)\r\nreplik:</pre><pre>Fru talman! Jag tror inte att finansministern på\r\nallvar är särskilt orolig över hur vi kommer att rösta\r\nnär det gäller kompletteringspropositionen.</pre><pre>Vi har en situation där vi har gått med på så gott\r\nsom allting vad gäller besparingar, men inte fått så\r\nmycket gehör för de förslag vi själva har lagt fram.\r\nDet vore fint om vi kunde ha en dialog. Om man\r\nkan ha en bra dialog tror jag också att man kan lösa\r\nproblem innan det är för sent.</pre><pre>Jag delar finansministerns uppfattning. Jag hade\r\nockså önskat att uppgörelsen skulle ha sett litet\r\nannorlunda ut. Det brukar man göra när man har\r\nfått kompromissa. I annat fall är det ju ingen\r\nkompromiss.</pre><pre>Tänker finansministern verka för att vi får ett bättre\r\nförhandlingsklimat och kanske också kan sätta oss\r\nner och prata med regeringen? Man kan t.ex. ha\r\npartiledarrundor där alla partiledare får vara med.</pre><pre>Anf. 123  Finansminister ANNE WIBBLE\r\n(fp):</pre><pre>Fru talman! Jag tycker att den ordning vi har, där\r\nregeringen lägger fram sin politik och som därefter\r\ndiskuteras i riksdagens olika utskott, är den\r\nnaturliga. Det är den ordning som är normal i en\r\nparlamentarisk situation, som vi har i Sverige.\r\nDärför tycker jag att man bör hålla sig till den\r\nordningen framöver. Det har visat sig att denna\r\nmetod ger ett i och för sig ganska välkommet ökat\r\nintresse för den politiska debatten i riksdagen. Jag\r\ntycker att det är ett intresse i sig att\r\nriksdagsdebatter och diskussioner i riksdagen\r\nfaktiskt möts av ett visst intresse hos medborgarna.</pre><pre>Jag tycker inte att det finns någon som helst\r\nanledning att ändra på det tillvägagångssätt som har\r\nanvänts sedan regeringsskiftet. Regeringen lägger\r\nfram sin politik, och därefter sker på sedvanligt sätt\r\ndiskussion i riksdagens olika utskott. Utgången har\r\nhittills visat att detta är en mycket effektiv metod\r\nför att uppnå bra resultat när det gäller regeringens\r\npolitik.</pre><pre>Anf. 124  ALLAN LARSSON (s) replik:</pre><pre>Fru talman! När man lyssnar till finansministern\r\noch får höra skildringen över allt som har gjorts,\r\nundrar man varför arbetslösheten ändå ökar.\r\nArbetslösheten är nu 8 %, den kommer att växa\r\nunder sommaren och vara högre i höst än förra\r\nhösten. Vi kommer att få ytterligare ökad\r\narbetslöshet i vinter. Om ni har gjort allt rätt, varför\r\nblir det så fel? Det måste ni förklara.</pre><pre>Jag tycker nog att finansministerns debatteknik är\r\nlitet märklig. Jag har exempel på ett antal punkter\r\ndär finansministern antingen har missförstått eller\r\nockså inte har lyssnat. Finansministern säger att\r\nSocialdemokraterna vill öka den offentliga\r\nsysselsättningen. Vi har skrivit i vår motion, jag\r\nsade det i mitt anförande och har upprepat det i\r\nnågra repliker, att ökningen måste ske i näringslivet\r\nför att vi skall kunna få ner underskottet i de\r\noffentliga finanserna. Det är arbetslösheten, den\r\nsjunkande produktionen och den sjunkande\r\nsysselsättningen i näringslivet som utgör\r\nbudgetunderskottet. Det finns ingen annan väg att\r\nlösa detta problem än att få i gång produktionen.\r\nDet är därför vår politik är upplagd med det syftet.</pre><pre>Finansministern sade att vi tar parti för dem som\r\nhar jobb mot de som är arbetslösa. Jag tror att\r\nfinansministern är den första och enda i det här\r\nlandet som skulle kunna påstå något sådant. Jag\r\nförstår att finansministern har varit utomlands.\r\nMen någon gång har väl finansministern varit\r\nhemma och följt debatten. Då har hon kunnat höra\r\nhur vi arbetar just för de arbetslösa och för att de\r\nsom har jobb inte skall bli arbetslösa, vilket de\r\nriskerar med er politik.</pre><pre>Jag har ägnat mycket tid åt arbetet med\r\ninternationaliseringen i ett nordiskt samarbete där\r\nvi har påverkat EG. Ifrån EG-kommissionen,\r\nJacques Delors, har satt upp ambitionen att halvera\r\narbetslösheten i EG-länderna under 90-talet. Det\r\när lättare att få gehör i EG än att få gehör hos den\r\nsvenska regeringen för kraftiga tag mot\r\narbetslösheten.</pre><pre>Det sades vidare att vi inte skulle fästa vikt vid att\r\nfå ner priserna. Det är tvärtom. Vi tycker att den\r\nutslagning som sker av produktionskapacitet, av\r\nmänniskor i produktionen, innebär att svensk\r\nekonomi får en ökad inflationsbenägenhet. Därför\r\nmenar vi att insatser för att se till att produktionen\r\nfungerar och för att vi skall ta till vara kapaciteten\r\nbåde är bra mot arbetslösheten och för att minska\r\nden framtida inflationsbenägenheten.</pre><pre>Låt mig slutligen också säga något om de offentliga\r\nfinanserna. Vi ställer inte ut några löften som gäller\r\nekonomiska förhållanden förrän vi har hela bilden\r\nklar för oss. Vi har erfarenheter från 80-talet, när\r\nden dåvarande socialdemokratiska regeringen fick\r\nta över efter Anne Wibbles företrädare, då vi fick\r\nta över ett jättelikt budgetunderskott. Det krävde\r\nmycket hårt arbete under lång tid. Problemet\r\nkunde lösas genom att vi fick i gång tillväxten och\r\nökade produktionen. Det är den uppgift som nu\r\nligger framför oss. Det är därför vi satsar så hårt på\r\natt få i gång produktionen och på att få ned\r\narbetslösheten och samtidigt se till att inflationen\r\nhålls i schack.</pre><pre>Anf. 125  Finansminister ANNE WIBBLE\r\n(fp):</pre><pre>Fru talman! Jag har några kommentarer till Allan\r\nLarsson. Allan Larsson frågade varför vi har alltför\r\nhög arbetslöshet nu. Allan Larsson vet, hoppas jag,\r\nlika väl som alla andra att detta beror på mycket\r\nsvåra problem. Vi har haft långvariga\r\nstrukturproblem. Det rör sig kanske om 15--20 år.\r\nDärutöver hade vi svåra överhettningsproblem i\r\nslutet av 80-talet. Detta är problem som man inte\r\nkan lösa i en handvändning, utan det är fråga om en\r\nlångsam och mödosam process. Vi börjar nu se att\r\nutvecklingen innehåller en del positiva inslag, och\r\ndet är bra.</pre><pre>Skälet till att jag sade att Allan Larsson och hans\r\nparti tar parti för de sysselsatta snarare än för de\r\narbetslösa är att de åtgärder Socialdemokraterna\r\nföreslår möjligen skulle kunna underlätta för de\r\nsom har jobb att betala litet mindre för sin\r\narbetslöshetsförsäkring. Åtgärderna hjälper dock\r\ninte de människor som står utanför\r\narbetsmarknaden att få jobb. De hjälper heller inte\r\ndessa människor att få ett bra stöd om de riskerar\r\natt vara fortsatt arbetslösa. Den politik som ni\r\nförespråkar leder inte till växtkraft och nya jobb.\r\nDet tycker jag är utomordentligt tydligt och\r\nklarlagt av flera talare i dag.</pre><pre>När det gäller frågan om den offentliga\r\nsysselsättningen är det faktiskt inte bara jag som\r\nhar hört dåligt. För några timmar sedan var det en\r\nlång diskussion mellan Allan Larsson och Lars\r\nBäckström om alla klagomål på den kommunala\r\nsektorns problem. Det sades att man egentligen\r\ninte skulle göra något utan att flera skulle anställas.\r\nDet lät som om han ville lösa\r\nsysselsättningsproblemet inom den offentliga\r\nsektorn. Detta står i strid med att man inte har\r\nanvisat några pengar till den kommunala\r\nverksamheten. Det var mycket dubbla budskap.\r\nDet var nu i och för sig bra att få klarlagt att Allan\r\nLarsson ändock inte har denna gammaldags\r\nlösning, 60-talslösning, på\r\nsysselsättningsproblemet. Allan Larsson torde inse\r\natt det är i det privata näringslivet som de framtida\r\njobben måste skapas.</pre><pre>Detta reser emellertid den frågeställning som har\r\nvarit uppe ett par gånger och som jag inte tycker att\r\nAllan Larsson har svarat på, nämligen hur man\r\navser att utforma den ekonomiska politiken i en\r\ninternationell miljö. Allan Larsson förespråkar en\r\npolitik som inget annat land -- än mindre med de\r\noffentliga finanser som vi har i Sverige --\r\nförespråkar. Inget annat land förespråkar detta.\r\nDet går an att deklarera stolta mål. Vi är överens\r\nom målen och om att få ned arbetslösheten. Det\r\nmåste emellertid också fungera. Man måste föra en\r\npolitik som någon tror leder till rätt resultat. Det\r\nfungerar med regeringens politik, men inte med\r\nden politik som Allan Larsson förespråkar.</pre><pre>Anf. 126  ALLAN LARSSON (s) replik:</pre><pre>Fru talman! Nu säger finansministern att det tar\r\nlitet tid att få ned arbetslösheten. Men de åtgärder\r\nni har vidtagit har pressat ned efterfrågan,\r\naktiviteten och sysselsättningen i\r\nhemmamarknadssektorn. Det var ju precis det Lars\r\nTobisson talade om i debatten för ett år sedan och\r\nsom jag återgav. Det är precis det som har inträffat\r\ni svensk ekonomi.</pre><pre>Det vi ser är effekterna av politiken litet längre\r\nfram. I finansplanen redovisas en\r\nlångtidsbedömning. Efter två borgerliga\r\nmandatperioder -- om väljarna skulle tillåta det --\r\nkommer vi 1998 att ha tvåsiffriga tal för\r\narbetslösheten. 11 % kommer att stå utanför den\r\nordinarie arbetsmarknaden. Det är sanningen när\r\nman räknar ut vad den politik som regeringen står\r\nför innebär längre fram.</pre><pre>Nu försöker finansministern att skrämma oss och\r\nsäga att den politik som förs inte har några likheter\r\nmed politiken i något annat land. I Tyskland slöt\r\nman en solidaritetspakt mellan regeringen och\r\nSocialdemokraterna som innebar att man genomför\r\nlättnader nu för att i stället skärpa finanspolitiken\r\nlängre fram. Det var just därför att Tyskland nu är\r\npå väg ned i en mycket svår lågkonjunktur som man\r\nvidtog de åtgärderna.</pre><pre>Vi socialdemokrater har också sagt att det är nu\r\nman behöver lättnaderna, och att man får\r\ngenomföra förstärkningarna av de offentliga\r\nfinanserna under de kommande åren.</pre><pre>Assar Lindbeck har i sin rapport diskuterat precis\r\nsamma åtgärder. Vi har inte gått riktigt lika långt\r\nsom han föreslog. Han pekade på att det i det svaga\r\nefterfrågeläget -- det är omvittnat att det är\r\nhuvudproblemet, det tror jag inte att någon av er\r\nkan motsäga -- är nödvändigt att vidta sådana\r\nåtgärder. Han kritiserade regeringen redan i höstas\r\nför att den i detta svaga läge drog in köpkraft i\r\nstället för att frigöra den och därmed möjliggöra för\r\nnäringslivet att utvecklas.</pre><pre>Näringslivet kan inte utvecklas om det inte finns en\r\nefterfrågan. Det räcker inte med framgångar på\r\nexportsidan. De är välkomna. De är en följd av att\r\nkronkursen föll. Finansministern har själv sagt att\r\ndet var ett misslyckande att kronan föll. De är en\r\nföljd av de stabiliseringsavtal som har träffats. Det\r\nhar gjorts insatser på många håll för att få i gång\r\nexportindustrin.</pre><pre>Men det räcker inte med detta. Det måste också bli\r\nutrymme för dem som jobbar på\r\nhemmamarknaden att expandera. Den\r\nekonomiska politiken ger inte det utrymmet.\r\nDärför blir arbetslösheten större under det\r\nkommande året, och därför kommer\r\narbetslöshetsiffrorna att vara kvar på tvåsiffriga tal\r\nefter sex år.</pre><pre>Så illa står det till. Vad skall ni göra åt detta? Skall\r\nni rulla tummarna och bara räkna in en ökad\r\narbetslöshet?</pre><pre>Anf. 127  Finansminister ANNE WIBBLE\r\n(fp):</pre><pre>Fru talman! Allan Larsson vet att framgången på\r\nexportsidan inte enbart beror på depriceringen\r\nutan framför allt på att företagen har en tilltro till\r\nsmå prisökningar, små lönekostnadsökningar, en\r\nbra produktivitetsutveckling och ett företagsvänligt\r\nklimat inte minst på skattesidan i Sverige under\r\nmånga år framöver.</pre><pre>Jag nämnde i mitt inledningsanförande att det sker\r\nbetydande positiva saker med\r\nhemmamarknadsefterfrågan på grund av den\r\ndämpning av ränteläget som har skett och på grund\r\nav den starkare kronkursen, som ju minskar\r\nprisökningarna så att hushållen får mer för sina\r\nslantar. Det är inte alls några småsummor det\r\nhandlar om.</pre><pre>Jag kan konstatera att Allan Larsson många gånger\r\nsäger att hemmamarknadsefterfrågan är för\r\nnedpressad. Alla bedömare som jag har hört talas\r\nom, inte bara jag själv, tolkar det som om\r\nSocialdemokraterna egentligen vill ha ett större\r\nbudgetunderskott. Detta är den innebörd som man\r\nkan tolka ut av de förslag som läggs fram.</pre><pre>En annan fråga som har diskuterats många gånger\r\noch som har varit uppe tidigare i kammaren i dag är\r\nfrågan om en momssänking och de effekter en\r\nsådan skulle kunna få eller inte få. Det finns inte\r\nmånga ekonomer som stöder en sådan tanke. Det\r\nsenaste ekonomomdömet, alldeles frånsett\r\nomdömen från mer borgerligt sinnande ekonomer,\r\nhar citerats här i dag. Det kommer från\r\nfakföreningsrörelsens forskningsinstituts\r\nchefekonom Villy Bergström. Om Allan Larsson\r\ninte har haft tillfälle att läsa detta i dag kan jag\r\ngärna läsa upp det ytterligare en gång. Där står att\r\ndet vore fel att stimulera via ytterligare\r\nunderbalansering. Det är farligt. Vi vet inte vad\r\nsom händer med räntebildningen. Vi har fria\r\nkapitalrörelser. Det är risk för valutaflöde,\r\nräntehöjning och fall i kronkursen, som ju\r\nmotverkar expansionseffekten.</pre><pre>Detta hänger samman med att Allan Larsson,\r\nåtminstone att döma av dagens anförande, i\r\nmotsats till Ingvar Carlsson inte ser den svenska\r\nekonomin och den svenska ekonomiska politiken i\r\nett internationellt perspektiv. Han resonerar som\r\nom vi levde på 50-talet, eller ännu tidigare, som om\r\nSverige vore en isolerad ekonomi där vi kunde dra\r\ni olika spakar för att de svenska hushållen och\r\nkonsumenterna skulle reagera på det sätt som\r\nAllan Larsson tror.</pre><pre>Det långsiktigt viktiga nu är att i denna\r\ninternationella miljö stimulera den positiva\r\nutveckling som framför allt börjar att skönjas på\r\nsmåföretagssidan. Det är egentligen där som Allan\r\nLarsson skulle kunna göra en positiv insats,\r\nnämligen genom att för Socialdemokraternas\r\nräkning klart deklarera allt positivt som kan göras\r\nför småföretagarnas och de enskilda företagarnas\r\nräkning. Detta kommer Socialdemokraterna att\r\nstötta.</pre><pre>Anf. 128  LARS BÄCKSTRÖM (v) replik:</pre><pre>Fru talman! Anne Wibble undrade om någon av oss\r\nblev glad över att kronan föll. Hon kanske syftade\r\npå oss i vänstern. Jag blev inte glad, därför att jag\r\nvet att det reala värdet på kronan sedan 1981 har\r\nfallit med ungefär 46 %. Det betyder att en svensk\r\nlöntagare gentemot sina europeiska vänner har fått\r\nen 46-procentig lönesänkning. Jag blev därför\r\nledsen när kronan föll.</pre><pre>Men varför föll kronan? Jo, det var därför att\r\nkronan vid fel tillfälle och på för hög nivå knöts till\r\necun. Därför föll kronan.</pre><pre>Vidare säger Anne Wibble att man skall vara glad\r\növer låg ränta och låg inflation. Det skall man vara,\r\noch det är jag också. Om inte budgetunderskotten\r\nväxte skulle jag t.o.m. kunna vara glad över låga\r\nskatter. Men vi skall väl också vara glad över att ha\r\nen bra fördelningspolitik och en hög sysselsättning.\r\nNi låter glädjen över räntorna och\r\ninflationsbekämpningen ta överhand över kampen\r\nmot arbetslösheten. Detta är ert misstag.</pre><pre>Fru Wibble, jag har inte begärt att kommunerna\r\nskall få anställa hur mycket folk som helst. Jag vill\r\nha en expansion i privat sektor. Det är därför vi i\r\nVänsterpartiet föreslår sänkta arbetsgivaravgifter\r\nför nyanställning i industrin. Det är därför vi\r\nföreslår 90 kr per timme i utbildningsstöd för att\r\nhålla arbetskraften kvar i industrin. Men det går ni\r\nju inte med på. Vi säger: Låt bli att avskeda folk i\r\nkommunerna. Det betyder något helt annat än att\r\nnyanställa. Det finns ju ingen småföretagare som\r\nskulle se det som en nyanställning att låta bli att\r\navskeda sin medarbetare. Lika klok är jag som den\r\nsmåföretagaren.</pre><pre>Vi i Vänsterpartiet tycker bra om småföretagare.\r\nVi gick ju med på att sänka förmögenhetsskatten på\r\narbetande kapital. Men vi säger: Skåpa inte ut\r\n50 000 från kommunerna under 90-talet. Om det då\r\nblir 50 000 nya jobb i privatsektorn är ju\r\narbetslösheten oförändrat 500 000, och den skulle\r\nju ner, fru Wibble. Det är därför man inte skall\r\navskeda i kommunsektorn. Om ni hela tiden fyller\r\npå från kommunsektorn kommer ju inte de nya\r\njobben i privatsektorn att dämpa arbetslösheten.\r\nDetta är ert misstag. 30 miljarder skall ni ta av\r\nkommunerna. Det är ju 62 miljarder som går i\r\ntransfereringar från stat till kommun, och ni skall\r\nhämta in 30 miljarder i besparingar.</pre><pre>Anf. 129  Finansminister ANNE WIBBLE (fp):</pre><pre>Fru talman! Min glädje, Lars Bäckström, över lägre\r\nräntor och starkare kronkurs handlar självfallet om\r\natt detta leder till flera jobb. Detta är liksom hela\r\npoängen. Det tycker jag ändå ganska tydligt\r\nframgick av mitt inledningsanförande. Det är i sig\r\ningen källa till vare sig glädje eller sorg, men det\r\nleder till att vi kan börja att se en del positiva\r\ntecken, så att vi kan lösa det stora\r\narbetslöshetsproblemet.</pre><pre>Lars Bäckström har under den här debatten fått\r\nganska mycket beröm. Jag skulle i alla fall på en\r\npunkt gärna vilja sälla mig till detta, eftersom han\r\nändå har en viss förmåga att räkna ihop plus och\r\nminus så att det någorlunda går ihop. Jag måste\r\nerkänna att jag tror att detta egentligen säger mera\r\nom det andra, större, oppositionspartiets bristande\r\nräkneförmåga än att det är så oerhört ansvarsfullt\r\nfrån Vänsterpartiets sida. Men det är ändå bra att\r\nvi har någon som kan räkna plus och minus.</pre><pre>Ett av problemen med Lars Bäckströms politik är\r\ntill att börja med att han uttrycker vänliga ord om\r\nsmåföretagsamhet, men samtidigt föreslår han\r\nmånga skattepolitiska åtgärder som i stort sett\r\nskulle ta död på nästan all framtidsinriktad\r\nverksamhet i det här landet. Det går an att säga en\r\nsak. Men när man sedan ser på vad det är fråga om\r\nför förslag, som får det här räknestycket med plus\r\noch minus att gå ihop, är det inte någonting som,\r\nför att vara uppriktig, är särskilt positivt för\r\nsmåföretagare eller för sysselsättningen.</pre><pre>I fråga om den offentliga sysselsättningen tycker jag\r\natt Lars Bäckström lade ner en betydande möda\r\noch intresse på att få veta hur Socialdemokraterna\r\nställde sig. Det var, åtminstone för mig, ganska\r\ntydligt att Lars Bäckström själv var ganska inställd\r\npå att man liksom inte får ändra på någonting i den\r\noffentliga sektorn, därför att man har ett allvarligt\r\nsysselsättningsproblem. Jag tror att detta skulle\r\nvara förödande både för jobben och för den service\r\nsom många medborgare är beroende av från\r\nkommuner, landsting och stat. Därför är det en typ\r\nav statiskt tänkande som Lars Bäckström ger\r\nuttryck för. Jag tror att det är en mycket negativ\r\nfaktor och en kvarleva från ett alltför planmässigt\r\ntankesätt, som innebär att skiljelinjerna mellan\r\nLars Bäckströms politik och regeringens är och\r\nförblir mycket stora och skarpa.</pre><pre>Anf. 130  LARS BÄCKSTRÖM (v) replik:</pre><pre>Fru talman! Jag tror säkert att skiljelinjerna är\r\ntydliga och skarpa. Detta kan vi vara ense om. Men\r\nvad jag säger är att Folkpartiet driver ju frågorna\r\nom eget rum i långvården och det glömda Sverige.\r\nI min hemtrakt, där vi har ett landsting med\r\nfolkpartiledning, går man man ur huse i stad efter\r\nstad för att protestera mot nedläggning av sjukhus.\r\nDetta görs innan man har genomfört det\r\nsparprogram som regeringen tänker göra under 90-\r\ntalet.</pre><pre>Fru Wibble vet att det, bara för att möta\r\nåldersförändringar, behövs 2 %\r\nkonsumtionstillväxt i vård och omsorg. Då säger fru\r\nWibble att det nu skall vara oförändrad real\r\nkonsumtion. Detta är mycket diskutabelt. Vad är\r\noförändrad real konsumtion? Det vet fru Wibble.\r\nHon är kunnig i ekonomi. Men det är över huvud\r\ntaget ett oerhört mångtydigt begrepp. Hur skall\r\nman få in en besparing på 30 miljarder? Skall man\r\ndra in statsbidrag? Skall man förbjuda kommuner\r\nsom effektiviserar sig att öka? Skall man förbjuda\r\nkommuner att sälja fastigheter eller att ta ett lån?\r\nDet är en oerhörd detaljreglering som detta kräver.\r\nDärför är det egentligen inte säkert att man klarar\r\nav att göra det. Men ponera att man gör det. Om\r\nman genomför en nedskärning med 30 miljarder\r\nkommer det att betyda att minst 50 000\r\narbetstillfällen försvinner. Vi kommer inte att hinna\r\nskapa så många jobb på den privata sidan som\r\nkompenserar detta, när vi har en arbetslöshet på\r\n500 000. Detta är ingångsläget. Men visst skall vi\r\neffektivisera den. Det behövs också för att kunna\r\nmöta alla de behov som finns i det glömda Sverige\r\noch för att vi skall klara av dessa egna rum i\r\nlångvården. Jag är t.o.m. tveksam till om vi\r\npolitiker vågar ta på oss sådana stora åtaganden.\r\nDet kanske är att lova för mycket. Vi är många\r\npolitiker som har lovat för mycket. Därför bör vi\r\nvara litet försiktigare med löftena. Men låt bli att\r\navskeda folk! Det är ju bara att flytta underskott\r\nfrån stat och kommun till arbetsmarknadsfonden.\r\nDet vore väl inte riktigt bra.</pre><pre>Fru talman! Om det finns någon minut kvar vill jag\r\nsäga några sista ord. Fru Wibble, kulturen är ju litet\r\ngrand fråga om känningar om vad som rör sig i\r\ntiden. Man skall vara artig och snäll sista dagen som\r\nvi har en debatt, och gärna ta upp någon\r\nsommarvisa eller liknande.</pre><pre>Jag tänkte: Var står vi egentligen i politiken? Åt\r\nvilket håll går den, åt vänster eller höger? Då hörde\r\njag i radion en sommarvisa som jag har skrivit ned,\r\ndärför att jag tyckte att den var så bra. Den handlar\r\ninte om sol och sill, men litet grand om rött och\r\ngrönt -- kanske litet röda bär. Det var Ulf Lundell\r\nsom sjöng den -- han med öppna landskap. Han\r\nåker just nu runt och sjunger. Texten lyder: 500 000\r\nutan jobb i dag. De behövs inte mer. Gott om\r\nherrar med fallskärm som hoppar. Se hur de dalar\r\nner. Gott om burkar att plocka upp. Gott om\r\nklöver, blåbär och blåklint. Jag ser rött.</pre><pre>Fru talman! Jag hoppas att snart igen få träffa fru\r\ntalman. Jag hoppas att få träffa fru Wibble snart\r\nigen. Helst vill jag träffa fru Wibble i\r\nfinansutskottet, och herr statsminister Carl Bildt på\r\nbänken, på riksdagsbänken som oppositionsledare.</pre><pre>Anf. 131  Finansminister ANNE WIBBLE\r\n(fp):</pre><pre>Fru talman! Låt mig påminna Lars Bäckström om\r\nnågra väsentliga sjukvårdsreformer som har en\r\nganska stark folkpartiprägel. För ungefär två år\r\nsedan diskuterade riksdagen och fattade beslut om\r\nÄDEL-reformen. Den har visat sig ha en\r\nbetydande framgång. Enligt de senaste uppgifterna\r\nhar den inneburit en hel del pengabesparingar,\r\nsamtidigt som erfarenheterna visar att patienterna\r\när mycket nöjda. Reformen innebär en förbättring\r\nav sjukvården till fördel för patienterna men\r\nförutsätter inte mera slantar från stat eller\r\nkommun.</pre><pre>Husläkarreformen, som riksdagen fattade beslut\r\nom för någon vecka sedan, är en annan reform av\r\nsamma slag. Den har en mycket tydlig\r\nfolkpartiprägel. Det är en väldigt viktig reform,\r\nsom innebär att var och en får själv välja doktor.\r\nDet är ett till synes självklart och enkelt beslut, som\r\nnu äntligen blir verklighet. Det är en stor reform,\r\nsom sannolikt också kommer att innebära\r\nbesparingar. Den kommer i varje fall inte att kosta\r\npengar.</pre><pre>Lars Bäckström sade tidigare i dag att den\r\nkommunala sektorn enligt Vänsterpartiets\r\nuppfattning skulle växa med 2 %. Jämfört med\r\ndenna kalkyl innebär regeringens politik betydande\r\nbesparingar. Den går att förverkliga tillsammans\r\nmed förbättringar för medborgarna på\r\nservicesidan, om kommunerna jobbar bra med\r\nproduktivitetsförbättringar. Jag är ganska säker på\r\natt de anställda inom kommuner och landsting har\r\nmånga kloka och bra idéer om förbättringar. Får de\r\nbara möjlighet, vilket vi har givit dem nu, att utan\r\nså himla många statliga styrmedel eller pekpinnar\r\nfrån riksdagsmän och andra lägga upp arbetet på\r\ndet sätt som de själva finner bäst och arbeta i\r\nkonkurrens med entreprenörer, så kommer detta\r\natt kunna genomföras. Då slår man två flugor i en\r\nsmäll. Man förbättrar de offentliga finanserna och\r\nfår en bra service för medborgarna.</pre><pre>Jag vill påminna även Lars Bäckström om en brist i\r\ner ekonomiska politik, nämligen att ni liksom\r\nSocialdemokraterna bortser från de internationella\r\nsambanden. Ni tror att Sverige fungerar ensamt.\r\nDet påverkar mycket starkt de lösningar som ni\r\nförespråkar. De fungerar tyvärr inte i motsats till\r\nregeringens politik, som innehåller positiva\r\nsatsningar, inte minst på småföretagsamheten,\r\nvilka kommer att ge oss en betydligt bättre\r\narbetsmarknad än de räkneexempel som finns i den\r\nreviderade nationalbudgeten.</pre><pre>Till slut vill jag gärna önska fru talmannen samt de\r\nledamöter som finns här i kammaren en trevlig\r\nsommar.</pre><pre>Anf. 132  JOHNNY AHLQVIST (s):</pre><pre>Fru talman! Jag vill börja med att hälsa\r\narbetsmarknadsminister Börje Hörnlund\r\nvälkommen hit. Vi saknade\r\narbetsmarknadsministern i går, när vi hade en stor\r\ndebatt om förslag som innebär att man raserar\r\nekonomin för de arbetslösa i detta land. Vi saknade\r\narbetsmarknadsministern även när vi debatterade\r\nhur man i framtiden skall finansiera\r\narbetsmarknadsfonden. Men jag förmodar att\r\narbetsmarknadsministern hade viktigare saker för\r\nsig än omsorgen om de arbetslösa i landet.</pre><pre>Fru talman! Arbetslinjen ligger fast, säger\r\nregeringen. Det sade man i januari förra året, när\r\nman trodde att arbetslösheten 1993 skulle bli 4,5 %.\r\nDet säger man nu, när man tror att arbetslösheten\r\ni år skall bli 7 %. Det säger man fast man vet att 14\r\n% av arbetskraften snart står utanför den ordinarie\r\narbetsmarknaden. Arbetslinjen ligger fast, säger\r\narbetsmarknadsminister Börje Hörnlund,\r\nsamtidigt som han tror att 10 % kommer att vara\r\nöppet arbetslösa i sommar. Det är enkelt att säga\r\natt arbetslinjen ligger fast, men det är meningslösa\r\nord när verkligheten visar något helt annat.</pre><pre>Jag skulle vilja rikta en direkt uppmaning till de\r\nborgerliga ledamöterna. Säg som det är. Säg att ni\r\nhar övergivit arbetslinjen för att i stället enbart\r\nprioritera bekämpningen av inflationen. Ni riskerar\r\nnämligen att öka på politikerföraktet genom att\r\nströ meningslösa ord omkring er, ord som alla ser\r\natt ni inte lever upp till.</pre><pre>Hur tror ni att de 400 000 människor känner sig som\r\ni sommar är öppet arbetslösa och med ljus och lykta\r\nletar efter ett jobb eller en aktiv åtgärd? Hur tror ni\r\natt de känner sig, när ni påstår att arbetslinjen\r\nligger fast?</pre><pre>Hur hög skall den öppna arbetslösheten bli, innan\r\nni erkänner att ni har övergivit arbetslinjen? Det\r\nräcker tydligen inte med 10 %. Går gränsen vid 11\r\n%, 13 % eller 15 %? 1998 är arbetslösheten 11 %,\r\nsäger regeringen. Var finns arbetslinjen? Hur är det\r\nmed moral och etik i politiken, kds? Ni säger att\r\narbetslinjen gäller, men samtidigt röstar ni här i\r\nriksdagen ner alla våra förslag som skulle minska\r\nden öppna arbetslösheten. Var finns moralen?</pre><pre>Att det skulle bli så här kan inte heller vara någon\r\nnyhet för er. För snart ett och ett halvt år sedan\r\nskrev vi i vår motion: ''Det är nu som det avgörs om\r\nSverige i det nya Europa skall fortsätta att hävda\r\narbetslinjen och bedriva en politik för full\r\nsysselsättning eller om Sverige skall bli ett land med\r\nsjunkande ambitioner när det gäller arbete och\r\nutveckling.''</pre><pre>Vi krävde vid det tillfället att regeringen skulle ta\r\nfram ett ekonomiskt-politiskt program för att\r\npressa ner arbetslösheten. Då låtsades ni inte höra,\r\noch då ville ni inte förstå. Nu kan vi se följderna av\r\ndetta. Nu har vi facit i handen.</pre><pre>Nu står snart var sjunde svensk utanför den\r\nordinarie arbetsmarknaden. Mer än 400 000\r\nsvenskar kommer att vara öppet arbetslösa i\r\nsommar. Nu kommer 100 000 långtidsarbetslösa allt\r\nnärmare utslagningens stup. Den blomstertid som\r\nnu kommer blir en tid av arbetslöshet för våra\r\nungdomar. Nu blir Sverige som vilket annat land\r\nsom helst i Europa med massarbetslöshet och\r\nutslagning samt med ökande sociala problem och\r\nsocial oro.</pre><pre>Tror ni att de arbetslösa bara är siffror i en\r\nstatistikkolumn? Inser ni inte att bakom varje siffra\r\nfinns en människa av kött och blod, med vilja att\r\nförsörja sig och sin familj? Deras oro förs in i\r\nfamiljen, på samboende, på barn, på släktingar och\r\npå vänner. Pessimism och bristande framtidstro\r\nbreder ut sig. De brustna framtidsdrömmarna blir\r\nallt fler.</pre><pre>Ännu märks inte de arbetslösa så mycket. Deras\r\nröster är lågmälda, och den sociala oron är ännu\r\nkontrollerad. Men en dag kommer oron att\r\nförvandlas till ilska och passiviteten till aktivitet.\r\nDå, Börje Hörnlund, får ni stå till svars. Har ni då\r\ngjort allt ni kan för att bekämpa arbetslösheten?</pre><pre>Ni skall då förklara varför det inte går att satsa på\r\naktiva åtgärder, på investeringar och på\r\nombyggnader, medan det går bra att låna 50\r\nmiljarder kronor på mindre än två år för att betala\r\nkontantstöden.</pre><pre>Ni skall förklara varför de arbetslösa skall få betala\r\nen sänkning av ersättningen med 1 400 kronor i\r\nmånaden, medan en högavlönad arbetstagare\r\nkommer undan med 148 kronor i månaden. Ni skall\r\nförklara varför vi skattebetalare skall\r\nsubventionera det enskilda pensionssparandet med\r\nmiljarder kronor, samtidigt som 100 000 ungdomar\r\ngår arbetslösa.</pre><pre>Det är den borgerliga regeringen och den\r\nborgerliga riksdagsmajoriteten inkl. Ny demokrati\r\nsom bär det fulla ansvaret för den utveckling som\r\nnu sker. Ni borgerliga vill gärna ha\r\nregeringsmakten, men ni vill inte ta ansvar för det\r\nni ställer till med. Detta bristande ansvarstagande\r\npersonifieras i allra högsta grad i dag av\r\narbetsmarknadsminister Börje Hörnlund.</pre><pre>I varje debatt som vi har fört i denna kammare\r\nunder de senaste två åren har Börje Hörnlund skyllt\r\nifrån sig. Regeringen har inget ansvar. Allt ansvar\r\nligger på den tidigare socialdemokratiska\r\nregeringen. Det som Socialdemokraterna inte är\r\nansvariga för beror på lågkonjunkturen. Hela\r\nförklaringen till dagens massarbetslöshet är enligt\r\nBörje Hörnlund inflationsoch\r\nspekulationsekonomin under 1980-talet samt\r\nlågkonjunkturen. Regeringen har inget som helst\r\nansvar. Så har tongångarna varit hittills, och så\r\nförmodar jag att det kommer att bli också i dag.</pre><pre>Låt mig säga till arbetsmarknadsminister Börje\r\nHörnlund: Försök för en gångs skull att ta det\r\nansvar som det innebär att vara\r\narbetsmarknadsminister. Försök att förstå att vi\r\npolitiker faktiskt kan påverka skeendet i samhället.\r\nFörsök att förstå att regeringens och riksdagens\r\nbeslut kan påverka företagens produktion och\r\ninvesteringsvilja samt hushållens efterfrågan och\r\nsparbenägenhet.</pre><pre>Inte med ett ord har arbetsmarknadsministern\r\nunder de senaste åren antytt att han känner något\r\nansvar för situationen. Men nu är det dags, Börje\r\nHörnlund, att debattera dagens läge och inte att\r\nförsöka skriva om historien.</pre><pre>Arbetsmarknadsminister Börje Hörnlund! Varför\r\nstramade den borgerliga regeringen i sin rivstart för\r\nett och ett halvt år sedan åt två tredjedelar av\r\nsamhällsekonomin mitt i en lågkonjunktur? Jag har\r\ntidigare ställt denna fråga till Börje Hörnlund i en\r\ninterpellationsdebatt. Hur kunde regeringen tillåta\r\natt en stor del av den svenska byggkapaciteten i det\r\nhär landet slås ut?</pre><pre>Jag tror också att det finns ett intresse från svenska\r\nfolket att få veta varför vårdnadsbidrag är en fråga\r\nsom diskuteras mest i regeringen och inte insatser\r\nför att bekämpa arbetslösheten.</pre><pre>Ni gick ju till val på att skapa fler jobb, sänka\r\nskatterna, införa nya bidrag, satsa mer på vård och\r\nomsorg. Det var ju dit den enda vägen skulle leda.\r\nMen vart går den vägen egentligen?</pre><pre>För att understödja en utveckling mot tillväxt måste\r\nde arbetsmarknadspolitiska insatserna öka och i\r\nstor utsträckning inriktas mot näringslivet. Det\r\ngäller att bekämpa arbetslösheten och främja\r\ntillväxt genom att gå från bidrag till aktiva åtgärder,\r\nfrån mindre bra åtgärder till bättre och från\r\nåtgärder till arbete.</pre><pre>Vi har, fru talman, lagt fram ett komplett förslag till\r\nstöd för näringslivets utveckling och att skapa nya\r\narbetstillfällen. Det skall ske genom bl.a.\r\nberedskapsarbeten inom ROT-sektorn, underhåll\r\nav gator och vägar och infrastrukturinvesteringar.\r\nNäringslivet skall erbjudas att anställa drygt 50 000\r\npersoner med hjälp av rekryteringsstöd i stället för\r\nungdomspraktik.</pre><pre>Vår satsning på utbildning fortsätter. Vi föreslår\r\nfler platser i arbetsmarknadsutbildning, vid\r\nhögskolorna och i folkbildning, men vi säger nej till\r\nförsämring av utbildningsbidragen.</pre><pre>Vi vill bekämpa långtidsarbetslöshet med hjälp av\r\ngenerösa rekryteringsstöd och 10 000 nya\r\nberedskapsarbeten.</pre><pre>Vi säger också nej till fler ungdomspraktikplatser\r\noch ja till riktiga jobb med hjälp av\r\nrekryteringsstöd.</pre><pre>Många kommuner och landsting har i dag en svår\r\nekonomisk situation. Vi har lagt fram förslag som\r\ngår ut på att förhindra att uppemot 50 000\r\nkommunanställda går ut i öppen arbetslöshet före\r\nden 31 december 1994. Det är önskvärt med en\r\nomvandling som leder till en ökad kommunal\r\nproduktivitet. Det har diskuterats tidigare i dag.\r\nMen det är först när friställda kan få en ny\r\nanställning som det uppstår en samhällsekonomisk\r\nvinst. Vi vill att kommunerna skall använda den\r\nökade skattekraft som sänkningen av\r\ngrundavdraget medför till att tillfälligt behålla\r\nsådan övertalig personal.</pre><pre>En satsning på aktiva åtgärder är alltid ekonomiskt\r\nlönsam. Det finns nämligen ingenting som kostar\r\nsamhället så mycket som att ha en hög öppen\r\narbetslöshet. 1 % i öppen arbetslöshet, ca 43 000\r\npersoner, innebär utgifter för staten på mellan 5 och\r\n5,5 miljarder kronor och uteblivna intäkter i form\r\nav sociala avgifter och skatter med ca 2,5 miljarder\r\nkronor.</pre><pre>Vår satsning innebär att statens bruttoutgifter ökar\r\nmed 20,5 miljarder kronor för att under nästa år ge\r\nmöjlighet att engagera 110 000 fler personer i aktiva\r\nåtgärder. Efter avräkning av alternativa utgifter blir\r\nnettokostnaden endast ca 3 miljarder kronor.</pre><pre>Med denna politik kan den öppna arbetslösheten\r\nredan nästa år pressas ned.</pre><pre>Nu vill jag, alla arbetslösa och många företagare ha\r\nbesked om varför ni röstar ned alla dessa förslag\r\noch alla andra som vi lagt fram. Vad är det för fel på\r\nsatsningar gentemot näringslivet som skapar riktiga\r\njobb eller ger möjlighet att tidigarelägga\r\nnyanställningar? Varför säger ni nej till fler aktiva\r\ninsatser och ja till mer kontantstöd?</pre><pre>Vi förstår från Socialdemokraternas sida inte heller\r\nvarför ni nu rustar ned den aktiva\r\narbetsmarknadspolitiken i en allt snabbare takt.\r\nFörr hette det att ungdomspraktik var den sista\r\nåtgärden. Nu är den i praktiken den första,\r\neftersom ni skär ned på arbetsmarknadsutbildning\r\noch beredskapsarbeten. Vi var tidigare överens om\r\natt ALU var den sista åtgärden för dem som hotas\r\nav utförsäkringen. Nu skall ALU tydligen användas\r\npå bekostnad av beredskapsarbeten.</pre><pre>De mest effektiva åtgärderna inom\r\narbetsmarknadspolitiken undergrävs, medan de\r\nsämsta åtgärderna prioriteras. Det kan kanske\r\nspara någon krona på kort sikt, men långsiktigt är\r\ndet förödande för den aktiva\r\narbetsmarknadspolitiken och en väl fungerande\r\narbetsmarknad.</pre><pre>Jag tycker att utskottets företrädare Elver Jonsson\r\nskall förklara för mig hur ni kan sänka\r\nutbildningsbidragen med en tredjedel för\r\nungdomar under 25 år och för dem som anvisas\r\nreguljär utbildning. Tycker Elver Jonsson att det är\r\nrimligt att t.ex. en 24-åring som anvisas att delta i\r\nen svetsutbildning bara skall få två tredjedeler av\r\nden ersättning som den som i stället ligger hemma i\r\nsängen har?</pre><pre>Hur kan ministern försvara att en lågutbildad\r\nkvinna som arbetsförmedlingen bedömer under ett\r\nläsår behöver komplettera sina baskunskaper i det\r\nreguljära utbildningsväsendet bara skall få två\r\ntredjedelar av sin arbetslöshetsersättning och\r\ntvingas låna pengar för sin försörjning? Och säger\r\nman nej, blir man avstängd från\r\narbetslöshetsersättning. Är det en ny linje i\r\narbetsmarknadspolitiken att det skall löna sig\r\nbättre att vara hemma än att studera?</pre><pre>Arbetsmarknadsminister Börje Hörnlund! Hur blir\r\ndet med det särskilda studiestödet för vuxna\r\narbetslösa? I dag finns det inte någon människa här\r\nsom kan tolka vilken regel som kommer att gälla\r\nnär vi fattar beslut här om några timmar. Jag tycker\r\natt det är ett anständighetskrav att\r\narbetsmarknadsminister Börje Hörnlund förklarar\r\ndetta för oss riksdagsledamöter, så att vi vet vilket\r\nbeslut som vi skall fatta när det är dags att votera\r\nom detta. I dag är det inte någon på\r\nArbetsmarknadsdepartementet eller på\r\nUtbildningsdepartementet som kan säga om man\r\nhar 65 % av 65 % eller om man har 80 %. Om man\r\nskriver så pass dåliga förslag, tycker jag att man har\r\nen skyldighet att förklara detta. Därför hoppas jag\r\natt ministern förklarar detta.</pre><pre>Regeringen litar inte heller på AMS möjligheter att\r\nbedöma var resurserna bör sättas in runt om i vårt\r\nland. Vi har tidigare varit överens i utskottet och i\r\nkammaren om att AMS bäst bedömer detta.</pre><pre>Men nu skall arbetsmarknadsminister Börje\r\nHörnlund själv sitta med 250 miljoner kronor och\r\ndela ut dem till behövande orter. Varför kan inte\r\nAMS som tidigare få göra denna bedömning? Hur\r\nkan departementet ha bättre kunskaper än AMS\r\nom detta?</pre><pre>Vilka orter, arbetsmarknadsminister Börje\r\nHörnlund, är det som skall få del av detta och\r\nprioriteras? Är det de som uppvaktar ministern\r\nintensivast? Är det kommuner med borgerlig\r\nmajoritet? Är inte arbetsmarknadsministern rädd\r\natt folk skall tro att det i själva verket är en del av\r\nCenterpartiets valrörelse att få dela ut hundratals\r\nmiljoner kronor på ett sätt som man själv\r\nbestämmer på ministernivå? Kan det inte bli sådana\r\nmisstankar, Börje Hörnlund, när man utan skäl\r\ndrar in AMS befogenheter till förmån för\r\nArbetsmarknadsdepartementet? Jag tycker att\r\nBörje Hörnlund borde ändra på detta omedelbart.</pre><pre>Men det räcker naturligtvis inte. Det är helheten\r\nsom det är fel på. När tillväxten uteblir för tredje\r\nåret i rad, när jobben försvinner i en snabb takt --\r\nfler än 320 000 bara sedan regeringen trädde till --\r\nnär arbetslösheten för varje regeringsprognos\r\nmåste skrivas upp, när klyftorna i samhället ökar\r\nrekordsnabbt och orättvisorna breder ut sig, när vi\r\nalla kan se hur problemen i Sverige ökar dag för dag\r\noch när all detta händer, tycker jag att alla som har\r\nnågon ansvarskänsla och några möjligheter till\r\nsjälvkritik skulle fundera över varför utvecklingen\r\ngår åt fel håll och vad som kan göras för att få en\r\nannan och bättre utveckling.</pre><pre>Men det gör inte denna regering och denna\r\narbetsmarknadsminister. I stället söker de sig till\r\nNy demokrati för att få stöd för att ytterligare öka\r\norättvisorna. Det kommer att bli billigare att bo i\r\ntält än i en bostad. I stället diskuterar man i\r\nregeringen hur ett vårdnadsbidrag skall kunna\r\ninföras. Det skall löna sig att vara hemma men inte\r\natt arbeta.</pre><pre>Fru talman! Så var det med den arbetslinjen, och så\r\nvar det -- får vi hoppas, efter nästa val -- med den\r\narbetsmarknadsministern.</pre><pre>Anf. 133  HANS ANDERSSON (v):</pre><pre>Fru talman! Först vill jag säga att det känns litet\r\ndystert att stå här i dag sent på eftermiddagen. Jag\r\nförmodar att det var massmedierna som såg till att\r\ndet blev den långa partiledardebatten som inledde\r\ndagen och att det omfattande ärende som har\r\nupptagit en stor del av vårens arbete i riksdagen blir\r\ndebatterat som en litet kall efterrätt.</pre><pre>Men hur som helst hörde jag Carl Bildt säga på\r\nmorgonen att han under vårriksdagen var nöjd,\r\ndärför att regeringen hade fått igenom så många av\r\nsina förslag genom att riksdagen hade fattat så\r\nmånga kloka beslut. Och han kände stolthet över\r\nreformerna inför framtiden. Det fick mig att tänka\r\npå vad finansminister Wibble skriver i den\r\nreviderade finansplanen:</pre><pre>''Frukterna av de omfattande strukturreformer som\r\nredan beslutats och nu föreslås kan skördas -- -- --\r\n.'' ''En valfrihetsrevolution inom välfärdspolitiken\r\nökar den enskildes makt. Var och en får\r\nsjälvständigt fatta fler viktiga beslut. Alla\r\nmänniskor skall ges samma möjligheter i livet.''</pre><pre>Det är en fruktansvärd cynism, sett ur min\r\nsynpunkt. Det är en fruktansvärd cynism när jag\r\ntänker på alla de människor som med förtvivlan\r\nupplever sin situation i dag när det gäller att klara\r\nsina familjer och när det gäller att klara sin\r\nförsörjning och som kämpar för att få ett arbete.\r\nValfriheten har minskat i en osannolikt hög takt.</pre><pre>I går läste jag i Expressen en intervju med\r\nstatssekreterare Olle Wästberg i\r\nFinansdepartementet. Han sade: Vi får vänja oss\r\nvid arbetslösheten. Och vår toleransnivå har\r\nförändrats något oerhört.</pre><pre>Det är möjligt. Jag vet inte vem han syftar på när\r\nhan säger vår. Han kanske menar Olle Wästberg,\r\nAnne Wibble, Carl Bildt och de borgerliga\r\npartierna. Men jag och det parti som jag\r\nrepresenterar och, vill jag påstå, hela\r\narbetarrörelsen kommer aldrig att acceptera\r\narbetslösheten som slår så hårt mot människor, och\r\nsom slår så hårt mot det sociala livet. Vi kommer\r\naldrig att acceptera detta.</pre><pre>Oavsett om jag nu låter dyster, Per-Ola Eriksson --\r\nhan som inte vill höra dysterkvistar utan\r\noptimister -- brukar jag vara optimist, och jag är\r\noptimist. Jag tror att man kan arbeta upp en\r\nvälfärd. Jag tror att om man tar gemensamma tag,\r\nkan man klara sig ur kriser. Men man skall inte\r\nhyckla. Om det är mörkt, så är det mörkt. Men en\r\ndel ser ju ljuset i tunneln, fru talman!</pre><pre>AMS statistik för maj kom häromdagen. Vi har nu\r\nen arbetslöshet på 8 %, som vi sade att vi skulle få.\r\nDet är redan 1 % över bedömningarna i den\r\nreviderade finansplanen. Det är 337 000 människor\r\nsom är arbetslösa, varav 94 000 är\r\nlångtidsarbetslösa, vilket är hemskt i sig. Det är\r\ndessutom, Börje Hörnlund, en prioriterad grupp.\r\nDet är ju långtidsarbetslöshet som vi skall\r\nförhindra. Det är alltså 94 000 nu, och det kommer\r\natt bli fler. Antalet öppet arbetslösa ungdomar är\r\nnu 105 000 enligt den senaste statistiken från AMS.\r\nDessutom är 84 000 ungdomar fortfarande föremål\r\nför arbetsmarknadspolitiska åtgärder, framför allt\r\nungdomspraktik. Det är alltså snart 200 000\r\nmänniskor som står utanför arbetsmarknaden.\r\nÖver 12 % befinner sig utanför den ordinarie\r\narbetsmarknaden, vilket är 530 000 människor.</pre><pre>En åtgärd som växer och växer med raketfart, och\r\nsom jag skall återkomma till, är\r\narbetslivsutveckling. I dag är över 40 000\r\nmänniskor föremål för den.</pre><pre>Men varslen minskar, och antalet lediga platser som\r\nanmäls till förmedlingarna ökar. Ja, man skall vara\r\noptimist. Det finns sektorer i samhället där man\r\nkanske kan se att botten är nådd. Det vore konstigt\r\nom man inte skulle kunna få några positiva resultat\r\nnär vi har ramlat praktiskt taget i fritt fall under ett\r\nflertal år.</pre><pre>Fru talman! Jag kom in i riksdagen så att säga i\r\nefterskott. Jag kom in i oktober 1992, och jag höll\r\nmitt jungfrutal den 14 oktober just om\r\narbetslösheten. Jag minns att jag uttryckte sorg och\r\nvrede över sakernas tillstånd, över arbetslösheten.\r\nJag vill säga att det har förvärrats. Ur min synpunkt\r\när det raseri och förtvivlan. De krisuppgörelser som\r\ndå bildade bakgrund till debatten har fallit. Jag vet\r\ninte vad som blev kvar. För socialdemokratin blev\r\ndet väl inte så mycket kvar annat än att man\r\nlyckades minska antalet semesterdagar för just dem\r\nsom är hårdast drabbade, vill jag påstå, nämligen\r\nverkstadsarbetarna i industrin.</pre><pre>Pensionsåldern har man stridit länge för från både\r\nde borgerliga partierna och från\r\nSocialdemokraterna. Men det blev inte mycket av\r\ndet till slut när man fann att det skulle späda på\r\narbetslösheten och att det skulle leda till ytterligare\r\nkostnader.</pre><pre>Efter kronfallet har vi en helt ny situation. Men\r\nattackerna fortsätter. I går lyckades attacken mot a-\r\nkassan och utbildningsbidragen. Snart väntar väl\r\nden arbetsrättsliga attacken.</pre><pre>Regeringen är i dag beroende av Ny demokrati.\r\nPer-Ola Eriksson talade om den stabila\r\nmajoriteten. Det är den majoritet som man bildar\r\ntillsammans med de antifackliga krafterna i Ny\r\ndemokrati, de som talar om arbetslöshet i samma\r\nandetag som de talar om svartjobb. Jag hörde Claus\r\nZaar i går, och jag hörde Ian Wachtmeister i dag.\r\nJag hörde Ian Wachtmeister tala om de betalda\r\ndemonstranterna. Det är väl de arbetslösa\r\nmänniskor som vi alla har mött här utanför på\r\nMynttorget och på Riksplan.</pre><pre>Det finns de, vilkas ideologi säger att det är nyttigt\r\nmed arbetslöshet. Det kan sänka lönenivåerna, och\r\ndet kan utsätta fackföreningsrörelsen för ett hårt\r\ntryck. Det ökar klyftorna. Fru talman! Jag är rädd\r\natt vi kan ha det så beryktade\r\ntvåtredjedelssamhället runt hörnet. Då kommer vi\r\natt finna sociala konflikter, och de kommer att vara\r\nmycket svåra att lösa. När människor känner att det\r\ninte finns någon solidaritet, och när människor\r\nkänner att man inte bryr sig, då vill jag varna för\r\nkonsekvenserna.</pre><pre>Det finns inga enkla lösningar. Vänsterpartiets\r\nalternativ är sannerligen inte någon enkel lösning\r\neller någon ''kvick-fix''. Det framgår av Johan\r\nLönnroths meningsyttring till finansutskottets\r\nbetänkande och det har framgått av Lars\r\nBäckströms många inlägg i debatten.</pre><pre>Vi har lagt ned ett mycket stort arbete på att ha ett\r\nbudgetalternativ som är minst lika starkt, i själva\r\nverket starkare än regeringens. Vi har sett till att\r\nfinansiera varje krona och mer därtill av de ganska\r\nomfattande insatser som vi föreslår när det gäller\r\natt hävda arbetslinjen.</pre><pre>Det handlar om att satsa på arbete och skapa\r\ntillväxt. Men det handlar också om att skaffa sig\r\ninkomstförstärkningar och det kommer att\r\ninnebära besparingar. Vi har föreslagit en serie\r\nåtgärder på alla de här punkterna.</pre><pre>Vår huvudsakliga inriktning är en\r\nsysselsättningspolitik vars första ingrediens är en\r\nomfördelningspolitik som innebär höjda skatter,\r\nhöjda arbetsgivaravgifter och en omfördelning till\r\nde människor, t.ex. de arbetslösa, som med våra\r\nförslag inte drabbas av de köpkraftssänkningar som\r\nregeringen och riksdagsmajoriteten införde i går.</pre><pre>Våra huvudsakliga insatser är till för att stödja\r\nsysselsättningen och stödja näringslivet;\r\nexportstöd, utvidgade exportkreditgarantier,\r\nsmåföretagarstöd, samordning av exporten,\r\nunderleverantörsprogram, branschprogram, t.ex.\r\npå träsidan, satsningar på industritillväxt. Vi är\r\növerens om att utan produktion ingen välfärd att\r\nfördela.</pre><pre>Men det har varit en oerhörd passivitet vad gäller\r\nnäringspolitik och regionalpolitik från regeringens\r\nsida, framför allt på det näringspolitiska området.</pre><pre>Vi har satsat mycket och fortsätter att lägga förslag\r\nom reparations- och ombyggnadsprogram, ROT-\r\nprogram, infrastruktursatsningar. Vi har i dag att ta\r\nställning till förslag som handlar om\r\ntidigareläggning av industribeställningar från den\r\noffentliga sektorn, affärsverken.</pre><pre>Vi har föreslagit en serie miljöinvesteringar på\r\nenergisidan och på annat håll för att också gynna\r\nden svenska industrin. Vi har inom ramen för den\r\noffentliga sektorn tagit upp frågan om vad som\r\nhänder till följd av avreglering och privatisering på\r\ndet statliga området och det hemska perspektiv som\r\nfinns med avseende på regeringens femårsplan att\r\ndra in 35 miljarder kronor från kommunsektorn.\r\nDet gäller att utveckla arbetet, att höja\r\nkompetensen och inte kasta ut människor som i dag\r\narbetar inom välfärdssektorn rakt ut i\r\narbetslöshetens svarta hål.</pre><pre>Vi har tagit upp långsiktiga förslag om\r\narbetstidsförkortning och att påbörja detta med\r\nförsök på de arbetsplatser där man har särskilt\r\nbundna och hårda jobb, både i industrin och inom\r\nvården. Vi har inte mött någon förståelse.</pre><pre>Vi har sagt att vi måste se till att man inte fortsätter\r\natt dramatiskt öka övertidsuttaget samtidigt som\r\nmånga människor inte får jobba alls. Jag har sett i\r\npressen att arbetsmarknadsministern har tagit upp\r\nden frågan också. Men vi har gång på gång krävt att\r\nriksdagen uttalar sig och eventuellt förändrar\r\nlagstiftningen för övertidsramarna. Det är en djupt\r\nosolidarisk utveckling vi ser i dag, särskilt i\r\nindustrin.</pre><pre>Vi har föreslagit, och i viss mån har det blivit\r\ntillgodosett, utveckling och utvidgning av volymen\r\nav den ordinarie utbildningen. Det gäller att\r\nfortsätta där, för Sverige har tappat när det gäller\r\nutbildningskapacitet.</pre><pre>Men vi har framför allt föreslagit att man utbildar\r\ninom arbetslivet, det vi har kallat för\r\nkompetensutveckling inom arbetslivet. Där\r\nutvidgar faktiskt regeringen budgeten, men\r\nminskar bidragen. Jag har den uppfattningen att\r\nman förmodligen inte alls kommer upp i de volymer\r\nman tror på. Man minskar i själva verket de 90 kr\r\nsom i dag utgår, 40 kr plus 50 kr i\r\ntillverkningsindustrin, till ett bidrag på 60 kr. Det är\r\nen minskning med 50 %. Socialdemokratin har följt\r\nmed på den vägen. Jag menar att det är vansinnigt.\r\nIngenstans gör utbildningen bättre nytta än när den\r\nsker i relation till den produktiva struktur som\r\nredan finns där.</pre><pre>Vi har föreslagit rekryteringsstöd för att verkligen\r\nse till att få in människor i anställning och inte hålla\r\ni gång människor i en artificiell arbetsmarknad.</pre><pre>Vi har föreslagit att beredskapsjobben skall hållas\r\nkvar och utvecklas. Det är riktiga jobb, som också\r\ngör nytta, täcker behov och som svarar mot de\r\narbetandes och arbetslösas kvalifikationer. Vi har\r\nframför allt en jättesatsning på\r\narbetsmarknadsutbildning.</pre><pre>Regeringen har formulerat sin politik och jag vill\r\nkort kommentera den. Trots att arbetslöshetens\r\nårsgenomsnitt nästa år kommer att vara ungefär\r\n3 % högre än i år, anslår regeringen i dag ett lägre\r\nbelopp för nästa budgetår än vad som spenderats på\r\ninnevarande budgetår.</pre><pre>I gengäld utnyttjar arbetsmarknadsministern\r\nskuldkontot på checkkrediten på Riksgälden\r\nganska hårt, dvs. man lånar upp utan något tak.\r\nDet kan ju vara smart för en\r\narbetsmarknadsminister, men det är en djupt\r\noansvarig politik, tycker jag.</pre><pre>Vi får en lägre kvalitet. Ungdomspraktik är inga\r\nriktiga jobb. Ungdomspraktik är ingen riktig\r\nanställning. Ungdomspraktik sex månader, och\r\nsedan? ALU, som var den absolut sista åtgärden,\r\nberäknas omfatta 50 000--60 000 ungdomar. Redan\r\ni dag är de 40 000. Jag tror att de kan bli 100 000,\r\nprecis som när det gällde ungdomspraktiken. De\r\nåtgärder som var tänkta att vara den sista lösningen\r\nhar blivit de stora lösningarna, volyminsatserna.</pre><pre>Det blir en väsentligt mindre volym planerad\r\narbetsmarknadsutbildning. Det blir sämre\r\nutbildningsbidrag. Det blir sämre nivåer på\r\nberedskapsarbete. Det är alltså sämre villkor och\r\nlägre kvalitet. Det blir mycket sämre incitament.</pre><pre>En person kan få en ALU-tjänst och kanske hålla\r\npå med närradioverksamhet på ett\r\nfackföreningskontor. Trevligt. Bra. Man håller sig\r\naktiv. Hur skall det jämföras med att ta en datakurs\r\nför att förstärka sin kompetens på den ordinarie\r\narbetsmarknaden?</pre><pre>För arbetsförmedlingen kostar det ingenting på\r\nALU. Det är inget budgetkonto som blir\r\növerskridet. Det är bara att låna pengar. Det är\r\nmycket dåliga signaler till den enskilde, som också\r\ntjänar mycket mer. Han kanske får sina 80 %\r\nåtminstone. I utbildningsalternativet får han 52 %.\r\nSVUXA-bidrag på 80 %. 65 % av 80 är 52 %.</pre><pre>Dåligt kostnadsansvar, dålig kontroll, dålig\r\nuppföljning, dåliga incitament, dålig\r\narbetsmarknadspolitik. Och så frågan om tvång för\r\nALU. Arbetsmarknadsutskottet, som förut\r\nhänvisade till att det var fullständigt meningslöst\r\noch felaktigt att införa tvång, gjorde det nu igen,\r\nefter det att vi hade motionerat om avslag på Börje\r\nHörnlunds proposition.</pre><pre>Finansutskottet har inte följt ett enigt\r\narbetsmarknadsutskott. Jag hoppas att Elver\r\nJonsson skall deklarera att han självklart skall rösta\r\nefter sin övertygelse, följa\r\narbetsmarknadsutskottets enhälliga förslag och\r\ndärmed stå fast vid sitt tidigare ställningstagande\r\nför Vänsterpartiets motion. Detta är en ren\r\nlagstiftningsfråga. Det handlar om reglerna för\r\narbetsmarknadspolitik. Det handlar inte ett\r\nögonblick om finanser.</pre><pre>Rekryteringsstöd på den ordinarie\r\narbetsmarknaden, kompetensutveckling inom\r\nramen för det ordinarie arbetslivet,\r\nberedskapsjobb som handlar om riktiga jobb i den\r\nmeningen att det är riktiga arbetsinsatser,\r\narbetsmarknadsutbildning direkt programmerad\r\nför den arbetsmarknad som väntar oss framöver\r\nsamt tidigarelagda beställningar inom den\r\noffentliga sektorn för att gynna industrin är\r\nexempel på områden där vi har lagt ned stora\r\nkostnader inom vår arbetsmarknadspolitik.</pre><pre>Regeringens förslag är ungdomspraktik, som är\r\ngratis arbetskraft och inga riktiga jobb, ALU, som\r\ndelvis är en artificiell arbetsmarknad, och minskad\r\narbetsmarknadsutbildning, alltså minskade insatser\r\nför att förkovra arbetskraften. Jag menar att det är\r\nstor skillnad vad gäller filosofi och värderingar,\r\nambitioner, analys och förmåga att hitta en\r\nhandlingslinje som på sikt skapar riktiga jobb.</pre><pre>Fru talman! Jag står naturligtvis bakom hela den\r\nmeningsyttring som i det här fallet Johan Lönnroth\r\nhar lämnat till finansutskottets betänkande. Men\r\njag vill yrka bifall till meningsyttringen vad gäller\r\nmomenten 11, 19, 24, 26, 27, 35, 36, 37, 38, som är\r\nvillkorad, och 41. Därutöver yrkar jag bifall till de\r\nsocialdemokratiska reservationer som\r\nsammanfaller med våra yrkanden, nämligen\r\nreservation nr 8, avseende mom. 16, reservation nr\r\n9, avseende mom. 17, reservation nr 10, avseende\r\nmom. 20, och reservation nr 19, avseende mom. 34.</pre><pre>Med dessa ord och dessa yrkanden vill jag, fru\r\ntalman, önska en riktigt glad sommar, så att vi kan\r\nmötas alerta igen till hösten.</pre><pre>Anf. 134  ELVER JONSSON (fp):</pre><pre>Fru talman! Finansutskottets betänkande 30 på mer\r\nän 500 sidor handlar i stora delar om en helt\r\nreviderad nationalbudget. Det kan knappast vara\r\nrimligt att lägga ett så stort material på ett enda av\r\nriksdagens utskott. Med den beredningsplikt som\r\nriksdagen är ålagd är det inte möjligt att nöjaktigt\r\nfullfölja ett så tungt ärende som årets\r\nkompletteringsproposition om den i allt väsentligt\r\nläggs på ett enda utskott.</pre><pre>Arbetsmarknadsutskottet är kritiskt till denna\r\nhantering. Vår invändning har styrkts av att\r\nfinansutskottet inte bara gått in i\r\nbudgetbedömningar utan också i direkta\r\nregelsystem. Detta är en utveckling som\r\nfackutskotten och riksdagens partigrupper inför\r\nframtiden bör fundera över.</pre><pre>Fru talman! En tung del i finansutskottets\r\nbetänkande rör arbetsmarknadspolitiken, med\r\nstora satsningar mot arbetslösheten. Läget på\r\narbetsmarknaden har sedan hösten 1990 drastiskt\r\nförsämrats. Arbetslösheten kommer sannolikt att\r\nkulminera under kommande budgetår.</pre><pre>Påfrestningarna på arbetsmarknadspolitiken är nu\r\noch i den nära framtiden mycket stora. En av\r\narbetsmarknadspolitikens främsta uppgifter är att\r\nså långt som möjligt hejda en ytterligare skärpning\r\nav läget. Kampen mot arbetslösheten måste stå i\r\ncentrum för den ekonomiska politiken.</pre><pre>Det är viktigt att arbetslösheten inte blir ett medel\r\nför att klara den ekonomiska politiken. Ändå är det\r\nen stor tillgång, för att inte säga en bedrift, att\r\ninflationen har kunnat hållas tillbaka så kraftigt.\r\nSkall vi få en fungerande arbetsmarknad, behöver\r\nden vila på tre viktiga fundament. Det första är den\r\naktiva arbetsmarknadspolitiken. Det andra är ett\r\npositivt näringsklimat. Det tredje, inte minst\r\nviktigt, är att sunda statsfinanser upprättas.</pre><pre>Några tydliga iakttagelser är värda är notera. Den\r\nförsta är att de s.k. bra länen har haft den\r\nkraftigaste försämringen. En annan iakttagelse är\r\natt fler män än kvinnor är öppet arbetslösa. En\r\ntredje och viktig positiv iakttagelse är att fler\r\nkurvor pekar åt rätt håll.</pre><pre>Sammantaget görs betydande insatser i kampen\r\nmot arbetslösheten. Aldrig tidigare har så stora\r\nresurser satsats som just nu. Visserligen kan man\r\nsäga att arbetslösheten som regel har varit mindre.\r\nÄndå är det värt att notera att det handlar om ca\r\n100 miljarder kronor på årsbasis, dvs. ungefär 2\r\nmiljarder kronor i veckan!</pre><pre>Som jag har sagt kan man dock inte med endast\r\narbetsmarknadspolitiken klara krisen. Därför\r\nkrävs det en rad insatser på olika politikområden.\r\nHär kan nämnas riksdagens tidigare beslut om\r\nåtgärder inom ROT-sektorn, satsningar på\r\nutbildningsområdet och trafikområdet samt de\r\nförslag som riksdagen nu skall ta ställning till.\r\nSammantaget ger dessa betydande\r\nsysselsättningseffekter.</pre><pre>Fru talman! När det gäller analysen av hur det står\r\ntill finner vi lätt varandra i utskott och kammare.\r\nNär det gäller den allmänna inriktningen och målen\r\när det inte heller svårt för oss att bli samstämda.\r\nMen när det gäller den totala bilden och att hantera\r\nproblemen går åsikterna isär. Det är i och för sig\r\ninte överraskande, men där är det inte längre lika\r\nenkelt.</pre><pre>Nu påstår Socialdemokraterna grötmyndigt i sin\r\nreservation till betänkandet att arbetslinjen har\r\növergivits. Det propagandistiska tricket är inte\r\ntrovärdigt om man erinrar sig hur arbetslösheten\r\nuppstod och varför den har hamnat på den höga\r\nnivå som den är på i dag.</pre><pre>Den internationella lågkonjunkturen, som Sverige\r\nhar dragits med i, har en stor skuld till att\r\narbetslösheten har blivit så stor. I Sverige började\r\nlågkonjunkturen att slå igenom på allvar under det\r\nandra halvåret 1990. Dessutom har den tidigare\r\nsocialdemokratiska regeringen en rejäl andel i att vi\r\ni Sverige nu har en så hög arbetslöshet.</pre><pre>Socialdemokraterna brukar så fort de får chansen\r\nanklaga regeringen för att den passivt tittar på när\r\narbetslösheten skenar i väg. Senast i söndags\r\nuppmanade Allan Larsson statsministern i en\r\ndebattartikel i Aftonbladet att inte ta semester utan\r\ni stället ta nya grepp för att stimulera ekonomin.</pre><pre>Vad Allan Larsson bortser ifrån är att det var\r\npassivitet under lång tid under den\r\nsocialdemokratiska regeringstiden som gjorde att\r\narbetslösheten kunde stiga fritt. Erfarenheter från\r\nandra länder visar, att ju längre man väntar med att\r\nsätta in arbetsmarknadspolitiska åtgärder, desto\r\nstörre insatser krävs senare för att pressa ned\r\nlångtidsarbetslösheten. Även om varken\r\nregeringen eller regeringspartiernas företrädare\r\nhär i riksdagen imponerar på socialdmokraterna\r\nmed sin argumentering, finns det anledning att\r\nerinra om den nyligen presenterade utredningen\r\nPolitik mot arbetslöshet. Man säger där att trots att\r\narbetslösheten ökade under andra halvåret 1990\r\noch under 1991, ökade inte antalet personer i\r\nåtgärder. Märkligt, Johnny Ahlqvist, att det ändå\r\nkunde stå still! Utredningen konstaterar vidare:\r\nPerioden 1990/91 kan därför ur svensk\r\narbetsmarknadspolitisk synpunkt karakteriseras\r\nsom att åtgärderna sattes in för sent och i begränsad\r\nomfattning.</pre><pre>Den statliga EFA-utredningen slår också fast att\r\ndet var bristen på yrkesarbetare och tekniker som\r\nvar det främsta hindret för industriell expansion\r\nunder 1980-talets senare del -- detta i kombination\r\nmed kraftiga kostnadsökningar.\r\nUtbildningssystemet hade en bristande flexibilitet\r\noch anpassning, som innebar att många avstod från\r\natt investera i utbildning och yrkesrörlighet.\r\nArbetsmarknadsutbildningen råkade i strykklass. I\r\nstället för att öka den, minskade den\r\nsocialdemokratiska regeringen den till en konstant\r\nlägre nivå enligt den statliga expertgruppen EFA.</pre><pre>Detta gällde alltså under en period där i stort sett\r\nSocialdemokraterna styrde men tog, för att\r\nanvända Allan Larssons ord, semester från\r\narbetsmarknadspolitiken åtminstone det sista\r\nregeringsåret. Från Folkpartiet varnade vi för detta\r\nredan i valrörelsen 1991. Därför ekar det ihåligt när\r\nman nu skyller på den nuvarande regeringen och\r\nsäger att den medvetet strävar efter en hög\r\narbetslöshet, när man själv var med om att låta den\r\nstiga upp till en nivå som gör att det är oerhört svårt\r\natt nu pressa ner arbetslösheten.</pre><pre>Regeringen, och för övrigt också riksdagen, har\r\ntagit många nya och otraditionella grepp. De två\r\nviktigaste är ungdomspraktik och\r\narbetslivsutveckling. Utan dessa åtgärder hade\r\ntusentals fler varit öppet arbetslösa.\r\nSocialdemokraterna har varit emot främst\r\nungdomspraktiken. De har ansett att\r\nungdomspraktiken har slagit ut ordinarie\r\narbetstillfällen. Det har förekommit till en viss del,\r\nmen samtidigt skall man ha klart för sig att ca 20 %\r\nav dem som har haft ungdomspraktik senare har\r\nfått riktiga jobb i företag.</pre><pre>Socialdemokratiskt motstånd mot reformer är inget\r\nnytt. Det kunde vi se under 1970-talet då\r\nSocialdemokraterna gick emot flera reformer, inte\r\nminst på jämställdhetens område. Vi kunde se\r\nmotstånd från Socialdemokraterna under 1980-\r\ntalet, då de vägrade att medverka till den offentliga\r\nsektorns förnyelse, som då hade varit angelägen att\r\nstarta. Nu ser vi motståndet mot ungdomspraktik\r\noch delvis också mot arbetslivsutveckling.</pre><pre>Jag skulle vilja fråga Johnny Ahlqvist: Vad är det\r\nsom gör att ni socialdemokrater så ihärdigt först\r\nmotsatte er att vi över huvud taget skulle införa\r\nungdomspraktik och nu också motsätter er att vi\r\nskall öka denna satsning i ett exeptionellt svårt\r\nläge? Ni går emot att vi skall ha praktikverksamhet\r\nför akademiker. Det skulle vara intressant att veta\r\nvarifrån detta hårdnackade motstånd kommer.</pre><pre>Vad hade ungdomarna haft för alternativ i detta\r\narbetsmarknadspolitiska läge? Sannolikt hade\r\nmerparten hamnat i öppen arbetslöshet. Därför\r\nmåste åtgärden ses som en tillfällig lösning i ett\r\nkärvt arbetsmarknadsläge och bör så snart läget\r\nmedger det ersättas av vad vi kallar för riktiga jobb.\r\nPå den punkten är vi överens.</pre><pre>Ändå går det inte att räkna bort eller slopa\r\nungdomspraktiken. Tiotusentals ungdomar har\r\növer denna vinter fått en nära och realistisk kontakt\r\nmed arbetslivet. En fundering trots allt är att det\r\nkanske vore rimligt att överväga en avgift för den\r\narbetsgivare som engagerar en ungdomspraktik.</pre><pre>Den ytterligare satsning som nu görs på\r\nutbildningssidan med möjlighet till ett tredje\r\ngymnasieår är välkommen. Men vi får inte glömma\r\natt det är en förhållandevis ''studieobenägen''\r\ngrupp som man vänder sig till. Man får inte hysa\r\nalltför stora förhoppningar om att lyckas\r\nhundraprocentigt.</pre><pre></pre><pre>Vänsterpartiets företrädare talar här om att det\r\ngäller att satsa på utbildning. Det är helt riktigt.\r\nMen det gäller att klara av de väldiga volymer vi är\r\npå väg mot.</pre><pre>En annan arbetsmarknadspolitisk åtgärd som har\r\ntillkommit bara för några månader sedan är den\r\ns.k. arbetslivsutvecklingen. Även denna åtgärd\r\nskall ses som en tillfällig lösning i ett trängt\r\narbetsmarknadsläge. Det är dock en betydelsefull\r\ninsats för många människor som annars skulle\r\nförlora kontakten med arbetsmarknaden. För vi vet\r\natt den som varit borta från jobbet ett par tre år i\r\npraktiken aldrig kommer tillbaka.</pre><pre>Det är emellertid viktigt att understryka, trots vad\r\nsom har sagts av de båda föregående talarna, att\r\nbåde ungdomspraktik och ALU skall vara\r\nsistahandsåtgärder, när andra åtgärder har prövats.</pre><pre>Oppositionen har lagt fram förslag till åtgärder på\r\nen rad områden, åtgärder som sammanlagt belöper\r\nsig på åtskilliga miljarder utöver regeringens\r\nförslag. Bara inom B 2-anslaget vill man satsa 16\r\nmiljarder kronor utöver vad regeringen har\r\nföreslagit. Jag vill fråga Socialdemokraterna: Hur\r\nhar man tänkt sig att finansiera denna satsning?\r\nSkall staten låna ytterligare miljarder? Eller vad är\r\ndet man vill dra in på vid en sådan satsning? En\r\nfråga till: Är det över huvud taget möjligt för\r\narbetsmarknadsmyndigheten att framgångsrikt\r\nkunna administrera ytterligare arbetstidskrävande\r\ninsatser?</pre><pre>Nu har Johnny Ahlqvist här i kammaren uppträtt\r\nsom en betald gråterska, då han pekar på\r\nutbildningsstödet och säger: Hur kan ni försämra\r\nför de stackare som har det svårt på\r\narbetsmarknaden? Ett skäl är naturligtvis\r\nbudgetunderskottet. Det borde inte vara helt\r\nobekant. Vi vet att det finns skillnader bland de\r\nstuderande. Det är ingenting nytt.</pre><pre>Johnny Ahlqvist säger att den lågavlönade får\r\nalldeles för litet. Men vad säger då ni\r\nsocialdemokrater om dem som är helt utan\r\ninkomst, som vare sig får SVUXA eller något annat\r\nutan måste ta lån? Vad säger Johnny Ahlqvist till\r\ndem? Vi måste från alla håll medge att det är ett\r\nproblem att vi har olika villkor för studerande som\r\nsitter sida vid sida i skolbänken. Detta är inget nytt.\r\nProblemet är naturligtvis inte löst, men det löses\r\ninte med socialdemokratiska överbud den här\r\ngången heller.</pre><pre>Herr talman! Allt fler ljusa bilder syns nu i\r\nekonomin. Exportindustrin går allt bättre, räntan\r\nfaller, låga löneavtal har slutits. Detta innebär\r\nsammantaget att möjligheten för företagen att\r\nnyanställa har ökat kraftigt. Ny statistik visar att\r\nantalet konkurser och varsel minskar. Från\r\nTrygghetsrådet SAF-PTK rapporterar man att\r\nantalet inkomna ansökningar minskar för första\r\ngången sedan våren 1990.</pre><pre>Tillsammans pekar dessa ljuspunkter i rätt riktning.\r\nKompletterar vi dem med regeringens satsningar på\r\narbetsmarknadspolitik och övriga områden, har\r\nSverige goda möjligheter att gå en förbättrad\r\nframtid till mötes.</pre><pre>Så ser det ändå ut som om det positiva börjar få\r\növertaget. Utvecklingen tyder på att grunden är\r\nlagd för en export- och investeringsledd expansion\r\ni den svenska ekonomin under resten av 1990-talet.\r\nVi kanske trots allt är vid den vändpunkt som förre\r\nfinansministern Larsson påstod sig se men aldrig\r\nnådde fram till. Utgångsläget för exportindustrin är\r\nhögst gynnsamt. Den dagen då konjukturen sätter\r\nrejäl fart gäller det att vi under mellantiden har\r\nrustat oss för expansion. Då är\r\nutbildningsinsatsernas träffsäkerhet och kvalitet\r\navgörande.</pre><pre>Jag tror att vi förhållandevis snart, kanske inom ett\r\npar år, kommer att uppleva att 90-talets stora\r\nbristvara är just yrkesutbildad arbetskraft.</pre><pre>Framtidens arbetsmarknad kommer att ställa stora\r\nkrav. Då är det viktigt att vara välrustad.\r\nRegeringens kompletteringsproposition har tagit\r\nfasta på det, och därför är den en god och realistisk\r\ngrund för att möta kommande budgetårs stora och\r\nkrävande behov.</pre><pre>Anf. 135  JOHNNY AHLQVIST (s) replik:</pre><pre>Herr talman! Elver Jonsson säger att\r\narbetslösheten kommer att kulminera under nästa\r\når. Tror inte Elver Jonsson själv på de prognoser\r\nsom finns i kompletteringspropositionen, som är\r\nsignerad av den regering som väl Elver Jonsson\r\nföreträder? De prognoserna pekar på att\r\narbetslösheten skulle kulminera 1998 och inte 1994.</pre><pre>Jag ställde några frågor till Elver Jonsson om\r\nutbildning. Han sade själv att det skall löna sig att\r\nutbilda sig och att man skall satsa på utbildning.\r\nDet hade inte Socialdemokraterna gjort i tillräcklig\r\nomfattning under 80-talet, sade han. Även Elver\r\nJonsson har en viss benägenhet att falla tillbaka på\r\nhistorien i stället för att diskutera det som är\r\naktuellt för dagen.</pre><pre>Det sägs att man måste ha yrkeskunnigt folk i\r\nframtiden. Är det då rätt att skära ner på\r\nersättningen till de människor som skall\r\nvidareutbilda sig? Elver Jonsson kan själv betrakta\r\nsig som en gråterska när det gäller argumentet om\r\natt olika personer i samma klassrum har olika\r\nmycket betalt. Vi skall vara medvetna om att de\r\nsom har kommit till AMS för en yrkesutbildning\r\neller omskolning har gjort det därför att de har\r\ndrabbats av arbetslöshet.</pre><pre>Jag vill fråga Elver Jonsson: Anser Elver Jonsson\r\natt de som är hemma skall ha mer betalt än de som\r\ngenomgår en utbildning som kan komma samhället\r\ntill nytta i framtiden? Jag förväntar mig ett svar\r\nunder debatten.</pre><pre>Elver Jonsson säger att det aldrig förut har satsats\r\nså mycket på arbetsmarknadspolitiska åtgärder.\r\nMen det är ju en självklarhet. Vi har aldrig i\r\nmodern tid upplevt den arbetslöshet som vi har i\r\ndag. Då satsar man naturligtvis på\r\narbetsmarknadspolitiska åtgärder. Men vi skall\r\nkomma ihåg att det i årets budget inte har satsats\r\nmer än förra året. Ändå gör man den bedömningen\r\natt man skall få ut fler utbildningsplatser. Det\r\ninnebär i praktiken att man övergår till sämre\r\nåtgärder, som jag sade i mitt inledningsanförande.</pre><pre>Jag skulle vilja fråga Elver Jonsson om han tycker\r\natt det är rätt att sänka utbildningsbidraget. Elver\r\nJonsson säger att det är av samhällsekonomiska\r\nskäl. Det kan jag på sätt och vis förstå. Men tror\r\ninte Elver Jonsson att människor i många fall\r\nkommer att avbryta en utbildning därför att det nu\r\när nya regler och man bara får 65 % i ersättning?</pre><pre>Jag tror att Elver Jonsson själv har fått ett telefax\r\nfrån en byggnadsarbetare som hade en yrkesskada.\r\nHan kommer nu att avbryta sin utbildning efter ett\r\når. Vad har det kostat samhället att man kastar bort\r\nett års utbildning, för att man inte kan fullfölja den\r\nutbildning man har kommit in på? Jag tycker att det\r\när en viktig aspekt i detta sammanhang.</pre><pre>Anf. 136  ELVER JONSSON (fp) replik:</pre><pre>Herr talman! På frågan om jag verkligen tror att\r\narbetslösheten kulminerar nästa år är mitt svar ja.\r\nJohnny Ahlqvist hänvisar till att det i propositionen\r\nfanns en bedömning att det kunde dra i väg längre.\r\nI den mån man skall ta fasta på det, gäller det att\r\nbekämpa den typen av prognoser. På den punkten\r\nhar jag samma uppfattning som alla de talare som\r\nunder dagen har sagt att det gäller att kämpa ännu\r\nmer aktivt för att begränsa arbetslösheten, om den\r\nöppna arbetslösheten drar i väg mot tvåsiffriga tal.\r\nDär får ingen kraft sparas. Jag tror att vi har både\r\nförmåga och tillräcklig vilja i denna riksdag för det.</pre><pre>Johnny Ahlqvist frågar litet retoriskt om det är rätt\r\natt skära ned på olika typer av stöd och bidrag. När\r\ndet finns tvingande omständigheter blir det\r\nnödvändigt.</pre><pre>Han frågar också om min principiella syn, om de\r\nsom är hemma skall ha bättre betalt än de som\r\nstuderar eller arbetar. Naturligtvis skall de inte det.\r\nSett i ett internationellt perspektiv har vi\r\nförhållandevis goda villkor för både studenter och\r\narbetslösa i Sverige. Därmed inte sagt att det får\r\nvara ett mål i sig att det skall bli allt sämre villkor.</pre><pre>Herr talman! Socialdemokraterna ser det på ett\r\nnågot statiskt sätt som att det nu blir sämre, när det\r\nskall bli fler platser i t.ex.\r\narbetsmarknadsutbildningen. Det påstod inte\r\nAMS-chefen Bernhardsson. Han sade att man\r\nkunde tänka sig en effektivitetsförbättring på både\r\n10 och 15 % inom verket.</pre><pre>Jag tycker att det är rimligt att i en trängd\r\nekonomisk situation inkassera denna förbättring\r\nsom Arbetsmarknadsverket kan göra. Det är\r\nviktigt att inte heller i denna fråga ha en statisk syn.</pre><pre>Till sist, herr talman, vill jag säga att det är viktigt\r\natt vi försöker att inte bara måla upp de negativa\r\nbilderna. De finns förvisso, och kvällsavisorna och\r\nandra hjälper till att måla dem i grälla färger, men\r\njag menar att vi som politiker också skall peka på\r\nde möjligheter som finns. Med studieflit och träget\r\narbete kan vi tillsammans hjälpa upp en utveckling\r\nsom är mycket svår både i Sverige i och västvärlden\r\ni övrigt. Därför gäller det att ta gemensamma tag.\r\nLåt oss uppmuntra varandra till det.</pre><pre>Anf. 137  JOHNNY AHLQVIST (s) replik:</pre><pre>Herr talman! När jag talade om sämre åtgärder\r\nmenade jag bara att man gått över från åtgärder\r\nsom hittills har gett bra resultat. I budgeten finns\r\nmindre av satsningar på beredskapsarbeten. Som\r\nHans Andersson sade i sitt inledningsanförande går\r\nman över till att se arbetslivsutveckling som en\r\nförstahandsåtgärd. Även ungdomspraktiken börjar\r\nses som en förstahandsåtgärd.</pre><pre>Det är inte, som Elver Jonsson påstår, så att vi\r\nsocialdemokrater säger nej till arbetslivsutveckling.\r\nVi säger däremot att den inte får öka i den\r\nomfattning som nu är fallet. Det sker i sådana\r\nformer att jag tror att inte ens\r\narbetsmarknadsminister Börje Hörnlund kan säga\r\natt man har kontroll över det som händer.\r\nArbetslivsutvecklingen börjar nu ge en\r\nutträngningseffekt även på ordinarie jobb.</pre><pre>Vad sedan gäller att man skall vara optimist vill jag\r\nsäga att vi i och för sig alla skall vara optimistiska.\r\nElver Jonsson har även i tidigare debatter sagt att\r\nSocialdemokraterna ser för mörkt på utvecklingen.\r\nMen vi har ju fått rätt i våra prognoser. Vi sade\r\nhösten 1991 att man behöver sätta in ytterligare\r\nåtgärder för att klara sysselsättningen i landet. Vi\r\nsade det också i vår stora motion våren 1992, vi\r\nframhöll det hösten 1992 och har också gjort det nu\r\nunder våren 1993. Vi har fått rätt i dessa\r\nbedömningar.</pre><pre>I dag kommer den nya AMS-prognosen i Dagens\r\nNyheter, som väl är regeringens husorgan, och den\r\nsäger att arbetslösheten kommer att öka.</pre><pre>Man skall ta detta på allvar, även om man då blir\r\nbeskylld för att vara pessimistisk. Det är oerhört\r\nviktigt att man sätter in det batteri av åtgärder som\r\nkrävs. Vi har anvisat sådana gång på gång, och\r\nvarje gång har Elver Jonsson och den borgerliga\r\nmajoriteten med hjälp av Ny demokrati röstat ner\r\nvåra förslag, bortsett från utbildningsförslagen i\r\nkompletteringspropositionen. De förslagen lade vi\r\nfram i januari 1993, men ni avslog samtliga av dem.\r\nMen nu, ett halvår senare, gick det bra att komma\r\ntillbaka.</pre><pre>Problemet är att man kanske inte kan få det resultat\r\nsom från början var avsett. Tiden är för knapp för\r\natt ge sådana signaler i utbildningssystemet så att\r\nåtgärderna skall kunna fungera från augusti månad.\r\nHade ni inte bromsat detta, garanterar jag att det\r\nhade varit ett antal fler tiotusental människor i\r\nsysselsättning i landet.</pre><pre>Anf. 138  ELVER JONSSON (fp) replik:</pre><pre>Herr talman! Att regeringen ibland kommer\r\ntillbaka med förslag som oppositionen har väckt är\r\ningenting nytt. Det var föga originellt. I den mån\r\noppositionen har goda förslag, skall naturligtvis\r\nbåde regering och riksdagsmajoritet ta fasta på det.</pre><pre>Problemet med den socialdemokratiska\r\nalternativpolitiken är ju att den inte hänger ihop.\r\nDen är i högsta grad lös och osäker. När man ser\r\npå de vägar som den socialdemokratiska motionen\r\nanvisar för att ge inkomster blir man närmast\r\nförskräckt över hur lösa förslagen är. De har sådana\r\nbrister att det är svårt att ta in dem i en aktuell\r\nbudget. De bygger på antaganden om en rad\r\ngynnsamma utfall, som måste slå in för att\r\nresultatet över huvud taget skall kunna komma i\r\nnärheten av vad som beräknats.</pre><pre>Det var vidare en ganska intressant bekännelse som\r\nJohnny Ahlqvist gjorde. Han sade att man redan\r\nhösten 1991 såg hur eländigt det var. Det är då litet\r\nmärkligt att man inte under det sista regeringsåret\r\ntog tag i det som EFA-utredningen förklarar att\r\nman har försummat.</pre><pre>Dessutom sade förre finansministern Feldt under\r\nhela 80-talet i sina finansplaner till riksdagen att om\r\nman inte tog tag i de problem som redan då var\r\nuppenbara, skulle man komma att få vara med om\r\nett arbetslöshetens stålbad. Detta är inget som\r\nnågon har önskat, men det har blivit en verklighet\r\npå grund av en rad omständigheter. En sådan\r\nomständighet var att den förra regeringen tog så lätt\r\npå de problem som tornade upp sig på 80-talet,\r\nproblem vars uppkomst man i grunden har stort\r\nansvar för.</pre><pre>Jag är vidare bekymrad, herr talman, över att man i\r\nsocialdemokratisk politik fortfarande ser så oerhört\r\nnegativt på ungdomspraktiken. Ungdomspraktik\r\nsom en sistahandsåtgärd som erbjuds för att ge\r\nmeningsfull sysselsättning är naturligtvis en\r\nfantastisk sak. Vi skall möjligen vänta med den\r\nslutgiltiga betygsättningen på det projektet. Jag\r\ntror att vi med facit i handen i slutet på 90-talet\r\nkommer att säga att det var för väl att vi hade en\r\nungdomspraktik som gav unga människor\r\narbetslivserfarenhet, som de sedan skulle ha nytta\r\nav för hela livet.</pre><pre>Detsamma skall sägas om ALU-projektet, genom\r\nvilket en långtidsarbetslös får chansen att vara med\r\ni ett utvecklande arbete. Det är vår uppgift både\r\nsom politiker och via Arbetsmarknadsverket att\r\ntillse att dessa arbeten verkligen blir meningsfulla.\r\nPå den punkten skall vi naturligtvis observant följa\r\nutvecklingen både, som jag hoppas, på\r\nregeringssidan och framför allt här i riksdagen.</pre><pre>Anf. 139  HANS ANDERSSON (v) replik:</pre><pre>Herr talman! Jag hörde att Elver Jonsson\r\negentligen var litet misslynt över frågan om tvång\r\ninom ALU. Men det vara mera ett slags\r\nadministrativt missnöje över att finansutskottet nu\r\nhade klampat in.</pre><pre>Jag vill upprepa den direkt fråga som jag tidigare\r\nställde: Kan Elver Jonsson verkligen acceptera den\r\nanvisade lösningen? Finansutskottet uttalar sig\r\nutan någon som helst motivering i strid med den\r\nuppfattning som vi efter långa diskussioner i\r\narbetsmarknadsutskottet enhälligt har kommit\r\nfram till. Det kan väl inte gärna accepteras att det\r\nenda argumentet att följa den linjen är att förslaget\r\nemanerar från en Vänsterpartimotion. Jag tycker\r\ninte att det räcker som argument.</pre><pre>Elver Jonsson tog upp budgetfrågan och sade att vi\r\nmenar oss ha mera pengar för att satsa på\r\narbetsmarknadspolitik. Ja, det är riktigt. De 12\r\nmiljarder kronor som vi har från Vänsterpartiet är\r\nmycket väl finansierade. Jag kan dess värre inte ta\r\nansvar för det socialdemokratiska alternativet om\r\n16 miljarder. Även jag saknar en del där för att få\r\nihop inkomsterna.</pre><pre>Jag tycker att en huvudfråga kan vara utbildning\r\noch arbetsmarknadspolitik. Elver Jonsson menade\r\natt arbetsmarknadspolitiken hade varit dålig under\r\nden socialdemokratiska tiden, men nu sänker man\r\ndess nivå programmatiskt, trots att behovet av\r\nyrkesutbildad arbetskraft kommer att vara mycket\r\nstort framöver. Jag delar Elver Jonssons\r\nuppfattning att man då skall satsa på\r\narbetsmarknadspolitik och locka människor att gå\r\nin i åtgärderna. Man skall skapa incitament och inte\r\nge felaktiga stimulanser, så att människor väljer\r\nbort utbildning inriktad på arbetsmarknaden.</pre><pre>Återigen: Varför var ni i utskottet så kallsinniga till\r\nförslagen, väl finansierade, tekniskt anpassade och\r\nkloka förslag, som AMS hade givit sitt stöd vad\r\ngäller tekniken, till rekryteringsstöd och\r\nkompetensutveckling inom företagen?</pre><pre>Det var verkligen en metod för att inte överbelasta\r\ndet ordinarie skolväsendet, en metod att utnyttja\r\nde resurser som finns i arbetslivet och att förkovra\r\nmänniskor i nära anknytning till\r\narbetsorganisationen och till alla ansträngningar att\r\nhöja produktivitet och effektivitet som görs både i\r\nnäringsliv och i offentlig sektor. Jag har inte fått\r\nnågra svar på det i dag, lika litet som jag egentligen\r\nfick några svar i utskottet.</pre><pre>Anf. 140  ELVER JONSSON (fp) replik:</pre><pre>Herr talman! Helt kort några synpunkter på\r\nutbildningens och arbetsmarknadspolitikens värde.\r\nJag har sagt att vi är alldeles överens därvidlag. Jag\r\nmenar att både Vänsterpartiet och av och till också\r\nSocialdemokraterna alltför starkt binder\r\nbedömningen av vad som är bra eller dålig\r\nutbildning till ersättningsnivån. Den är naturligtvis\r\ni och för sig viktig, men det är bara en del av frågan.\r\nDen stora poängen är ju att få till stånd en relevant\r\nutbildning, vilket är helt avgörande för huruvida\r\nman skall kunna skaffa sig själv sysselsättning i\r\nframtiden.</pre><pre>Vad beträffar regeringspartiernas kallsinnighet i\r\nutbildningen vill jag säga att vi ibland tvingas vara\r\nlitet kallsinniga när det tryter i penningpåsen. Det\r\nkan till dels vara ett svar. Men om Hans Andersson\r\nsummerar vad som föreslås från regeringens sida\r\noch vad riksdagsmajoriteten är beredd att ställa sig\r\nbakom, finner han att det är ett ganska rejält paket\r\nsom satsas på att göra inte minst unga människor\r\nrustade för en framtida arbetsmarknad.</pre><pre>Anf. 141  HANS ANDERSSON (v) replik:</pre><pre>Herr talman! Det handlar inte bara om\r\nstudiefinansiering i arbetsmarknadsutbildning. Det\r\nhandlar också om anslaget till utbildningsplatserna.\r\nDet kommer att ske en reduktion vad gäller riktad\r\narbetsmarknadsutbildning. Men dessutom har\r\nstudiefinansieringen radikalt försämrats. Jag är i\r\noch för sig ingen vän av bidrag i alla väder. Men i\r\ndet här fallet är det helt fel att förhindra människor\r\natt få en realistisk utbildning som kan förstärka\r\nderas situation på arbetsmarknaden.</pre><pre>Vidare har vi frågan om ungdomar och\r\nungdomspraktik. Jag har accepterat\r\nungdomspraktik i detta desperata\r\nsysselsättningsläge. Jag har gjort det flera gånger,\r\ntrots att jag tycker att det är svårt med tanke på\r\nvilken typ av verksamhet det är fråga om. Men det\r\nskall vara en sistahandslösning. Den i särklass\r\nstörsta volymen går i dag över ungdomspraktiken.\r\nDetta är farligt.</pre><pre>Vidare frågan om ALU-tvånget. Jag är ofta\r\nmissnöjd med vad som sker i\r\narbetsmarknadsutskottet. Men ibland tycker jag att\r\nutskottet gör bra saker. Jag berömde utskottet i går\r\nnär vi diskuterade alla de förslag från Börje\r\nHörnlund som vi gemensamt sänkte. Det var dåliga\r\nförslag med ett dåligt underlag. I det fallet var vi\r\növerens om att i fråga om ALU-åtgärden skulle det\r\nvara tvång. I det här fallet verkar det som om den\r\nborgerliga majoriteten inte kommer att stå fast vid\r\nsin övertygelse i utskottet utan kommer att böja sig\r\nför Lars Tobisson och Per-Ola Eriksson i\r\nfinansutskottet, vilka inte har någon kompetens i\r\narbetsmarknadspolitiska frågor.</pre><pre>Det finns fortfarande chans att rösta ned utskottet\r\ngenom att stödja den socialdemokratiska\r\nreservationen.</pre><pre>Anf. 142  ELVER JONSSON (fp) replik:</pre><pre>Herr talman! Jag tycker att det är viktiga\r\ndeklarationer som Hans Andersson gör här när han\r\nhävdar att han inte i alla lägen är ensidig vän av\r\nenbart bidrag. Han säger också att Vänstern har\r\naccepterat ungdomspraktiken. Det är också\r\nutmärkt. Det visar att också socialister kan ha olika\r\nuppfattning om arbetsmarknadspolitiska åtgärder.</pre><pre>Jag får till sist tacka för det beröm Hans Andersson\r\nhar gett. Vi får försöka leva upp till det i\r\nfortsättningen.</pre><pre>Anf. 143  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag fick tyvärr, Johnny Ahlqvist, för\r\nsent reda på att det inte skulle vara en samlad\r\narbetsmarknadspolitisk debatt. Jag hade sagt till\r\nmitt folk på departementet att jag väldigt gärna\r\nville vara med. Jag fick uppgifter om dagens debatt,\r\nmen inte om gårdagens.</pre><pre>Vi hade i och för sig en mycket stor debatt om\r\narbetslöshetsförsäkringen efter de överläggningar\r\nsom både Johnny Ahlqvist och jag var med i. Där\r\nställdes socialdemokratin i slutomgången inför\r\ndenna summa om 30 kr i månaden för dem som har\r\njobb, dvs. 90 % ersättning i a-kassan under detta år.\r\nVidare skall vi träffas igen efter det att Gerhard\r\nLarssons utredning har varit ute på remiss för att\r\ndiskutera om vi kan ta gemensamma långsiktiga tag\r\nför finansieringen.</pre><pre>Detta innebar indirekt att Socialdemokraterna\r\nvalde 80-procentsnivån för att inte behöva höja\r\nmed denna summa om 30 kr för dem som har jobb.\r\nJag tycker faktiskt att man skall hålla ett lågt\r\ntonläge i detta fall. Det var ert eget val.</pre><pre>Vi resonerar nu om den största satsningen någonsin\r\ni vårt lands historia på att bekämpa arbetslösheten.\r\nDen är långt större än tidigare. Samtidigt vill jag\r\nsäga att jag skulle vara mycket gladare om jag inte\r\nvar den i regeringen som hela tiden har ett stort\r\nantal miljarder kronor i utgifter som hela tiden\r\nväxer.</pre><pre>Det oroar mig att socialdemokratins talesman i\r\ndenna debatt inte anser att en lång och tyngre\r\ninternationell lågkonjunktur har någon större\r\nbetydelse. Det oroar mig också att han inte är\r\nmedveten om att Sverige på egen hand prissatte sig\r\nut ur världsmarknaden 1988--1989. När andra\r\nländer kunde hålla sin industriproduktion uppe,\r\nkasade Sverige på egen hand under den\r\nsocialdemokratiska regeringstiden rakt ner.</pre><pre>Det oroar mig också att socialdemokratins\r\ntalesman inte förstår att följderna av 80-talets\r\ninflations- och spekulationsekonomi är mycket\r\nallvarliga för det svenska folket. Jag tror att svenska\r\nfolket har begripit det. Men socialdemokratins\r\ntalesman i denna debatt känns liksom inte vid detta.</pre><pre>Det bekymmersamma framgår av att under en\r\nlängre period har hälften av landets löntagare inom\r\nnäringslivet jobbat i företag som går i förlust.\r\nFortsätter företagen på samma sätt år efter år\r\nkommer de till slut till ett skede som kallas för\r\nkonkurs -- och alla jobb är borta.</pre><pre>Nu är det en glädje att notera att det svenska\r\nkostnadsläget har rätat upp sig. Det beror bl.a. på\r\nen sänkning av arbetsgivaravgiften på 5 %. Där\r\ngick socialdemokratin faktiskt in och tog ansvar.\r\nDet beror också på tvångsdevalveringen. Jag kallar\r\ndet s,å eftersom det inte är någon hemlighet att det\r\nvar så. Men det beror också på att Rhenbergavtalet\r\nlugnade ner situationen och att löneglidningarna\r\nupphörde. Parterna har nu också ingått ett mycket\r\nansvarsfullt tvåårsavtal. Jag vill passa på att ge\r\nberöm och lämna en blomma till Blomman och min\r\ngamle realskolekamrat Svanholm, som satt på\r\nandra sidan förhandlingsbordet, för vad de har\r\nåstadkommit för handelns parter. De har tagit\r\nansvar och förstärkt det svenska kostnadsläget.\r\nDetta behöver vi efter de elaka historier som hände\r\nunder ett antal år. Vi måste helt enkelt ha ett bra\r\nläge under ett antal år för att kunna återgå till en\r\nfullgod ordinarie arbetsmarknad.</pre><pre>Vidare till dagens paket. Med det delbeslut som\r\ntidigare har fattats under våren och med dagens\r\nbeslut, ser vi att regeringen satsar 48 miljarder\r\nkronor på olika åtgärder för att hålla folk borta från\r\nöppen arbetslöshet.</pre><pre>Dessutom har det skett en effektivisering och\r\nkostnadsbesparing. Skulle vi liksom bara ha kört\r\nsom förut -- skall vi säga använt de\r\nsocialdemokratiska tidigare förslagen -- då skulle\r\ndet här paketet ha kostat 17 miljarder ytterligare.\r\nJag fick loss ett antal miljarder i förhandlingar med\r\nfinansministern, men dessutom har det gjorts\r\neffektiviseringar för 17 miljarder kronor. Detta\r\ninnebär i klartext att sammantaget skall det räcka\r\ntill 440 000 personer, mer än 10 % av arbetskraften.</pre><pre>Nu finns det en liten osäkerhet i det här. Jag tror att\r\ndet mesta kommer att ske som beräknat.\r\nOsäkerheten ligger i tredje gymnasieåret. Där har\r\nvi antagit 40 000 platser. Det är mycket, för det går\r\nut drygt 40 000 ''tvååringar'', och en del av dem är\r\nskoltrötta. Men vi hoppas naturligtvis att de som\r\ngick ut det tvååriga gymnasiet för ett år sedan nu\r\nskall ha blivit litet mindre skoltrötta.</pre><pre>Här beror det på många goda krafter, om det skall\r\nhålla. Detta är den enda osäkerhet jag egentligen\r\nkänner. Det är viktigt att föräldrarna klargör att om\r\nett tag har alla treårig gymnasieskola och att man\r\nbör passa på, även om det känns litet motigt. Jag\r\nvet ju hur man var själv i den åldern. Det var bra att\r\nbyta till litet skogshuggning ett tag. Man blev mera\r\nstudievillig därefter.</pre><pre>Det är också angeläget att kommunerna ställer upp\r\npå rätt sätt och att Johnny Ahlqvist och många\r\nandra vid kontakter med ungdomar betonar vikten\r\nav att de tar chansen nu.</pre><pre>Det här visar också svagheten i\r\nSocialdemokraternas agerande. De är inte nöjda\r\nmed 40 000 gymnasieplatser, utan de säger 50 000.\r\nVi får ju facit. I Socialdemokraternas ställe skulle\r\njag oroa mig för facit, för deras förslag på\r\narbetsmarknadsområdet innehåller den här typen\r\nav bud, där man summerar men där innehållet är\r\ntunt. Sedan går de ut och påstår att si och så många\r\njobb blir det, om Socialdemokraterna får råda.</pre><pre>Det är så där. Det finns ett flertal exempel, och\r\ngymnasieskolan är ett av dem. Jag hyser oro för\r\n40 000 platser, stor oro, och vill ha Johnny\r\nAhlqvists hjälp att nå 40 000, men\r\nSocialdemokraterna lägger ogenerat på 10 000 till.</pre><pre>Skulle vi inte ha effektiviserat utan kommit till\r\nriksdagen nu med ett paket som kostat 17 miljarder\r\ntill, hade vi med säkerhet fått uppleva höjd ränta. I\r\nstället fick vi sänkt ränta, genom att Ny demokrati\r\nreste sig upp och stödde direkt.</pre><pre>Ett mycket mycket stort ytterligare\r\nbudgetunderskott skulle ha lett till höjd ränta. Då,\r\nJohnny Ahlqvist, hade vi fått färre ordinarie jobb.\r\nNi står egentligen för en linje som leder till färre\r\nordinarie jobb, när man ser igenom retoriken. Det\r\när inte trevligt att notera.</pre><pre>Departementet har räknat på Socialdemokratins\r\nalternativ. Det skulle öka budgetunderskottet med\r\n28 miljarder kronor. Om det genomfördes, skulle\r\ndet med säkerhet leda till höjd ränta och färre fasta\r\njobb.</pre><pre>Sedan vill jag beröra en sak som är rätt intressant.\r\nJag tror just nu att jag inte riktigt har hört rätt\r\nunder dagens debatt. Jag har lyssnat till Lars\r\nBäckström från Vänsterpartiet, och jag har hört\r\nhans partikamrat Hans Andersson säga: Det här är\r\nsvårt. Här finns inga enkla lösningar. Det hedrar\r\nHans Andersson.</pre><pre>Sedan hör jag i korridorerna tjänstemän som\r\njobbar med bl.a. budgetfrågor säga: Vänstern har\r\nett stabilare budgetalternativ än\r\nSocialdemokraterna. Det är litet ordning och reda\r\ndär, inte mörkningar och lösa bollar överallt, som\r\nSocialdemokratin har övergått till.</pre><pre>Jag välkomnar att såväl Vänsterpartiet som Ny\r\ndemokrati har tittat på saker och ting och faktiskt\r\ndebatterar på ett ansvarsfullare sätt. Men jag är\r\nförfärligt ledsen, med den gamla klockarkärlek som\r\njag genom åren ändå har haft till det stora partiet,\r\natt det har urartat så till den milda grad att man\r\nt.o.m. mörkar i budgetprocessen helt och hållet,\r\nosv. osv. Jag hoppas att det är en tillfällig\r\nformsvacka, för det är inte bra om den blir\r\nlångvarig.</pre><pre>Det är nog så att det hålls tillbaka ganska mycket\r\ninvesteringar i dag -- utlänningar ser på oss osv. --\r\npå grund av den osäkerhet som det stora partiet\r\nskapar, och det beklagar jag.</pre><pre>Sedan till ALU och ungdomspraktiken. Vi har\r\nvetenskapligt undersökt ungdomspraktiken i en\r\nTemo-undersökning. Trots att SSU, det\r\nsocialdemokratiska ungdomsförbundet, och\r\nflertalet LO-förbund har drivit en kampanj, tycker\r\nnio av tio att åtgärden är bra. Fråga svenska folket\r\nom nästan vad som helst, och man får aldrig 90 %\r\nsom tycker att det är hyggligt. Så brukar det inte\r\nfungera.</pre><pre>Jag är inte lycklig över att ha ungdomspraktiken i\r\nden nuvarande storleksordningen. Jag skulle helst\r\nse att det var en liten åtgärd. Men i den situationen\r\natt man inte har yrkeserfarenhet och med ''sist in,\r\nförst ut'' är det ungdomarna som i stor utsträckning\r\nbär sviterna av 80-talet. Och ungdomarna är\r\nfaktiskt oskyldiga. De varken regerade,\r\nspekulerade eller gjorde annat under 80-talet, men\r\nsviterna bär de.</pre><pre>Då har man att fundera på: Hur klarar vi detta?\r\nMin fundering är: Får vi 40 000 i gymnasieskola, är\r\ndet underbart. Det är det jag inte riktigt tror att vi\r\nnår, men jag hoppas och arbetar för det.</pre><pre>Dessutom får vi några ''Starta eget'', ett antal\r\nrekryteringsstöd, utbildningar och andra åtgärder.\r\nHögskoleplatserna har blivit 50 000 fler, första och\r\nandra året sammantaget. Folkhögskolan får vi\r\nfylld. Komvux tror jag också att vi får fylld, och en\r\nhel del, faktiskt 20--30 %, av\r\nungdomspraktikanterna får nu jobb. Jag skulle\r\nönska att det var flera, men när så många företag\r\ngår med förlust blir det inte fler.</pre><pre>Sommaren blir svår, för det tar tid innan man har\r\narbetat upp det, men detta som jag räknat upp gör\r\natt jag fortfarande har en förhoppning att vi till\r\nhösten skall klara ungdomarna på ett bra sätt i vårt\r\nland, långt bättre än ett flertal länder, både med\r\nsocialistiska och borgerliga regeringar. Det är\r\nmålsättningen. Men då önskar jag att SSU och\r\nandra inte försökte svärta ner åtgärderna, för\r\nalternativet är öppen arbetslöshet. Det såg vi, med\r\nde åtgärder som jag ärvde på departementet.</pre><pre>ALU kan man ju alltid diskutera. Den gjordes upp\r\nhalv fyra till fyra på Rosenbad mellan mig, Anne\r\nWibble, Allan Larsson och Ingela Thalén. Jag\r\ntrodde att de sistnämnda var stabila talesmän för\r\nSocialdemokratin, och det är de väl. I stället för att\r\nutförsäkras och bli långtidsarbetslösa mår många\r\nmycket bättre av att hitta någonting riktigt bra att\r\ngå till för att arbeta upp en ny ersättningsperiod, ha\r\nnågot att göra, göra något vettigt.</pre><pre>Jag var i går på Förnyelseföretagen. Där har de 500\r\nmycket kvalificerade högre tjänstemän som tar itu\r\nmed företagsidéer som en ALU-åtgärd. Det var\r\nfantastiskt. Den åtgärden kommer att skapa många\r\narbeten.</pre><pre>Avslutningsvis vill jag säga att det påverkar\r\nordinarie arbetsmarknad på ett eller annat sätt när\r\nman måste upp i ett stort antal beredskapsarbeten.\r\nNär man måste upp i ett stort antal\r\nungdomspraktikplatser blir en och annan placering\r\nsådan att den påverkar ordinarie arbetsmarknad.\r\nDe som placerar är också bara människor. Det är\r\ninte så lätt alla gånger, även om det är sagt att man\r\npå alla sätt skall undvika att påverka ordinarie\r\njobb.</pre><pre>Om man har ett stort antal ALU-åtgärder sker det\r\nkanske en och annan felplacering. Men den som\r\ninte accepterar det, måste då acceptera en jättehög\r\nöppen arbetslöshet. Det vill inte jag göra.</pre><pre>Vi kommer att följa dessa frågor månad för månad,\r\ndag för dag. Det blir en tung sommar och en tung\r\nhöst och vinter, men Sverige är på gång. Det hoppas\r\njag att vi alla är nöjda med.</pre><pre>(Applåder)</pre><pre>Anf. 144  JOHNNY AHLQVIST (s) replik:</pre><pre>Herr talman! Det var skönt att höra att Börje\r\nHörnlund kom tillbaks till förhandlingarna och de\r\n30 kronor som Socialdemokraterna inte kunde gå\r\nmed på. Det är lika märkligt i dag som när vi hade\r\nen debatt här den 2 april när Börje Hörnlund\r\nförsöker att köra en vals och säga att det var\r\nSocialdemokraterna som förorsakade att det blev\r\nen nivå på 80 %.</pre><pre>Börje Hörnlund har en viss förmåga att lägga fram\r\nsanningar på ett vis som inte överensstämmer med\r\nverkligheten. Vi socialdemokrater krävde att alla\r\nskulle vara med och betala den här höjningen, dvs.\r\nde som hade arbete, arbetsgivarna och de\r\narbetslösa. Det var detta som gjorde att vi\r\naccepterade karensen. Det var vårt förslag i dessa\r\nförhandlingar.</pre><pre>Då svarade Börje Hörnlund med att vi skulle\r\nacceptera Gerhard Larssons förslag. Vad är då\r\nGerhard Larssons förslag? Jag efterlyser\r\nfortfarande från Börje Hörnlund vad regeringens\r\nalternativ är för att klara underskottet i\r\narbetsmarknadsfonden. Gerhard Larssons förslag,\r\nsom vi sade nej till vid förhandlingarna, har\r\nvarenda part i Sverige sagt nej till i dag, de fackliga\r\norganisationerna, arbetsgivarorganisationerna och\r\näven biträdande statsminister Bengt Westerberg.\r\nJag vet inte vad regeringen har att komma med på\r\ndet området.</pre><pre>Jag sade redan i min inledning att Börje Hörnlund\r\nsäkert kommer att gå tillbaks till det glada 80-talet.\r\nJag fick rätt i min bedömning. Börje Hörnlund\r\nanklagar mig för att säga att jag inte accepterar en\r\nlågkonjunktur. Visst är det en lågkonjunktur, men\r\nhur mycket av arbetslösheten i Sverige har den\r\nförorsakat? Hur mycket av arbetslösheten har\r\nregeringen själv förorsakat genom att göra en\r\nåtstramning hösten 1991 på två tredjedelar av\r\nhemmamarknaden? Man punkterade\r\nbyggmarknaden totalt.</pre><pre>De flesta i de stora skaror arbetslösa som finns i\r\nSverige kommer inte från exportindustrin. Jag tror\r\ninte att exportindustrin kan rädda några jobb\r\ngenom att komma i gång. Skruven drogs åt för hårt\r\npå hemmamarknaden. Det ledde till de\r\nkonsekvenser som vi har i dag.</pre><pre>När vi ändå är inne på det glada 80-talet och\r\nspekulations- och kasinopolitiken, som Börje\r\nHörnlund alltid brukar säga, undrar jag om Börje\r\nHörnlund inte alls känner sig medskyldig till den.\r\nVi socialdemokrater försökte stoppa detta genom\r\nmomshöjningar, stoppaket och många andra saker.\r\nBörje Hörnlund och hans kamrater från Centern\r\nställde upp på en enda sak. Det var när det gällde\r\ntvångssparandet. Men de ställde inte upp på\r\nmomshöjningen eller något annat. Det är den ena\r\ndelen.</pre><pre>Känner inte Börje Hörnlund ett visst ansvar,\r\neftersom Börje Hörnlund faktiskt satt i\r\nRiksbanksfullmäktige och var med om att fatta\r\nbeslutet om avregleringar? Han var en av\r\npåskyndarna till detta. Då tycker jag att Börje\r\nHörnlund också har ett ansvar för vad som hände\r\npå 80-talet.</pre><pre>Anf. 145  Arbetsmarknadsminister BÖRJE\r\nHÖRNLUND (c):</pre><pre>Herr talman! Riksbanken hade en ordentlig\r\nsocialdemokratisk majoritet. Signalerna om vad\r\nsom skulle hända kom från regeringen.</pre><pre>När det gäller våra förhandlingar resonerade vi ett\r\nantal gånger. Höjningar av arbetsgivaravgiften var\r\nmed där. De var med även på slutet. När slutbudet\r\nfrån vår sida gavs var det exakt så enkelt att\r\nSocialdemokraterna måste acceptera tre tior för att\r\nnivån på 90 % skulle vara kvar. Sedan kunde vi\r\nresonera om resten. Ni kunde icke acceptera tre\r\ntior. Jag har talat med ledande representanter för\r\nTCO. De är mycket förvånade över\r\nSocialdemokraternas agerande. Men det var väl\r\norder någon annanstans ifrån.</pre><pre>Ni hade alltså att välja på att behålla nivån på 90 %\r\noch därefter totaldiskutera efter remiss. Jag sade\r\nmycket tydligt att det skulle komma en mängd\r\nsynpunkter. Efter det skulle vi diskutera om vad vi\r\nkunde göra av det hela. Det gällde inte att ni skulle\r\nacceptera utredningen, utan vi skulle resonera efter\r\natt ha sett remissinstansernas svar och utredningen.\r\nDet var en helt öppen hand. Ni ville inte ta mina\r\nbåda öppna händer.</pre><pre>Det är förvånansvärt att Johnny Ahlqvist nämner\r\nbyggmarknaden. Man tokbyggde 1989--1991. Vi\r\nhar 40 000 tomma lägenheter, massor av tomma\r\nkontor och massor av tomma hotell. Jag driver en\r\nhel del av dem nu via lönegarantifonden.\r\nNybyggandet är alltså i stort sett borta. Det skulle\r\nni ha balanserat på ett annat sätt. Då hade vi inte\r\nfått den här byggkrisen.</pre><pre>Johnny Ahlqvist måste väl ändå vara medveten om\r\natt det är industriarbetarna som har burit den stora\r\ntunga bördan. De fick börja att bära den på allvar\r\npå er tid, för då skedde ett stort ras. Sedan kom\r\nbyggbranschen efter tokbyggandet.</pre><pre>Vi hjälptes inte riktigt åt den gången när ni ville\r\nstraffa vilda strejker med 5 000 kronor i bot. Det\r\nvar på grund av det ni lämnade regeringsmakten,\r\nmen ni återkom ju den gången.</pre><pre>Anf. 146  JOHNNY AHLQVIST (s) replik:</pre><pre>Herr talman! Börje Hörnlund har fortfarande en\r\nbeskrivning från de här förhandlingsnätterna som\r\ninte stämmer. Det var vid elva tillfällen som vi\r\nträffades. Vi hade en annan finansieringsmodell\r\nsom gick ut på att vi skulle ta avgiften från\r\nsjukförsäkringen.</pre><pre>Börje Hörnlund stod själv i den här talarstolen den\r\n2 april -- jag har snabbprotokollet med mig -- och\r\nsade att det kunde de inte acceptera, det skulle bli\r\nen belastning för kommunerna. Därför kunde\r\nBörje Hörnlund inte acceptera att man tog det på\r\nsjukförsäkringen. Då vill jag ställa en fråga till\r\nBörje Hörnlund. Vad kommer det beslut som vi\r\nfattade i går att kosta?</pre><pre>Jag accepterar att Börje Hörnlund inte blev\r\ninformerad av sina medarbetare om att vi skulle ha\r\nden riktiga debatten om a-kassan i går. Vad\r\nkommer det att kosta kommunerna i ökade\r\nbostadsbidrag och ökade socialbidrag när man\r\nsänker a-kassan ner till en nivå som ingen människa\r\nkan existera på? Den kommer att ligga i närheten\r\nav existensminimum. Man har gjort beräkningar\r\nsom visar att det kommer att kosta kommunerna\r\nungefär två miljader kronor. Hade det inte varit\r\nbättre att ta den kostnad som vi föreslog på en\r\nmiljard på kommunerna i stället?</pre><pre>Till sist vill jag ta upp detta med\r\nungdomspraktiken. Börje Hörnlund säger att vi\r\nbromsar den på alla sätt och vis. Jag vet inte om jag\r\nkan betraktas som en SSU-are. Jag tackar för\r\nkomplimangen om att jag ser så ung ut att jag kan\r\ntillhöra SSU. Börje Hörnlund och jag hade en stor\r\ndiskussion om ungdomspraktikplatserna när de\r\ngenomfördes. Vi hade en annan uppfattning. Det\r\nvar samma uppfattning som Elver Jonsson\r\ndeklarerade i dag, att man kanske skulle ha en\r\nmindre avgift för företagen som tog emot\r\nungdomspraktikanter.</pre><pre>Men vi sade vid detta tillfälle att vi accepterade\r\nregeringens förslag.</pre><pre>Sedan säger Börje Hörnlund att man har gjort\r\nvetenskapliga undersökningar som visar att\r\nungdomar tycker att det är jättebra med\r\nungdomspraktik. Jag skall redogöra för en annan\r\nbedöming som man har gjort i Sörmland. Man har\r\ndär gjort en undersökning om\r\nundomspraktikplatserna. 10 % av de ungdomar\r\nsom man har tillfrågat har uppfattningen att de\r\nkommer att erbjudas ett arbete.</pre><pre>Vi har här diskuterat undanträngningseffekter.\r\nUndanträngningseffekten för\r\nungdomspraktikplatserna är 15 %. Alltså slås 15 %\r\nordinarie arbeten ut beroende på att man har\r\nungdomspraktik.</pre><pre>76 % av de ungdomar som tillfrågades i Sörmland\r\nuppger att de arbetar med ordinarie\r\narbetsuppgifter. De får inte den utbildning de skall\r\nfå, utan istället utför de ordinarie arbetsuppgifter.</pre><pre>Börje Hörnlund nämner att Temo gjorde en\r\nundersökning för regeringen. Det mest intressanta\r\när då innehållet i den fråga man ställde till dem som\r\ngår på undomspraktik. Jag skall berätta vad man\r\nfrågade om. Man frågade: Tycker du att det är\r\nbättre att ha en ungdomspraktikplats än att gå\r\narbetslös? Det är den fråga som ställdes. Det finns\r\nväl inte någon människa i den här världen som inte\r\nhade svarat ja. Detta är i varje fall inte något\r\nvetenskapligt bevis.</pre><pre>Anf. 147  Arbetsmarknadsminister BÖRJE\r\nHÖRNLUND (c):</pre><pre>Herr talman! Det ställdes många frågor, och man\r\nskall därför studera samtliga frågor. Vi är mycket\r\nnoga med att frågeställningarna skall hålla ihop och\r\nvara korrekta, och det är också opinionsinstituten.</pre><pre>Jag tror inte att Johnny Ahlqvist är en SSU-are.\r\nJohnny Ahlqvist är ju för ungdomspraktiken och\r\nröstade för ungdomspraktiken i riksdagen. Johnny\r\nAhlqvist är Johnny Ahlqvist.</pre><pre>Vi frågade i denna Temo-undersökning också\r\nungdomarna hur många som behövde hjälp av\r\nsocialen. I den första debatten i riksdagen, när\r\nJohnny Ahlqvist och hans parti var emot\r\nungdomspraktiken, sade man precis samma sak. I\r\nstort sett allihop skulle gå till socialen.</pre><pre>Det visade sig att 4 % av de ungdomar som har\r\nungdomspraktik behöver litet hjälp från socialen.\r\nOm de inte fått ungdomspraktik hade procenttalet\r\nvarit väldigt mycket högre. I de fall de behöver\r\nhjälp är det fråga om en mindre del. Är man helt\r\nutan jobb och inte med i a-kassan måste hjälpen\r\nuppgå till en stor andel.</pre><pre>Sedan till situationen i kommunerna. Genom\r\nALU, genom en mängd andra åtgärder och genom\r\nungdomspraktik fungerar arbetsförmedlingarna\r\nsom jag önskar. Genom att man fångar upp\r\nmänniskor innan de utförsäkras, och helst tidigare,\r\nsparar kommunerna ohyggligt mycket pengar.\r\nAnnars skulle de få ett mycket stort tryck på sina\r\nsocialbudgetar. Detta har jag talat igenom med\r\nkommunförbundsledningar och andra, och de säger\r\ninte emot mig på den punkten.</pre><pre>Anf. 148  HANS ANDERSSON (v) replik:</pre><pre>Herr talman! Det är en trist upplevelse att behöva\r\nlyssna till detta eftersnack om vad som sades och\r\ninte sades under förhandlingarnas sena nätter. Jag\r\ntror att det egentligen bara skadar saken. Om\r\nmänniskor fått lyssna till detta via massmedierna\r\nhade de blivit väldigt irriterade över denna\r\nslagväxling.</pre><pre>Min fråga till Börje Hörnlund är: Vad skall Börje\r\nHörnlund som arbetsmarknadsminister göra?\r\nArbetslösheten har den volym jag visade på.\r\nPrognosen är att den snarast kommer att öka under\r\nnästa budgetår. De långtidsarbetslösa, som är en\r\nprioriterad grupp, är snart 100 000. Antalet\r\nungdomar utanför ordinarie arbetsmarknad är\r\nungefär 200 000.</pre><pre>Jag tycker att frågan om ALU är viktig. Börje\r\nHörnlund har inte bara sin budget. Han har en\r\nobegränsad checkkredit hos Riksgälden. Det är ett\r\nmycket konstigt system. Jag har inte yrkat avslag på\r\nförslaget om ALU. Men jag har sett det precis så\r\nsom det var formulerat första gången, och\r\narbetsmarknadsutskottet har diskuterat det ett\r\nflertal gånger, nämligen som en sistahandsåtgärd\r\nför att rädda kvar en person inom ramen för\r\narbetslivet. Det skall vara ett slags hinder för\r\nutförsäkring men också för utslagning.</pre><pre>I dag har jag sett många fall där det för individen,\r\noch kanske för den förening där man jobbar, för\r\nkommunen som slipper ordna beredskapsjobb och\r\nför arbetsförmedlingen och LAN som slipper\r\nbelasta sina budgetar, är alla tiders att slänga iväg\r\nen person på något som oerhört artificiellt. Det\r\nfinns ingen som tar kostnadsansvar.</pre><pre>Detta är inte fråga om småpotatis. Det handlar om\r\n5--7 miljarder kronor, vilket jag tror att Börje\r\nHörnlund har kalkylerat med. Det dras från den\r\nfond som också är den fond som förser oss med\r\narbetslöshetsersättning. Detta är ett sätt att få ett\r\nännu större underskott i den fonden. Det finns\r\ningen som känner kostnadsansvar. Dessutom tjänar\r\nindividen, t.ex. i jämförelse med utbildning som\r\nanvisas av AMU eller som bedrivs i det ordinarie\r\nskolväsendet, på detta.</pre><pre>Det är alltså dålig arbetsmarknadspolitik och dålig\r\nbudgetpolitik. Jag är mycket förvånad att Börje\r\nHörnlund lyckades lura Anne Wibble in i detta\r\nsystem.</pre><pre>Det talades om 17 miljarder. Jag har kontrollerat\r\ndet på några områden. Jag vet inte riktigt hur Börje\r\nHörnlund har jämfört. Det kanske är fråga om 1991\r\nårs budget. De investeringsmedel som stod till\r\nförfogande för beredskapsjobben uppgick i princip\r\nför några månader sedan till den nivå som Börje\r\nHörnlund har föreslagit för nästa år. Jag tror att\r\nväldigt många fall är av den karaktären. Några 17\r\nmiljarder har jag inte hittat. Dessutom har vi det\r\nsvarta hålet i arbetsmarknadsfonden.</pre><pre>Anf. 149  Arbetsmarknadsminister BÖRJE\r\nHÖRNLUND (c):</pre><pre>Herr talman! Vid marschen tillbaka till en fullgod\r\nordinarie arbetsmarknad är det inte våra stora\r\nföretag som kommer att ge oss många jobb. Jag är\r\növertygad om att de producerar dubbelt så mycket\r\nmed ungefär samma antal anställda som nu.\r\nProduktivitetsutvecklingen i näringslivet är för\r\nnärvarande på över sex procentenheter. Den var\r\nnoll under överhettningsperioden på 80-talet. Tänk\r\nom den hade kunnat komma då i stället för nu!</pre><pre>För min del är det A och O att det skapas goda\r\nvillkor, enkla villkor och framtidstro i små och\r\nmedelstora företag. Det är den stora resursen. Vi\r\nhar världens största offentliga sektor. Den har\r\nunder tidigare lågkonjunkturer växt. Men det går\r\ninte framöver att motverka alla lågkonjunkturer på\r\ndet sättet.</pre><pre>Arbetsmarknadsfonden är ett problem. Det är inte\r\nen helt blank siffra. Hans Andersson har som\r\nledamot i riksdagens utskott sagt att högst 55\r\nmiljarder kronor får lånas nästa budgetår. Men om\r\ndet vill sig illa kan den summan behöva korrigeras.\r\nPengar måste gå ut till de arbetslösa. Om man inte\r\ngenomfört denna förändring hade det behövts\r\nytterligare drygt 6 miljarder kronor i lån.</pre><pre>Inte bara ALU finansieras via\r\narbetsmarknadsfonden, utan också\r\nutbildningsvikariaten och all upphandlad\r\nutbildning. Det är en inte så liten summa på ett\r\nantal miljarder kronor. Det är kombinationen av\r\nöppen arbetslöshet och sidofinansieringar som gör\r\natt vi här har ett stort och växande överskott. Det\r\nmåste regeringen och riksdagen ta itu med på\r\nallvar. Det blir inga lätta lösningar under\r\nkommande höst och innan vintern.</pre><pre>Anf. 150  HANS ANDERSSON (v) replik:</pre><pre>Herr talman! De problem jag tog upp, Börje\r\nHörnlund, var inte bara underskottet och det\r\nfaktum att det så att säga finns ett tak på\r\ncheckkrediten. Problemet är att ingen har ett\r\nkostnadsansvar medan ALU-tjänsterna tillsätts --\r\ninte regeringen, inte LAM, inte\r\narbetsförmedlingen, inte mottagande organisation,\r\ninte personen. Det är ett system som jag aldrig\r\nskulle acceptera i en organisation eller myndighet\r\nom jag satt som minister eller om jag vore\r\nföretagsledare.</pre><pre>Det är klart att ALU-tjänsterna kanske tränger ut\r\nmöjligheten att få a-kassa, och det går ju inte, som\r\nBörje Hörnlund säger. Då får han göra som han\r\nbrukar göra: komma till riksdagen och begära en\r\nytterligare checkkredit. Det är dålig ekonomisk\r\npolitik, och det är dålig arbetsmarknadspolitik,\r\ndärför att det genomsnittligt är låg kvalitet på\r\nprojekten.</pre><pre>Det finns projekt som är lyckade. Det finns ett\r\nflertal placeringar inom ALU som är helt okej.\r\nMen vi har i dag 40 000 placeringar, och jag har sett\r\nförfärande många lågkvalitativa. Det är dålig\r\narbetsmarknadspolitik.</pre><pre>Jag tycker att många åtgärder i dag tenderar att\r\nvara av dålig kvalitet, om än billiga, vilket Börje\r\nHörnlund skryter med. Styckkostnaden är låg,\r\nskulle man kunna säga.</pre><pre>Varför följer inte regeringen Vänsterpartiets\r\nförslag om aktiva rekryteringsstöd? Det innebär att\r\nman går in på den ordinarie arbetsmarknaden och\r\nköper ordinarie jobb med en subvention till dem\r\nsom vågar och kan anställa.</pre><pre>Vad gäller kompetensutveckling i arbetslivet vill jag\r\nfråga varför man tar bort de 50 kr per timme som\r\nges i bidrag för utbildning av anställda inom\r\ntillverkningsindustrin. Det är ju precis tvärtemot\r\nvad man skall göra om man verkligen vill stimulera\r\nföretagsförlagd utbildning. Jag vet mängder med\r\nexempel på att det i stora, medelstora och små\r\nföretag har förelegat alternativ till varsel om\r\nuppsägning. Det har funnits avtalade och godkända\r\nutbildningsplaner, men inga pengar.</pre><pre>Så kommer det att bli i fortsättningen, trots att\r\nBörje Hörnlund -- det skall jag understryka -- har\r\nutökat volymen pengar på kontot. Det tycker jag är\r\nbra, men det måste ges större bidrag till\r\nverksamheten för att man skall få i gång den.</pre><pre>Till sist vill jag åter nämna frågan om övertid. Jag\r\nmotionerade i januari, och jag motionerade i\r\nsamband med kompletteringspropositionen. Se till\r\natt införa en begränsning för övertiden! Mycket\r\növertid måste tas ut, för det finns flaskhalsar, akuta\r\nproblem och leveranser man måste klara. Men\r\nmycket övertid beror helt enkelt på en ovilja att\r\nanställa och på att några jobbar mer än de skall göra\r\noch söker dispenser på årsbasis redan i april. Andra\r\nfår inte jobba alls. Det är bedrövligt. Jag tror att\r\n20 000--30 000 jobb skulle kunna skapas om de\r\nanställda i svenskt näringsliv bara jobbade den\r\növertid som behövs för att klara problem.</pre><pre>Anf. 151  Arbetsmarknadsminister BÖRJE\r\nHÖRNLUND (c):</pre><pre>Herr talman! Om vi bara skulle välja de allra\r\ndyraste åtgärderna, dvs. utbildningar som\r\nupphandlas för 5 000--10 000 kr i veckan och som\r\ndessutom innebär utbildningsbidrag för den som\r\ngår dem, skulle vi inte våga se på\r\nbudgetunderskottet.</pre><pre>Problemet med många\r\narbetsmarknadsutbildningar, t.ex. de som gavs\r\nunder vintern, är att man utbildade dyrt till yrken\r\ndär det inte finns en plats. Det får man vara litet\r\nförsiktig med. Man gör varken den man utbildar,\r\nstatskassan eller någon annan glad.</pre><pre>Om t.ex. den stora majoriteten ungdomar anser att\r\nungdomspraktiken leder rätt och att den utgör en\r\nhjälp framöver -- om över 50 % tror att de får jobb\r\ninom kort i det företag de går i praktik i -- gör det\r\nväl ändå ingenting om det samtidigt är en billig\r\nåtgärd.</pre><pre>Jag tackar utskottet för förtydligandet när det gäller\r\nbidraget om 60 kr till utbildning i företag. Bidraget\r\nbör alltså avse kostnader för lön och utbildning.</pre><pre>Förra året, dvs. innevarande budgetår som snart är\r\nslut, hade vi 8 000 utbildningsplatser. Nu lägger\r\nregeringen fram förslag som innebär 28 000 platser.\r\nMed 8 000 utbildningsplatser var det framför allt en\r\nmängd småföretag som inte fick chansen till\r\nutbildning. Det var de stora företagen som gjorde\r\nde övergripande avtalen.</pre><pre>Jag kommer nu till den övertid som jag talade om\r\npå SAF-stämman. Jag talade vid det tillfället både\r\nutförligare och kraftfullare än Hans Andersson\r\nnyss. Man kan nu rekrytera mycket duktigt folk,\r\nsom efter en kort tids inarbetning kan göra mycket\r\ngoda insatser. Jag vädjar därför till alla företag att\r\nbyta övertiden mot nyrekrytering. Det är viktigt.</pre><pre>Jag har påbörjat en av mina rundor till parterna.\r\nJag har träffat småföretagare, SAF-chefen och herr\r\nRosengren. I morgon bitti skall jag träffa herr\r\nMalm. Jag besöker dem alla för att resonera om ett\r\nantal svåra frågor. Det kan exempelvis gälla\r\narbetsmarknadsåtgärdernas vidareutveckling,\r\növertiden, rekryteringen -- och möjligheterna för\r\natt få i gång ordinarie rekrytering -- a-kassans\r\nutformning och finansiering samt arbetsrätt m.m.</pre><pre>Det finns många svåra frågor på bordet, och de\r\nskall lösas efter bästa förmåga, helst i så brett\r\nsamförstånd som möjligt.</pre><pre>Anf. 152  WIDAR ANDERSSON (s):</pre><pre>Herr talman! Innan jag går in på mitt egentliga\r\närende för kvällen, ber jag att få kommentera\r\narbetsmarknadsministerns påstående -- han\r\nupprepar också finansminister Anne Wibbles ord\r\nfrån i eftermiddags. Det påstås att det\r\nsocialdemokratiska budgetalternativet skulle vara\r\nmörkat. Det skulle inte ge möjlighet till att regera\r\nutan bara vara ett utslag av oppositionspolitik.</pre><pre>För dem som så önskar är det fullt möjligt att läsa\r\nreservation nr 80 i finansutskottets betänkande, i\r\nvilket det socialdemokratiska alternativet framgår,\r\nsiffra för siffra. Men för den som inte läser, eller\r\nkanske inte vill läsa, är alla sidor mörka.</pre><pre>Påståendet att socialdemokratins budgetalternativ\r\ninte är något annat än oppositionspolitik lär vi\r\nsäkerligen få höra mycket ofta. Det är viktigt att\r\nmotsäga sådana påståenden, därför använder jag\r\nen del av min taletid till det.</pre><pre>Ämnet för mitt anförande gäller något som både\r\nJohnny Ahlqvist och Hans Andersson tidigare tagit\r\nupp, nämligen utskottets förslag om försämringar i\r\nutbildningsbidraget. Detta är ingen liten fråga. Jag\r\nblev också oerhört överraskad av att finna ett\r\nsådant förslag i en överenskommelse mellan de\r\nborgerliga partierna och Ny demokrati. Det hade\r\njag aldrig kunnat tänka mig.</pre><pre>I alla försäkrings- och bidragssystem kan det alltså\r\nsmyga in felaktigheter, vilka inte är tänkta utan\r\noavsiktliga. Särskilt allvarliga är de felaktigheter i\r\nsådana här system som motverkar arbete och\r\nrehabilitering samt förändring och utveckling. De\r\nstår i vägen för kreativitet och problemlösning. Vi\r\nhar tidigare haft sådana här problem när det gäller\r\nsjukförsäkringen, och de finns uppenbarligen kvar\r\nnär det gäller bl.a. lönegaranti och KO-bidrag. Men\r\nvi försöker göra något åt det.</pre><pre>I finansutskottets betänkande finner vi en återgång\r\ntill sådana här grova felaktigheter. Om man är\r\narbetslös och passiv skall man få 80 % av lönen,\r\nmedan man skall straffas med att få 52 % av lönen\r\nom man är vuxenstuderande, betalar egna\r\nläromedel och egna resor, dvs. satsar på en omstart\r\ni livet. Det är helt orimligt! Jag måste betrakta det\r\nhär som en lapsus, ett misstag, som inte kan\r\nförsvaras med att det saknas pengar osv. Det här är\r\nalltså helt otroligt.</pre><pre>En av mina favoritplatser i Nordanstigs kommun i\r\nmin valkrets är den kommunala\r\nvuxenutbildningen. Trots att Nordanstig i stort sett\r\nbara befolkas av arbetslösa människor sjuder\r\nplatsen av aktivitet. Men människors attityder till\r\nutbildning/studier och framtiden förändras nu\r\nmycket fort. I det svenska folkdjupet pågår i dag\r\nnågonting som liknar en revolution. Man är beredd\r\npå en omstart och på satsningar, och man förstår att\r\ndet krävs uppoffringar när man är beredd att tro på\r\nen framtid.</pre><pre>I Nordanstig, som tidigare dominerades av skogs-\r\noch industriarbete, är i dag 53 människor inriktade\r\npå högskole- och universitetsstudier. Ett oerhört\r\nstort trendbrott har skett. Men vilket besked får då\r\ndessa människor från finansutskottets majoritet?\r\nJo, de får beskedet: Sluta i skolan, för ni har inte\r\nråd att gå i skola. Gå hem! Lägg er på sängen! Gör\r\nvad som helst! Men gå inte till skolan, för då\r\nförlorar ni 28 %.</pre><pre>Herr talman! Detta är inte klokt. Det är obegripligt\r\nför mig, och det måste det var för alla\r\nriksdagsledamöter här och för svenska folket. Det\r\nhär är mycket långt bort från folkligt förnuft.\r\nMaken till detta har jag inte sett på länge.</pre><pre>Regeringens avsikt är säkerligen att försöka\r\nrenodla i det vilda buskage som vårt\r\nstudiemedelssystem utgör. Det är en vällovlig\r\nambition och behövs. Men i dag är nästan alla\r\nvuxenstuderande arbetslösa. Situationen nu är\r\nalltså en helt annan.</pre><pre>Som jag ser saken kan vi inte göra annat än höja\r\npensionsåldern. Alla är ju i princip ense om att det\r\nbör ske -- men inte nu!</pre><pre>Att göra den här aktuella förändringen nu skulle\r\nvara detsamma som en signal till folket: Var\r\narbetslös! Var passiv! Utbilda dig inte!</pre><pre>På nationaldagen, alltså den 6 juni, hade jag ett\r\nmöte på komvux med vuxenstudenterna. Vi hade\r\nett öppet samtal väljare och valda emellan. Frågor\r\nställdes. Många studerande var förtvivlade över att\r\nbehöva lämna skolan. Människors marginaler är ju\r\noerhört små. Jag tror att det i vårt land är näst intill\r\nomöjligt för dem som har normala eller låga\r\ninkomster att leva på mindre än 80 % av lönen. Det\r\när absolut smärtgränsen.</pre><pre>Nu skall människor som satsar slås i huvudet. Men\r\nde här människorna utgör en stor del av Sveriges\r\nframtid. Ändå säger man: Sorry, lämna skolan!</pre><pre>Jag utgår, som sagt, från att detta är en lapsus. Jag\r\nutgår från att riksdagen i kväll kommer att ändra på\r\ndetta. Det måste vara möjligt att göra det. Jag kan\r\ninte tänka mig att någon kan försvara det här.\r\nNämnda förhållande är således djupt omoraliskt\r\nmed tanke på enskilda människor, Sveriges\r\nframtid, arbetslinjen osv., och det är verkligen\r\nfjärran från medborgarnas uppfattning om vad som\r\när rätt och fel här i världen.</pre><pre>Därför yrkar jag, precis som Allan Larsson redan\r\nhar gjort, bifall till den socialdemokratiska\r\nreservationen nr 9. Denna reservation är skriven på\r\nett sådant sätt att det är fullt möjligt för vilken\r\nriksdagsledamot som helst att ansluta sig till den\r\nutan att för den skull behöva ansluta sig till det\r\nsocialdemokratiska alternativet i övrigt.</pre><pre>(Applåder)</pre><pre>Anf. 153  HANS ANDERSSON (v) replik:</pre><pre>Herr talman! Min replik hade lika gärna kunnat\r\nvara en applåd. Jag är helt överens med Widar\r\nAndersson och har också tidigare yrkat bifall till\r\nnämnda reservation.</pre><pre>Det ligger oerhört mycket i det som Widar\r\nAndersson säger om den förtvivlan som människor\r\nkänner och om det hinder som det här kommer att\r\nbli för ambitiösa människor som försöker ta sig\r\nfram och som därmed skulle bidra till svensk\r\nutveckling.</pre><pre>För att spara tid drar jag tillbaka mina\r\nbifallsyrkanden vad gäller dels Johan Lönnroths\r\nmeningsyttring avseende mom. 19 och 36, dels de\r\nsocialdemokratiska reservationerna 8 och 10. De\r\nståndpunkter som anförs tycker jag är mycket bra.\r\nJag stöder dem med all kraft. Men jag behöver ju\r\ninte precis yrka bifall till dem -- jag inser att jag är\r\nensam i det avseendet.</pre><pre>Anf. 154  OSKAR LINDKVIST (s):</pre><pre>Herr talman! På förbluffande kort tid har den\r\nsvenska bostadsbilden förändrats. Vi behöver\r\nendast gå två år tillbaka för att finna en\r\nbostadsmarknad i relativt bra utveckling. Men då\r\nvar det också fart på valdebatten. Medborgarna\r\ninvaggades i tron att en borgerlig regering skulle\r\nsänka boendekostnaderna.</pre><pre>Hyreshöjningar var det minst av allt fråga om. Men\r\nverkligheten är nu en annan. Hyrorna har stigit så\r\ndramatiskt att många familjer inte längre klarar att\r\nbetala sina boendekostnader. Dagligen vräks\r\nfamiljer från sina hem. Det handlar inte bara om\r\nfamiljer som räknat optimistiskt vid sitt villaköp\r\neller förvärv av bostadsrätt.</pre><pre>Det går en våg av vräkningar över landet. I\r\nåtskilliga kommuner -- däribland Stockholm -- är\r\nökningarna extremt stora. Det rör sig om höjningar\r\npå upp till 100 %.</pre><pre>I juni 1992 beslutade riksdagens borgerliga\r\nmajoritet att boendekostnaderna för varje hushåll i\r\nen räntesubventionerad bostad -- byggd senare än\r\n1978 -- skall öka i genomsnitt med 70 kr per\r\nkvadratmeter. Socialdemokraterna avvisade\r\nförslaget med att det skulle skapa orimliga\r\nhöjningar av boendekostnaderna för de enskilda\r\nhushållen.</pre><pre>Under våren 1993 har alla som har god insikt om\r\nbostads- och fastighetsmarknaden varnat för\r\nytterligare belastningar på boendekostnaderna.\r\nMan framhåller att ytterligare ökade kostnader i de\r\nallra dyraste husen kommer att innebära att ännu\r\nfler familjer blir tvungna att erhålla socialhjälp. I\r\nandra fall blir de nödsakade att lämna sina\r\nbostäder. Vidare anförs att ännu allvarligare är att\r\nkrisen på hela fastighetsmarknaden kommer att\r\nförvärras ytterligare.</pre><pre>Några hyressänkningar eller lägre\r\nboendekostnader är således inte i sikte.\r\nUtvecklingen går motsatt väg. Finansutskottet har\r\nställt sig bakom bostadsutskottets förslag om att en\r\nutredning skall tillsättas som har den specifika\r\nuppgiften att analysera fastighetsmarknaden och\r\ndess problem.</pre><pre>Vidare kommer bostadsutskottet att genomföra en\r\noffentlig utfrågning i höst i ämnet\r\nbostadsfinansiering. Om det som sker på\r\nbostadsmarknaden beträffande möjligheterna till\r\nfinansiering kan vi bara konstatera att\r\nlånemarknaden inte fungerar.</pre><pre>Det hör till undantagen att en bank eller ett\r\nkreditinstitut beviljar lån utan särskilda och hårt\r\nställda krav. Bl.a. visar utvecklingen att kraven på\r\nväsentligt ökade egeninsatser har varit höga för att\r\nman skall komma i åtnjutande av finansiering vid\r\nett bygge. Detta sker i en tid då vi har den lägsta\r\nnyproduktionen någonsin. Den borgerliga\r\nregeringens stolta planer för bostadsmarknaden,\r\nmed allt vad det här innehöll av löften och\r\nförväntningar, har havererat.</pre><pre>Socialdemokraterna försökte i inledningen av\r\nmandatperioden att få en bredare lösning för den\r\nframtida bostadsfinansieringen. Vi sade att det\r\nvore olyckligt om täta byten av finansieringssystem\r\nhämmade en möjlig och nödvändig utveckling av\r\nbostadsbyggandet. Vi har inte fått gehör för våra\r\nsynpunkter. Det blir ingen parlamentarisk\r\nutredning i fråga om bostadsfinansieringen.</pre><pre>En arbetsgrupp inom socialdemokratin har nu tagit\r\nfram ett material som skall diskuteras på\r\npartikongressen i höst. Valet 1994 blir ett val också\r\nom bostadspolitiken. Det står helt klart att den\r\nsociala linjen kommer att genomsyra den\r\nsocialdemokratiska bostadspolitiken även\r\nframöver.</pre><pre>Vi har också lagt fram förslag till ytterligare ROT-\r\nprogram. Det har vi inte fått majoritet för.\r\nSjälvfallet kommer vi att driva denna fråga mycket\r\nstarkt även i fortsättningen. Både företagare,\r\nanställda i byggbranschen och blivande\r\nbostadskonsumenter har rätt att kräva handlingar\r\nsom leder till resultat.</pre><pre>Jag hörde i förmiddags statsministern -- efter en\r\nfråga av Ingvar Carlsson -- säga att han hade rest\r\nmycket och att han hade sett mycket. Men frågan\r\nlöd om han hade träffat någon bostadsrättsförening\r\nsom är hårt ansatt av regeringens bostadspolitik.\r\nCarl Bildt svarade inte på den frågan. Det var synd.</pre><pre>Det finns åtskilliga bostadsrättsföreningar i detta\r\nland som knäar under ekonomiska påfrestningar,\r\nsom var omöjliga att förutse när de tecknade\r\nbostadsrätten. Konkurser kommer att bli mer\r\nvanliga, om inte statsmakterna håller tillbaka\r\nytterligare pålagor på såväl bostadsrättshavare som\r\nhyresrättshavare.</pre><pre>Bostadsrätten är -- jag syftar på de senaste årens\r\nproduktion -- hårt pressad. Där finns inte utrymme\r\nför kostnadsutjämning mellan\r\nbostadsrättsområdena. Vi känner av den oro och\r\nförtvivlan som kommer till uttryck. Får dessa\r\nutsatta bostadsrättsföreningar ytterligare\r\nförsämringar skapar det stora sociala problem för\r\nväldigt många människor.</pre><pre>Det var därför av intresse att veta hur regeringen\r\nskulle hantera de 3 miljarder som enligt\r\növerenskommelsen med Socialdemokraterna\r\nskulle tas från bostadssektorn. Från\r\nSocialdemokraternas sida stod det klart att det i\r\nnuläget inte var möjligt att lägga ytterligare bördor\r\npå redan hårt utsatta bostadskonsumenter.</pre><pre>Vårt mål har varit att -- med bibehållande av\r\nuppgörelsen med regeringen -- flytta fram\r\nreduceringen av bostadssubventionerna. En\r\nmöjlighet var att lägga kostnaden på alla boende,\r\nexempelvis genom att ta ut en avgift upp till det\r\növerenskomna beloppet. Det verkade finnas en\r\nmajoritet för detta i den allmänna politiska\r\ndebatten utanför riksdagen. Men den försvann när\r\nfrågan kom till riksdagen.</pre><pre>När jag den 1 juni i kammaren fick ett svar av Bo\r\nLundgren om hanteringen av dessa 3 miljarder,\r\nkunde han meddela att en proposition skulle\r\nkomma under juni månad och att regeringen avsåg\r\natt dela upp uttaget av dessa 3 miljarder under tre\r\når. Men de skulle i sin helhet läggas på\r\nräntegaranterade bostäder, dvs. omkring 20 % av\r\nden totala fastighetsmarknaden.</pre><pre>Vi vänder oss fortfarande mot en sådan lösning.\r\nVårt förslag är att vänta tills fastighetsmarknaden\r\nhar stabiliserats. För detta hade vi majoritet i\r\nbostadsutskottet tillsammans med Ny demokrati.\r\nMen i mellantiden, mellan vårt yttrande till\r\nfinansutskottet och behandlingen där, hann\r\nregeringen ta med Ny demokrati i sitt politiska\r\ngalleri. Nu var det fråga om att bilda majoritet med\r\nden gruppering som man i bostadsutskottet hade\r\ntagit avstånd ifrån. Vi kommer självfallet från\r\nsocialdemokratiskt håll att lägga fram våra förslag\r\nigen, och igen och igen, om det behövs för att\r\nkomma till rätta med de här frågorna.</pre><pre>Bostadsmarknaden är i gungning, och folk är med\r\nrätta oroade. Många är bedrövade eller förtvivlade.\r\nOm vi lägger in vad som kan komma av\r\nhyresförhandlingarna, har man räknat ut att\r\nboendekostnaden för en helt vanlig familjebostad\r\nkommer att höjas med någon tusenlapp per månad\r\nunder åren 1994--1996.</pre><pre>För något år sedan fick jag av bostadsutskottets\r\nordförande ett bostadspolitiskt program gällande\r\nför Centern. Ordföranden i den grupp som tagit\r\nfram programmet var just Agne Hansson. Jag\r\njämförde detta program med vårt eget\r\nsocialdemokratiska bostadsprogram. Icke\r\növerraskande fann jag en mycket stor samsyn. Här\r\nfanns givna förutsättningar för en nära samverkan,\r\nför att inte säga chanser till en bred plattform för en\r\nsocial bostadspolitik.</pre><pre>Sedan läste jag häromdagen att Centern skall ha sin\r\nårsstämma i Falkenberg och att man har utarbetat\r\nett nytt bostadspolitiskt program. Jag läste att det\r\nhade utformats så att det duger som inlaga för att\r\nCentern skall kunna medverka i en fortsatt\r\nborgerlig regering.</pre><pre>Jag vill fråga Agne Hansson om det är så att\r\nCentern nu definitivt har börjat tvivla på de sociala\r\ninslagen i bostadspolitiken, eller om man inte orkar\r\nstå upp för en social bostadspolitik, som man\r\ntidigare har genomfört tillsammans med\r\nSocialdemokraterna.</pre><pre>Herr talman! Jag står bakom de yrkanden och\r\nförslag som har förts fram av Socialdemokraterna i\r\nfinansutskottet.</pre><pre>Anf. 155  BO G JENEVALL (nyd):</pre><pre>Herr talman! Jag hade först tänkt vända mig till\r\nAnne Wibble, men hon är inte längre kvar.\r\nDärefter hade jag tänkt vända mig till\r\narbetsmarknadsministern, som inte heller är kvar.</pre><pre>Sedan hade jag tänkt tala litet om bostadspolitik.\r\nDet finns ju ingen bostadsminister, men vi har\r\nutskottets ordförande här, som väl egentligen är\r\n''bostadsminister''.</pre><pre>Jag vill påstå att vi i Ny demokrati har tagit ett\r\nganska betydande ansvar för landet med den\r\nuppgörelse som vi har träffat med regeringen. Vi\r\nsignalerade detta på ett tidigt stadium. Det har\r\nkanske inte gett de allra bästa signalerna ut till våra\r\negna väljare, men det är inte det som är viktigt. Det\r\när viktigt att få ordning på den svenska ekonomin.</pre><pre>Vår uppgörelse har i varje fall i viss mån bidragit till\r\natt det råder lugn och ro på den ekonomiska\r\nmarknaden. Räntorna har sjunkit, även om de inte\r\nhar sjunkit i den snabba takt som vi hade hoppats.\r\nValutakurserna stiger, och de långa räntorna\r\nsjunker. Detta är saker och ting som vi har påstått i\r\nden här kammaren på ett mycket tidigt stadium.</pre><pre>Det finns också vissa tecken på att botten skulle\r\nvara nådd. Jag tror att man skall vara litet försiktig\r\nän så länge, men det finns tecken på en vändning.\r\nDet är ju skönt nu, inför sommaruppehållet.</pre><pre>Jag skulle vilja fråga: Var har Socialdemokraterna\r\nvarit under den här valperioden? De har varit\r\nfysiskt närvarande, men jag undrar var de har varit\r\nnär det gällt att försöka bidra till att dels lösa krisen,\r\ndels föra landet gemensamt framåt.</pre><pre>Jag har varit mycket uppmärksam på detta, men jag\r\nhar inte någonstans märkt att Socialdemokraterna\r\nhar kommit med några ordentliga förslag. De har\r\ninte ens haft en ekonomisk politik.</pre><pre>Och var finns kreativiteten? Man kommer hela\r\ntiden tillbaka till detta: Höj skatterna! Dela ut mera\r\nbidrag! Arbeta åt varandra! Vi vet att det inte går\r\nlängre.</pre><pre>Jag tycker att det är nästan skamligt när\r\nSocialdemokraterna kritiserar regeringen för de\r\nolika åtgärder som vidtas, utan att de själva har\r\nnågra alternativ.</pre><pre>Resultatet av den här uppgörelsen kunde i vissa\r\nstycken kanske ha varit ännu bättre, men en\r\nkompromiss är en kompromiss, och vi får vara\r\nnöjda med det.</pre><pre>Utmärkande för politiken rent allmänt är, som jag\r\nhar sagt många gånger förut, bristen på\r\nlångsiktighet i vårt agerande och våra beslut. Detta\r\ngäller inte minst för bostadspolitiken, som jag\r\nkommer in på sedan.</pre><pre>Vi hade t.ex. i går en debatt om ett stort\r\ntrafikbetänkande -- vi har ju haft flera stycken på\r\nrad -- som vi sedan röstade om i dag. Vi sitter alltså\r\nhär i kammaren och fattar beslut om hur bromsarna\r\nskall se ut på en släpvagn till en långtradare. Det\r\nskall väl inte vi syssla med -- det är vi inte\r\nkompetenta till. Det skall väl finnas verk och\r\nmyndigheter som kan sköta sådana saker. Vi skall\r\nväl i den här kammaren ägna oss åt övergripande\r\nsaker. Vi skall titta långt framåt, och vi skall skapa\r\nförutsättningar för den svenska ekonomin. Vi skall\r\nge långsiktiga signaler till medborgarna, så att de\r\nvet vad de har att rätta sig efter. Det går inte att\r\nbedriva mandatpolitik. Jag tycker vi borde\r\nskämmas allihopa.</pre><pre>En sak som har med det långsiktiga att göra är\r\ntransfereringssystemen, men det har också alla\r\nolika bidrag av varierande slag som finns. Det\r\nfördes nyss en debatt här i kammaren om ett bidrag\r\nsom uppenbarligen har slagit fel -- så låter det i\r\nvarje fall.</pre><pre>Varför kan vi inte enas om en enda nivå på alla\r\nbidrag, alla transfereringar och över huvud taget\r\nallt det som staten skall vara inblandad i? Det\r\nhandlar ju i botten om en grundtrygghet. Låt oss\r\nenas om en nivå som vi har råd med. Låt oss säga\r\n70 % eller 65 eller 75 eller vad vi nu kan komma\r\nfram till, men låt oss ha en enda nivå på allting.\r\nTänk så enkelt det skulle bli, så många föreskrifter\r\nvi skulle kunna slopa! Alla människor skulle veta\r\natt är det är 70 % ersättning som gäller vare sig det\r\när fråga om stöd, bidrag, sjukersättning eller\r\narbetslöshetsersättning. Varför skall vi ha dessa\r\nvariationer? Det är ju ett resultat av de olika\r\nkortsiktiga besluten som vi fattar, och det\r\nlapptäcket får vi nu leva med.</pre><pre>Skall det vara så svårt att över partigränserna kunna\r\nenas om en sådan sak? Det behöver vi väl inte slåss\r\nom!</pre><pre>Regeringen är enligt min mening inte\r\nhandlingskraftig i fråga om\r\narbetsmarknadspolitiken, och Socialdemokraterna\r\ngör inte på något vis situationen bättre. Vi har\r\nunder de två år vi suttit i riksdagen föreslagit ett\r\nantal okonventionella åtgärder, som kanske skulle\r\nkunna hjälpa till. T.ex. skulle konjunkturanpassade\r\narbetstider kunna ge många arbeten i ett sådant här\r\nläge. Dispens från LAS för de arbetslösa skulle ge\r\ntiotusentals arbetstillfällen. Varför skall vi inte\r\nställa krav på en prestation från de människor som\r\nfår arbetslöshetsersättning? Vi har ju massor med\r\narbeten som behöver utföras. Lägg ett\r\nhuvudmannaskap på kommunerna, så kan de\r\nsäkert dra nytta av de arbetslösa, och de arbetslösa\r\nkommer att må mycket mycket bättre.</pre><pre>Vi vet allihop att förändringar av\r\narbetslagstiftningen är knuten till väldigt mycket i\r\nfråga om anställningar. Arbetslagstiftningen måste\r\nmjukas upp. Det pågår nu en utredning om detta,\r\nså jag skall inte gå mer in på det.</pre><pre>Herr talman! Jag skall nu gå in på bostadspolitiken,\r\noch jag vill börja med att för säkerhets skull yrka\r\nbifall till utskottets hemställan under mom. 3. Jag\r\ntror inte att någon tidigare har yrkat bifall till\r\nutskottets hemställan på den punkten, eftersom\r\nutskottsordföranden ju yrkade bifall till\r\nreservationen under det momentet. Jag yrkar alltså\r\nbifall till utskottets hemställan under mom. 3.</pre><pre>Den fråga inom bostadspolitiken som nu är på\r\ntapeten och som är aktuell för beslut i dag är\r\nminskningen av bostadsstödet med tre miljarder,\r\nvilket Oskar Lindkvist också talade om tidigare.\r\nDetta är egentligen ett ärende mellan regeringen\r\noch Socialdemokraterna, eftersom det härstammar\r\nfrån krisuppgörelsen i höstas. Man har inte lyckats\r\nena sig om vad man skall göra. Det har inte lagts\r\nfram någon proposition i frågan, och anledningen\r\ntill att den har kommit upp nu är att tre partier har\r\nväckt motioner i ärendet. Det är också bekant att vi\r\ni bostadsutskottet har tagit ställning för en\r\nsenareläggning av den här åtgärden, och den har ju\r\nockså på sätt och vis blivit senarelagd. Jag delar\r\nOskar Lindkvists uppfattning att vi ännu inte har\r\nsett slutet på problemen kring detta ute på\r\nmarknaden.</pre><pre>Jag tror att det möjligen kan finnas en automatisk\r\nlösning på problemet. Om räntorna fortsätter att\r\nsjunka såsom de har gjort hittills, får vi nämligen en\r\nkraftig automatisk minskning av statens kostnader\r\nför räntesubventionerna. Det är möjligt att vi i\r\nutskottet kan ta upp den här frågan till hösten, och\r\nkanske mildras bekymren nästa år beroende på att\r\nvi får automatiska sänkningar. Men det får bli en av\r\nhöstens frågor.</pre><pre>Glädjande nog har vi också i utskottet kunnat\r\njustera en mindre bra proposition avseende\r\nförändringen av Statens institut för byggforskning i\r\nGävle. Jag tycker att det var trevligt att vi i\r\nsamförstånd kunde komma fram till vad jag tror är\r\nen relativt bra lösning.</pre><pre>Vi har också fått en majoritet i utskottet för en\r\nutredning, som skall försöka ta ett mer totalt och\r\nlångsiktigt grepp på ett område som i varje fall för\r\nmig, som inte sysslat med de här frågorna så länge,\r\när ganska rörigt. Jag är i varje fall själv ännu inte\r\ntillräckligt kunnig på området.</pre><pre>Jag skulle sedan vilja ge vår ''bostadsminister'',\r\nAgne Hansson, en eloge. Jag tycker att han\r\nhanterar utskottet på ett föredömligt sätt. Han är\r\nen verklig samarbetsman och verkar, så långt det\r\növer huvud taget går, för att uppnå enighet i\r\nbesluten. Jag ser fram emot höstens arbete i\r\nutskottet.</pre><pre>Herr talman! Många har i debatten önskat varandra\r\nen skön och trevlig sommar, och jag instämmer\r\ngärna i de önskningarna, men jag skulle också vilja\r\nutöka den önskan till att omfatta hela riksdagens\r\npersonal för dess fantastiska arbete.</pre><pre>Anf. 156  OSKAR LINDKVIST (s) replik:</pre><pre>Herr talman! Jag skall inte kommentera den första\r\ndelen av Bo G Jenevalls inlägg, eftersom den inte\r\nhade särskilt mycket med bostadsfrågorna att göra.\r\nDen enda fråga jag vill diskutera med honom är den\r\nsom rör de 3 miljarder, som vi väntar att det skall\r\nkomma förslag om i en proposition under juni\r\nmånad.</pre><pre>Jag vill gärna påminna om att det i bostadsutskottet\r\nfanns en majoritet, i vilken Bo G Jenevall ingick\r\nsom företrädare för Ny demokrati. Det var alltså en\r\nmajoritet som menade att man inte skulle reducera\r\nbostadssubventionerna förrän en stabilisering\r\ninträtt på fastighetsmarknaden. Det som inträffade\r\nsedan var att man i finansutskottet, genom den\r\nändring av sammansättningen där som skett från\r\nNy demokratis sida, intog rakt motsatt ståndpunkt,\r\nvilket gör det möjligt för regeringen att lägga fram\r\nförslaget och kanske också att få igenom det i\r\nriksdagen.</pre><pre>Det kan då vara bra att veta att denna reducering\r\nav bostadssubventionerna, tillsammans med övriga\r\nförmodade hyreshöjningar, för 1994 innebär en\r\nkostnad på ungefär 250 kr i månaden för en vanlig\r\nfamiljelägenhet. För 1995 innebär det 300 kr, och\r\nför 1996 innebär det 400 kr. Det är alltså ungefär en\r\ntusenlapp på en treårsperiod som\r\nbostadskonsumenterna skall betala.</pre><pre>Det är där problemet ligger, och det problemet har\r\ntydligen inte Bo G Jenevall upptäckt, trots att han\r\nhar suttit med vid bostadsutskottets behandling av\r\nfrågan.</pre><pre>Nu säger Bo G Jenevall att räntan sjunker och att\r\ndet skulle ligga en fördel i att vi har lägre räntor.\r\nMen Bo G Jenevall vet säkert att det är staten som\r\nstår som vinnare när räntorna sjunker. Det ändrar\r\ninte situationen ett dugg för dem som har\r\nräntesubventioner, de får ändå betala de kostnader\r\nsom det handlar om.</pre><pre>Jag har självfallet ingenting emot sänkta räntor,\r\nmen man måste klara ut vad det får för\r\nkonsekvenser för de olika parterna på\r\nbostadsmarknaden.</pre><pre>Slutligen säger Bo Jenevall att han kanske kan\r\ntänka sig att man någon gång till hösten kan ta upp\r\nfrågan igen och diskutera en förändring. Men, Bo\r\nJenevall, det kommer inte att fattas något beslut\r\nförrän till hösten. Ny demokrati har ändrat sig två\r\ngånger inom kort tid. Det finns möjlighet för Ny\r\ndemokrati att använda sommaren till att bestämma\r\nhur man skall ändra sig till hösten. Det är bra om\r\ndet finns en majoritet i riksdagen för att stoppa\r\nregeringsförslaget.</pre><pre>Anf. 157  BO G JENEVALL (nyd) replik:</pre><pre>Herr talman! Det är svårt att debattera när vi har\r\nsamma uppfattning. Vi har samma uppfattning på\r\nden här punkten, Oskar Lindkvist och jag. Vi har\r\nju fattat ett gemensamt beslut.</pre><pre>Såvitt jag vet är vi också eniga om att de 3\r\nmiljarderna måste sparas på ett eller annat sätt. Jag\r\när mycket medveten om att staten sparar pengar om\r\nränteutvecklingen blir så positiv som man kan\r\nhoppas och förmoda. Det är ju det som det handlar\r\nom. Jag menar att man också kan ändra beslutet om\r\nstaten sparar pengar med automatik. Jag tror att\r\ndet finns all anledning att ta upp frågan igen till\r\nhösten.</pre><pre>Jag vill också säga att vi inte har svängt fram och\r\ntillbaka i den här frågan. Vad som har skett -- och\r\ndet vet Oskar Lindkvist -- är att man i den totala\r\nsammanvägningen för att få fram ett beslut i\r\nfinansutskottet har bollat med de olika förslagen.\r\nSom jag sade i mitt anförande blir det tyvärr, när\r\nman kompromissar, nästan alltid ett dåligt resultat.\r\nDet blir i varje fall inte ett resultat som båda parter\r\negentligen kan vara nöjda med.</pre><pre>Anf. 158  AGNE HANSSON (c):</pre><pre>Herr talman! Jag tackar Bo G Jenevall för de\r\nvänliga orden och hälsar honom välkommen till den\r\nbostadspolitiska debatten och till arbetet i\r\nutskottet, som jag hoppas skall bli stimulerande och\r\nintressant även framöver.</pre><pre>De frågor som vi nu debatterar rör alltså de delar i\r\nkompletteringspropositionen som hör till\r\nbostadsutskottets område. Det gäller\r\nbesparingarna på bostadssubventionerna. Det\r\ngäller åtgärder för reparationer och underhåll av\r\nbostäder och lokaler, och det gäller ökat stöd till\r\nupprustning av allmänna samlingslokaler. Det är\r\ndessa delar som vi nu främst skall diskutera.</pre><pre>Oskar Lindkvist sade att bostadsmarknaden nu\r\nförändras snabbt. Det är riktigt. Det är en\r\nförändring som startade långt före 1992 års val.\r\nOrsaken till förändringarna är att vi, för att låna\r\narbetsmarknadsministerns ord, hade ett mycket\r\nkraftigt byggande, det s.k. tokbyggandet, under\r\nden socialdemokratiska regeringsåren. Under den\r\nsenare delen var det ett högt ränteläge med mycket\r\nhöga kostnader i en överhettningssituation.\r\nSamtidigt genomfördes en skattereduktion som\r\ninnebar att man finansierade skattesänkningar för\r\nhöginkomsttagare med ökade kostnader för de\r\nboende.</pre><pre>Det var den linjen som vi från Centern protesterade\r\nmot. De löften om hyressänkningar som Centern\r\ndiskuterade i valrörelsen rörde sig alltså om\r\nfördelningen i skattereformen. Framför allt hade vi\r\nkrav på att momsen inte skulle höjas så kraftigt på\r\nnödvändiga nyttigheter, t.ex. mat, boende,\r\narbetsresor och turism. I och med det beslut som\r\nriksdagen skall fatta i kväll genomför vi sänkningar\r\nav momsen på samtliga dessa områden utom på\r\nboendet.</pre><pre>Oskar Lindkvist sade vidare att det vore av värde\r\natt man försökte hitta breda lösningar när det gäller\r\nsystemförändringarna på bostadssidan, som då\r\nbörjade redan förra mandatperioden. Jag försökte\r\nfrån Centerns sida att hitta vägar för att nå breda\r\nlösningar, men det fanns inga möjligheter till detta.\r\nMan ville fortsätta på den inslagna vägen med att ha\r\nden reglerade bostadspolitiken och att genomföra\r\nräntelånesystemet. Det skulle ha blivit förödande\r\nför utvecklingen. Det vet vi nu. Jag beklagar det.\r\nDet var också mot den bakgrunden som vi tog fram\r\ndet bostadspolitiska program som Oskar Lindkvist\r\nåberopade. Jag hoppas gärna att han tar fram det\r\nflera gånger. Därför att det programmet gäller\r\nfortfarande för Centerns agerande. Målen för de\r\nåtgärder som behöver vidtas på bostadspolitikens\r\nområde ligger fast. Åtgärderna skall vidtas på ett\r\nsådant sätt att de sociala målen kan ligga fast. Vår\r\ngrundkritik mot den förändring som skedde under\r\nden förra mandatperioden var också att man\r\nfjärmade sig från dessa mål.</pre><pre>Jag noterar nu att det program som har tagits fram\r\nav den socialdemokratiska arbetsgruppen, som\r\nOskar Lindkvist också berörde, i många stycken är\r\növerensstämmande med det som står i vårt\r\nprogram. Den arbetsgruppen, där för övrigt\r\nledamöter som finns närvarande här i kammaren\r\nhar medverkat, har gjort ett utomordentligt arbete\r\nmed att ompröva mycket av den politik som gällde\r\nunder den förra mandatperioden. Det är såvitt jag\r\nkan förstå inte Centerns fel att bostadspolitiken\r\ninte har förts efter den linje som vi har stakat ut i\r\nvårt program. Men det är i stora drag efter dessa\r\nlinjer som bostadspolitiken nu bedrivs.</pre><pre>Herr talman! När det gäller besparingarna av\r\nbostadssubventionerna, som här har berörts, har de\r\n3 miljarder som man i krisuppgörelsen kom överens\r\nom skulle sparas 1994 nu reducerats till 500\r\nmiljoner. Det är en klar förbättring, även om jag\r\noch vi från Centern gärna hade sett att 1994 hade\r\nkunnat undantas från besparingarna. Dessa\r\nbesparingar görs nu för att räntorna och inflationen\r\nskall kunna hållas nere. Det är på sikt mer\r\navgörande för låga boendekostnader än någonting\r\nannat. De görs också för att fastighetsvärdena skall\r\nhållas stabila. Därmed underlättar man också för\r\nfinansmarknaden att klara finasieringen av det\r\nbyggande som vi måste ha framöver.</pre><pre>Skillnaden mellan det socialdemokratiska\r\nalternativet och majoritetens förslag är i praktiken\r\nväldigt liten, under förutsättning att\r\nSocialdemokraterna fortfarande står fast vid\r\nkrisuppgörelsen. Jag har uppfattat det så, men jag\r\nvill gärna få det bekräftat här i debatten. Om\r\nSocialdemokraterna inte gör det blir läget\r\nnaturligtvis ett helt annat.</pre><pre>Om vi hade haft litet bättre om tid vid vår\r\nbehandling av denna fråga i bostadsutskottet tror\r\njag att vi hade kunnat bli helt ense. Jag beklagar att\r\ndet inte blev möjligt. Det hade varit bra för\r\nsituationen på fastighets- och kreditmarknaden.\r\nMen det fanns tydligen psykologiska spärrar mellan\r\nvissa i det här sällskapet, som bromsade den\r\nmöjliga lösningen.</pre><pre>Herr talman! Det viktigaste för de boende, för\r\nfastighetsmarknadens aktörer och för\r\nkreditgivningen är nu att statsmakterna kan ge\r\nbesked om vad som skall gälla beträffande\r\nbostadssubventionerna med någon grad av\r\nlångsiktighet. Förutsättningarna för detta hade\r\nnaturligtvis varit starkare med en enighet i\r\nbesluten. I majoritetens förslag finns nu besked för\r\nde närmaste åren. Det är en fördel.</pre><pre>Det socialdemokratiska alternativet innebär att\r\nbesparingen på tre miljarder skall skjutas på en\r\noviss framtid. Om socialdemokraterna står fast vid\r\nstorleken på besparingarna innebär det att\r\ningreppen måste bli desto kraftigare längre fram i\r\ntiden -- när vet vi emellertid inte. Kan vi möjligen\r\nfå mera besked om detta i dag?</pre><pre>När skall Socialdemokraterna börja spara? Blir det\r\nnågra besparingar 1995? Skall alla tre miljarderna\r\ntas ut på en gång 1996 eller skall de läggas ut först\r\n1997? Det blir då mycket kraftiga besparingar och\r\nbelastningar på boendekostnaderna på ett enda år.\r\nJag tror att många vore intresserade av ett besked.\r\nDet är naturligtvis även jag och vi från majoriteten,\r\neftersom vi då kommer att veta bättre vilka\r\nmöjligheter det skulle kunna finnas till en samsyn\r\npå det här området.</pre><pre>Herr talman! Dessutom har Socialdemokraterna\r\nmed hjälp av Ny demokrati bildat majoritet i\r\nutskottet för ett utredningsförslag, som innebär att\r\nkrisen på bostadsmarknaden skall utredas med\r\nsikte på att man skall ändra i de system och villkor\r\nsom nu gäller. Vad ger det egentligen för signaler\r\ntill dem som skall planera sin boendekonomi, till\r\nmarknaden och till kreditgivarna? Man kan inte\r\nkasta ut hela bostadsmarkanden i en större ovisshet\r\ninför framtiden än när man säger att man skall\r\nskjuta på alla besparingar. Dessutom säger man att\r\nman skall utreda hela systemet, och sedan får man\r\nse vad det blir för resultat.</pre><pre>Jag är naturligtvis mycket intresserad av att få veta\r\nhur den här nya bostadspolitiken skall se ut som\r\nskall formas i den utredning som\r\nSocialdemokraterna och Ny demokrati är överens\r\nom behövs och skall tillsättas. Hur skall\r\nutredningen se ut? Skall den vara parlamentariskt\r\nsammansatt? Vem skall leda den? Det står i\r\nmajoritetens skrivning i utskottets betänkande att\r\nutredningen skall ledas av en kvalificerad man eller\r\nkvinna. Vad skalll utredningen egentligen syfta till?\r\nSkall den inriktas på att subventionerna skall\r\nbibehållas eller möjligen ökas som\r\nSocialdemokraterna vill eller skall subventionen\r\navvecklas helt som Ny Demokrati har förutsatt\r\nbl.a. i de motioner och i den reservation som finns\r\ni det betänkande som vi nu behandlar?</pre><pre>Det är viktigt för marknaden att nu få besked om\r\nvad som skall gälla för de 7 % av hushållen som\r\nomfattas av nuvarande besparingsförslag. Ibland\r\nkan man få uppfattningen att alla skall få\r\nhyreshöjningar när man hör socialdemokrater\r\nprata. Det är naturligtvis viktigt för dessa 7 % och\r\nför alla andra att få veta vad som skall gälla\r\nframöver och få lugn och ro. Sedan kan man\r\ninvänta kontrollstation 1995. Då vet vi också bättre\r\nhur räntor och inflation har utvecklats. Därmed\r\nstår vi också säkrare när vi skall bedöma\r\nmöjligheterna för besparingar i framtiden.</pre><pre>Herr talman! Med det anförda ber jag att få yrka\r\nbifall till finansutskottets hemställan och avslag på\r\nde yrkanden som har ställts under det avsnitt\r\ndebatten gäller på bostadsutskottets\r\nberedningsområde.</pre><pre>Anf. 159  OSKAR LINDKVIST (s) replik:</pre><pre>Herr talman! Bostadsutskottets ordförande ställde\r\nmånga frågor. Han frågade bl.a. hur utredningen\r\nskall arbeta. Jag vill då påminna honom om att det\r\nstår utförligt beskrivet i bostadsutskottets\r\nbetänkande i vårt yttrande till finansutskottet.\r\nBostadsutskottets ordförande kan där läsa vad\r\nmajoriteten i utskottet har tänkt sig skall ske med\r\nutredningen.</pre><pre>Agne Hansson frågar när Socialdemokraterna skall\r\nbörja spara. Vi har olika uppfattningar om den\r\nekonomiska politiken. Eftersom regeringens\r\nekonomiska politik har havererat totalt kan vår\r\nekonomiska politik möjligen få en chans efter valet\r\n1994.</pre><pre>Det intressanta är nu att Agne Hansson säger\r\nbeträffande de tre miljarderna att det är en klar\r\nförbättring att man nu får betala en halv miljard år\r\n1994. Det är självfallet en klar förbättring jämfört\r\nmed 3 miljarder. Men det är en försämring om man\r\nbeaktar de förutsättningar som finns. Vi anser att\r\ndet i dagens läge inte finns realistiska\r\nförutsättningar för att lägga på ytterligare bördor,\r\nframför allt inte på de områden som har\r\nräntesubventioner. Det är vår uppfattning. Jag kan\r\ninte svara på när fastighetsmarknaden kommer att\r\nvara stabiliserad, och det kan inte Agne Hansson\r\nheller. Jag kan däremot svara på att det inte möjligt\r\natt nu ta ut högre hyreskostnader av många\r\nmänniskor.</pre><pre>Agne Hansson säger vidare att det är värdefullt när\r\nman ger signaler om att man har en mera långsiktig\r\ninriktning i sitt ekonomiska tänkande. För ungefär\r\ntio minuter sedan sade Bo G Jenevall -- som i\r\nfinansutskottet har gått med på att man nu skall\r\nbörja plocka dessa tre miljarder -- att han hoppas\r\natt man till hösten har möjligheter att kunna ändra\r\npå det här. Den signalen fick vi alldeles nyligen från\r\nen del av den majoritet som Agne Hansson\r\nåberopar. Jag tror att de flesta blir ganska vilsna när\r\ndet gäller bostadspolitiken.</pre><pre>Agne Hansson, vi har kvar vår sociala ambition när\r\ndet gäller bostadspolitiken. Vi vill att folk skall bo\r\nbra och ha möjligheter att ha bra bostäder i en bra\r\nboendemiljö. Men vi ställer frågan -- en direkt\r\npersonlig fråga -- hur länge Agne Hansson skall\r\norka stå som talesman för moderat bostadspolitik.</pre><pre>Anf. 160  AGNE HANSSON (c) replik:</pre><pre>Herr talman! Jag betvivlar inte Oskar Lindkvists\r\noch Socialdemokraternas ambitioner när det gäller\r\natt arbeta för en social bostadspolitik. Därför har\r\njag också varit mycket förundrad över att man nu är\r\nberedd att slänga ut de boende, bostadsmarknaden\r\noch finansmarknaden, som är så känslig just nu, i\r\nen så totalt oviss framtid. Nog borde man väl ändå\r\nkunna svara på frågan när man själv tror att\r\nfastighetsmarknaden är stabiliserad.</pre><pre>Socialdemokraterna tror själva att de skall vinna\r\nvalet 1994, men de tror tydligen inte att det går att\r\nfå en stabil arbets- och fastighetsmarknad 1995,\r\n1996 eller 1997. Har ni tänkt driva en så dålig politik\r\natt det inte kommer att bli stabilitet på\r\nbostadsmarknaden under något av de åren? Det ges\r\ninget besked om när man skall kunna börja spara.</pre><pre>Risken är då att man från kreditgivarnas sida, med\r\ntanke på det utredningskrav som nu finns, över\r\nhuvud taget inte vågar räkna med att det finns\r\nnågra bostadssubventioner att hantera i\r\nbostadsstocken. Därför vågar man inte ge krediter.\r\nDet är därför oerhört viktigt att man kan ge de här\r\nbeskeden. Jag medger gärna att vi från Centern har\r\narbetat mycket för att man nu måste vara försiktig\r\nmed besparingar. Om vi hade klarat ut en skrivning\r\ni enlighet med den reservation som finns i\r\nbostadsutskottets yttrande är jag säker på att det\r\nockså skulle varit lättare att klara 1994. Men när vi\r\nnu samtidigt är överens om att vi måste spara\r\n3 miljarder, tycker jag att vi måste vara så ärliga att\r\nvi talar om när och hur vi skall göra det. Jag delar\r\nockså den uppfattning som Socialdemokraterna\r\noch Centern har gemensam, att fastighetsskatten är\r\nett viktigt bostadspolitiskt instrument. Men inte\r\nheller på den punkten är det möjligt att nu göra en\r\nfastighetsskattehöjning, därför att\r\nfastighetsvärdena är så beroende av att\r\nkreditgivningen på marknaden kan fungera.\r\nEftersom vi redan nu har ett lågt byggande måste\r\nvi vara försiktiga så att det inte blir ännu lägre och\r\nkrediterna helt avstannar.</pre><pre></pre><pre>Det står ingenting i yttrandet om utredningen skall\r\nvara parlamentarisk eller vad den skall syfta till. Jag\r\nhar läst det flera gånger. Jag vill gärna ha besked\r\nom detta.</pre><pre>Anf. 161  OSKAR LINDKVIST (s):</pre><pre>Herr talman! Det är klart att Agne Hansson har läst\r\nutskottets betänkande, men där står ju att\r\nutredningen skall ledas av en skicklig utredare.\r\nOrdet utredare är i singularis. Det står också att\r\nregeringen skall tillsätta utredningen. Det är väl i\r\nenlighet med den vanliga form som man arbetar\r\nefter i utskott. Det som har skett är ingenting\r\novanligt. Det är ett majoritetsförslag som har lagts\r\nfram i bostadsutskottet. Det är inga\r\nmärkvärdigheter.</pre><pre>Agne Hansson säger att det är en mycket oviss\r\nframtid, som ett resultat av att man inte kan få ett\r\nbesked från Socialdemokraterna. Denna ovissa\r\nframtid, Agne Hansson, är helt förknippad med\r\nden borgerliga regeringens bostadspolitik. Det är\r\nverkligen att tala om en oviss framtid.\r\nBostadsproduktionen är den lägsta i mannaminne,\r\narbetslösheten på bostadsmarknaden är den största\r\ni mannaminne, hyreshöjningarna är de största som\r\nnågonsin har förekommit vid alla jämförelser --\r\näven med skattereformen, som emellertid hade den\r\nfördelen att de ekonomiskt svagaste grupperna\r\nkompenserades genom de förbättrade\r\nbostadsbidragen. Detta är det läge vi har för\r\nnärvarande och ingenting annat. Att i det läget tro\r\natt det är en enkel sak att lägga ut ytterligare\r\npålagor på bostadskonsumenterna, tror jag\r\nverkligen är att underskatta de människor som i dag\r\nhar det svårt i det svenska samhället och som\r\nbehöver ett stöd för att kunna leva under drägliga\r\nförhållanden.</pre><pre>Jag fick i eftermiddags ett brev, som jag också tror\r\natt utskottets ordförande har fått. Jag skall läsa upp\r\nbrevet, som är kort: Med anledning av de\r\nförsämringar för boendet, som planeras genom\r\nminskade räntesubventioner och andra åtgärder,\r\nhar undertecknad fått i uppdrag av samtliga\r\nbostadsrättsföreningar i Hofors i Gävleborgs län att\r\nbe er besinna ert ansvar för svensk bostadspolitik\r\noch inte försämra för de många små människorna i\r\nsamhället.</pre><pre>Det är dessa människor som jag är talesman för.\r\nHär räknas upp en rad bostadsrättsföreningar, som\r\nalla känner att de nu har för stora svårigheter. Då\r\nsäger Agne Hansson att det är nödvändigt att ge\r\nsignaler. Vi vet ju att flera bostadsrättsföreningar är\r\ni konkursläge. Vi vet att många har svårigheter. Vi\r\nvet att en del av dem inte kan klara av dessa\r\nproblem. När de nu också vet att de skall betala ut\r\npengar under de tre närmaste åren kommer många\r\nav dem att få mycket stora svårigheter. Det kan jag\r\nförsäkra Agne Hansson om.</pre><pre>Anf. 162  AGNE HANSSON (c) replik:</pre><pre>Herr talman! Jag är också utomordentligt orolig för\r\nde här bostadsrättsföreningarna och för\r\nutvecklingen. Men genom det Oskar Lindkvist\r\nsäger här i debatten låter det som om\r\nSocialdemokraterna inte skulle vara beredda att\r\nspara de här 3 iljarderna. Jag fick egentligen inget\r\nsvar på frågan om ni står fast vid uppgörelsen. Men\r\njag litar i det fallet på Oskar Lindkvist, därför att\r\nhan alltid håller överenskommelser.</pre><pre>Det är i det här fallet ingen skillnad mellan\r\nutskottsmajoritetens och Socialdemokraternas\r\nförslag, eftersom besparingen skall genomföras.\r\nDen blir väl lika tung för de boende när den än\r\nläggs ut. Risken är att det blir ännu värre om man\r\nklumpar ihop detta och lägger ut allt på en gång.\r\nDet är det som har varit min bevekelsegrund när\r\njag hela tiden har försökt att hävda de små i\r\nsamhället och de boende. Man måste se till att\r\nfördela detta rättvist. 3  miljarder år l994 har nu\r\nblivit 500 miljoner, vilket kanske är 500 miljoner\r\nför mycket, men det är ändå en uppdelning i tiden.</pre><pre>Detta läge med den lägsta bostadsproduktionen,\r\nmed den högsta arbetslösheten och en svag\r\nekonomi är just det läge som vi måste ta oss ur. Det\r\när därför det är så viktigt att räntorna kan fortsätta\r\natt sjunka -- de har nu sjunkit med 4 % på ett\r\nhalvår -- och att inflationen kan hållas låg, så att\r\nfastighetsvärdena kan bli stabila, att vi kan börja att\r\nbeta av arbetslösheten och att kreditmarknaden\r\nkan fungera.</pre><pre>Med den ovisshet, som Socialdemokraterna och\r\ndelvis också Ny demokrati kastar ut marknaden i,\r\nriskerar vi att ytterligare försämra\r\nbostadssubventionen, arbetslöshetssituationen,\r\nränteläget och inflationen. Det är därför som en\r\nfördelning av bördorna över tiden är så viktig, och\r\natt man kan ge besked om hur man i det här fallet\r\nhar tänkt sig denna.</pre><pre>Anf. 163  BO G JENEVALL (nyd) replik:</pre><pre>Herr talman! Jag skall fatta mig kort. Vi i Ny\r\ndemokrati har ställt oss bakom utkastet om\r\nutredningen. Det har inte talats om en\r\nparlamentarisk utredning, utan om en\r\nexpertutredning. Vi har också sagt att utredningen\r\nskall ske snabbt och att den snabbt skall vara färdig.\r\nJag tror inte detta ger några störande signaler ut till\r\nmarknaden, därför att det har ändå tidigare\r\nbestämts en avstämningspunkt år 1995, så det är\r\nredan tidigare bekant.</pre><pre>Jag vill sedan göra ett förtydligande till det som jag\r\ntidigare sade om hösten. Vi frångår inte\r\növerenskommelsen för att spara de 3 mljarderna.\r\nDet är bara fråga om hur man skall fördela ut detta.\r\nPå det har vi haft litet skiftande synpunkter. Vad jag\r\nsade var att staten med en mycket positiv\r\nränteutveckling kanske ändå kan göra en\r\nbetydande besparing som möjligen kan utgöra en\r\ndel av de 3 miljarderna. Det var vad jag sade.</pre><pre>Anf. 164  KNUT BILLING (m):</pre><pre>Herr talman! När jag lyssnade till Oskar Lindkvist\r\nhandlade det mest om elände i den bostadspolitiska\r\nvärlden. Många av oss har ju i dag också kunnat\r\nkonstatera att Hyresgäströrelsens ombudsmän har\r\ndemonstrerat här utanför Riksdagshuset.</pre><pre>Ena handens fingrar räcker väl till för att räkna de\r\nsocialdemokrater som är här i kammaren. På\r\nläktaren finns några personer. Intresset tycks inte\r\nvara så överväldigande. Frågan är om det elände,\r\nsom Oskar Lindkvist säger sig kunna se, också ses\r\nav alla andra på riktigt samma sätt. Naturligtvis är\r\nbostadsmarknaden på många sätt problemfylld,\r\nvilket inte är så konstigt. Det tar naturligtvis tid att\r\nkomma runt allt det som Socialdemokraterna\r\nunder sin tid ställde till med.</pre><pre>Oskar Lindkvist säger att man får gå tillbaka två år\r\nför att hitta en bra bostadspolitik. Vad hittar man\r\ndå? Jo, då hittar man krångel och byråkrati. Man\r\nhade lex Malmö. Man hade en ensidig favorisering,\r\nOskar Lindkvist, av både HSB och Riksbyggen.\r\nMan hade också årliga propositioner som innehöll\r\nminskningar av räntebidragen. Man hade också\r\njust infört något som hette räntelån. När Oskar\r\nLindkvist sedan säger att man nu vill ha en\r\nparlamentarisk utredning för att få fram ett\r\nlångsiktigt bostadspolitiskt program rimmar det\r\nväldigt falskt. När vi från de borgerliga partierna\r\nsade att räntelånesystemet är en katastrof och att\r\ndet kommer att leda till oerhörda bekymmer, var\r\ninte Oskar Lindkvist det ringaste intresserad av att\r\nföra en diskussion, utan räntelånesystemet skulle\r\ngenomföras. Det skulle dessutom tidigareläggas.</pre><pre>Nu när Oskar Lindkvist befinner sig i opposition vill\r\nhan ha en diskussion, och det kan jag förstå. Detta\r\nsynsätt präglar Oskar Lindkvist i\r\noppositionsställning. Då försöker han naturligtvis\r\natt få ett inflytande. Det är hedervärt och skall inte\r\npå något sätt kritiseras, men det rimmar litet falskt\r\nmot bakgrund av Oskar Lindkvists eget agerande\r\ntidigare här i kammaren och i bostadsutskottet.</pre><pre>Man har frågat Socialdemokraterna var de står i\r\nfråga om de 3 miljarderna. Alldeles uppenbart är\r\natt Socialdemokraterna inte är beredda att stå för\r\nvad de sade i höstas. De skriver i reservation 74 att\r\nden tilltänkta subventionsminskningen skall\r\nsenareläggas ''tills fastighetsmarknaden har\r\nstabiliserats''. Då frågar man: Stabiliserats mer än\r\nvad? Om man jämför med förhållandena i höstas,\r\nkan man konstatera att fastighetsmarknaden inte\r\nhar försämrats sedan dess. Om någonting har hänt,\r\nhar det varit en förändring till det bättre.\r\nBostadsräntorna är i dag lägre än de har varit på tio\r\når. Vi har också kunnat notera betydligt fler avslut,\r\ndvs. att köpare och säljare har kunnat mötas på\r\nbostadsrätts- och villamarknaden. Däremot finns\r\ndet många tomma bostäder beroende på den\r\ntidigare överproduktionen av bostäder. Men\r\nfastighetsmarknaden är inte sämre, utan det är nog\r\nså att Socialdemokraterna vill springa ifrån detta\r\nhelt och hållet. Det präglar Oskar Lindkvist i\r\nopposition att han då inte vill göra några\r\nbesparingar. Det är ju också ganska kort tid till\r\nvalet.</pre><pre>Vad föreslår då utskottet? Jo, att 500 miljoner av de\r\n3 miljarderna skall läggas ut för 1994. Det kommer\r\ninte att medföra någon kostnadseffekt över huvud\r\ntaget på de hus som är byggda efter 1988. När det\r\ngäller hus byggda före 1988 blir effekten inkl.\r\nupptrappningen ungefär 35 kronor per\r\nkvadratmeter 1994. Då skall man hålla i minnet att\r\nden ordinarie upptrappningen är mellan 15 och 35\r\nkronor. Det handlar alltså om en mycket blygsam\r\nökning av boendekostnaderna på runt 200 kronor\r\nför en normallägenhet. Det är nödvändigt att göra\r\ndetta i år för att det skall få effekt nästa år. Då kan\r\nekonomin stabiliseras.</pre><pre>Med detta, herr talman, yrkar jag bifall till\r\nreservation 3.</pre><pre>Anf. 165  OSKAR LINDKVIST (s) replik:</pre><pre>Herr talman! Knut Billing började med att säga att\r\nmitt anförande präglades av elände och eländets\r\nelände. Det är precis så på bostadsmarknaden. I\r\nmitt samtal med Agne Hansson försökte jag\r\nförklara att bostadspolitiken har gått alldeles snett.\r\nDet förekommer varken nyproduktion eller något\r\nannat som markerar att det finns en ambition att\r\nåstadkomma någon aktivitet på byggområdet i\r\nSverige. Det är alltså eländigt, och Knut Billing har\r\nen mycket stor andel i den förtjänsten.</pre><pre>Sedan sade Knut Billing att bostadsfrågan inte\r\nverkar vara ett så stort problem, om man ser sig\r\nomkring och letar efter socialdemokrater. Men då\r\nvill jag betona att riksdagsledamöterna faktiskt inte\r\när någon målgrupp för vår sociala bostadspolitik.\r\nDe borde kunna klara sig ganska hyggligt. De\r\nmänniskor som vi pratar för är just de vanliga\r\nmänniskorna i de vanliga inkomstlägena. Många av\r\ndem är utan arbete på grund av regeringens\r\nekonomiska politik och kan inte betala sina hyror.\r\nYtterligare pålagor av det slag som regeringen nu\r\ntydligen syftar till kommer att vara mycket\r\nbesvärliga för många av dessa människor.</pre><pre>Jag tror inte att Knut Billing uppfattade att Bo\r\nJenevall gjorde mycket klart att han när\r\npropositionen kommer i höst mycket väl kan tänka\r\nsig att ta samma ställning som Socialdemokraterna.\r\nSå alltför tvärsäker skall man inte vara, om man är\r\nförespråkare för regeringens bostadspolitik. Den\r\nlämnar mycket i övrigt att önska.</pre><pre>De ynka belopp som Knut Billing nämnde finns\r\nendast i hans fantasi. Alla uppgifter som vi har\r\nskaffat in från olika håll, från fastighetshåll, från\r\nhyresgästernas håll och från andra håll, visar att det\r\nrör sig om helt andra och mycket större belopp,\r\ninkl. de extrakostnader som kommer att bli ett\r\nresultat av de hyreshöjningar som brukar följa av\r\natt man träffar överenskommelser mellan\r\nhyresgäströrelsen och de allmännyttiga\r\nbostadsföretagen. Jag tror därför att Knut Billing\r\nskall fundera litet på om dagens bostadsmarknad är\r\nnågonting att skryta med. Den var mycket bättre\r\nför två år sedan. Dessutom var arbetslösheten då\r\nbara 2 %. Nu är den som bekant mycket högre.</pre><pre>Anf. 166  KNUT BILLING (m) replik:</pre><pre>Herr talman! Oskar Lindkvist har naturligtvis\r\naldrig funderat över om orsakerna till det s.k.\r\nelände som han diskuterade i dag kanske ligger just\r\ni den socialdemokratiska politik som bedrevs under\r\n1980-talet. När jag gjorde min jämförelse med\r\neländet, som jag fick beröm för av Oskar Lindkvist,\r\nhade jag Lars Ekborg i tankarna. Skillnaden är bara\r\natt Lars Ekborg var mycket rolig i sin\r\neländesmonolog, medan Oskar Lindkvist är\r\nmycket förgrämd i denna diskussion.</pre><pre>Oskar Lindkvist tar nu Bo Jenevall till hjälp och\r\nsäger att jag inte skall vara så säker på att förslagen\r\ngår igenom, eftersom Bo Jenevall kanske intar en\r\nannan ståndpunkt i höst. Det är möjligt att det blir\r\npå det sättet att detta förslag inte går igenom i\r\nriksdagen. Den regering som sitter är en\r\nminoritetsregering, men vi kommer att lägga fram\r\nvåra förslag, och vi tror att de förslagen är bättre för\r\nsvenska folket än de förslag som Oskar Lindkvist\r\ntill äventyrs lägger fram. Det är inte så säkert att\r\ndet kommer några förslag från Oskar Lindkvist.\r\nDet har inte kommit några hittills.</pre><pre>Sedan sade Oskar Lindkvist att de belopp som jag\r\nnämnde endast finns i min fantasi. Ja, det är väldigt\r\nsvårt för någon av oss att bevisa att vi har rätt. Men\r\nvi kan, Oskar Lindkvist, säga så här. Vi kan se i\r\nprotokollet och sedan jämföra med den proposition\r\nsom kommer om några veckor. Då ser vi vem som\r\nhar rätt, Oskar Lindkvist eller jag. Vi kan återuppta\r\ndebatten i höst. Jag skall påminna Oskar Lindkvist\r\nom detta.</pre><pre>När det slutligen gäller de hyreshöjningar som\r\nOskar Lindkvist säger blir ett resultat av\r\nneddragningarna har vi också en viss erfarenhet.\r\nDet skulle bli väldigt stora hyreshöjningar den 1\r\njanuari. Hyresförhandlingarna gav dock vid\r\nhanden att det inte var möjligt att få gehör för den\r\ntypen av hyreshöjningar från fastighetsägarnas\r\nsida. Hyreshöjningarna blev väsentligt lägre. I\r\nmånga fall var det t.o.m. så att man låg stilla med\r\nhyreshöjningarna, därför att fastighetsägarna\r\nkonstaterade att en hyreshöjning skulle leda till att\r\nbostäderna tömdes på hyresgäster. Det vore\r\nutmärkt om vi fick den inriktningen att\r\nhyresgästerna på detta sätt har någonting att säga\r\ntill om och man inte automatiskt vältrar över\r\nkostnadsförändringarna på hyresgästerna. Det\r\nvore den naturliga vägen för Oskar Lindkvist. För\r\nmig är det naturligt att de enskilda hyresgästerna\r\ngemensamt i förhandlingar har makten. Då torde\r\nman få bukt med hyreshöjningarna framöver.</pre><pre>Anf. 167  OSKAR LINDKVIST (s) replik:</pre><pre>Herr talman! Jag håller med om att Lars Ekborg är\r\nväldigt rolig. Framför allt är han mycket roligare än\r\nKnut Billing. Det kan jag utan vidare påstå.</pre><pre>När det gäller den socialdemokratiska politiken på\r\n1980-talet skall jag berätta för Knut Billing att jag\r\nunder flera timmar i dag har lyssnat på debatten\r\nhär. Oavsett vilket ämne som har diskuterats, har\r\nalla varit programmerade för att misslyckandena i\r\nregeringens politik -- och de är ganska många -- har\r\nsitt ursprung i 1980-talet.</pre><pre>Ändå sade ni i valrörelsen 1991 att ni på kort tid\r\nskulle se till att det blev ordning och reda i det\r\nsvenska samhället. Ni skulle upprätthålla\r\nsysselsättningen och sänka hyrorna. Var det inte så,\r\nKnut Billing, att hyrorna skulle sänkas i er regi?</pre><pre>Vi påstod att ni skulle införa marknadshyror, men\r\ndet bestred ni. Vi är i dag på rak väg in mot\r\nmarknadshyror i det svenska samhället.</pre><pre>När det gäller hyreshöjningarna är det riktigt att de\r\ninte fick den omfattning som vi befarade, men det\r\nhar inte särskilt mycket med regeringens politik att\r\ngöra, på annat sätt än att hela bostadsmarknaden i\r\ndag är sjuk. Den är helt nedkörd på grund av att det\r\npraktiskt taget inte förekommer någon aktivitet.\r\nDet är mera en följd av andra faktorer än av en\r\nmedveten politik från den borgerliga regeringens\r\nsida. Också Knut Billing vet att det är det riktiga\r\nförhållandet.</pre><pre>Jag hävdar, herr talman, med mycket stor\r\nbestämdhet att det i dag är eländigt på\r\nbostadsmarknaden. Många är bekymrade. Jag tror\r\natt Knut Billing redan har kunnat räkna ut att detta\r\nkommer att bli en stor fråga i valrörelsen. Vi får se\r\nvad väljarna tycker när de har blivit så grundlurade\r\nsom de blev av de löften som gavs i valet 1991.</pre><pre>Anf. 168  KNUT BILLING (m) replik:</pre><pre>Herr talman! Jag vill ge Oskar Lindkvist rätt på en\r\npunkt, nämligen när han påstod att jag inte är lika\r\nrolig som Lars Ekborg var. På den punkten kan\r\nOskar Lindkvist och jag ta varandra i hand. Å\r\nandra sidan var Lars Ekborg en osedvanligt rolig\r\nperson.</pre><pre>När det sedan gäller hyreshöjningar säger Oskar\r\nLindkvist att det förhållandet att man inte fick ut de\r\nhyreshöjningar som man begärde beror på att\r\nmarknaden är sjuk. Jag kommer tillbaka till vad jag\r\nsade tidigare. Här avslöjas en avgörande skillnad\r\nmellan Oskar Lindkvists bostadspolitiska syn och\r\nmin.</pre><pre>Enligt min uppfattning är det inte ett tecken på att\r\nmarknaden är sjuk, om fastighetsägarna inte får ut\r\nvad de begär. Man har då i stället börjat få en\r\nbostadsmarknad som visar sitt rätta ansikte, dvs. en\r\nmarknad där köparen-hyresgästen har något att\r\nsäga till om.</pre><pre>Det är en sådan marknad, Oskar Lindkvist, som vi\r\nskall se till att behålla, inte en marknad där\r\nhyresgäströrelsen, HSB eller någon annan, dikterar\r\növer huvudet på människorna hur hyrorna skall\r\nvara. Vi skall se till att marknaden-hyresgästerna\r\nsjälva skall bestämma det. Då blir\r\nkostnadsökningarna lägst. Det är ingen sjuk\r\nmarknad, ut en en sund och frisk marknad.</pre><pre>Anf. 169  ERLING BAGER (fp):</pre><pre>Herr talman! Den viktigaste åtgärden för att sänka\r\nbostadskostnaderna är att driva en politik som\r\nmöjliggör att vi får ett så lågt ränteläge som möjligt.\r\nDå blir det möjligt att bo billigare. Det blir också\r\nbilligare för industrin att investera. Därigenom blir\r\ndet möjligt att få fart på hjulen och bidra till att\r\nstärka sysselsättningen.</pre><pre>Det har också regeringen i sin politik strävat efter,\r\noch man kan nu börja se resultatet av detta.\r\nRiksbankens marginalränta har på ett halvår sänkts\r\nmed närmare 4 % och uppgår nu till, om jag inte\r\nmisstar mig, 8,75 %.</pre><pre>Låt mig här kort återge några kommentarer i\r\nAftonbladet i lördags, den 5 juni. Där framhölls att\r\ndet nu kommer signaler, som uppmärksammas, om\r\natt det är billigare att bo och att man nu har den\r\nlägsta räntan på 15 år. Det blev enligt Aftonbladet\r\n1 000 nya jobb varje dag i maj. Färre miste sina\r\njobb, och inflationen minskar.</pre><pre>Det är ett gott besked om att den strama\r\nekonomiska politiken trots allt lyckas.</pre><pre>För att kunna driva en ekonomisk politik som\r\nmöjliggör att vi kan få lägre räntesatser, måste\r\nstaten bl.a. minska sina utgifter, inte minst efter\r\nden ekonomiskt expansionistiska politik som fördes\r\nunder 80-talet. Och i detta sammanhang har det\r\nockså varit nödvändigt att se över\r\nbostadssubventionerna.</pre><pre>Denna insikt delar, såvitt jag förstår, också\r\nSocialdemokraterna. Det visar också\r\nkrisuppgörelsen från i höstas, då\r\nSocialdemokraterna var med om ett förslag att\r\ngenomföra en minskning med 3 miljarder, även om\r\nde nu vill att denna besparing skjuts upp.</pre><pre>Trots tidigare vidtagna besparingar har statens\r\nutgifter för räntebidragen fördubblats på fem år,\r\noch för nästa budget är 31,3 miljarder anvisade för\r\ndetta ändamål.</pre><pre>Den nu föreslagna besparingen på 500 miljoner för\r\n1994, tycker jag ändå att Socialdemokraterna\r\nborde ha kunnat medverka till, allra helst när den\r\nläggs på hus byggda före 1988. Socialdemokraterna\r\nhar ju ändå varit med om att fatta ett beslut om att\r\nförsöka göra en sådan besparing.</pre><pre>En konsekvens av de minskade räntebidragen blir\r\nsjälvfallet att bostadsbidragen kommer att spela en\r\nviktigare och mer central roll i framtiden för att\r\nmöta de ökade bostadskostnaderna som uppstår för\r\nexempelvis många barnfamiljer. Jag förstår att det\r\när ett kommunicerande kärl i detta sammanhang.\r\nDet blir också en effekt när bostadssubventionerna\r\ni övrigt minskar.</pre><pre>Herr talman! Jag skall göra en kort återblick.\r\nUnder senare år har statens utgifter för olika\r\nformer av bostadssubventioner -- räntebidrag,\r\nränteavdrag och bostadsbidrag -- ökat från 34\r\nmiljarder kronor till 56 miljarder kronor mellan\r\nåren 1987 och 1992.</pre><pre>Mellan åren 1989 och 1992 ökade den redovisade\r\nproduktionskostnaden i byggnader med statliga lån\r\nmed över 40 %. Den allmänna inflationen var\r\nunder samma tid knappt 18 %.</pre><pre>Byggbranschen bidrog i hög grad till 1980-talets\r\növerhettning. Detta får vi nu betala bl.a. genom det\r\nsom har skett i ekonomin i övrigt och via\r\nskattsedeln.</pre><pre>Under de senaste åren har vi från olika politiska\r\npartier sökt vägar för att kunna minska statens\r\nkostnader för bostadssubventionerna. Ett sådant\r\nexempel var från krisuppgörelsen i höstas.\r\nFöreträdare från regeringen förhandlade då med\r\nSocialdemokraterna om olika förslag till hur man\r\nskulle kunna genomföra en gemensam besparing,\r\nutan att lyckas.</pre><pre>Som Agne Hansson angav var det vid\r\nbostadsutskottets sammanträde gällande utskottets\r\nyttrande till finansutskottet rörande den besparing\r\nsom vi nu diskuterar ändå ganska nära att vi skulle\r\nha kunnat resonera oss samman. Men det gick inte,\r\nvilket jag beklagar.</pre><pre>Jag vill slutligen yrka bifall till hemställan i\r\nfinansutskottets betänkande på denna punkt.</pre><pre>Herr talman! Jag skulle vilja fråga Oskar Lindkvist\r\nföljande. Det är litet svårt att få grepp om var\r\nOskar Lindkvist egentligen står. Vill Oskar\r\nLindkvist vara med och fullfölja de besparingar\r\nsom ingick i uppgörelsen? När Oskar Lindkvist,\r\ntalar om den sociala bostadspolitiken, handlar det\r\nväldigt mycket om att Socialdemokraterna räknar\r\nmed att de skall återkomma till makten. Skall de då\r\nbörja med generösa räntebidrag igen? Är det den\r\ninriktning som Oskar Lindkvist tänker sig\r\nframöver?</pre><pre>Anf. 170  OSKAR LINDKVIST (s) replik:</pre><pre>Herr talman! Nu kommer åter denna frågeställning\r\nom att hålla överenskommelser upp. Då slipper jag\r\natt begära ordet i slutvarvet av denna debatt. Jag\r\nkan svara Erling Bager på samma fråga.</pre><pre>Båda talarna som har ställt denna fråga till mig har\r\ndeltagit i bostadsutskottets sammanträden. Båda\r\nvar närvarande när jag på sammanträdet klart\r\ndeklarerade att den egendomliga situationen har\r\nuppstått att Socialdemokraterna och\r\nregeringspartierna har en gemensam\r\ngrunduppfattning, nämligen att överenskommelsen\r\nskall hållas. Det framgår också av utskottets\r\nställningstagande. Det råder inga tvivel på den\r\npunkten.</pre><pre>Det står också i överenskommelsen mellan\r\nregeringen och Socialdemokraterna att det skall\r\nske samråd mellan parterna innan man lägger fram\r\nförslag i riksdagen. Detta samråd har inte slutförts\r\nmellan regeringen och Socialdemokraterna. Under\r\nden tiden som kontakter hölls, visade det sig\r\nnämligen att det var lämpligare att ta in Ny\r\ndemokrati i den grupp som skulle svara för att detta\r\nförslag skulle genomföras. Socialdemokraterna står\r\nalltså utanför det förslag som skall presenteras i en\r\nproposition om de 3 miljarderna.</pre><pre>När fastighetsmarknaden så att säga är klar att tåla\r\n3 miljarder, om ett, två eller flera år -- jag kan inte\r\nsvara på när det blir, eftersom\r\nfastighetsmarknaden, bl.a. med hänvisning till det\r\nbeslut som vi fattade i utskottet om att föreslå\r\nregeringen en utredning på området, är i dag i otakt\r\nmed utvecklingen -- kan ingen med bestämdhet\r\nsäga. Men det är inget tvivel om att\r\növerenskommelsen helt klart står fast.</pre><pre>Anf. 171  ERLING BAGER (fp) replik:</pre><pre>Herr talman! När vi i utskottet försökte komma\r\nsamman om hur man skulle kunna hantera dessa 3\r\nmiljarder var frågan uppe om man kanske skulle\r\nkunna göra en liten försiktig början, att man på\r\nnågot sätt försökte finna en möjlighet att ta detta\r\nsteg tillsammans med Socialdemokraterna. Vi\r\ngjorde många försök. Ärendet bordlades, och det\r\nvar ajournering av sammanträdet. Och jag kan\r\nintyga att ordföranden Agne Hansson försökte\r\neftersträva en uppgörelse där Socialdemokraterna\r\ningick. Men det föreföll ändå som om\r\nSocialdemokraterna så att säga ville slira ut ur\r\ndenna uppgörelse och på något sätt ställa sig\r\nutanför.</pre><pre>Detta leder tankarna till hur mycket som de\r\negentligen strävar efter att kunna fullfölja\r\nuppgörelsen. Nu gäller det 500 miljoner för 1994.\r\nVi får en valrörelse. Socialdemokraterna vädrar\r\nmorgonluft att kanske återkomma i\r\nregeringsställning. När Oskar Lindkvist nu även\r\ntalar om inriktningen av bostadspolitiken, funderar\r\njag över vad som kommer att ske i framtiden. Och\r\njag tycker att det finns många frågetecken.</pre><pre>För det är väl inte på det viset, Oskar Lindkvist, att\r\nman låter den borgerliga regeringen genomföra\r\ndessa impopulära och besvärliga besparingar och\r\natt man sedan, om man hamnar i regeringsställning,\r\nlåter det hela fortsätta och tycker att det är skönt\r\natt de borgerliga partierna fick göra dessa\r\nbesvärliga ställningstaganden innan man tillträdde?</pre><pre>Anf. 172  OSKAR LINDKVIST (s) replik:</pre><pre>Herr talman! Erling Bager kan vara fullkomligt\r\nlugn. Det kommer att föras en annan socialt\r\ninriktad bostadspolitik om och när\r\nSocialdemokraterna kommer tillbaka till\r\nregeringsmakten. Det är fullkomligt klart.</pre><pre>Jag trodde att jag skulle få slippa höra att\r\nSocialdemokraterna försökte kliva ur och ställa sig\r\nutanför uppgörelsen. Den enda uppgörelse som vi\r\nställer oss utanför är den uppgörelse som\r\nregeringspartierna har slutit med Ny demokrati om\r\natt man skall plocka ut de 3 miljarderna under de\r\nnärmaste tre åren. Den står vi utanför. Men vi är\r\nhelt medvetna om att överenskommelsen mellan\r\nregeringen och Socialdemokraterna, att det skall\r\ntas ut 3 miljarder på bostadsområdet, ligger fast.\r\nOch vi hoppas att det skall bli möjligt att plocka ut\r\ndem när fastighetsmarknaden är i bättre skick än\r\nden för närvarande är.</pre><pre>Anf. 173  ERLING BAGER (fp) replik:</pre><pre>Herr talman! Oskar Lindkvist säger att\r\nSocialdemokraterna har ställt sig utanför en\r\nuppgörelse om att man skall ta ut de 3 miljarderna\r\nunder de kommande tre åren. Det var ändå det som\r\nuppgörelsen med Socialdemokraterna hade som\r\ninriktning. Då borde Socialdemokraterna på något\r\nsätt ha bidragit till att åstadkomma en uppgörelse\r\nsom var flerårig.</pre><pre>Slutligen sade Oskar Lindkvist att jag kan vara helt\r\növertygad om att Socialdemokraterna skall föra en\r\nhelt annan social bostadspolitik när de kommer till\r\nmakten. Innebär detta inte att det handlar om stora\r\nbostadssubventioner som här ställs ut till väljarna,\r\nallmänheten och att Oskar Lindvist nu utlovar\r\nrikliga subventioner och en social bostadspolitik?\r\nVad menar annars Oskar Lindkvist när han säger\r\natt det skall föras en bostadspolitik som tillgodoser\r\ndessa inriktningar?</pre><pre>Anf. 174  MIKAEL ODENBERG (m):</pre><pre>Herr talman! Jag hade också tänkt mig att något\r\nberöra den tremiljardersbesparing som ingick i\r\nkrispaketet från september 1992.</pre><pre>Jag har i olika sammanhang kallat just den\r\ningrediensen i krisuppgörelsen för\r\n''krisuppgörelsens minst intelligenta delförslag''.\r\nDet uttrycket speglar min ambition att vara artig\r\nmot de fördragsslutande parterna, dvs. regeringen\r\noch den socialdemokratiska partiledningen.\r\nÖversatt till vanlig, enkel svenska betyder det, om\r\nuttrycket tillåts, herr talman, att jag ansåg förslaget\r\nvara alldeles osedvanligt korkat.</pre><pre>Det gjorde jag på grund av att det uttryckliga målet\r\nför krisuppgörelsen var att stärka statsbudgeten.\r\nJag har menat, och många med mig, att en\r\ntremiljardersbesparing i bostadssubventionerna\r\n1994 inte skulle föra närmare det besparingsmålet,\r\nutan snarare riskera att leda till ökade statliga\r\nkostnader genom förluster i det finansiella\r\nsystemet.</pre><pre>Situationen på bostadsmarknaden är nämligen den\r\natt den socialdemokratiska bostadspolitiken under\r\nsenare delen av 60-talet, under 70-talet och under\r\n80-talet har drivit fram en mycket hög\r\nbelåningsgrad för nyproducerade fastigheter. Med\r\nde senaste årens fallande fastighetspriser har vi fått\r\nen ännu högre belåningsgrad. Sanningen är att\r\nhuvuddelen av alla nybyggda fastigheter i dag är\r\nbelånade över skorstenen, till mer än 100 %.</pre><pre>Det borde vara ganska uppenbart att om man i en\r\nsådan situation gör alltför snabba och alltför stora\r\nbesparingar i bostadssubventionerna riskerar det\r\natt via ytterligare fall i fastighetsvärdena leda fram\r\ntill ökade kreditförluster och en ohållbar situation\r\nför banker och andra kreditinstitut.</pre><pre>Vi hanterar här mycket betydande värden. Jag vill\r\npåminna kammaren om att de hittillsvarande\r\nkreditförlusterna i banksystemet endast till en liten\r\ndel härrör från bostadssektorn. Under 1990, 1991\r\noch 1992 svarade kontors- och affärsfastigheter för\r\n15 % av utlåningen, men för 60 % av de gigantiska\r\nkreditförlusterna. Jag menar att vill man värna\r\nstabiliteten i det finansiella systemet är det av\r\nmycket stor vikt att man nu förhindrar att\r\nkreditförlusterna sprids över till bostadssektorn. I\r\ndet perspektivet ansåg jag att krispaketets\r\ntremiljardersbesparing var ett mycket oklokt\r\nförslag.</pre><pre>Den uppgörelse som nu har träffats mellan de\r\nborgerliga företrädarna i finansutskottet och Ny\r\ndemokratis företrädare är bättre. Den är inte\r\ninvändningsfri, men jag anser att den är fullt\r\nacceptabel. Den innebär att man lägger ut\r\nbesparingen under flera år, och det innebär en\r\nrelativt blygsam besparing under nästa år, 1994.</pre><pre>Oskar Lindkvist svängde sig med en mängd siffror\r\nom hyreshöjningarna. Om vi skall diskutera de 500\r\nmiljoner i besparing i räntesubventionerna för det\r\nbefintliga beståndet under 1994 och försöka\r\nvärdera vad just den besparingen innebär, handlar\r\ndet för en normallägenhet om 20--25 kr, kanske i en\r\ndel fall upp till 30 kr i månaden. Den hyreshöjning\r\nsom föranleds av en besparing på 500 miljoner\r\ndriver inte ut hyresgästerna på gatan.</pre><pre>Den reflexion man möjligen kan göra med\r\nanledning av krisuppgörelsen är, tycker jag, att den\r\nträffades mellan de borgerliga företrädarna och Ny\r\ndemokratis företrädare. Inte så att det skulle vara\r\nfel i sig, Bo G Jenevall, men det hade varit\r\nnaturligare om uppgörelsen hade träffats med\r\nSocialdemokraterna, eftersom krisuppgörelsen\r\nträffades med Socialdemokraterna. Om\r\nSocialdemokraterna anser sig ha kommit på bättre\r\ntankar och i likhet med mig tycker att man borde\r\nmodifiera krisuppgörelsen och inte lägga ut en\r\nsådan stor indragning av subventioner 1994, borde\r\nSocialdemokraterna kunna träffa den uppgörelsen\r\nmed de borgerliga företrädarna i finansutskottet,\r\nsom nu i stället Ny demokrati har träffat.</pre><pre>Men det gjorde man inte. I stället försökte man,\r\nsom Oskar Lindkvist helt öppet sade i sitt inlägg,\r\nspringa ifrån hela uppgörelsen genom att börja\r\nförorda någon sorts allmän höjning av\r\nfastighetsskatten för hela fastighetsbeståndet. Det\r\när en fullständigt fantastisk uttolkning av\r\nkrisuppgörelsen, som uttryckligen talar om\r\nbesparingar i befintliga bostadssubventioner och\r\ninte alls om några skattehöjningar.</pre><pre>Även det socialdemokratiska ställningstagandet i\r\ndag innebär utan tvivel att man frångår\r\nkrisuppgörelsen, eftersom krisuppgörelsen\r\nuttryckligen stadgar besparingar på 3 miljarder i\r\nbostadssubventionerna med verkan fr.o.m. den 1\r\njanuari 1994. Efter uppgörelsen frånträder även de\r\nborgerliga partierna krisuppgörelsen. Jag tycker att\r\ndet är bra, men jag finner Oskar Lindkvists\r\nindignationsnummer något opassande, om jag skall\r\nvara helt ärlig, herr talman.</pre><pre>Jag tycker också att Socialdemokraterna har skuld\r\ni ett annat avseende. Det sammanhänger just med\r\nden här frågan, nämligen deras ovilja att fullfölja\r\ndiskussionen om krisuppgörelsen och göra mesta\r\nmöjliga av ett mindre väl genomtänkt\r\nutgångsförslag. Oviljan att fullfölja diskussionerna\r\nhar lett till att vi under det senaste halvåret har haft\r\nen betydande osäkerhet för fastighetsmarknaden,\r\nför kreditmarknaden och för de boende. Det bästa\r\nmed kvällens beslut är måhända, och någon har\r\nvarit inne på det tidigare, att den osäkerheten nu i\r\nganska stor utsträckning skingras. Men fortfarande\r\ngäller att tilltron till det gamla statliga\r\nräntebidragssystemet naturligtvis är rubbat till följd\r\nav de upprepade extrabesparingar som har skett\r\nfrån statens sida och dröjsmålen med\r\nbeslutsfattandet. Även om den frågan inte är\r\nföremål för beslut i dag menar jag att den också\r\nunderstryks av att kompletteringspropositionen\r\nantyder ytterligare besparingar mot slutet av\r\ndecenniet.</pre><pre>Den här osäkerheten, herr talman, anser jag har två\r\nviktiga aspekter. Den ena är rent principiell. Den är\r\natt varje extrabesparing på räntesubventionerna till\r\ndet befintliga fastighetsbeståndet innebär ett sorts\r\nretroaktivt beslutsfattande. Staten går i efterhand\r\nin och ändrar de förutsättningar på vilka beslut om\r\nbyggande en gång fattades. Det handlar om stora\r\nvärden för den enskilde fastighetsägaren och\r\nindirekt för hans hyresgäster. Nya\r\nbostadsrättsföreningar och mindre fastighetsägare,\r\nsom inte kan omfördela kostnadsökningarna inom\r\nett större fastighetsbestånd, råkar oförskyllt särskilt\r\nilla ut. Det är faktiskt inte deras fel. De har bara\r\nagerat efter de förutsättningar som staten har\r\nutlovat, förutsättningar som staten sedan i\r\nefterhand ändrar till det sämre.</pre><pre>Ingvar Carlsson var under partiledardebatten inne\r\npå just den här frågan. Inte ett öga var torrt i de\r\nsocialdemokratiska bänkarna, fast jag tror att det\r\nmer berodde på lojalitet med partiledaren än på\r\ninsikt och övertygelse. Sanningen är att Ingvar\r\nCarlsson, Oskar Lindkvist och Socialdemokraterna\r\ngenomförde just den här typen av extrabesparingar\r\nunder fem av de sex sista socialdemokratiska\r\nregeringsåren.</pre><pre>Den andra aspekten på osäkerheten är att\r\nstatsmakternas vana, eller snarare ovana att\r\ngenomföra dessa extrabesparingar på\r\nräntesubventionerna år från år skapar osäkerhet\r\nkring bidragssystemet som sådant. Ryckigheten\r\noch osäkerheten har gjort att det under det senaste\r\nhalvåret i praktiken har varit omöjligt att värdera\r\nen fastighet med räntebidrag av det enkla skälet att\r\nosäkerheten om bidragsvillkoren är så stora.</pre><pre>Det här är naturligtvis en otillfredsställande\r\nordning. Även jag inser att staten med 200\r\nmiljarder i budgetunderskott tvingas till den här\r\ntypen av extra besparingar, trots det i mitt tycke\r\nprincipiellt obehagliga inslag av retroaktivt\r\nbeslutsfattande som detta innebär. Men vi tvingas\r\ntill det av hänsyn till statens finanser. Men när man\r\nhar fattat de besluten är det viktigt att man\r\nåterupprättar stabiliteten i systemet.</pre><pre>Det gamla räntesubventionssystemet, som vi nu\r\nlyckligen har ersatt med ett nytt och bättre, har för\r\nde fastigheter det omfattar 10--15 år kvar att leva.</pre><pre>Jag tror att det skulle vara av mycket stort värde om\r\nregeringen så snart som möjligt efter dagens beslut,\r\nallra senast i samband med nästa\r\nbudgetproposition, kunde återkomma och lägga\r\nfast villkoren för återstoden av det gamla\r\nsubventionssystemets livslängd, så att stabiliteten i\r\noch tilltron till systemet något kan återupprättas\r\nefter den ryckighet som präglat systemet först sex\r\når av socialdemokratiskt regerande och därefter två\r\nav borgerligt.</pre><pre>Anf. 175  LARS HEDFORS (s):</pre><pre>Herr talman! Uppgörelsen mellan Ny demokrati\r\noch regeringen omfattar också ett antal\r\nskattefrågor. En uppgörelse är i och för sig inte\r\nsärskilt märklig. En minoritetsregering måste\r\nnaturligtvis alltid vara beredd på att förhandla och\r\ngöra upp med andra partier. Det är inte särskilt\r\nkonstigt att en moderatledd regering väljer att göra\r\nupp med det parti som befinner sig längst ut på\r\nhögerkanten.</pre><pre>Nej, det märkliga med denna uppgörelse är, att\r\nåtminstone två av regeringspartierna tvingats att ge\r\navkall på för dem näst intill heliga politiska\r\nprinciper. Det gäller Moderata samlingspartiet och\r\nFolkpartiet, som båda två tidigare föraktfullt har\r\navvisat alla tankar på att höja skatten för\r\nhöginkomsttagare. Båda dessa partier har också\r\nkategoriskt sagt nej till en ytterligare\r\ndifferentiering av momsen. Det är rent av så att\r\nbåda dessa partier i det längsta avvisade en\r\nuppdelning i två momssatser. Nu tvingas de alltså --\r\ninte så litet förödmjukande -- att acceptera tre\r\nmomssatser och en sänkning av grundavdraget över\r\nden s.k. brytpunkten.</pre><pre>Och nu är också, mycket riktigt, det fullt uppror\r\ninom Moderata samlingspartiet, därför att man\r\ntvingats göra upp med Ny demokrati och svika det\r\nheligaste av vallöften. Följaktligen vågar inte heller\r\nCarl Bildt stå för uppgörelsen. I stället tar han\r\navstånd från skatteuppgörelsen och skyller på\r\nriksdagen, där Moderaterna ''tvingats acceptera''\r\nden. Det, herr talman, är inget annat än en ren och\r\nskär ynkedom.</pre><pre>Den moderate partisekreteraren Gunnar Hökmark\r\ngår ett steg längre i en artikel i Svenska Dagbladet\r\nden 27 maj i år. Han attackerar nästan vildsint de\r\npartier i riksdagen som ''tävlar om\r\nskattehöjningar''. Han gör ingen hemlighet av att\r\nhan därmed avser alla partier utom Moderata\r\nsamlingspartiet.</pre><pre>Själva står de stackars moderaterna enligt\r\nHökmark vid sidan om och ''tvingas se på, när\r\ninkomstskatterna för vanliga hushåll höjs''. Det här\r\nfår väl betraktas som ett ovanligt svårartat fall av\r\nverklighetsflykt, eftersom Moderaterna hela tiden\r\nhar varit med på skattehöjarvagnen. Det började\r\nmed krisuppgörelserna i höstas, som tillsammans\r\nmed några tidigare beslut innebar skattehöjningar\r\nför de svenska hushållen på i runda tal 40 miljarder\r\nkronor. Och nu fortsätter det alltså med ytterligare\r\nhöjningar för de högst avlönade.</pre><pre>Hökmark avrundar det hela med att anklaga Ny\r\ndemokrati för svek. Men de riktigt stora svikarna\r\när ju faktiskt Moderaterna. För vilka var det som i\r\nvalrörelsen, och även senare, mest högljutt lovade\r\nstora skattesänkningar? Jo, just det, Moderata\r\nsamlingspartiet. Det fanns egentligen inga gränser\r\nför den moderata välviljan på detta område.\r\nSkatterna skulle ju sänkas med 10 miljarder om året\r\nunder 90-talet.</pre><pre>Det moderata valmanifestets sex huvudpunkter\r\ntoppades av krav på sänkta skatter. ''Vi skall göra\r\n1990-talet till skattesänkningarnas årtionde också i\r\nSverige'', lovade Carl Bildt i valrörelsen. Han\r\ntalade om större frihet med sänkta skatter och\r\nsänkta skatter som nödvändiga för att inte\r\nsvenskarna skulle bli Europas förlorare.</pre><pre>Strax före valet framträdde Carl Bildt i Stockholm\r\noch Umeå. Han sade då bl.a. att ''vår politik har\r\nalltid präglats av fasthet, konsekvens och\r\nkontinuitet. Alla vet vad vi står för. Man känner\r\nigen vår politik och vet vad vi moderater tycker.''\r\nSett mot bakgrund av de två senaste årens\r\nmoderata vinglighet i skattefrågan framstår detta\r\nyttrande som höjden av hyckleri.</pre><pre>För Folkpartiet, som har berömt sig av att stå för\r\netik och moral i politiken, måste kohandeln med Ny\r\ndemokrati vara ytterligt genant. Folkpartiet har\r\nt.o.m. haft en egen etikgrupp, som har arbetat med\r\netiska regler för att höja politikernas moral och\r\nanseende. Bengt Westerberg har vid något tillfälle\r\nockså satt sin heder i pant på att inte ha något som\r\nhelst samröre med Ny demokrati.</pre><pre>När nu Folkpartiet förhandlar och gör upp med Ny\r\ndemokrati -- på ett sätt som dessutom går stick i stäv\r\nmed partiets tidigare ståndpunkter -- kan detta bara\r\ntydas som att man nu ställer etiken i skamvrån och\r\nsätter maktens och partiegoismens intressen före\r\nlandets.</pre><pre>Herr talman! Även sakligt sett finns det stora\r\ninvändningar mot de borgerliga skatteförslagen.\r\nDet är givetvis bra att man nu äntligen har insett --\r\nvisserligen under galgen -- att även\r\nhöginkomsttagarna måste vara med och i större\r\nutsträckning bära krisens bördor. Sättet det sker på\r\när emellertid ingalunda invändningsfritt. Den\r\nföreslagna sänkningen av grundavdraget har ett\r\nantal allvarliga brister.</pre><pre>Den ger t.ex. inte särskilt mycket pengar i\r\nstatskassan. Den blir då inte heller särskilt\r\nbetungande för höginkomsttagarna. Det handlar\r\nom en liten, närmast symbolisk skattehöjning på ca\r\n150 kr i månaden för alla över den s.k.\r\nbrytpunkten -- oavsett om man tjänar 200 000 kr\r\neller 1 miljon om året alltså. Detta skall jämföras\r\nmed att en arbetslös LO-medlem med en\r\nårsinkomst på 140 000 kr förlorar ca 1 400 kr i\r\nmånaden på regeringens förslag om sänkt\r\narbetslöshetsersättning. Siffrorna talar, herr\r\ntalman, sitt eget tydliga fördelningspolitiska språk.</pre><pre>Och så har vi det fullständigt huvudlösa förslaget\r\nom en sänkning av den s.k. turistmomsen från 21 %\r\ntill 12 %. Detta är ett förslag som enligt Ian\r\nWachtmeister skall ge en massa nya jobb och rädda\r\nturistbranschen. Och regeringen håller med! Detta\r\ni en situation när branschen redan gynnas av\r\ndevalveringen och när dess egna talesmän nu\r\nrapporterar om överbokningar inför sommaren.</pre><pre>Risken är alldeles uppenbar att den miljard som\r\nden sänkta turistmomsen kostar staten hamnar i\r\nturistbranschens egen ficka som en ren vinst.</pre><pre>Inte heller leder förslaget till någon ökad köpkraft\r\nsom skulle kunna stimulera sysselsättningen,\r\neftersom kalaset skall betalas med indragna\r\nräntebidrag, som kommer att höja hyran på en\r\ngenomsnittlig trerumslägenhet med mer än 5 000\r\nkr. Den minst sagt bisarra effekten av dessa båda\r\nförslag blir också att det blir billigare att bo på\r\nhotell Sheraton och dyrare att bo i en vanlig\r\nhyreslägenhet.</pre><pre>Varför, kan man fråga sig, är det just\r\nturistbranschen som skall gynnas? Det finns många\r\nandra andra branscher som har det ännu\r\nbesvärligare än turismen. Ta bilverkstäderna t.ex.\r\nDe har det kämpigt. När kommer det ett förslag om\r\nsänkt moms på bilreparationer? Eller ta frisörerna.\r\nI krisens Sverige klipper sig folk mindre än vanligt.\r\nÄr det inte snart tid att sänka momsen på\r\nfrisörstjänsterna?</pre><pre>Nej, sanningen är att uppgörelsen mellan\r\nregeringen och Ny demokrati om en halverad\r\nturistmoms inte handlar om ekonomi. Den handlar\r\nom att hålla Bert Karlsson och Ian Wachtmeister på\r\ngott humör. Den handlar om att regeringen till\r\nvarje pris och med alla till buds stående medel vill\r\nbehålla makten.</pre><pre>Herr talman! Vi socialdemokrater har lagt fram ett\r\nomfattande program för att komma till rätta med\r\nde ekonomiska problem som nu hopar sig över\r\nlandet. I det programmet finns det också ett antal\r\nskatteförslag. Det handlar om en höjning av den\r\ns.k. statsskatten, dvs. den del som utgår på\r\ninkomster över brytpunkten. Det handlar om en\r\nsänkning om bägge momssatserna, den på 21 % och\r\nden på 25 %, med fem procentenheter. Det handlar\r\nom att höja kapitalinkomstskatten och att\r\nreformera förmögenhetsskatten så att den blir\r\neffektivare och drar in mer pengar till statskassan.\r\nOch det handlar om att ta krafttag mot den\r\nekonomiska brottslighet som nu breder ut sig med\r\nen förfärande hastighet.</pre><pre>Gemensamt för alla förslagen är att de är delar i en\r\növergripande strategi för att på ett rättvist sätt ta\r\nlandet ur den ekonomiska krisen. Jag skall inte ta\r\nupp kammarens tid med att kommentera alla våra\r\nförslag. Jag nöjer mig med att säga några ord om\r\ntvå av förslagen.</pre><pre>Det är vi socialdemokrater som hela tiden\r\nkonsekvent och målmedvetet har hävdat, att man\r\ninte kan kräva uppoffringar av låg- och\r\nmedelinkomsttagare utan att samtidigt se till att\r\näven höginkomsttagarna får bära sin del av krisens\r\nbördor. Därför upprepar vi nu vårt tidigare krav på\r\nen värnsskatt, eller en rättviseskatt, som jag\r\nföredrar att kalla den.</pre><pre>Vi anser att den i alla avseenden är bättre än det\r\nborgerliga förslaget om sänkt grundavdrag. Den\r\nger dubbelt så mycket pengar till statskassan. Den\r\nblir högre ju högre inkomst man har. Den är rent av\r\nprogressiv. En person som tjänar 210 000 kr om\r\nåret får en skattehöjning på ca 50 kr per år, en som\r\ntjänar 500 000 kr får en skattehöjning på 14 550 kr,\r\noch en som tjänar 1 miljon får en höjning på 39 550\r\nkr. Slutligen har vårt förslag den viktiga fördelen att\r\nde ökade statsinkomsterna kommer att tillföras\r\narbetsmarknadsfonden och blir på det viset ett\r\nviktigt bidrag till kampen mot arbetslösheten.</pre><pre>När det slutligen gäller vårt förslag till\r\nmomssänkning är det ganska lätt att konstatera, att\r\ndet förslaget i förhållande till utskottsmajoritetens\r\nförslag om sänkt turistmoms har betydande\r\nfördelar. Vårt förslag kommer att innebära att\r\nhushållens efterfrågan förbättras, och därmed ökar\r\nockså produktionen i näringslivet.</pre><pre>Den alltför låga efterfrågan på varor och tjänster\r\nhar blivit ett av huvudproblemen i vår ekonomi och\r\nhar lett till en allt djupare lågkonjunktur. Den\r\nföreslagna momssänkningen ger enligt vårt\r\nförmenande en välbehövlig konjunkturstimulans\r\npå ca 28 miljarder kronor och blir på det viset en av\r\nde viktigaste byggstenarna i socialdemokratins\r\nprogram för en ökad sysselsättning. Det är bara att\r\nbeklaga att den borgerliga majoriteten inte inser att\r\ndet är den typen av kraftåtgärder som behövs, om\r\nvi skall få bukt med den växande arbetslösheten.</pre><pre>Anf. 176  KNUT WACHTMEISTER (m):</pre><pre>Herr talman! Det är många skattefrågor som\r\nriksdagen skall besluta om på denna riksmötets\r\nsista dag. Skatteutskottet spelar emellertid här en\r\nunderordnad roll, eftersom finansutskottet har\r\ntagit hand om det övergripande ansvaret även för\r\nkompletteringspropositionens skattefrågor. Det\r\nkan man naturligtvis ha synpunkter på. Men\r\nfaktum är att skatteutskottet i dag blott har ett\r\nyttrande till finansutskottet och inget eget\r\nbetänkande.</pre><pre>Eftersom finansutskottet sålunda fattat sina beslut\r\nefter det att skatteutskottet avlämnat sitt yttrande,\r\nter sig den avvikande mening som avlämnats av\r\nsocialdemokraterna och meningsyttringen av\r\nVänsterpartiet bitvis något avslagna.</pre><pre>I båda yttrandena säger man litet uppgivet att de\r\navgivna motionerna visar att det faktiskt finns en\r\nmajoritet i riksdagen både för en höjning av\r\ninkomstskatten och lättnader i momsen, men att\r\nman i skatteutskottet inte har fått gehör för dessa\r\nsynpunkter.</pre><pre>Jag märkte nog hur besviken Lars Hedfors var. Han\r\nhade gärna gjort upp med Vänsterpartiet och Ny\r\ndemokrati. Det framgår alldeles tydligt av vad man\r\nhar skrivit i den avvikande meningen. Moderata\r\nsamlingspartiet och de andra regeringspartierna har\r\nnu gjort upp med Ny demokrati, och det tycker\r\nman inte är bra. Surt sa räven om rönnbären.</pre><pre>Skatteutskottets majoritet har accepterat den\r\nrådande behandlingsordningen eftersom den var\r\nnödvändig och har överlåtit prövningen av de\r\nmånga motionsförslagen åt finansutskottet att\r\navgöras i ett mer övergripande sammanhang.</pre><pre>Lars Hedfors tog till storsläggan och talade om att\r\nModeraterna var förödmjukade. Det var uppror i\r\npartiet, det var ynkedom och vi var svikare. Jag har\r\nlitet svårt att förstå det. Jag känner mig inte\r\nförödmjukad. Jag känner mig inte som någon\r\nsvikare. Jag har anledning att påpeka för Lars\r\nHedfors och Socialdemokraterna att det inte är så\r\nhelt med enigheten i Lars Hedfors eget parti.</pre><pre>I vintras föreslog bl.a. LO att en tillfällig värnskatt\r\ni form av höjd marginalskatt skulle införas. Det\r\navvisades då av Allan Larsson. I tidningen Idag den\r\n17 januari hävdade han att ''en värnskatt skulle\r\nytterligare minska efterfrågan i landet. Det skulle\r\ninte vara rätt medicin mot den växande\r\narbetslösheten.''</pre><pre>Så hette det då. Jag har full förståelse för att Allan\r\nLarsson tidigare i debatten i dag sade att\r\nskattefrågorna närmare kommer att utvecklas av\r\nLars Hedfors. Jag förstår att inte Allan Larsson\r\nhade någon lust att tala sig varm för en värnskatt\r\nsom han för fyra fem månader sedan bestämt hade\r\navvisat.</pre><pre>Lars Hedfors kritiserade också Moderata\r\nsamlingspartiet för att vi har accepterat olika\r\nmomssatser. Jag vill påpeka för Lars Hedfors att i\r\ndirektiven till K-G Svenssons utredning talas om att\r\nman skall kunna tänka sig olika momssatser. Det är\r\ninte något svek, och jag känner mig inte ett dugg\r\nförödmjukad.</pre><pre>Lars Hedfors ondgör sig återigen över att vi har\r\ngjort upp med Ny demokrati. Frånsett att Lars\r\nHedfors själv gärna hade gjort det, tycker jag att\r\ndet är rimliga eftergifter, eftersom vi inte har egen\r\nmajoritet.</pre><pre>Lars Hedfors talar hela tiden om en\r\ninkomstskattehöjning för höginkomsttagare. Det\r\ngäller här normala inkomsttagare, som efter denna\r\nskatteskärpning antagligen får bekymmer med\r\namorteringar på sina villalån osv.</pre><pre>Om någon timme när vi voterar går av allt att döma\r\nstora och avgörande förslag igenom, som skall\r\nspara 81 miljarder åt svenska folket på några års\r\nsikt. Det är betydligt viktigare än att vi har fått ge\r\nmed oss i dessa två frågor, som tidigare i dag har\r\nnärmare utvecklats av Lars Tobisson. Jag behöver\r\ninte här upprepa det.</pre><pre>Lars Hedfors slutade med att säga att man föreslår\r\nen sänkning av momsen med 28 miljarder. Jag\r\nförstår att det är en ny skepnad för Lars Hedfors\r\nnär han ikläder sig rollen av skattesänkare. Detta\r\när onekligen en mycket kraftig skattesänkning.</pre><pre>Anf. 177  LARS HEDFORS (s) replik:</pre><pre>Herr talman! Jag diskuterar gärna med Knut\r\nWachtmeister och tycker att det är intressant att\r\nlyssna på honom. Men det fattas en person här i\r\ndag. Det är den moderate skatteministern. Jag har\r\nsett att andra statsråd har uppträtt på arenan\r\ntidigare. Men Bo Lundgren lyser med sin frånvaro.\r\nJag undrar om han möjligen skäms litet över de\r\nbrott som gjorts mot tidigare givna löften om\r\nskattesänkningar och om det är det som gör att han\r\nundviker att delta i diskussionen.</pre><pre>Knut Wachtmeister undviker att diskutera hur det\r\nkan komma sig att Moderata samlingspartiet är\r\nmed om att höja skatterna för vanliga hushåll i\r\nSverige med 40 miljarder kronor. Man har gjort det\r\npå mycket kort tid, trots att man har lovat sänka\r\nskatterna. Kan inte Knut Wachtmeister\r\nkommentera det? Hur kommer det sig egentligen\r\natt skattesänkarpartiet höjer skatterna i den\r\nutsträckning som man gör nu?</pre><pre>Jag ondgör mig inte över att ni har gjort upp med\r\nNy demokrati. Jag höll nästan på att säga att jag\r\nstruntar i det. Men jag ondgör mig över det falska\r\nspel som Moderata samlingspartiet har spelat under\r\nlång tid. Man har ställt stora skattesänkningar i\r\nutsikt, och så gör man precis tvärtom.</pre><pre>81 miljarder skall ni spara, säger Knut\r\nWachtmeister. Jag skulle våga påstå att det finns\r\nrätt mycket luft i de besparingarna. Man utgår t.ex.\r\nfrån att kommunerna skulle öka sin konsumtion\r\nmed 2 %, vilket är totalt orealistiskt. Det finns nog\r\nen hel del att säga om de siffrorna.</pre><pre>Anf. 178  KNUT WACHTMEISTER (m)\r\nreplik:</pre><pre>Herr talman! Lars Hedfors ondgör sig över att\r\nskatteminister Bo Lundgren inte är här i kväll. Han\r\nuttrycker en förmodan att skatteministern skulle\r\nskämmas. Jag delar inte alls den uppfattningen.\r\nAnledningen till att Bo Lundgren inte är här i kväll\r\när förmodligen att han litar på ledamöterna i\r\nskatteutskottet på den borgerliga sidan.</pre><pre>Lars Tobisson har utvecklat vår syn på dessa\r\nskattehöjningar, som vi i och för sig inte gillar men\r\nsom vi av omständigheterna har varit tvungna att gå\r\nmed på. Det kan inte vara förvånande för\r\nSocialdemokraterna, som under en lång följd av år\r\nhar varit beroende av kommunisternas stöd här i\r\nriksdagen. Jag erinrar mig ett tillfälle för ganska\r\nlänge sedan när dåvarande statsministern Olof\r\nPalme under pågående debatt här i kammaren\r\ngjorde upp med kommunistledaren Lars Werner\r\nom momsen. Detta kan inte vara främmande för\r\nLars Hedfors.</pre><pre>Jag vill understryka att den nya borgerliga\r\nregeringen har sänkt skatterna med sammanlagt 13\r\nmiljarder kronor och nedbringat skattetrycket från\r\n56 % av BNP till ca 49 %. Vi kommer att fortsätta\r\natt sänka skatter. För företagsamheten, som\r\nnödvändigtvis måste ha bättre förutsättningar och\r\nlägre skatter, har skatterna sänkts med 35--40\r\nmiljarder kronor. Mer kommer i höst, när\r\negenföretagarna kommer att få en förmånligare\r\nbeskattning så att de lättare kan jämföras med\r\naktiebolag. Finansminister Anne Wibble\r\nutvecklade detta mycket vältaligt tidigare i dag. Det\r\nbehöver jag inte orda ytterligare om.</pre><pre>Anf. 179  LARS HEDFORS (s) replik:</pre><pre>Herr talman! Knut Wachtmeister gör det litet lätt\r\nför sig genom att hänvisa till vad Lars Tobisson sagt.\r\nDenne hade sagt att man var tvungen att gå med på\r\nskattehöjningar som man inte gillade. m man\r\ninte gillar den politik som den egna regeringen för,\r\nlämnar man den regeringen. Men det vill inte\r\nModerata samlingspartiet och Knut Wachtmeister\r\natt man skall göra, utan man klamrar sig fast vid\r\nmakten.</pre><pre>Så kommer det vanliga försvaret: Vi har sänkt\r\nskattetrycket, säger Knut Wachtmeister. Det hade\r\nvarit alldeles rätt, om han hade strukit ordet ''vi''.\r\nDet är nämligen inte den borgerliga regeringen som\r\nhar sänkt skattetrycket. Det som man har gjort --\r\ndet säger man själv -- är en skatteväxling. Man har\r\nhöjt skatterna i storleksordningen 40 miljarder för\r\nhushållen och sänkt dem ungefär lika mycket för\r\nföretag och kapitalägare. Det är en skatteväxling,\r\ninte en sänkning av skattetrycket.</pre><pre>Vad har då skett när skattetrycket faktiskt har\r\nsjunkit? Det hänger samman med beslut som fattats\r\ninnan den borgerliga regeringen tillträdde. Jag kan\r\nnämna några sådana.</pre><pre>Beslutet i samband med skattereformen att\r\nkommuner och stat får lov att lyfta av momsen\r\nsänker skattetrycket med ungefär en halv procent.</pre><pre>Vi genomförde en sänkning av momsen på mat\r\n1992. Det skedde på ett förslag från den\r\nsocialdemokratiska regeringen. Vi sänkte\r\narbetsgivaravgifterna år 1992 med 2,5 %. Det\r\nskedde på ett förslag från den socialdemokratiska\r\nregeringen.</pre><pre>Indexeringen av skatteskalorna fungerar på det\r\nviset att skattetrycket sänks.</pre><pre>Allt detta har skett på förslag från den\r\nsocialdemokratiska regeringen, Knut\r\nWachtmeister. Ni kan inte påvisa något förslag där\r\nni har varit delaktiga i sänkningen av skattekvoten.\r\nEra sänkningar har vägts upp av skattehöjningar\r\nsom ni samtidigt har genomfört. Så enkelt är det.</pre><pre>Egentligen är det inte särskilt svårt att sänka\r\nskattekvoten, när man samtidigt lånar pengar och\r\nhar ett budgetunderskott på 250 miljarder kronor.\r\nMan lånar till var fjärde utgiftskrona. Men på det\r\nsättet vältrar man över skattehöjningarna på\r\nkommande generationer.</pre><pre>Jag läste i tidningen Sunt Förnuft, skattebetalarnas\r\ntidning, som Knut Wachtmeister säkerligen läser\r\nmycket ofta, att Ingemar Ståhl hade uttalat sig om\r\nden stora upplåningen. Han sade ungefär att\r\nskattekvoten i Sverige, om man tar hänsyn till\r\nbudgetunderskottet, egentligen är så hög som\r\n67 %. Det är ett resultat av den borgerliga\r\nregeringens politik.</pre><pre>Anf. 180  KNUT WACHTMEISTER (m)\r\nreplik:</pre><pre>Herr talman! Jag skall inte ta upp tiden med att\r\nräkna upp alla de skatter som den borgerliga\r\nregeringen har sänkt sedan den tillträdde hösten\r\n1991. Men Lars Hedfors kan inte komma ifrån att\r\nden totala skattesänkningen är ca 13 miljarder\r\nkronor.</pre><pre>Lars Hedfors ondgjorde sig över att vi måste ta upp\r\nstora lån, bl.a. utomlands. Men samtidigt gick han\r\nför några dagar sedan emot ett förslag från oss att\r\nöka hushållssparandet med gynnsamma regler. Det\r\npassade inte. Lars Hedfors skall vara litet varsam\r\nmed orden.</pre><pre>Jag vill också fråga Lars Hedfors: Kommer ni att gå\r\nemot att vi i höst kommer att föreslå bättre\r\nskattevillkor för de små företagen? Det är de små\r\nföretagen som initierar de nya jobben, och det är\r\ndär som det finns möjligheter att öka\r\nsysselsättningen. Kommer ni socialdemokrater att\r\nacceptera det förslaget, som kommer i höst? Det\r\nhar delvis redan läckt ut, så Lars Hedfors är\r\nsäkerligen medveten om det. Det skulle vara\r\nintressant att veta om Socialdemokraterna kommer\r\natt stödja det.</pre><pre>Andre vice talmannen anmälde att Lars Hedfors\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 181  HARRY STAAF (kds):</pre><pre>Herr talman! När jag har hört den här debatten har\r\njag kommit att tänka på en händelse som inträffade\r\nnär jag för 30 år sedan arbetade på en\r\nvägförvaltning. Inom vägmästarområdet hade vi ett\r\nmycket besvärligt vägavsnitt med en brant backe,\r\ndär lastbilarna hade svårt att komma upp i halkan.\r\nJag åkte med en av de mycket skickliga\r\nchaufförerna en gång när bilen inte tog sig upp i\r\nbacken, där det var isgata.</pre><pre>Det var en hisnande och något skrämmande\r\nupplevelse att sitta bredvid föraren när den stora\r\nbilen började glida baklänges. Jag såg att han inte\r\nhade någon styrning på bilen när den gled utför\r\nbacken.</pre><pre>När bilen äntligen stannade och vi fortfarande hade\r\nhuvuddelen av bilen uppe på vägen, fick man hoppa\r\nut och sanda från backens sandlåda för att så\r\nsmåningom få bilen uppför backen. I dag är den här\r\nvägen ombyggd med svagare lutning, och trafiken\r\nflyter bra framåt.</pre><pre>Jag tycker, herr talman, att den här situationen\r\npåminner en del om vår ekonomiska situation.\r\nKanske har vi nu stannat och kan börja ta oss upp\r\nlängs vägen igen. Vi har glidit bakåt i ekonomin,\r\neftersom det har funnits brister i det ekonomiska\r\nsystemet. Kortsiktigt kan man sanda -- om den\r\nliknelsen tillåts -- men långsiktigt måste vi göra\r\nförändringar så att ekonomin fungerar. Det är den\r\nväg som vi har att gå.</pre><pre>Den skatteomläggning som Socialdemokraterna\r\noch Folkpartiet stod för var ett försök att komma\r\ntill rätta med avarter inom ekonomin. Samtidigt\r\ninnebar omläggningen ingrepp och förändringar i\r\nett skattesystem vilket många uppfattade som\r\nbärare av solidariska principer.</pre><pre>Jag tyckte själv att marginalskattesänkningen gick\r\nlitet för fort, men när man nu genomfört den vore\r\ndet mycket olyckligt att åter höja marginalskatten\r\növer 50 %. Vi hade en debatt om det här i\r\nkammaren den 31 mars.</pre><pre>Det är sant att tanken om en värnskatt eller\r\nsolidaritetsskatt tycks ha ett hyggligt stöd ute i\r\nväljaropinionen, samtidigt som denna inte vill ha\r\nhöjd skatt. Så sent som i mars avvisade vi ett förslag\r\nfrån Socialdemokraterna om skattehöjning, och nu\r\nkommer Socialdemokraterna tillbaka här med ett\r\nförslag om höjning av statsskatten till 25 % och vill\r\ndärigenom frångå skatteuppgörelsen på ett sätt som\r\npåverkar ekonomins funktion negativt.</pre><pre>Lars Hedfors har ånyo från denna talarstol\r\npresenterat det här förslaget och framhärdar, trots\r\natt Assar Lindbeck i det protokoll som är bifogat till\r\nbetänkandet säger:</pre><pre>''Kommissionen säger därför att den viktigaste\r\nskattepolitiken är att slå vakt om 1991 års\r\nskattereform så att marginalskatten inte ökar.''</pre><pre>Detta återges på s. 502 i betänkandet.</pre><pre>Vänstern har framfört förslag om både höjda\r\nmarginalskatter och slopat grundavdrag. Jag\r\navvisade i debatten i mars Vänsterns förslag om\r\nslopat grundavdrag, samtidigt som jag fann vissa\r\ntankegångar i förslaget intressanta. Nu har\r\nfinansutskottets majoritet fastnat för en modifierad\r\nform, där grundavdraget för statsskatten slopas\r\nunder två år. Detta är en acceptabel lösning,\r\neftersom den inte rubbar skattereformens\r\ngrundläggande principer, samtidigt som åtgärden\r\nbör skapa förståelse för den mycket strama politik\r\nsom regeringen måste föra för att begränsa\r\nbudgetunderskottet.</pre><pre>På ytterligare en punkt har finansutskottet gjort en\r\navvikelse från skatteutskottets yttrande. Det gäller\r\nsänkningen av den s.k. turistskatten eller\r\nturistmomsen. Det här är huvudlöst, säger Lars\r\nHedfors. Då vill jag fråga Lars Hedfors: Var går\r\ngränsen för huvudlösheten?</pre><pre>Socialdemokraterna föreslår själva i sin\r\npartimotion en sänkning av turistskatten till 16 %.\r\nFinansutskottet har fastnat för 12 %. Någonstans\r\nmellan 16 % och 12 % måste huvudlösheten\r\ninträffa. Var någonstans inträffar den?</pre><pre>Jag tror att denna sänkning bör få två positiva\r\neffekter. Vi får ökad turism. Kanske fler stannar\r\nhemma och semestrar i Sverige i stället för\r\nutomlands. Vi får fler som reser med\r\nkolletivtrafiken. Att fler reser kollektivt innebär\r\nminskade bilresor. Den åtgärden bör få positiva\r\neffekter på miljön, vilket jag som kristdemokrat är\r\nglad för.</pre><pre>Herr talman! Jag vill lyfta fram några åtgärder som\r\nomnämns i kompletteringspropositionen.\r\nRegeringen har aviserat förändringar avseende\r\nföretagsbeskattningen. Det innebär att den\r\nnuvarande överbeskattningen av enskild\r\nnäringsverksamhet slopas. Knut Wachtmeister\r\nfrågade Lars Hedfors hur han ställer sig till\r\nförslaget. Lars Hedfors hade inte rätt till ytterligare\r\nrepliker på Knut Wachtmeister. Men jag upprepar\r\nfrågan, så får Lars Hedfors möjlighet att\r\nåterkomma.</pre><pre>Inkomstförstärkningar aviseras också med hjälp av\r\nmiljöskatter. Det är glädjande att det nu tycks råda\r\nenighet om att miljöskatter kan utnyttjas som ett\r\naktivt instrument i miljöpolitiken.</pre><pre>Skattekontrollen skall bli mer effektiv. 200\r\nmiljoner kronor per år skall satsas på detta. Man\r\nräknar med att detta skall ge 4 miljarder kronor i\r\nökade skatteintäkter. Det är bra. Skatteutskottet\r\nskriver att det är viktigt att förbättra den nuvarande\r\nsituationen, bl.a. med tanke på seriösa företagares\r\nkonkurrenssituation.</pre><pre>Herr talman! Det finns vidare anledning att\r\npoängtera att vissa flaskhalsar finns inom\r\npolisväsendet och åklagarmyndigheterna när det\r\ngäller att beivra och döma för skattebrott. Det\r\ngäller alltså att få ordning på det också.</pre><pre>Herr talman! Jag ber att få yrka bifall till hemställan\r\ni betänkandet utom vad avser mom. 3 där jag yrkar\r\nbifall till reservation 3. Jag yrkar vidare avslag på\r\nreservationerna 39--60.</pre><pre>Anf. 182  LARS HEDFORS (s) replik:</pre><pre>Herr talman! Harry Staaf drog en rörande historia\r\nom bilen i backen. Kan det möjligen ha varit\r\nvägkassan i Skultorp som låg bakom? Jag skulle\r\nvilja påstå att när Harry Staaf säger att bilen är på\r\nväg uppåt ger han uttryck för ett klart\r\nönsketänkande. En studie av\r\nsysselsättningsstatistiken i det här landet visar att\r\nallting tyder på att bilen inte bara är på väg tillbaka\r\nned i diket utan att den också hackar betänkligt i\r\nmotorn.</pre><pre>Sedan kommer Harry Staaf in på frågan om\r\nsolidaritetsskatten -- rättviseskatten. Det konstiga\r\när att han först i det ena andetaget säger att\r\nsänkningen av marginalskatten vid skattereformens\r\ngenomförande var för kraftig och gick för fort. Men\r\ni nästa andetag kritiserar han oss för att vilja höja\r\nmarginalskatten till 55 %. Jag tror att Harry Staaf\r\nfår bestämma sig för hur han skall ha det. Kom\r\nihåg, Harry Staaf, att det här är en tillfällig höjning,\r\noch så fort arbetsmarknadssituationen tillåter det\r\nskall nivån sänkas till 50 %. Det är tydligen någon\r\ni bakgrunden som instämmer i mitt tal. Det är jag\r\ntacksam för.</pre><pre>Orsaken till att turistmomsen är huvudlös är att den\r\ninte har några sysselsättningseffekter alls. Många\r\nturistanläggningar är fulltecknade. Det finns ingen\r\nkapacitet kvar. Det finns det däremot när det gäller\r\nsådant som kan köpas i detaljhandeln. Där kan man\r\nköpa hur mycket som helst. Därför är det bra med\r\nen sänkning av den allmänna momssatsen.</pre><pre>Slutligen har vi frågan om egenföretagarna. Jag kan\r\nkanske få erinra Harry Staaf om att det träffades en\r\növerenskommelse i höstas mellan regeringen och\r\nde borgerliga partierna. I den överenskommelsen\r\nsades det klart och tydligt ifrån att vi skall inte göra\r\nnågot för egenföretagarna i den situation vi\r\nbefinner oss med det stora budgetunderskottet. Vi\r\nskall skjuta på det beslutet.</pre><pre>Men vi är i princip för en förbättring för\r\negenföretagarna. Det talade vi om redan när\r\nskattereformen genomfördes i samarbete med\r\nFolkpartiet. Det måste ske en ändring, men det\r\nskall ske på ett neutralt sätt.</pre><pre>Anf. 183  HARRY STAAF (kds) replik:</pre><pre>Herr talman! Jag var emot att sänkningen av\r\nmarginalskatten skedde så hastigt därför att jag tror\r\npå långsiktiga åtgärder. Jag har varnat för att spela\r\njo-jo med skatterna. En höjning av\r\nmarginalskatterna till 55 % kan vara ett tecken på\r\natt det gick litet för fort. Men att först sänka och\r\nsedan höja -- spela jo-jo -- är att ge fel signaler till\r\nmarknaden. Om det nu har skett litet för hastigt\r\ngäller det att i fortsättningen hålla tillbaka. Jag är\r\ninte expert på detta. Men jag betraktar\r\nledamöterna i Lindbeckkommissionen som hyfsade\r\nexperter på ekonomi. De har ju sagt att det är\r\nviktigast att inte höja marginalskatterna.</pre><pre>Lars Hedfors säger angående turistmomsen att det\r\ninte finns någon kapacitet att ta emot turister. Är\r\ninte Lars Hedfors medveten om att det finns en\r\nvåldsam överkapacitet på hotellen i det här landet?\r\nDet finns stora möjligheter att fylla dessa hotell\r\nmed turister i sommar.</pre><pre>Vidare har vi frågan om egenföretagarna. Det\r\nframgår helt klart i skattereformen att\r\negenföretagarnas situation skall förbättras. Men\r\ndet har blivit fördröjningar. Om nu ett felaktigt\r\nbeslut fattades i höstas, och Lars Hedfors håller\r\nmed om att åtgärder bör företas för\r\negenföretagarna, är det väl angeläget att något\r\nsker? Det är angeläget att få i gång\r\nsysselsättningen. De små företagarna kan aktivt\r\nbidra till detta. Låt oss titta på den bil som skall\r\nuppför backen, Lars Hedfors: sysselsättningen\r\nvänder sist i en konjunkturuppgång.</pre><pre>Anf. 184  LARS HEDFORS (s) replik:</pre><pre>Herr talman! Jag beklagar att Harry Staaf, som\r\nrepresenterar ett kristet parti, är så litet noga med\r\ningångna överenskommelser. Det tyder inte på\r\nnågon större känsla för etik att så där utan vidare\r\nbryta ingångna överenskommelser. Men vi\r\nsocialdemokrater är faktiskt vana vid det i fråga om\r\nhöstöverenskommelserna.</pre><pre>Vidare har vi turistmomsen, Harry Staaf. Det finns\r\nytterligt få branscher i Sverige som har haft så stor\r\nglädje och nytta av devalveringen som just\r\nturistbranschen. Det finns många inom\r\nturistnäringen som säger att de redan nu är\r\növerbokade. De har naturligtvis också fördelen av\r\nde sänkta arbetsgivaravgifterna.</pre><pre>Harry Staaf tror på långsiktiga åtgärder. Varför har\r\ndå Harry Staaf varit med och luckrat upp\r\nskattereformen så många gånger? Där finns t.ex.\r\nkapitalinkomstbeskattningen. Det var en mycket\r\nviktig princip att det skulle vara balans mellan\r\nkapitalbeskattning och arbetsinkomstbeskattning.\r\nMen där sänkte man tämligen omgående nivån på\r\nkapitalinkomstbeskattningen, och det kommer\r\nman att fortsätta med efter 1994.</pre><pre>Vill man ha långsiktighet, Harry Staaf, skall man\r\nslå vakt om skattereformen. Det var en av de\r\nviktigaste reformerna under 80-talet och början av\r\n90-talet.</pre><pre>Anf. 185  HARRY STAAF (kds) replik:</pre><pre>Herr talman! Jag kan tala om att jag har fått utstå\r\nen viss kritik för att jag vill slå vakt om\r\nskattereformen. Men jag anser att den är viktig.\r\nFrån vår sida har vi dock kritiserat\r\nskatteöverenskommelsen på fyra punkter.</pre><pre>En av de punkterna var att reformen inte gynnade\r\nsparandet tillräckligt. Därför såg vi det som\r\nnaturligt att fortsätta skattereformen och sänka\r\nkapitalskatterna.</pre><pre>När det gäller turistmomsen är det alldeles riktigt\r\natt turisterna har fått nytta av devalvering, sänkta\r\narbetsgivaravgifter och sänkt moms. Men jag kan\r\ninte se var den hemskt avgörande skillnaden ligger\r\nmellan Socialdemokraternas förslag på 16 % och\r\nfinansutskottets förslag på 12 %. Jag tror att den\r\nlägre procentsatsen kan ha en viss stimulerande\r\neffekt utöver de goda stimulanser branschen har\r\nfått. Jag tror inte att det är något fel.</pre><pre>Anf. 186  LARS-ERIK LÖVDÉN (s):</pre><pre>Herr talman! Under det gångna riksdagsåret har vi\r\nsocialdemokrater i interpellationer och debatter\r\nförsökt fästa regeringens uppmärksamhet på det\r\nallvarliga hot mot samhället som den ekonomiska\r\nbrottsligheten utgör. Vi har vid upprepade tillfällen\r\ni motioner krävt krafttag mot den varböld som den\r\nekonomiska brottsligheten utgör i samhället.</pre><pre>Tyvärr -- jag säger tyvärr -- har inte regeringen velat\r\nlyssna. I stort sett ingenting har hänt när det gäller\r\natt förbättra samhällets möjligheter att ingripa mot\r\ndenna allvarliga kriminalitet, detta allvarliga hot\r\nmot samhällsekonomin, detta allvarliga hot mot en\r\nsund och väl fungerande marknadsekonomi.</pre><pre>Den ekonomiska brottsligheten har nu tagit sig\r\nsådana proportioner att den hotar grundvalarna för\r\nen sund marknadsekonomi och i grunden också\r\nutgör ett hot mot det demokratiska\r\nsamhällsskicket. I flera branscher har\r\nbrottsligheten blivit en del av förutsättningarna för\r\nnäringsverksamheten. Det gäller exempelvis\r\ntaxibranschen och hotell- och\r\nrestaurangbranschen. Inom dessa\r\nverksamhetsområden förekommer också rena\r\nmaffiametoder och beskyddarverksamhet.</pre><pre>Enligt forskare vid Brottsförebyggande rådet\r\nomfattar den ekonomiska brottsligheten 100\r\nmiljarder kronor. Skalbolagsaffärer,\r\nkonkursbedrägerier, brottslighet i samband med\r\nbank- och finanskrisen och momsbedrägerier är\r\nalla exempel på olika former av ekobrott.</pre><pre>Den ekonomiska brottsligheten leder inte bara till\r\nen snedvridning av konkurrensen i\r\nmarknadsekonomin. Den leder också till att det blir\r\nsvårare att genomföra en rättvis fördelningspolitik.\r\nHederliga medborgare får betala högre skatter och\r\navgifter än vad som annars hade varit nödvändigt.\r\nOm människor upplever att vissa personer kan\r\nundandra sig att bidra till att finansiera vår\r\ngemensamma sektor, finns det också en uppenbar\r\nrisk att skattefiffel och svartarbete sprider sig.\r\nHärigenom hotas samhällssolidariteten.</pre><pre>En tredje faktor som jag menar utgör en viktig\r\ngrund för att vi med kraft måste bekämpa den\r\nekonomiska brottsligheten är rent\r\nsamhällsekonomiska aspekter. En framgångsrik\r\nkamp mot den ekonomiska brottsligheten skulle ge\r\nsamhället betydande merintäkter, betydligt ökade\r\nskatteinkomster. Lindbeckkommissionen räknade\r\nmed 10 miljarder kronor som var möjliga att dra in\r\nmed ökad kraft i attackerna i kampen mot den\r\nekonomiska brottsligheten.</pre><pre>Socialdemokraterna har lagt fram konkreta förslag\r\ni riksdagen gång på gång för hur vi skall kunna gå\r\ntill offensiven på det här området. Vi har föreslagit\r\n100 miljoner kronor mer till skattemyndighet,\r\npolis, åklagare och kronofogdemyndighet. Vi har\r\nföreslagit en ny organisation med sex\r\nekorotelregioner, som kan kraftsamla och där man\r\nkan samarbeta mellan myndigheterna i kampen\r\nmot ekobrottsligheten. Vi har föreslagit en rad\r\nlagstiftningsåtgärder.</pre><pre>Men på punkt efter punkt har vi under det här\r\nriksdagsåret blivit nedröstade i kammaren av den\r\nborgerliga majoriteten, inkl. Ny demokrati.</pre><pre>Jag måste säga att jag är utomordentligt förvånad\r\növer att regeringen inte har velat lyssna på oss när\r\nså många andra i samhället känner upprördhet och\r\när bittra och förtvivlade över den situation som i\r\ndag gäller i fråga om den ekonomiska\r\nbrottsligheten och den svarta ekonomin.</pre><pre>Regeringens passivitet är både märklig och\r\nförvånande. Det borde ha legat i regeringens\r\nintresse, särskilt en regering som står näringslivet\r\nnära, att se till att vi fick en väl fungerande\r\nmarknadsekonomi där oseriös verksamhet\r\nbekämpades.</pre><pre>Vi har i finansutskottets betänkande nu upprepat\r\nvåra krav på konkreta åtgärder mot\r\nekobrottsligheten.</pre><pre>I reservation 54 kräver vi ytterligare 25 miljoner till\r\nskattemyndigheternas kontrollverksamhet.</pre><pre>I reservation 55 kräver vi ett samlat program mot\r\nden ekonomiska brottsligheten med den inriktning\r\nsom jag nyss har angivit.</pre><pre>I reservation 58 kräver vi ökade resurser till polis,\r\nåklagarmyndighet och kronofogdemyndighet med\r\nsammanlagt drygt 70 miljoner kronor.</pre><pre>I reservation 59 föreslår vi införande av en\r\navgiftsfinansierad skatterevision. Ett sådant system\r\nskulle göra det möjligt för oss att få till stånd en\r\neffektiv granskning av företagens deklarationer och\r\nekonomi, inte som nu en granskning som man som\r\nföretagare riskerar att råka ut för en gång vart\r\ntrettionde eller fyrtionde år.</pre><pre>I reservation 60 föreslår vi återinförande av\r\nskatteflyktsklausulen.</pre><pre>Jag yrkar bifall till de här reservationerna, men jag\r\nmåste säga att jag har inte särskilt stort hopp om att\r\nnågot av regeringspartierna skall vara berett att\r\nställa sig bakom de konkreta förslag som vi på nytt\r\nvill ha ställda under riksdagens prövning.</pre><pre>Herr talman! Låt mig avslutningsvis i den här\r\nfrågan ta upp Ny demokratis agerande. Ny\r\ndemokrati för ett dubbelspel i denna fråga som i så\r\nmånga andra frågor.</pre><pre>Ny demokrati försöker utåt ge sken av att man har\r\nett äkta engagemang, att man vill bekämpa den\r\nekonomiska brottsligheten och att man är det enda\r\npartiet som vill ta krafttag på det området.</pre><pre>Jag hörde Ian Wachtmeister i partiledardebatten i\r\ndag. Han sade att Ny demokrati vill komma åt den\r\nekonomiska brottsligheten. Ian Wachtmeister kan\r\ndå börja med att rösta för de socialdemokratiska\r\nreservationerna i dag, för de innehåller konkreta\r\nåtgärder på det området.</pre><pre>I söndags såg jag Bert Karlsson i Aktuellt Speciellt.\r\nDå gav han sken av att Ny demokrati är det enda\r\nparti som driver frågorna om den ekonomiska\r\nbrottsligheten. Så sent som den 21 april sade Bert\r\nKarlsson här i kammaren att han hade ett äkta\r\nengagemang mot den ekonomiska brottsligheten,\r\nmen då var han inte beredd att gå från ord till\r\nhandling. Jag undrar om Bert Karlsson är beredd\r\natt gå från ord till handling i dag.</pre><pre>Jag tycker att Ny demokrati bör ta sig en ordentlig\r\nfunderare kring varför man pratar så mycket och\r\ngör så litet.</pre><pre>Herr talman! Det dröjer någon timme innan\r\nvoteringen äger rum. Ny demokrati kan ägna den\r\ntimmen åt att fundera på om man inte skall biträda\r\nSocialdemokraternas förslag. Gör man inte det, är\r\npartiets trovärdighet förbrukad också i frågan om\r\natt bekämpa den ekonomiska brottsligheten.</pre><pre>Anf. 187  BERIT OSCARSSON (s):</pre><pre>Herr talman! Jag tänker tala om anslag till\r\nfolkbildningen.</pre><pre>I kompletteringspropositionen föreslår regeringen\r\nriksdagen att anvisa särskilda resurser på 439\r\nmiljoner kronor, som motsvarar 10 000 extraplatser\r\ninom folkhögskolorna. Det kärva\r\narbetsmarknadsläget motiverar också enligt\r\nregeringen ytterligare 100 miljoner kronor för\r\narbetsmarknadsanpassad utbildning genom\r\nfolkhögskolor och studieförbund.</pre><pre>Det är glädjande att regeringen har insett\r\nbetydelsen av satsningar på folkbildningen.\r\nFolkhögskolan och studieförbunden har goda\r\nförutsättningar att göra mycket bra insatser. Men vi\r\nminns regeringsförslaget om neddragningar på 300\r\nmiljoner kronor som skapade en av de största\r\npåtryckaraktioner vi har upplevt på senare år.</pre><pre>Resultatet av dessa aktioner blev att 100 miljoner\r\nkronor extra anslogs under innevarande\r\nverksamhetsår för att arbetslösa skulle få\r\nmöjligheter att studera på en folkhögskola eller i ett\r\nstudieförbund. Det är Folkbildningsrådet som\r\nfördelar dessa 100 miljoner kronor lika mellan\r\nstudieförbunden och folkhögskolorna.</pre><pre>De samlade effekterna av dessa och andra beslut\r\nbeträffande fördelningen av Folkbildningsrådets\r\nmedel riktade till arbetslösa blev att\r\nstudieförbunden har fått 50 miljoner kronor i\r\nsärskilda anslag medan folkhögskolorna har fått\r\n156 miljoner kronor.</pre><pre>Folkhögskolorna har gjort fina insatser genom att\r\nde med kort varsel lyckats planera, skaffa fram\r\nlokaler, projektanställa lärare samt rekrytera\r\ndeltagare till kurserna.</pre><pre>Det är med glädje vi kan konstatera att samarbetet\r\nmellan studieförbund och folkhögskolor i många\r\nfall fungerar mycket bra. Handikapp- och\r\ninvandrarorganisationer samt andra organisationer\r\nhar deltagit aktivt i verksamheten. Givetvis har\r\näven många fackförbund engagerat sig och\r\nmedverkat till att arbetslösa medlemmar kommit\r\ntill kurserna. Av rapporterna kan man se att många\r\nkurser har vänt sig speciellt till arbetslösa kvinnor\r\noch invandrare.</pre><pre>Folkbildningsrådet räknar med att tillsammans\r\növer 7 000 elever har deltagit i de längre kurser som\r\ngenomförts via de särskilda anslagen. Det är alltså\r\nett mycket gott resultat.</pre><pre>Studieförbunden har också genomfört en rad\r\nintressanta och kvalificerade verksamheter som\r\nbetytt och betyder mycket för de arbetslösa.\r\nFolkbildningsrådet har här uppskattat att\r\nstudieförbunden nått minst 30 000 nya deltagare via\r\nde särskilda medlen.</pre><pre>Jag har själv sett hur människor skaffat sig\r\nkunskaper och därmed stärkt sitt självförtroende.\r\nJag har mött många arbetslösa som vittnat om\r\nbetydelsen av att man kunnat vara med i olika\r\naktiviteter. Låt mig ta några exempel.</pre><pre>Det har i studieförbundsregi genomförts\r\nbaskunskapsskola för arbetslösa\r\nkommunalarbetare. Den har varit speciellt riktad\r\ntill lågutbildade medelålders kvinnor. Det har varit\r\nkurser för arbetslösa med läs- och skrivsvårigheter.\r\nDet har varit olika kurser för långtidsarbetslösa.\r\nSpeciella kurser för handikappade och invandrare\r\nhar också genomförts. Det har även varit kurser för\r\nungdom i glesbygd. Studieförbunden finns ju på i\r\nstort sett varje ort i vårt land. Inom kulturområdet\r\nfinns flera kurser med inriktning på olika\r\nkonstarter, t.ex. flera teaterkurser.</pre><pre>Det finns nu många bevis på att folkhögskolor och\r\nstudieförbund gör ett mycket gott arbete. Därför är\r\ndet glädjande att regeringen nu föreslår extra\r\nbidrag till folkbildningen. Folkbildningsrådet som\r\nfördelar anslagen bedömer att dessa särskilda\r\nmedel kommer att förbrukas. Folkhögskolorna har\r\nredan nu planerat nya kurser som ger möjlighet att\r\nanta över 10 000 extra studeranden under 1993/94.</pre><pre>Folkhögskolorna har knappt möjlighet att ta emot\r\nså många fler elever. Men studieförbunden\r\ndäremot har fortfarande brist på resurser och skulle\r\nkunna göra större insatser. Ett resurstillskott nu till\r\nstudieförbunden ger därför ett gott och mera\r\nomedelbart resultat.</pre><pre>Arbetslösheten är katastrofal. De drabbade\r\nriskerar att tappa självförtroendet och att\r\npassiviseras. Vi vet att många som är eller riskerar\r\natt bli arbetslösa ofta saknar utbildning utöver\r\nfolkskola eller grundskola. En av folkbildningens\r\nuppgifter är att ge kompletterande utbildning just\r\nför korttidsutbildade.</pre><pre>Folkhögskolor och studieförbund har visat att det\r\nklarar den uppgiften. Nu måste vi använda den\r\nspeciella resurs som folkbildningen är. Därför har\r\nvi socialdemokrater föreslagit att ytterligare 100\r\nmiljoner kronor tillförs folkbildningen. Jag yrkar\r\nbifall till reservation 31.</pre><pre>I detta anförande instämde Åke Gustavsson och\r\nKarl Hagström (båda s).</pre><pre>Anf. 188  LENNART BRUNANDER (c):</pre><pre>Herr talman! Lars Hedfors talade om luft i\r\nbesparingar här för en liten stund sedan. Det var\r\njust det jag tänkte tala om. Jag tänkte nämligen\r\nkommentera det förslag eller det räkneexempel\r\nsom Socialdemokraterna har om att spara en\r\nmiljard kronor på jordbrukets område.</pre><pre>Jag ser det som ett räkneexempel för att kunna visa\r\natt man kan spara en miljard och täcka de\r\nkostnader som man drar på sig i andra\r\nsammanhang. Jag kan knappast se det som ett\r\nseriöst menat förslag. I så fall är det allvarligt.</pre><pre>Man lägger ett förslag om att minska arealstödet\r\nfrån 700 kronor till 500 kronor per hektar. På det\r\nsparar man 248 miljoner kronor enligt de beräkning\r\nsom jordbruksutskottet har gjort när vi har yttrat\r\noss över det här förslaget. Samtidigt föreslår man\r\natt det skyddade pris som spannmålen har skall\r\nsänkas från 1:05 till 90 öre. Det här innebär inte\r\nnågon besparing i statskassan eftersom de pengar\r\nsom skulle bekosta en eventuell kostnad för\r\nstatsmakterna i det här sammanhanget tas från\r\nannat håll, nämligen på de avgifter som redan har\r\nkommit in.</pre><pre>Men om man nu gör dessa förändringar, är det\r\nrimligt att man ger jordbrukarna möjlighet att gå in\r\ni omställningsstödet och avsätta areal i omställning\r\neftersom förutsättningarna för den produktion som\r\nman har helt och hållet ändras. Om detta sker kan\r\ndet helt plötsligt bli så att de 248 miljoner som\r\nstatens kostnader skulle minskas med genom att\r\narealstödet ändras, egentligen blir en högre\r\nkostnad. 100 000 hektar ytterligare i omställning är\r\nen kostnad för staten på 400 miljoner kronor. Man\r\nfår alltså ett minus där i stället för ett plus. Men för\r\natt vara generösa kan vi räkna det som noll.</pre><pre>Dessutom vill Socialdemokraterna förändra de\r\nprisregleringsavgifter på handelsgödsel och\r\nbekämpningsmedel som riksdagen beslutade om att\r\nta bort i höstas. De vill göra om dem till\r\nmiljöavgifter. På det sättet skulle man ta in 400\r\nmiljoner kronor till statskassan. Det är riktigt. Men\r\nenligt de lagar vi har på det här området skall\r\navgifter betalas tillbaks till den näring som de tas\r\nifrån. Det innebär alltså att dessa pengar måste\r\nanvändas inom jordbrukssektorn. På det sättet\r\ninnebär det ingen besparing för statskassan.\r\nSumman av besparingen blir noll där med. Detta är\r\nluft i besparingar som Lars Hedfors talade om\r\nnyligen. Det är det socialdemokratiska förslaget\r\nsom vi har debatterat här i dag.</pre><pre>Om man skulle göra så som antyds att man\r\nmöjligtvis kan göra, nämligen att förvägra\r\njordbrukarna att gå in i ett omställningsstöd när\r\nsituationen nu så radikalt förändras, skulle man\r\nmöjligen kunna spara dessa 248 miljoner kronor.\r\nOm lagstiftningen görs om så att dessa avgifter på\r\nhandelsgödsel och bekämpningsmedel blir en skatt\r\ni stället, skulle man även kunna dra in dessa 400\r\nmiljoner kronor. Då börjar vi närma oss miljarden.</pre><pre>Men jag vill påstå att detta är ett orimligt och\r\noetiskt förslag. Man sätter en yrkesgrupp i en\r\nmycket besvärlig, i princip ohållbar, situation. Jag\r\nhar svårt att tro att Socialdemokraterna skulle vara\r\nså oansvariga i ansvarig ställning. När man kan\r\nlaborera med siffror i en oppositionssituation kan\r\nman bete sig på det här sättet. I annat fall måste jag\r\ntyvärr konstatera att i Socialdemokraternas Sverige\r\nfinns det inte plats för bönder. Det skulle vara\r\nmycket allvarligt.</pre><pre>Resultatet av det skulle bli att vi får importera mer\r\noch mer mat. Det skulle vara mat av lägre kvalitet\r\noch till en ganska stor kostnad som skulle skapa\r\nobalanser både i bytesbalans och handelsbalans.\r\nDen produktion som jordbruket faktiskt\r\nrepresenterar är inte obetydlig i sammanhanget.\r\nDet rör sig om bortåt 100 miljarder kronor. Vi\r\nskulle få ett igenväxande landskap när vi inte har\r\nen jordbruksproduktion. Det är något som de allra\r\nflesta svenskar inte vill ha. Om vi skall klara det på\r\nnågot annat sätt kommer det att kosta oerhörda\r\nsummor. Vi kommer att få en döende landsbygd.</pre><pre>Vi har ju en aktivitet för att hela Sverige skall leva.\r\nSocialdemokraterna har åtminstone ibland sagt sig\r\nvilja sträva efter det, även om debatten i dag\r\nkanske inte alltid visar det.</pre><pre>Detta var ett litet exempel på hur\r\nSocialdemokraterna tänker spara pengar. Det är\r\nnågot som jag vill betacka mig för. Jag förutsätter\r\natt det inte heller kommer att genomföras. Tack,\r\nherr talman.</pre><pre>Anf. 189  CHRISTER WINDÉN (nyd):</pre><pre>Herr talman! Jag vill först kommentera det Lennart\r\nBrunander sade. Jag delar i princip hans\r\nuppfattning när det gäller det sätt på vilket\r\nSocialdemokraterna har föreslagit en minskning av\r\njordbruksstödet. Den uträkning de har gjort är\r\nbefängd och saknar verklighetsförankring.</pre><pre>Däremot är det mycket möjligt att man skulle\r\nkunna sänka bidragen till jordbruket om man\r\nsamtidigt vidtog åtgärder som gjorde kostnaderna\r\nlägre för jordbruket, dvs. att man tog bort en del av\r\nde kostnader och avgifter som finns. På det sättet\r\nskulle det gå att minska subventionerna, men\r\nknappast på det sätt som Socialdemokraterna har\r\nsagt.</pre><pre>Herr talman! Många har i denna debatt talat om\r\nbudgetförstärkningar. Man har ansett att det finns\r\ntvå vägar för att uppnå detta. Det ena är att öka\r\nintäkterna, dvs. att öka skatterna eller andra\r\nintäkter. Det andra är att minska utgifterna på olika\r\nsätt.</pre><pre>Det finns ett annat sätt att förstärka budgeten. Det\r\nhar egentligen berörts enbart av en talare. Det\r\nhandlar om att täta de läckor, dvs. behålla de\r\nmedel, som försvinner ur statskassan genom fusk\r\noch ekonomiska brott. Det har hittills inte fått\r\nsärskilt mycket utrymme.</pre><pre>Den svarta sektorn i Sverige är omfattande.\r\nBidragsfusk eller lagligt s.k. bidragsarbitrage är en\r\nväl utvecklad vetenskap i Bidragssverige.\r\nMomsfusket är välkänt. Ett okänt antal människor\r\nbor och verkar i Sverige men betalar inte svensk\r\nskatt. Det kan röra sig om uppemot 20 000 personer\r\nsom undanhåller skatter på i storleksordningen 3--\r\n5 miljarder kronor per år.</pre><pre>Den ekonomiska brottsligheten, som är särskilt\r\nkoncentrerad till storstäderna, har vuxit till ett stort\r\nsamhällsproblem. Det står helt klart, att med\r\nnuvarande resurser och resursanvändning håller\r\nekonomiska brottslingar ett betryggande försprång\r\ntill brottsbekämparna. Storleken på den svarta\r\nmarknaden kan uppgå till 100--150 miljarder\r\nkronor per år.</pre><pre>JUSEK -- vilket står för Förbundet för jurister,\r\nsamhällsvetare och ekonomer -- har i tio punkter\r\nföreslagit åtgärder som skall leda till en minskning\r\nav den ekonomiska brottsligheten. Vi ställer oss\r\nbakom de åtgärdsförslagen. Genomförs åtgärderna\r\nenligt deras förslag beräknas vi på sikt kunna\r\ntillföra statskassan 10 miljarder per år.</pre><pre>Detta är en avsevärt större inkomst till staten än\r\nvad regeringen beräknar med det program man har\r\naviserat. Regeringen avser att till hösten\r\nåterkomma med en rapport om vilka åtgärder som\r\nskall vidtas. Det tycker vi är bra.</pre><pre>Jag anser att regeringen då bör utgå ifrån de förslag\r\nsom JUSEK har lagt fram. Vi har redovisat dessa\r\nförslag i vår motion, och vi har också reserverat oss\r\ntill förmån för de åtgärderna.</pre><pre>Det nuvarande socialförsäkringssystemet inbjuder\r\ngenom sin konstruktion till otillbörligt utnyttjande.\r\nMan kan optimera sina bidrag från olika\r\nförsäkringar, eftersom dessa utdelas utan någon\r\ninbördes kontroll. Svenskens moral har eftersatts,\r\noch många drar sig inte för att uppge falska\r\nuppgifter. Detta måste kunna beivras då det\r\negentligen inte är någonting annat än bedrägeri.</pre><pre>Skattebetalarnas inkomstöverföringar till\r\nhushållen uppgår till 380 miljarder kronor, varav ca\r\n130 miljarder i kategorier som är särskilt utsatta för\r\nfusk. Det behövs en bättre samordning.</pre><pre>En försiktig bedömning ger vid handen att ca 10 %\r\nav de fuskkänsligaste transfereringarna, eller 13\r\nmiljarder kronor, kan sparas genom att t.ex.\r\nupprätta ett allmänt register för utdelade understöd\r\noch ersättningar. Det skall t.ex. inte vara möjligt att\r\nuppbära statlig lönegaranti,\r\narbetslöshetsunderstöd och sjukpenning samtidigt.</pre><pre>Registret bör naturligtvis vara sekretessbelagt och\r\nenbart kunna användas i syfte att uppdaga fusk. Vid\r\nupptäckt av misstänkt bidragsfusk skall frågan\r\ndärefter överlämnas till behörig myndighet för\r\nåtgärd.</pre><pre>Det är viktigt att lagar följs. För att lagar skall\r\nkunna följas tror vi att det är nödvändigt att öka\r\nrespekten för de lagar vi har. Det är alltså fråga om\r\nmoral och etik.</pre><pre>Sedan jag började skolan år 1951 har det skett en\r\ngradvis förändring, vilket jag har fått lära mig under\r\nårens lopp. Gradvis har det blivit comme-il-faut att\r\nlura systemet och att utnyttja det i den mån man\r\nkan. Åker man fast är det bara tough luck. Jag\r\ntycker att det är fel att resonera på det viset.</pre><pre>Man uppmanas till att utnyttja systemet på olika\r\nsätt, och man matas med doktrinen: Om jag gapar,\r\nskall det flyga stekta sparvar i munnen på mig. Om\r\ndet inte gör det är det statens fel.</pre><pre>Den sortens tänkande vänder jag mig mycket\r\nkraftigt emot.</pre><pre>Om t.ex. kds i regeringen skulle få ett större\r\ngenomslag för sina höga normer i fråga om moral\r\noch etik, kan det resultera i att man på något sätt\r\ndriver en kampanj för förändring i landet för att\r\nöka moralen och etiken och skapa en större\r\nförståelse för lagar. Om man gjorde detta skulle\r\nman i varje fall få Ny demokratis stöd.</pre><pre>Det åtgärder mot ekobrott och bidragsfusk som jag\r\nhär har nämnt ger potentiellt 25--30 miljarder för\r\nstaten, vilket är ett avsevärt belopp.</pre><pre>Jag vill också bemöta det Lars Hedfors sade. Han\r\nironiserade enligt min mening om att turistmomsen\r\nnu kommer att sänkas. Han sade bl.a. att det\r\nbetyder att det blir lägre pris på Sheraton men\r\ndyrare att bo. Alla pengarna hamnar i fel fickor. De\r\nhamnar alltså i småföretagarnas fickor i\r\nindustribranschen.</pre><pre>Jag tycker att detta är utomordentligt belysande för\r\nSocialdemokraternas sätt att se på den privata\r\nföretagsamheten. Man misstänkliggör den i stället\r\nför att se möjligheterna. Man ser inte den potential\r\nsom finns i en utveckling av den svenska\r\nturistindustrin. Turistindustrin är världens snabbast\r\nväxande industri. Man misstänkliggör i stället och\r\nsäger: Detta har ingen verkan, eftersom alla\r\nanläggningar redan är belagda. Det är ett\r\nkortsiktigt och kortsynt sätt att se det.</pre><pre>Detta kommer att få stor betydelse. Det kommer\r\natt skapa en mängd nya arbeten inom\r\nturistindustrin. Det skickar framför allt mycket\r\nviktiga signaler till omvärlden om att Sverige är ett\r\nland där man kan turista till en hyfsad penning.</pre><pre>Samma sak gäller grundavdraget. Om det sker en\r\nskatteökning för alla personer med inkomster över\r\nden s.k. brytpunkten, och det uttryckt i absoluta\r\npengar blir lika mycket för den som tjänar 250 000\r\nsom för den som tjänar en miljon om året, betyder\r\ninte detta att det är dåligt. Bara för att man inte vill\r\nfölja den linje som Socialdemokraterna\r\nuppenbarligen vill följa, med\r\nmarginalskatteökningar över hela linjen, betyder\r\ninte detta att systemet är dåligt. Det är en mycket\r\negendomlig inställning.</pre><pre>Anf. 190  LARS-ERIK LÖVDÉN (s) replik:</pre><pre>Herr talman! Nu var det prat, prat, prat igen,\r\nChrister Windén, men ingen handling. Det är inte\r\nnya kommissioner och förhalning som behövs när\r\ndet gäller kampen mot den ekonomiska\r\nbrottsligheten. Vi behöver fatta konkreta beslut\r\nnu. De besluten skulle gärna ha kommit för ett eller\r\ntvå år sedan. Vi behöver inte ytterligare förhalning,\r\nChrister Windén.</pre><pre>Alla initierade bedömare vet vad som behöver\r\ngöras. Det som behöver göras är just de konkreta\r\nåtgärder som Socialdemokraterna har föreslagit.\r\nDet behövs en ny organisation för\r\nekobrottsbekämpandet, en upprustning av polis-,\r\nåklagar- och kronofogdemyndigheternas resurser,\r\nlagstiftningsåtgärder, skärpta möjligheter till\r\nskatteindrivning och ökade anslag till\r\nskattemyndigheterna. Det är det som behövs, och\r\ndet är det vi socialdemokrater har föreslagit i\r\nkonkreta motioner. Christer Windén och\r\nnydemokraterna är uppenbarligen inte beredda att\r\nrösta på dessa förslag.</pre><pre>Det ni röstar på är en ny kommission, förhalning\r\noch tillkännagivanden. Nu har ni möjlighet att rösta\r\nigenom stora delar av det förslag som JUSEK har\r\npresenterat och som jag tyckte att Christer Windén\r\nuttryckte sympati för i talarstolen.</pre><pre>JUSEK har sagt att man skall tillföra\r\nskatteförvaltningen, åklagarväsendet och\r\npolisväsendet resurser som öronmärks för den\r\nekonomiska brottsligheten. I ett första skede bör\r\nkvalificerade revisorer anställas i Stockholm,\r\nGöteborg och Malmö.</pre><pre>I reservation nr 58 föreslår Socialdemokraterna nya\r\nresurser till polis-, åklagar- och\r\nkronofogdemyndigheterna på 70 miljoner kronor.\r\nOm ni tillstyrker det, så tillstyrker ni en av\r\npunkterna i JUSEK:s program, vilket Christer\r\nWindén så varmt omhuldar i talarstolen.</pre><pre>En annan punkt i JUSEK:s program är att man\r\nskall ge klara entydiga signaler till myndigheterna.\r\nVi har en reservation där vi tar upp också den\r\nfrågan. Ni har möjlighet att förverkliga ytterligare\r\nen punkt i JUSEK:s program om ni yrkar bifall till\r\nden reservationen.</pre><pre>Nej, Christer Windén, det är prat, prat, prat och\r\ningen handling. Det är i mångt och mycket\r\nbetecknande för Ny demokrati.</pre><pre>Anf. 191  CHRISTER WINDÉN (nyd)\r\nreplik:</pre><pre>Herr talman! Lars-Erik Lövdén tycks ha den\r\nuppfattningen att de enda som begriper något i\r\ndenna kammare är Socialdemokraterna. Jag\r\nbeklagar den inställningen.</pre><pre>Det vi har reserverat oss till förmån för är ett samlat\r\nprogram. Det är alldeles riktigt att det är JUSEK:s\r\nprogram. Jag talar mig varm för det, och det står\r\njag för. I reservationen föreslår vi ett komplett\r\nprogram som motsvarar det som JUSEK har gjort.\r\nJag tycker att det skulle vara minst lika bra att Lars-\r\nErik Lövdén röstar för våra motioner som att jag\r\nröstar för hans. Då skulle vi gemensamt uppnå\r\nprecis det både han och jag önskar.</pre><pre>Anf. 192  LARS-ERIK LÖVDÉN (s) replik:</pre><pre>Herr talman! Rikskriminalens ekorotel, som i dag i\r\nRapport meddelade att man inte kunde ta sig an en\r\nstor ekobrottshärva därför att man inte\r\ndisponerade resurser i rimlig tid, är inte betjänt av\r\nen ny kommission. Den är inte betjänt av\r\nförhalning. Det den är betjänt av är att få resurser\r\nnu.</pre><pre>Det tar vi socialdemokrater upp i en reservation,\r\nChrister Windén, som ligger nära eller t.o.m. helt\r\nstämmer överens med de förslag som JUSEK har\r\npresenterat. Men ni vägrar vara med om att\r\ngenomföra det. Ni vill vänta och se. Jag tycker att\r\ndet är beklämmande att nydemokraterna inte kan\r\nse till att det som de pratar om i talarstolen också\r\när det de röstar för när vi väl går till omröstning i\r\nkammaren.</pre><pre>Anf. 193  CHRISTER WINDÉN (nyd)\r\nreplik:</pre><pre>Herr talman! Det är väldigt konstigt att jag skall\r\nbehöva upprepa det igen. Vi står bakom JUSEK:s\r\nförslag. Vi röstar för att JUSEK:s förslag skall\r\ngenomföras. Jag uppmanar Lars-Erik Lövdén att\r\nrösta med oss, om han menar att han också står\r\nbakom JUSEK:s förslag.</pre><pre>Anf. 194  BERITH ERIKSSON (v):</pre><pre>Herr talman! Jag skall helt kort avge en\r\nröstförklaring för Vänsterpartiets del. Det gäller\r\nmom. 104 om Invandrarverkets\r\nförläggningskostnader.</pre><pre>De besparingar i flyktingmottagningen som i dag\r\ngjorts har varit helt inriktade på att krympa\r\nutrymmet för de asylsökande genom minskade\r\ndagbidrag, minskad tillgång till sjukvård o.d. Men\r\nför en större och för oss mera acceptabel besparing\r\nkrävs det att Invandrarverket i sin nuvarande form\r\nläggs ner och att en statlig mindre verksamhet\r\ninrättas för administrationen av exempelvis slussar\r\noch förvarslokaler. Förläggningsverksamheten\r\nbehöver decentraliseras till kommunerna, och det\r\nbehövs en ersättningsmodell ungefär som när det\r\ngäller flyktingmottagningen.</pre><pre>Om Invandrarverket även i fortsättningen skall\r\nsköta förläggningarna och göra upphandlingarna\r\nmed privata lycksökare, t.ex. med Bert Karlsson,\r\noch om byråkratin skall tillåtas växa som nu sker\r\nmed ett ökat antal byråkrater när Invandrarverket\r\nregionaliserar, eftersom inga tjänster försvinner\r\ncentralt, är Socialdemokraternas och Ny\r\ndemokratis besparingskrav inte trovärdiga. De här\r\npartierna har inte kunnat enas, så det finns två\r\nreservationer.</pre><pre>Vi i Vänsterpartiet kommer därför att lägga ner\r\nvåra röster.</pre><pre>Anf. 195  JOHAN BROHULT (-):</pre><pre>Herr talman! I den stora mängd ärenden som\r\nbehandlas i den budgetproposition som vi i dag\r\nskall ta ställning till finns det ett regeringsförslag\r\nom att överföra finansieringsansvaret och\r\nadministrationen av den försäkringskasseersatta\r\nprivatläkarvården från Försäkringskassan till\r\nlandstingen.</pre><pre>Detta innebär i klartext att regeringen -- eller\r\nrättare sagt Socialdepartementet -- tagit ställning\r\nmot en försäkringsfinansierad öppen sjukvård\r\ninnan Hälso- och sjukvårdsutredningen HSU 2000\r\navslutat sitt arbete, där tre olika sjukvårdsmodeller\r\nstuderas från organisatorisk och finansiell\r\nsynpunkt. Förslaget innebär att man ytterligare\r\nstärker landstingens monopol inom hälso- och\r\nsjukvården.</pre><pre>Vi hörde tidigare i dag statsministerns positiva\r\nuttalande om husläkarreformen, som bl.a. innebär\r\nen ökad etableringsfrihet. Man kan dock befara att\r\nförslaget från sjukvårdsministern får rakt motsatt\r\neffekt.</pre><pre>Jag har i motion Fi110 gått emot regeringsförslaget.\r\nMen denna motion har, efter en positiv skrivning i\r\nsocialförsäkringsutskottet, avstyrkts av\r\nfinansutskottet.</pre><pre>Med tanke på den sena tidpunkten skall jag icke\r\nredogöra för min motion. Däremot önskar jag\r\nframhålla att jag vänder mig emot att\r\nsjukvårdsministern gömmer ett regeringsförslag\r\nsom rör sjukvården -- ett mycket viktigt förslag som\r\nhar stor betydelse för hälso- och sjukvården -- i den\r\nomfattande budgetpropositionen. Accidentellt\r\nråkade jag upptäcka förslaget där.</pre><pre>Ekonomiskt är det välkänt att öppen sjukvård i\r\nprivat regi är billigare än öppen sjukvård i offentlig\r\nregi. Det är därför inte motiverat att av den\r\nanledningen ta upp denna sak i\r\nbudgetpropositionen.</pre><pre>Ett viktigt observandum som jag vill framhålla här\r\när att Konkurrensverket, som ibland skickar\r\nmaterial till oss, har granskat Socialdepartementets\r\nmodell för ersättning till privatpraktiserande läkare\r\noch konstaterat att förslaget har\r\nkonkurrensbegränsande inslag som borde ändras.\r\nKonkurrensverket anser att det är en brist att\r\nförslaget inte innebär förändring av landstingens\r\nnuvarande rättigheter att avslå privata läkares\r\nansökningar till försäkringsanslutning.</pre><pre>Socialutskottet och socialförsäkringsutskottet\r\nborde ha givits möjlighet till en mer omfattande\r\ndiskussion om Socialdepartementets förslag. Men\r\njag kan förstå att en sjukvårdsminister, med ett\r\nlandstingspolitiskt engagemang, har valt att gömma\r\nförslaget i den omfattande budgetpropositionen.</pre><pre>Med detta, herr talman, vill jag också yrka bifall till\r\nreservation nr 37.</pre><pre>Anf. 196  LEIF BERGDAHL (nyd):</pre><pre>Herr talman! Ärade ledamöter! Ni skall vara\r\nlugna -- det här blir inte långrandigt. Jag\r\nkonstaterar bara att det tydligen är två läkare som\r\navslutar debatten i dag.</pre><pre>Det faller sig nämligen så att det i\r\nkompletteringspropositionen, som alla vet har\r\ndebatterats i dag, ingår ett mycket viktigt moment.\r\nDet gäller alltså att privatläkarna överförs till\r\nlandstingen, i så måtto att de i fortsättningen måste\r\nskriva sina räkningar till landstingen i stället för till\r\nförsäkringskassorna. Det är ett mycket märkligt\r\nförfarande. Det är ännu märkligare att endast Ny\r\ndemokrati har reagerat mot detta. Moderaterna\r\nhar inte reagerat.</pre><pre>Det pågår en parlamentarisk utredning, HSU 2000,\r\ndär sjukvårdens framtida organisation diskuteras.\r\nEn av de tre organisationsmodellerna -- kanske den\r\nmodell som är mest aktuell -- innebär att en allmän\r\nsjukvårdsförsäkring införs. Då övergår det\r\nsjukvårdsförsäkringsmässiga betalningssättet till\r\nlandstingen. Det här är uppåt väggarna fel. Var\r\nfinns logiken? Från läkarhåll har man med rätta\r\nuttryckt farhågor för hur landstingen kommer att\r\nbehandla privatläkarna.</pre><pre>Jag yrkar därför bifall till vår reservation nr 37\r\nbeträffande mom. 71.</pre><pre>Jag önskar herr talmannen och övriga ledamöter en\r\ntrevlig sommar.</pre><pre>Överläggningen var härmed avslutad.</pre><pre>Beslut</pre><pre>Mom. 1 (internationellt samarbete för tillväxt)</pre><pre>Utskottets hemställan bifölls med 174 röster mot\r\n127 för reservation 1 av Hans Gustafsson m.fl. 9\r\nledamöter avstod från att rösta.</pre><pre>Mom. 2 (allmänna riktlinjer för den ekonomiska\r\npolitiken)</pre><pre>Först biträddes reservation 2 av Hans Gustafsson\r\nm.fl. med 124 röster mot 15 för meningsyttringen\r\nav Johan Lönnroth i motsvarande del. 175\r\nledamöter avstod från att rösta.</pre><pre>Härefter bifölls utskottets hemställan med 176\r\nröster mot 127 för reservation 2 av Hans Gustafsson\r\nm.fl. 11 ledamöter avstod från att rösta.</pre><pre>Mom. 3 (utredning om fastighetsmarknaden)</pre><pre>Utskottets hemställan bifölls med 162 röster mot\r\n153 för reservation 3 av Per-Ola Eriksson m.fl.</pre><pre>Mom. 6 (riktlinjer för penningpolitiken)</pre><pre>Först biträddes reservation 4 av Hans Gustafsson\r\nm.fl. med 127 röster mot 11 för meningsyttringen\r\nav Johan Lönnroth i motsvarande del. 173\r\nledamöter avstod från att rösta.</pre><pre>Härefter bifölls utskottets hemställan med 176\r\nröster mot 127 för reservation 4 av Hans Gustafsson\r\nm.fl. 12 ledamöter avstod från att rösta.</pre><pre>Mom. 7 (statsskuldspolitiken)</pre><pre>Utskottets hemställan bifölls med 298 röster mot 12\r\nför meningsyttringen av Johan Lönnroth i\r\nmotsvarande del. 1 ledamot avstod från att rösta.</pre><pre>Mom. 11 (arbetsmarknadspolitikens inriktning)</pre><pre>Först biträddes reservation 5 av Hans Gustafsson\r\nm.fl. med 133 röster mot 10 för meningsyttringen\r\nav Johan Lönnroth i motsvarande del. 172\r\nledamöter avstod från att rösta.</pre><pre>Härefter bifölls utskottets hemställan med 177\r\nröster mot 138 för reservation 5 av Hans Gustafsson\r\nm.fl.</pre><pre>Mom. 17 (utbildningsbidrag med lånedel)</pre><pre>Utskottets hemställan bifölls med 155 röster mot\r\n139 för reservation 9 av Hans Gustafsson m.fl. 20\r\nledamöter avstod från att rösta.</pre><pre>Mom. 24 (bidrag till utbildning i företag)</pre><pre>Utskottets hemställan bifölls med 302 röster mot 12\r\nför meningsyttringen av Johan Lönnroth i\r\nmotsvarande del.</pre><pre>Mom. 26 (ungdomspraktik)</pre><pre>Utskottets hemställan -- som ställdes mot dels\r\nreservation 12 av Hans Gustafsson m.fl., dels\r\nmeningsyttringen av Johan Lönnroth i\r\nmotsvarande del -- bifölls med acklamation.</pre><pre>Mom. 27 (särskilt rekryteringsstöd)</pre><pre>Utskottets hemställan bifölls med 228 röster mot 12\r\nför meningsyttringen av Johan Lönnroth i\r\nmotsvarande del. 71 ledamöter avstod från att\r\nrösta.</pre><pre>Mom. 28 (arbetsrätt)</pre><pre>Utskottets hemställan bifölls med 289 röster mot 23\r\nför reservation 14 av Ian Wachtmeister. 1 ledamot\r\navstod från att rösta.</pre><pre>Mom. 32 (utökade ROT-satsningar m.m.)</pre><pre>Utskottets hemställan bifölls med 194 röster mot 23\r\nför reservation 17 av Ian Wachtmeister. 90\r\nledamöter avstod från att rösta.</pre><pre>Mom. 34 (ändring i lagen om arbetslivsutveckling)</pre><pre>Utskottets hemställan bifölls med 169 röster mot\r\n142 för reservation 19 av Hans Gustafsson m.fl. 2\r\nledamöter avstod från att rösta.</pre><pre>Mom. 35 (arbetslivsutveckling)</pre><pre>Utskottets hemställan bifölls med 281 röster mot 11\r\nför meningsyttringen av Johan Lönnroth i\r\nmotsvarande del. 21 ledamöter avstod från att\r\nrösta.</pre><pre>Mom. 37 (bidrag till tidigareläggning av\r\ninvesteringar m.m.)</pre><pre>Först biträddes reservation 21 av Hans Gustafsson\r\nm.fl. med 129 röster mot 10 för meningsyttringen\r\nav Johan Lönnroth i motsvarande del. 176\r\nledamöter avstod från att rösta.</pre><pre>Härefter bifölls utskottets hemställan med 177\r\nröster mot 138 för reservation 21 av Hans\r\nGustafsson m.fl.</pre><pre>Mom. 41 (finansieringen av\r\narbetslöshetsförsäkringen)</pre><pre>Först biträddes reservation 23 av Hans Gustafsson\r\nm.fl. med 130 röster mot 10 för meningsyttringen\r\nav Johan Lönnroth i motsvarande del. 175\r\nledamöter avstod från att rösta.</pre><pre>Härefter bifölls utskottets hemställan med 177\r\nröster mot 127 för reservation 23 av Hans\r\nGustafsson m.fl. 11 ledamöter avstod från att rösta.</pre><pre>Mom. 45 (underhållsanslag för vägar, järnvägar och\r\nflygplatser)</pre><pre>Utskottets hemställan bifölls med 185 röster mot\r\n129 för reservation 24 av Hans Gustafsson m.fl.</pre><pre>Mom. 49 (näringspolitiskt program)</pre><pre>Utskottets hemställan bifölls med 185 röster mot\r\n127 för reservation 25 av Hans Gustafsson m.fl. 1\r\nledamot avstod från att rösta.</pre><pre>Mom. 51 (AP-fondens placeringsrätt)</pre><pre>Utskottets hemställan bifölls med 177 röster mot\r\n138 för reservation 27 av Hans Gustafsson m.fl.</pre><pre>Mom. 52 (stöd till uppfinnare och innovatörer)</pre><pre>Utskottets hemställan bifölls med 289 röster mot 24\r\nför reservation 28 av Ian Wachtmeister.</pre><pre>Mom. 53 (exportkreditgarantier)</pre><pre>Utskottets hemställan bifölls med 292 röster mot 22\r\nför reservation 29 av Ian Wachtmeister.</pre><pre>Mom. 59 (folkbildningen)</pre><pre>Utskottets hemställan -- som ställdes mot\r\nreservation 31 av Hans Gustafsson m.fl. -- bifölls\r\nmed acklamation.</pre><pre>Mom. 68 (reformerad sjukförsäkring)</pre><pre>Utskottets hemställan -- som ställdes mot\r\nreservation 35 av Hans Gustafsson m.fl. -- bifölls\r\ngenom uppresning.</pre><pre>Mom. 69 (ersättningsnivåer inom\r\nsocialförsäkringsområdet)</pre><pre>Utskottets hemställan bifölls med 279 röster mot 22\r\nför reservation 36 av Ian Wachtmeister. 11\r\nledamöter avstod från att rösta.</pre><pre>Mom. 71 (bidrag för vissa ersättningar från\r\nsjukförsäkringen till sjukvårdshuvudmännen)</pre><pre>Utskottets hemställan bifölls med 267 röster mot 24\r\nför reservation 37 av Ian Wachtmeister. 23\r\nledamöter avstod från att rösta.</pre><pre>Mom. 74 (inkomstskatteskalan)</pre><pre>Först biträddes reservation 39 av Hans Gustafsson\r\nm.fl. med 132 röster mot 10 för meningsyttringen\r\nav Johan Lönnroth i motsvarande del. 172\r\nledamöter avstod från att rösta.</pre><pre>Härefter bifölls utskottets hemställan med 177\r\nröster mot 138 för reservation 39 av Hans\r\nGustafsson m.fl.</pre><pre>Mom. 75 (grundavdraget)</pre><pre>Först biträddes reservation 40 av Hans Gustafsson\r\nm.fl. med 127 röster mot 12 för meningsyttringen\r\nav Johan Lönnroth i motsvarande del. 174\r\nledamöter avstod från att rösta.</pre><pre>Härefter bifölls utskottets hemställan med 174\r\nröster mot 129 för reservation 40 av Hans\r\nGustafsson m.fl. 12 ledamöter avstod från att rösta.</pre><pre>Mom. 76 (turistmoms)t</pre><pre>Utskottets hemställan bifölls med 187 röster mot\r\n126 för reservation 41 av Hans Gustafsson m.fl. 2\r\nledamöter avstod från att rösta.</pre><pre>Mom. 77 (skatt på livsmedel)</pre><pre>Utskottets hemställan bifölls med 208 röster mot 12\r\nför meningsyttringen av Johan Lönnroth i\r\nmotsvarande del. 93 ledamöter avstod från att\r\nrösta.</pre><pre>Mom. 78 (mervärdesskattens generella nivå)</pre><pre>Först biträddes reservation 43 av Hans Gustafsson\r\nm.fl. med 128 röster mot 10 för meningsyttringen\r\nav Johan Lönnroth i motsvarande del. 176\r\nledamöter avstod från att rösta.</pre><pre>Härefter bifölls utskottets hemställan med 177\r\nröster mot 126 för reservation 43 av Hans\r\nGustafsson m.fl. 10 ledamöter avstod från att rösta.</pre><pre>Mom. 79 (breddad moms)</pre><pre>Utskottets hemställan bifölls med 193 röster mot 23\r\nför reservation 45 av Ian Wachtmeister. 94\r\nledamöter avstod från att rösta.</pre><pre>Mom. 83 (kapitalbeskattning)</pre><pre>Utskottets hemställan -- som ställdes mot\r\nreservation 48 av Hans Gustafsson m.fl. -- bifölls\r\ngenom uppresning.</pre><pre>Mom. 84 (beskattning av pensionssparande)</pre><pre>Utskottets hemställan bifölls med 174 röster mot\r\n136 för reservation 49 av Hans Gustafsson m.fl.</pre><pre>Mom. 91 (utbyggnad av skattemyndigheternas\r\nkontrollverksamhet)</pre><pre>Utskottets hemställan bifölls med 174 röster mot\r\n137 för reservation 54 av Hans Gustafsson m.fl.</pre><pre>Mom. 92 (vikten av att bekämpa ekobrottslighet)</pre><pre>Utskottets hemställan -- som ställdes mot\r\nreservation 55 av Hans Gustafsson m.fl. -- bifölls\r\nmed acklamation.</pre><pre>Mom. 94 (konkreta åtgärder mot ekobrottslighet)</pre><pre>Utskottets hemställan bifölls med 277 röster mot 23\r\nför reservation 57 av Ian Wachtmeister. 13\r\nledamöter avstod från att rösta.</pre><pre>Mom. 95 (medelsanvisning för åtgärder mot\r\nekobrottslighet)</pre><pre>Utskottets hemställan bifölls med 174 röster mot\r\n139 för reservation 58 av Hans Gustafsson m.fl.</pre><pre>Mom. 96 (avgiftsfinansierad skatterevision)</pre><pre>Utskottets hemställan bifölls med 175 röster mot\r\n138 för reservation 59 av Hans Gustafsson m.fl.</pre><pre>Mom. 97 (skatteflyktslag)</pre><pre>Utskottets hemställan bifölls med 175 röster mot\r\n138 för reservation 60 av Hans Gustafsson m.fl.</pre><pre>Mom. 99 (u-landsbiståndets inriktning)</pre><pre>Utskottets hemställan bifölls med 279 röster mot 22\r\nför reservation 62 av Ian Wachtmeister. 10\r\nledamöter avstod från att rösta.</pre><pre>Mom. 104 (Statens invandrarverks\r\nförläggningskostnader)</pre><pre>Först biträddes reservation 65 av Hans Gustafsson\r\nm.fl med 129 röster mot 22 för reservation 66 av Ian\r\nWachtmeister. 162 ledamöter avstod från att rösta.</pre><pre>Härefter bifölls utskottets hemställan med 154\r\nröster mot 147 för reservation 65 av Hans\r\nGustafsson m.fl. 11 ledamöter avstod från att rösta.</pre><pre>Mom. 107 (begränsningar av\r\nflyktingmottagningen)</pre><pre>Utskottets hemställan bifölls med 293 röster mot 22\r\nför reservation 69 av Ian Wachtmeister.</pre><pre>Mom. 111 (försvarskostnadernas storlek)</pre><pre>Utskottets hemställan bifölls med 176 röster mot\r\n138 för reservation 72 av Hans Gustafsson m.fl.</pre><pre>Mom. 114 (bostadssubventioner)</pre><pre>Utskottets hemställan bifölls med 175 röster mot\r\n138 för reservation 74 av Hans Gustafsson m.fl. 1\r\nledamot avstod från att rösta.</pre><pre>Mom. 117 (partistöd)</pre><pre>Utskottets hemställan bifölls med 292 röster mot 23\r\nför reservation 76 av Ian Wachtmeister.</pre><pre>Mom. 120 (långsiktigt besparingsprogram)</pre><pre>Först biträddes reservation 79 av Hans Gustafsson\r\nm.fl. med 129 röster mot 12 för meningsyttringen\r\nav Johan Lönnroth i motsvarande del. 174\r\nledamöter avstod från att rösta.</pre><pre>Härefter bifölls utskottets hemställan med 177\r\nröster mot 124 för reservation 79 av Hans\r\nGustafsson m.fl. 11 ledamöter avstod från att rösta.</pre><pre>Mom. 121 (allmänna riktlinjer för budgetpolitiken)</pre><pre>Utskottets hemställan bifölls med 177 röster mot\r\n127 för reservation 80 av Hans Gustafsson m.fl. 11\r\nledamöter avstod från att rösta.</pre><pre>Mom. 139 (fallskärmsavtal inom den offentliga\r\nsektorn)</pre><pre>Utskottets hemställan bifölls med 289 röster mot 22\r\nför reservation 82 av Ian Wachtmeister. 4 ledamöter\r\navstod från att rösta.</pre><pre>Övriga moment</pre><pre>Utskottets hemställan bifölls.</pre><pre>p5p &gt; 6 §  Indrivningslag</pre><pre>Föredrogs</pre><pre>skatteutskottets betänkande</pre><pre>1992/93:SkU27 Indrivningslag (prop. 1992/93:198).</pre><pre>Andre vice talmannen konstaterade att ingen talare\r\nvar anmäld.</pre><pre>Beslut</pre><pre>Utskottets hemställan bifölls.</pre><pre>\r\n7 §  Anmälan om kompletteringsval till den\r\nsvenska delegationen till Parlamentariska\r\nförsamlingen i konferensen om säkerhet och\r\nsamarbete i Europa (ESK)</pre><pre>Talmannen meddelade att Socialdemokratiska\r\nriksdagsgruppen anmält Nils T Svensson (s) som\r\nledamot i den svenska delegationen till\r\nParlamentariska församlingen i konferensen om\r\nsäkerhet och samarbete i Europa (ESK) efter\r\nGeorg Andersson.</pre><pre>Talmannen förklarade vald till</pre><pre>ledamot i den svenska delegationen till\r\nParlamentariska församlingen i konferensen om\r\nsäkerhet och samarbete i Europa (ESK)</pre><pre>Nils T Svensson (s)</pre><pre>Ajournering</pre><pre>På förslag av talmannen beslöt kl. 00.20 att\r\najournera förhandlingarna till kl. 00.30 för att\r\nbereda finansutskottet tillfälle att besluta om\r\nsammanställningen av budgeten m.m., samt\r\növerlämna de ifrågavarande betänkandena för\r\nbordläggning i kammaren.</pre><pre>Återupptagna förhandlingar</pre><pre>Förhandlingarna återupptogs kl. 00.30.</pre><pre>8 §  Bordläggning</pre><pre>Anmäldes och bordlades</pre><pre>Proposition</pre><pre>1992/93:252 Dubbelbeskattningsavtal mellan\r\nSverige och Lettland</pre><pre>Finansutskottets betänkanden</pre><pre>1992/93:FiU27 Sammanställning av tilläggsbudget\r\nför budgetåret 1992/93</pre><pre>1992/93:FiU28 Räntor på statsskulden, m.m.</pre><pre>1992/93:FiU31 Statsbudgetens inkomster för\r\nbudget året 1993/94</pre><pre>1992/93:FiU32 Statsbudgetens utgifter för\r\nbudgetåret 1993/94</pre><pre>1992/93:FiU33 Statsbudget för budgetåret 1993/94</pre><pre>9 §  Kallelse till nytt sammanträde</pre><pre>Talmannen meddelade att nästa sammanträde\r\nskulle börja kl. 00.40.</pre><pre>10 §  Kammaren åtskildes kl. 00.31.</pre><pre>Förhandlingarna leddes</pre><pre>av talmannen från sammanträdets början t.o.m. 1 §\r\nanf. 35 (delvis),</pre><pre>av förste vice talmannen därefter t.o.m. anf. 56\r\n(delvis),</pre><pre>av andre vice talmannen därefter t.o.m. 5 § anf. 78\r\n(delvis),</pre><pre>av tredje vice talmannen därefter t.o.m. anf. 134\r\n(delvis),</pre><pre>av förste vice talmannen därefter t.o.m. anf. 161\r\n(delvis),</pre><pre>av andre vice talmannen därefter t.o.m. voteringen\r\nkl. 23.12 och</pre><pre>av talmannen till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}