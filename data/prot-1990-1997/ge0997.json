{"dokumentstatus":{"dokument":{"hangar_id":"2438983","dok_id":"GE0997","rm":"1990/91","beteckning":"97","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"97","slutnummer":"0","datum":"1991-04-18 00:00:00","systemdatum":"2010-02-17 00:00:00","publicerad":"1991-04-18 00:00:00","titel":"Riksdagens snabbprotokoll 1990/91:97 Torsdagen den 18 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{2ABF146A-AA00-4B3A-BCB5-790A6F7F9707}","dokument_url_text":"http://data.riksdagen.se/dokument/GE0997/text","dokument_url_html":"http://data.riksdagen.se/dokument/GE0997","dokumentstatus_url_xml":"http://data.riksdagen.se/dokumentstatus/GE0997","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:97</div>\r\n<div class=\"sidhuvud_datum\">Torsdagen den 18 april</div>\r\n<div class=\"sidhuvud_klockslag\">Kl. 12.00</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollet för den 12 april.</pre><pre>2 § Hänvisning av ärenden till utskott</pre><pre>Föredrogs och hänvisades</pre><pre>Proposition</pre><pre>1990/91:172 till utbildningsutskottet</pre><pre>Motionerna</pre><pre>1990/91:Sk64 till skatteutskottet</pre><pre>1990/91:Ub178--Ub188 till utbildningsutskottet</pre><pre>1990/91:N106 till näringsutskottet</pre><pre>1990/91:Bo60 och Bo61 till bostadsutskottet</pre><pre>1990/91:A40--A45 till arbetsmarknadsutskottet</pre><pre>1990/91:Sf46--Sf50 till socialförsäkringsutskottet</pre><pre>1990/91:Bo62--Bo75 till bostadsutskottet</pre><pre>1990/91:K60--K93 till konstitutionsutskottet</pre><pre>1990/91:Sk65--Sk69 till skatteutskottet</pre><pre>1990/91:T85--T94 till trafikutskottet</pre><pre>1990/91:Sk70--Sk73 till skatteutskottet</pre><pre>1990/91:A46 och A47 till arbetsmarknadsutskottet</pre><pre>3 § Omedelbara humanitära hjälpinsatser</pre><pre>Föredrogs</pre><pre>utrikesutskottets betänkande</pre><pre>1990/91:UU25 Omedelbara humanitära\r\nhjälpinsatser.</pre><pre></pre><pre>Kammaren biföll utskottets framställning om att\r\nbetänkandet skulle avgöras efter endast en\r\nbordläggning.</pre><pre>Anf. 1 JAN-ERIK WIKSTRÖM (fp):</pre><pre>Fru talman! Behovet av humanitära insatser och\r\nkatastrofbistånd på olika håll i världen har kraftigt\r\nökat under senare tid. I samband med Gulfkriget\r\nuppstod stora hjälpbehov i Mellanöstern. Iraks\r\nohyggliga behandling av kurderna har skapat en\r\nakut nödsituation som motiverar ett omfattande\r\nbistånd. Samtidigt hotas 20 miljoner människor av\r\nsvält i Afrika söder om Sahara.</pre><pre>Det anslag för katastrofbistånd som riksdagen\r\nbeslutat om för innevarande budgetår är dock\r\nnumera helt intecknat.</pre><pre>I detta läge föreslog folkpartiet liberalerna ett\r\nutskottsinitiativ från utrikesutskottets sida.</pre><pre>Jag är glad att utskottet enhälligt velat medverka till\r\natt ett snabbt initiativ kunnat tas. Utskottets\r\nbetänkande justerades i tisdags, och redan i dag kan\r\nkammaren fatta beslut om att förstärka\r\nkatastrofanslaget för de återstående månaderna av\r\ninnevarande budgetår. Tekniskt löses detta genom\r\natt medel som avsatts för Internationella\r\nutvecklingsfonden nu får disponeras av SIDA för\r\natt möta behoven av omedelbara hjälpinsatser.</pre><pre>Utskottet redovisar hederligt nog också att vid\r\nbeslut om biståndets volym för kommande år bör\r\nriksdag och regering beakta, att de medel som nu\r\ntas i anspråk är ett lån från anslag som reserverats\r\nför framtida åtaganden.</pre><pre>Jag vill gärna tacka utrikesutskottets ordförande\r\noch mina utskottskolleger för ett snabbt\r\nställningstagande till förmån för ökade svenska\r\ninsatser för människor i nöd i Afrika och\r\nMellanöstern.</pre><pre>Anf. 2 ALF WENNERFORS (m):</pre><pre>Fru talman! Jag yrkar bifall till den moderata\r\nreservationen som innebär att en mening i\r\nutskottets skrivning bör utgå. Det är den mening\r\nsom säger att vid framtida beslut om biståndets\r\nvolym bör beaktas att vi nu tar pengar i anspråk\r\nfrån de reservationer -- miljardbelopp -- som ligger\r\ni riksbanken. Vi tycker att detta är onödigt. Det\r\nbehövs inte, och därför reserverar vi oss.</pre><pre>Fru talman! I övrigt stöder vi helhjärtat\r\nbetänkandet. Personligen vill jag ge Jan-Erik\r\nWikström och Karl-Göran Biörsmark en eloge för\r\ndet initiativ som togs för tio dagar sedan.</pre><pre>Anf. 3 STIG ALEMYR (s):</pre><pre>Fru talman! Det mänskliga lidande som vi nu\r\nupplever i Gulfkrigets spår och den nöd som\r\nförekommer på Afrikas horn kanske utgör den\r\nstörsta katastrofen hittills i mänsklighetens historia.</pre><pre>Det är nu tid för världssamfundet att göra mycket\r\nkraftfulla insatser för att rädda människoliv.</pre><pre>När det gäller Gulfkrisen har Sverige hittills gjort\r\nmycket stora insatser. Nu är pengarna slut, och vi\r\nmåste fortsätta att ta vår del av ansvaret. Det finns\r\nreserverade biståndsmedel i anslaget för det\r\nmultilaterala biståndet som vi kan ta av. Det är\r\nviktigt att handla snabbt. Pengarna bör omedelbart\r\nkunna användas.</pre><pre>Fru talman! Jag yrkar bifall till utskottets\r\nhemställan.</pre><pre>Anf. 4 RAGNHILD POHANKA (mp):</pre><pre>Fru talman! Miljöpartiet de gröna ställer sig bakom\r\nomedelbara humanitära hjälpinsatser i Afrika och i\r\nGulfkrigets skugga.</pre><pre>Vi kan i TV se folkmord utspelas framför våra\r\nögon, och vi vill gärna minska de effekter som detta\r\nfolkmord ger kurderna. Kurderna har ett talesätt\r\nsom säger att de inte har några andra vänner än sina\r\nberg. Nu måste vi bevisa att det inte är sant. Bergen\r\nsviker dem med köld, snö och matbrist. Vi måste\r\nvisa att vi är de vänner som kurderna behöver för\r\nsin överlevnad.</pre><pre>Vi tillstyrker initiativet.</pre><pre>Överläggningen var härmed avslutad.</pre><pre>Beslut</pre><pre>Utskottets hemställan med godkännande av\r\nutskottets motivering -- som ställdes mot utskottets\r\nhemställan med den ändring i motiveringen som\r\nföreslagits i reservationen av Margaretha af Ugglas\r\nm.fl. -- bifölls med acklamation.</pre><pre>4 § Beslut rörande utskottsbetänkanden som\r\nslutdebatterats den 17 april</pre><pre>Företogs till avgörande jordbruksutskottets\r\nbetänkanden 1990/91:JoU22 och JoU24 samt\r\nfinansutskottets betänkanden 1990/91:FiU15,\r\nFiU17, FiU18, FiU21, FiU22 och FiU19\r\n(beträffande debatten i dessa ärenden, se prot. 96).</pre><pre>Jordbruksutskottets betänkande JoU22</pre><pre>Mom. 8 (anslag till statens jordbruksverk m.m.)</pre><pre>Först biträddes reservation 6 av Karl Erik Olsson\r\noch Lennart Brunander med 38 röster mot 16 för\r\nreservation 7 av Annika Åhnberg. 240 ledamöter\r\navstod från att rösta.</pre><pre>Härefter biträddes reservation 5 av Sven Eric\r\nLorentzon m.fl. med 91 röster mot 37 för\r\nreservation 6 av Karl Erik Olsson och Lennart\r\nBrunander. 165 ledamöter avstod från att rösta.</pre><pre>Slutligen bifölls utskottets hemställan med 153\r\nröster mot 90 för reservation 5 av Sven Eric\r\nLorentzon m.fl. 53 ledamöter avstod från att rösta.</pre><pre>Mom. 10 (fastställande av hushållningssällskaps\r\nstadgar)</pre><pre>Utskottets hemställan bifölls med 171 röster mot\r\n126 för reservation 8 av Karl Erik Olsson m.fl.</pre><pre>Mom. 28--32 (stöd till vallfröodlingen, m.m.)</pre><pre>Utskottets hemställan bifölls med 164 röster mot\r\n131 för reservation 12 av Jan Fransson m.fl. 2\r\nledamöter avstod från att rösta.</pre><pre>Mom. 35 och 36 (ambulerande slakterier, m.m.)</pre><pre>Utskottets hemställan bifölls med 272 röster mot\r\n17 för reservation 14 av Marianne Samuelsson.</pre><pre>Mom. 43 (återbetalning av omställningsstöd)</pre><pre>Utskottets hemställan bifölls med 239 röster mot\r\n55 för reservation 19 av Sven Eric Lorentzon m.fl.</pre><pre>Mom. 53 (disposition av anslaget till rådgivning och\r\nutbildning)</pre><pre>Utskottets hemställan -- som ställdes mot\r\nreservation 23 av Marianne Samuelsson -- bifölls\r\nmed acklamation.</pre><pre>Mom. 54 (bidragsram för trädgårdsnäringens\r\nrationalisering)</pre><pre>Utskottets hemställan bifölls med 241 röster mot\r\n38 för reservation 24 av Karl Erik Olsson och\r\nLennart Brunander. 17 ledamöter avstod från att\r\nrösta.</pre><pre>Mom. 65 (byggande av skogsvägar)</pre><pre>Utskottets hemställan -- som ställdes mot\r\nreservation 33 av Sven Eric Lorentzon m.fl. --\r\nbifölls med acklamation.</pre><pre>Mom. 71 (utvärdering av konsekvenserna av det\r\nfria handredskapsfisket)</pre><pre>Utskottets hemställan -- som ställdes mot\r\nreservation 35 av Jan Fransson m.fl. -- bifölls med\r\nacklamation.</pre><pre>Mom. 73 (anslag till bidrag till fiskevård)</pre><pre>Utskottets hemställan -- som ställdes mot\r\nreservation 36 av Jan Fransson m.fl. -- bifölls med\r\nacklamation.</pre><pre>Mom. 74 (allmän fiskevårdsavgift)</pre><pre>Utskottets hemställan bifölls med 179 röster mot\r\n88 för reservation 37 av Sven Eric Lorentzon m.fl.\r\n25 ledamöter avstod från att rösta.</pre><pre>Mom. 75 (främjande av rennäringen)</pre><pre>Utskottets hemställan -- som ställdes mot\r\nreservation 39 av Karl Erik Olsson m.fl. -- bifölls\r\nmed acklamation.</pre><pre>Mom. 76 (prisstöd till rennäringen)</pre><pre>Utskottets hemställan bifölls med 163 röster mot\r\n132 för reservation 40 av Jan Fransson m.fl.</pre><pre>Mom. 79 (kontroll av renräkning m.m.)</pre><pre>Utskottets hemställan bifölls med 162 röster mot\r\n132 för reservation 41 av Jan Fransson m.fl. 2\r\nledamöter avstod från att rösta.</pre><pre>Mom. 109 (Sveriges lantbruksuniversitet)</pre><pre>Utskottets hemställan -- som ställdes mot\r\nreservation 46 av Karl Erik Olsson och Lennart\r\nBrunander -- bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Jordbruksutskottets betänkande JOU24</pre><pre>Utskottets hemställan bifölls.</pre><pre>Finansutskottets betänkande FiU15</pre><pre>Utskottets hemställan -- som ställdes mot\r\nreservationen av Carl Frick -- bifölls med\r\nacklamation.</pre><pre>Finansutskottets betänkande FiU17</pre><pre>Mom. 5 (anslaget till statens person- och\r\nadressregisternämnd)</pre><pre>Utskottets hemställan bifölls med 185 röster mot\r\n107 för reservationen av Anne Wibble m.fl. 1\r\nledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Finansutskottets betänkande FiU18</pre><pre>Mom. 1--5</pre><pre>Utskottets hemställan bifölls.</pre><pre>Mom. 6 (särskilda obligationslån för att finansiera\r\njärnvägsutbyggnad och järnvägstrafik)</pre><pre>Utskottets hemställan -- som ställdes mot\r\nreservation 1 av Gunnar Björk m.fl. -- bifölls med\r\nacklamation.</pre><pre>Finansutskottets betänkande FiU21</pre><pre>Mom. 1 (sparstimulanser och ägandespridning)</pre><pre>Utskottets hemställan bifölls med 172 röster mot\r\n124 för reservation 2 av Anne Wibble m.fl.</pre><pre>Mom. 2 (vinstandelssystem)</pre><pre>Utskottets hemställan -- som ställdes mot\r\nreservation 3 av Anne Wibble m.fl. -- bifölls med\r\nacklamation.</pre><pre>Mom. 4 (långsiktigt personligt sparande)</pre><pre>Utskottets hemställan bifölls med 186 röster mot 42\r\nför reservation 6 av Gunnar Björk och Ivar Franzén.\r\n68 ledamöter avstod från att rösta.</pre><pre>Mom. 5 (försäkringssparande)</pre><pre>Utskottets hemställan bifölls med 173 röster mot\r\n122 för reservation 7 av Anne Wibble m.fl. 1\r\nledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Finansutskottets betänkande FiU22</pre><pre>Mom. 1 (nationalräkenskaper och tillväxtbegrepp)</pre><pre>Utskottets hemställan bifölls med 226 röster mot 71\r\nför reservation 1 av Gunnar Björk m.fl.</pre><pre>Mom. 8 (företagens uppgiftslämnande)</pre><pre>Utskottets hemställan bifölls med 155 röster mot\r\n141 för reservation 8 av Anne Wibble m.fl.</pre><pre>Övriga moment</pre><pre>Utskottets hemställan bifölls.</pre><pre>Finansutskottets betänkande FiU19</pre><pre>Mom. 1 (Tipstjänsts stöd till idrotten)</pre><pre>Utskottets hemställan bifölls med 207 röster mot 72\r\nför reservation 1 av Lars Tobisson m.fl. 17\r\nledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre></pre><pre>5 § Socialpolitik -- inriktning och anslag</pre><pre>Föredrogs</pre><pre>Socialutskottets betänkande</pre><pre>1990/91:SoU12 Socialpolitik -- inriktning och\r\nanslag (prop. 1990/91:100 delvis).</pre><pre>Förste vice talmannen meddelade att debatten i\r\ndetta ärende skulle delas upp i två avdelningar, som\r\nvar för sig skulle betrakas som ett särskilt ärende\r\nmed egen talarlista. Till talarlistan kunde nya talare\r\nanmäla sig till dess överläggningen förklarats\r\navslutad för den aktuella avdelningen.</pre><pre>Avd. 1 Socialpolitikens inriktning</pre><pre>Anf. 5 DANIEL TARSCHYS (fp):</pre><pre>Fru talman! Talmannen har föreslagit att vi skall\r\nanvända kammaren för att meddela nyheter. Jag\r\ntänkte då börja den här debatten med att meddela\r\nen nyhet. Socialutskottet har i dag enhälligt\r\nbeslutat föreslå riksdagen att de särskilda\r\nungdomshemmen, de s.k. § 12-hemmen, som nu\r\ndrivs i kommunal och landstingskommunal regi,\r\nskall förstatligas.</pre><pre>Syftet bakom den reformen är att få ordning på en\r\nvård som inte fungerar. Sedan flera år har det varit\r\nomöjligt att finna platser för de mest\r\nsvårbehandlade ungdomarna på de här hemmen.\r\nDet har väckt uppmärksamhet och oro att\r\nhundratals ungdomar inte har kunnat beredas den\r\nvård som länsrätterna har beslutat.</pre><pre>En rad instanser, från justitieombudsmannen och\r\nriksdagens utskott till andra sakkunniga instanser,\r\nhar slagit larm om att vården inte fungerar på avsett\r\nsätt. För att råda bot på de missförhållandena\r\nföreslår socialutskottet nu enhälligt att staten\r\nåtertar huvudmannaskapet.</pre><pre>Fru talman! I år som många tidigare år föreslår\r\nfolkpartiet en kraftig överföring av pengar från\r\nvuxna friska människor med arbete till människor\r\nmed svåra fysiska och psykiska handikapp, till\r\nkroniskt sjuka, till brottsoffer, till kvinnor som är\r\nförföljda och lever i otrygghet, till gravt ordblinda,\r\ntill barn med svåra hjärnskador, till barn med\r\novanliga handikapp och till föräldrar med\r\nhandikappade barn.</pre><pre>Det här är grupper som också regeringen värnar om\r\ni sin politik, skriver utskottets majoritet. Men\r\nsedan avstyrker man våra förslag. Så går det till det\r\nena året efter det andra. Det glömda Sverige har\r\nmånga vänner i teorin, men det behöver avgjort fler\r\nvänner i praktiken. På det programmet går\r\nfolkpartiet liberalerna till val.</pre><pre>Vad vi i dag skall diskutera är socialpolitikens\r\nhuvudlinjer. Jag tillhör de många här i kammaren\r\nsom i grunden hyser en stor respekt för\r\nsocialdemokraternas engagemang och insatser i\r\ndessa frågor. Men det är med förundran och vemod\r\nsom jag har följt deras politik under senare år. Jag\r\ntycker mig se en gigantisk och oordnad reträtt, en\r\nstor armé i moralisk och ideologisk upplösning, ett\r\nåtertåg där fritt strövande skaror nu mer slåss med\r\nvarandra än med någon gemensam motståndare.</pre><pre>Jag ser ett myller av övergivna barrikader,\r\npositioner där man slogs för tio eller fem eller två\r\når sedan men nu har gett upp allt motstånd, hoppat\r\növer till andra sidan och snarast låtsas som om man\r\nalltid hade stått på den andra sidan, den som man\r\nhelt nyligen bekämpade.</pre><pre>Ta sjukvården! I över tio år har socialdemokraterna\r\nröstat ner våra motioner om ett husläkarsystem,\r\nsom skulle ge varje svensk en egen läkare att gå till.\r\nNär vi var i regeringställning lade vi fram en\r\nproposition om detta, som också röstades ner. Så\r\nsent som i fjol stod Ingela Thalén här i kammaren\r\noch fnös åt husläkartanken och kallade husläkaren\r\nför en grindvakt.</pre><pre>Nu har allt fler flockat sig kring den här idén --\r\nriksdagens revisorer och Läkarförbundet, för att\r\nnämna några exempel -- och häromveckan tog en\r\nenig styrelse i Landstingsförbundet, alltså även\r\nsocialdemokraterna, ställning för\r\nhusläkarsystemet.</pre><pre>Eller ta detta med sjukvårdens köer! I flera år\r\nvägrade regeringen att ens kartlägga köerna, och än\r\nmindre ville man göra någonting åt saken. När vi\r\npekade på det orimliga i att människor i månader\r\noch år går sjukskrivna för dyra pengar i väntan på\r\nför dem viktiga operationer och att resurser därför\r\nborde överföras från försäkringssystemet till\r\nsjukvården, var det fullkomligt omöjligt att rubba\r\nvare sig Gertrud Sigurdsen eller Bo Holmberg. Vi\r\njagade regeringen med blåslampa men fick bara\r\nhöra att gränsen mellan de här båda systemen\r\nomöjligen kunde överskridas.</pre><pre>Nu är den barrikaden övergiven, som så många\r\nandra. Plötsligt är det i stället högsta mode att föra\r\növer pengar från sjukkassan för att bekämpa köer.</pre><pre>I våras föreslog vi en hundradagarsregel, så att\r\nmänniskor inte skall få vänta i onödan på viktig\r\nsjukvård. Man skall ha rätt att få ersättning, för att\r\nskaffa sig sjukvården på annat håll, om inte den\r\negna sjukvårdshuvudmannen kan ge den.</pre><pre>Vi föreslog också att 500 miljoner skulle användas\r\nför att radikalt få ned operationsköerna inom två\r\når. Häromdagen kom Ingela Thalén med ett\r\npressmeddelande som var en varitabel blåkopia av\r\ndet förslag som socialutskottet nu avstyrker,\r\nsjälvfallet utan angivande av källa för de idéer som\r\nhon nu ställer sig bakom.</pre><pre>Så är det socialdemokraterna byter sida. Inte nog\r\nmed att man tar det djärva skuttet över barrikaden,\r\nman låtsas också som om man aldrig har stått någon\r\nannanstans.</pre><pre>I går diskuterades sjukförsäkringen. Hur mycket\r\novett har vi inte fått under 80-talet när vi försökt att\r\nstrama till reglerna, så att missbruk skall kunna\r\nstävjas och kostnaderna hållas under någorlunda\r\nkontroll! Vi har också slagit larm om att reglerna i\r\nsig är hälsofarliga, därför att de leder till långa\r\nsjukskrivningar.</pre><pre>Hur mycket indignation har inte\r\nsocialdemokraterna ödslat på våra försök att få\r\nordning på arbetsskadeförsäkringen som allt fler\r\ninser direkt skadar människor och leder till livslång\r\ninvaliditet*</pre><pre>Nu är alla de här barrikaderna övergivna. Allt det\r\nvi i åratal har pläderat för är plötsligt helt riktigt och\r\ni själva verket oundgängligen nödvändigt för att\r\nhävda den s.k. arbetslinjen.</pre><pre>Senare i dag diskuteras här familjepolitik. Låt mig\r\nbara påminna om alla övergivna barrikader på det\r\nområdet. Steg för steg har socialdemokraterna\r\ntvingats ge avkall på en i grunden rigid och\r\nlikriktande hållning till barnfamiljerna.</pre><pre>När vi försökte vidga valfriheten, sade ni nej till alla\r\nförändringar av statsbidragen. Ni sade nej till\r\nkommunala dagmammor, ni sade nej till ideella\r\nstiftelser, ni sade nej till föräldrakooperativ, ni sade\r\nnej till deltidsförskolor, ni sade nej till\r\nproducentkooperativ och ni sade nej till\r\nbarnomsorg i svenska kyrkans regi. Allt detta\r\nmotstånd är numera uppgivet.</pre><pre>Häromdagen fick jag höra talas om att ett\r\nkommunalt vårdnadsbidrag numera har införts i\r\nMoskva. Jag väntar bara på att få höra att\r\nvårdnadsbidraget i själva verket var en\r\nsocialdemokratisk uppfinning.</pre><pre>Ett fjärde område värt att nämna är\r\näldreomsorgen. Även här finns det gott om\r\növergivna barrikader. Ta försöken att lägga ned\r\nåldersdomshemmen! Eller ta folkpartiets arbete för\r\neget rum i långvården, som så länge mötte massor\r\nmed invändningar från socialdemokratisk sida!\r\nMan sade att det var fel grepp, att de gamla ville bo\r\ntillsammans, att man inte skulle skjuta in sig på det\r\nhär, osv.</pre><pre>Vi kan ta arbetet för gruppbostäder åt de\r\nsenildementa. De far så illa av att bo i stora\r\ninstitutioner. Här har vi nått allt större förståelse\r\nför våra idéer, och det är oerhört glädjande för de\r\ngamla som ännu inte får den vård och tillsyn som de\r\nbehöver.</pre><pre>Mer osäker, tvekande och tvetydig är den\r\nsocialdemokratiska reträtten när det gäller synen\r\npå valfrihet, konkurrens och konsumentmakt inom\r\nden sociala sektorn. Här kommer det olika signaler\r\nfrån olika delar av rörelsen. I socialutskottet har det\r\ninte varit möjligt att få gehör för några mer\r\nmoderna tankegångar. Det märks inte minst på\r\nreaktionerna och på de borgerliga motionerna om\r\nökad valfrihet. Dem bemöter vi i reservation 5.</pre><pre>Jag sade att den socialdemokratiska armén också\r\nverkar vara i moralisk upplösning. Jag skulle vilja\r\nmotivera det ganska hårda omdömet litet grand.\r\nNär jag tänker tillbaka på de valkampanjer vi har\r\nbedrivit under 80-talet kommer jag ihåg en lång rad\r\nsocialdemokratiska vallöften som sedan inte har\r\nkunnat infrias.</pre><pre>När socialdemokraterna kom tillbaka till makten\r\n1982 var det på fyra s.k. heliga vallöften. Man\r\nlovade att återställa pensionerna till den tidigare\r\nnivån. Det löftet frångick man redan två veckor\r\nefter valet i samband med devalveringen. Man\r\nlovade att återställa statsbidragen till\r\nbarnomsorgen till 40 % av kostnaderna. Det löftet\r\nhöll man mycket kort tid, varefter täckningsgraden\r\nåter sjönk. Nu är den sedan länge en bra bit under\r\n40 %. Man lovade att ta bort förslaget om\r\nkarensdagar i sjukförsäkringen och återställa\r\nsjukförsäkringen till tidigare nivå. Nu vet vi att\r\nsocialdemokraterna även på det området har\r\naccepterat en annan konstruktion av\r\nsjukförsäkringen. Av dessa heliga löften är det inte\r\nmycket som återstår.</pre><pre>I förra valet diskuterade vi föräldraförsäkring och\r\nsemester. Det gavs fullkomligt kategoriska och\r\nbindande löften om att barnomsorgen skulle vara\r\nfullt utbyggd t.o.m. 1991, att föräldraförsäkringen\r\nskulle vara förlängd till 18 månader och att\r\nsemestern skulle vara förlängd till sex veckor. Vi\r\nfrågade hur det skulle finansieras. Då sade man\r\nbara att det går, det är bara att ta ur tillväxten,\r\nsamtidigt som man angrep oss mycket hårt för den\r\nfinansiering krona för krona som vi presenterade\r\nför våra reformförslag. Den här tillbakablicken\r\növer socialdemokratisk argumentering i\r\nvalrörelserna under 80-talet är mycket sorglig,\r\ntycker jag.</pre><pre>Det har gjorts kolossalt mycket för att vilseleda\r\nsvenska folket, och socialdemokratin själv har\r\nkolossalt mycket att beklaga i de löften man har\r\nstrött omkring sig.</pre><pre>Fru talman! Social trygghet och socialt\r\nansvarstagande är grundläggande värden för\r\nfolkpartiet. Vi bejakar välfärdsstaten, och vi ser\r\nsom vår uppgift att utveckla den, att förnya den och\r\natt rädda den undan de faror som hotar från många\r\nolika håll. Den största risken nu är risken för\r\nekonomisk stagnation och kräftgång. Sverige är\r\nunikt, som det sägs på bio, men inte på det sätt som\r\ndet sägs på bio. Sverige är unikt genom att vi är det\r\nenda land i OECD för vilket man i år förutser en\r\nsjunkande bruttonationalprodukt. Alla de övriga\r\n25 länderna har en stigande bruttonationalprodukt.\r\nDen vanskötta ekonomiska politiken är ett direkt\r\nhot mot den sociala tryggheten i dag och i\r\nframtiden.</pre><pre>Vi lever i dag längre än någonsin förr. Det ställer\r\nstora anspråk på resurser för de äldre. Under 90-\r\ntalet måste vi ta fram hundratals miljarder friska\r\nkronor för att klara sjukvården för de äldre, för att\r\nklara äldreomsorgen och för att klara de ökande\r\npensioner som våra äldre har rätt till under de\r\nkommande åren. Det är i det här långsiktiga\r\nperspektivet som de äldre är skattereformens\r\nverkliga vinnare.</pre><pre>Får vi inte Sverige på fötter kan också\r\nsocialpolitiken hälsa hem. Det är mot den\r\nbakgrunden som vi liberaler betonar det\r\noupplösliga sambandet mellan en frisk\r\nmarknadsekonomi och en sund välfärdsstat, mellan\r\nindividuell frihet och gemensam trygghet. Det är\r\ndenna kombination som vi måste försvara. Utan\r\nden kommer vi alla att leva i ett sämre, fattigare och\r\nmer orättvist samhälle.</pre><pre>Fru talman! Jag ber att få yrka bifall till hemställan\r\ni utskottets betänkande med undantag för\r\nreservationerna 2, 5, 6 och 40. Självfallet står vi\r\nockså fast vid övriga reservationer, men jag avstår\r\nfrån att yrka bifall till dem för att bespara\r\nkammaren överflödiga voteringar.</pre><pre></pre><pre>Anf. 6 PER STENMARCK (m):</pre><pre>Fru talman! Sverige är på många sätt ett mycket\r\nfint och bra land. Här trivs människor. Vi har\r\nnärhet till vår natur, till trygghet och till ett arbete\r\nsom vi trivs med. Så är det för många människor.\r\nFörhoppningsvis för de flesta av oss. Men ytterst\r\nhandlar det som vi diskuterar i dag --\r\nsocialpolitiken -- inte enbart om ''de flesta av oss''\r\nutan också om alla dem som på något sätt har\r\nproblem och svårigheter. För alla dessa människor\r\nskall Sverige också vara ett fint och bra land att bo\r\noch leva i.</pre><pre>Att Sverige är unikt får vi för tillfället lära oss om\r\nvi går på biograf. Det är de socialdemokratiska\r\nreklammakarna som uttrycker det så. Och visst är\r\nSverige på många sätt unikt, även om det nog i\r\nmånga fall är det på andra sätt och av andra orsaker\r\nän de som socialdemokraterna tycks tro.</pre><pre>I den revolution som stora delar av Central- och\r\nÖsteuropa nyligen upplevt har allt fler sett\r\nfördelarna med ett marknadsekonomiskt system.\r\nSom en konsekvens av detta har de på kort tid\r\navskaffat den socialistiska planhushållningen.\r\nSjälvfallet är anledningen att de har decennier av\r\nerfarenheter som har visat på de negativa\r\nkonsekvenserna av ett sådant system. Även vi här i\r\nSverige vet att ett system med marknadsekonomi\r\npå de allra flesta områden är överlägset. Vi har\r\nockså många erfarenheter i den riktningen. Det är\r\nju just därför som vi har ett system med\r\nmarknadsekonomi inom flertalet områden i vårt\r\nland. I de allra flesta fall fungerar Sverige också bra\r\ninom dessa områden.</pre><pre>Men det finns också andra områden, där vi i stället\r\nhar valt att ha en omfattande centralreglering,\r\npolitikerstyrning och stora monopol. Detta system\r\nhar vi inom stora delar av den socialpolitik som vi\r\ndiskuterar i dag, t.ex. inom barnomsorg,\r\näldreomsorg och sjukvård.</pre><pre>''Sverige är unikt'' -- för att tala med\r\nsocialdemokratisk terminologi -- i det avseendet att\r\nvi fortfarande tror att detta är bra lösningar, trots\r\natt vi ser att problemen blir allt större och allt fler.\r\nPå flera av dessa områden uppvisar faktiskt Sverige\r\nav i dag många brister. Varje dag blir\r\nvittnesbörden -- via massmedia och på andra sätt --\r\nallt fler om sprickor i de svenska offentliga\r\nvälfärdssystemen. Detta kunde man läsa om i\r\nmorgontidningarna så sent som i dag på morgonen.\r\nDet handlar om köer, brister och problem som blir\r\nallt tydligare och allt vanligare för allt fler\r\nmänniskor.</pre><pre>Socialdemokraterna har under en mansålder av\r\nmakthegemoni skapat ett samhälle där den som har\r\ntur, är stark eller har tillräckligt gott om pengar kan\r\nfå vård på annat sätt när kön är för lång. Vi har alla\r\nväldigt olika behov, önskemål och värderingar.\r\nDärför har vi också i Sverige en utvecklad valfrihet\r\npå många områden. Vi får t.ex. bo var vi vill -- i\r\nprincip i alla fall. Vi får handla mat och kläder\r\nutifrån våra egna önskemål.</pre><pre>Men så snart det handlar om vård och omsorg -- ja,\r\ndå tilltros vi inte ens valet av vår egen läkare eller\r\nbarnomsorg för våra egna barn.</pre><pre>Låt mig fråga Bo Holmberg i den här debatten: När\r\när ni beredda att ta sådana initiativ att det blir\r\nmöjligt med valfrihet också inom de områden som\r\nvi kallar vårt välfärdssystem?</pre><pre>Det finns, som jag ser det, i dagens\r\nsocialdemokratiska system en närmast cynisk\r\ninställning, som innebär att om det offentliga är\r\noförmöget att ställa tillräckliga resurser till\r\nförfogande -- ja, då finns det inga andra alternativ\r\nför enskilda människor.</pre><pre>Det gäller inom barnomsorgen, där alla betalar via\r\nskattsedeln men där resurserna bara räcker till\r\nvissa. Det gäller inom sjukvården, där ett helt\r\nyrkesverksamt liv med ständigt högre\r\nlandstingsskatt och sjukförsäkringsavgift inte är en\r\ntillräcklig garanti för vård, när man kanske som\r\npensionär för första gången behöver utnyttja\r\ndenna -- såvida man nu inte befinner sig i den\r\nlyckliga omständigheten att kunna betala\r\nytterligare en gång genom att anlita en privat\r\nvårdgivare.</pre><pre>Låt mig fråga: Är det verkligen rimligt att det skall\r\nfungera på det här sättet? Och om inte, hur vill\r\nsocialdemokraterna ändra på detta förhållande? På\r\nvilket sätt är egentligen denna socialpolitik\r\ngenerell, när det i högsta grad är ett selektivt val\r\nvem som skall kunna få den nödvändiga vården?</pre><pre>Det krävs i dag, som vi moderater ser det,\r\nförändringar för att vi skall kunna tillgodose de\r\nkrav som människor faktiskt har rätt att ställa. Det\r\när nödvändigt med ett uppbrytande av\r\nservicemonopol inom kommuner och landsting,\r\ninförande av mångfald och valfrihet inom\r\näldreomsorgen, sjukvården och barnomsorgen,\r\nvårdnadsbidrag till barnfamiljer och konkurrens på\r\nlika villkor mellan kommunal och privat\r\nverksamhet. Vi moderater föreslår därför att vi\r\nskall införa en allmän och obligatorisk\r\nsjukvårdsförsäkring för att ge ökad valfrihet inom\r\nsjukvården.</pre><pre>Den mångfald som är valfrihetens andra sida\r\ninnebär också att sjukvårdens resurser kan\r\nutnyttjas på ett bättre sätt. Enskilda människor kan\r\nfå större möjlighet att själva välja var de skall få sin\r\nvård. Dagens stordrift kan ersättas med mindre och\r\nfler enheter. Systemet med en sådan här\r\nförsäkringsmodell innebär att den i dag strikta\r\navgränsningen mellan sjukvårdens och\r\nsjukpenningens finansiering försvinner. Den helt\r\ndominerande delen av landstingsskatten förs i\r\nstället över till försäkringskassan, som betalar\r\npatientens vård, oberoende av vårdgivare.</pre><pre>Precis som med dagens landstingsskatt skall\r\nkostnaderna för sjukvårdsförsäkringen tas ut efter\r\nbetalningsförmåga och oberoende av risk. Var och\r\nen -- även den som saknar inkomst -- kommer att\r\nomfattas av försäkringen och har rätt till god vård.\r\nMen genom att ansvaret för finansieringen av\r\nsjukvården skiljs från produktionen av sjukvården,\r\nkommer privat och offentlig sjukvård att verka på\r\nlika villkor.</pre><pre>I avvaktan på den här försäkringslösningen har vi\r\nmoderater i flera år föreslagit införandet av en\r\nvårdgaranti, dvs. ett system som innebär att när det\r\negna landstinget inte kan erbjuda vård inom rimlig\r\ntid, skall vård hos ett annat landsting eller en privat\r\nvårdgivare bekostas av landstinget.</pre><pre>I åtskilliga år har socialdemokraterna i denna\r\nkammare avslagit våra förslag. Men sedan en dryg\r\nvecka tillbaka finns det ett avtal mellan\r\nLandstingsförbundet och socialdepartementet om\r\natt införa en sådan vårdgaranti med början den 1\r\njanuari 1992 för ''vissa behandlingar''. Detta sker\r\ninte så snabbt som vi moderater skulle önska.\r\nDärför har vi föreslagit att en första etapp skall\r\nträda i kraft redan den 1 juli i år. Inte heller är\r\nförslaget tillräckligt långtgående men -- det skall\r\ngärna medges -- detta är ett klart steg i rätt riktning.</pre><pre>Men det finns ändå en viktig, och principiellt\r\nbetydelsefull, skillnad mellan vårt förslag och det\r\nsom nu genomförs, och det är att\r\növerenskommelsen mellan Landstingförbundet\r\noch socialdepartementet ses som ett slutsteg för att\r\nlösa ett akut problem. Det finns inga tankar om hur\r\nfrågan skall hanteras litet mera långsiktigt. Vi\r\nmoderater menar att vårdgarantin är ett steg på\r\nvägen mot någonting annat och bättre, nämligen\r\ninförandet av en försäkringsmodell.</pre><pre>Låt mig ställa en fråga till socialdemokraternas\r\ntalesman i denna debatt:</pre><pre>I det moderata förslaget ingår en lagfäst rätt till\r\nvalfrihet, inskriven bl.a. i hälso- och\r\nsjukvårdslagen. När socialdemokraterna nu har\r\ntänkt om beträffande vårdgarantin, så vore det en\r\nstyrka att också göra ett sådant tillägg till lagtexten.\r\nÄr Bo Holmberg beredd att medverka till detta?</pre><pre>På samma sätt menar vi också att valfriheten är\r\nviktig för de äldre i samhället. Rätten att välja är\r\nfundamental. Ofta är det personliga valet viktigast\r\nnär det gäller att ha sin egen läkare eller att kunna\r\npåverka valet av hemsamarit. Det är viktigt att\r\nkunna välja någon som man känner förtroende för.</pre><pre>Även valet av boende- och serviceform som\r\nsjukhem, ålderdomshem eller gruppboende är\r\nviktigt. Många äldre vill bo kvar hemma i sin\r\nlägenhet. Andra vill ha det större mått av trygghet\r\noch service som boende i servicehus eller i den\r\ngamla typen av ålderdomshem innebär. Behovet av\r\nmångfald ökar i skeden då bl.a. den fysiska\r\nbegränsningen sätter in. Därför bör\r\nvalfrihetsprincipen, enligt vår mening, inte enbart\r\nskrivas in i hälso- och sjukvårdslagen utan också i\r\nsocialtjänstlagen.</pre><pre>Fru talman! I ett betydelsefullt avseende har\r\nsocialdemokraterna hamnat i minoritet i utskottet.\r\nDet gäller det s.k. Mättingeprojektet, som drivs av\r\norganisationen Rörelsehindrade barn och\r\nungdomar, RBU, och som nu sökt bidrag för sin\r\nverksamhet.</pre><pre>För närvarande utgår stöd till två\r\nhandikapporganisationer, för kostnader för deras\r\nrekreationsanläggningar, nämligen De\r\nhandikappades riksförbund och Synskadades\r\nriksförbund. I budgetpropositionen finns\r\nemellertid inget förslag om bidrag också till RBU.</pre><pre>Mättingeprojektet är viktigt för de rörelsehindrade\r\nbarnen och deras föräldrar, för fritidsaktiviteter och\r\nnaturupplevelser och, inte minst, till rekreation och\r\navlastning för föräldrarna.</pre><pre>Det finns andra handikapporganisationer som inte\r\nhar något stöd för sina rekreationsanläggningar.\r\n1989 års handikapputredning behandlar bl.a. denna\r\nfråga, och utskottet utgår ifrån att utredningen\r\növerväger det statliga stödet också till dessa\r\nanläggningar.</pre><pre>Efter ett stort antal motioner har utskottets\r\nmajoritet tillstyrkt ett bidrag till Mättingeprojektet.\r\nDet är beklagligt, som vi ser det, att utskottet inte\r\nkunnat bli enigt i denna del, utan att\r\nsocialdemokraterna sett sig nödsakade att\r\nreservera sig mot detta stöd.</pre><pre>En mindre randanmärkning i sammanhanget, som\r\nnaturligtvis borde ha uppmärksammats tidigare: I\r\nhandlingarna sägs att detta är ett ''bidrag till\r\ndriften'' av Mättinge. Eftersom anläggningen ännu\r\ninte är färdig, bör det rimligtvis vara ett bidrag till\r\nuppbyggande av anläggningen. Socialutskottet har\r\nbehandlat detta under förmiddagen, och det har\r\ndelats ut ett rättelseblad. Jag ber härmed att få yrka\r\nbifall till förslaget på detta.</pre><pre>Jag ber i övrigt, fru talman, att få yrka bifall till\r\nreservation 1.</pre><pre>Anf. 7 ULLA TILLANDER (c):</pre><pre>Fru talman! Om sjukvården i vårt land kan man i\r\nstörsta allmänhet säga att hälsan tiger still, dvs. den\r\nfungerar och den är att lita på även när den utsätts\r\nför påfrestningar. Det beror naturligtvis på att de\r\nmänniskor som arbetar inom olika nivåer har en\r\nmycket god utbildning och är djupt engagerade i sitt\r\nvärv. Det visar sig också att flertalet av de\r\nmänniskor som kommer i nära kontakt med\r\nsjukvården har ett stort förtroende för den. Detta\r\nallmänna förtroende, som faktiskt finns ute bland\r\nallmänheten, motsvaras av en stor enighet här i\r\nriksdagen såväl när det gäller målen för sjukvården\r\nsom när det gäller medlen för att uppnå målen.</pre><pre>Det förtroendekapital som sjukvården i vårt land\r\nrent allmänt har, har sin grund i två\r\nomständigheter. Den ena är att den rent\r\nekonomiska satsningen på sjukvården i vårt land är\r\nförhållandevis omfattande, och den andra är att\r\nresurserna skall fördelas på ett rimligt och rättvist\r\nsätt med hänsyn till både enskilda människor och\r\nregioner. Det är viktigt att en sådan målsättning\r\nfinns både när myndigheter fördelar resurser och\r\nsom grund för den enskilda människans förväntan\r\npå och rätt till sjukvård.</pre><pre>Eftersom så mycket fungerar bra märks det som\r\nfungerar mindre bra desto mer. Det finns köer, det\r\nfinns flaskhalsar, och det finns orättvisor när det\r\ngäller tillgängligheten till läkare och sjukvård och\r\nsnedfördelning i fråga om möjligheten att ha\r\nkontinuerliga kontakter med läkare.</pre><pre>Vi tror att vägen att lösa dessa problem och ta bort\r\nskönhetsfläckarna går över en ökad flexibilitet, en\r\nöppning för alternativ och och konkurrens -- både\r\nkvalitativ och prismässig -- mellan såväl offentliga\r\nsom privata insatser. I allt detta har på senare tid en\r\nenighet börjat uppnås. En offentlig finansiering är\r\nett viktigt led i strävan att göra sjukvården\r\ntillgänglig för var och en. Det är en grundtrygghet\r\nsom vi i centern anser omistlig och som är en\r\nomistlig del i en välfärd som vi i och för sig anser\r\nbehöver förändras och omprövas men inte\r\nförsämras. Vi vill anslå 1 000 miljoner som skall gå\r\ndirekt till vården.</pre><pre>Vid sidan av fritid och arbete har vi ett behov av\r\natt bry oss om och ta ansvar för människorna i vår\r\nomgivning. Det är inget som vi på politisk väg kan\r\ntvinga fram. Däremot kan vi politiskt återge\r\nmänniskorna ett större ansvar, så att de sociala\r\nnätverken åter kan knytas i de vardagliga bestyren.\r\nIngen tror längre att statsapparaten och\r\nkommunerna kan göra allt. Den alltmer utbredda\r\nensamheten bland äldre kan inte avskaffas genom\r\nbeslut uppifrån. Ensamheten motverkas bäst\r\ngenom att anhöriga -- närstående som grannar,\r\nföreningsmedlemmar och arbetskamrater --\r\nmotiveras att ta ansvar för varandra.</pre><pre>Frivilliga organisationer och föreningar gör här en\r\nstor insats. Detta frivilligarbete måste i större\r\nutsträckning stimuleras och prioriteras. Det finns\r\nen inbyggd dynamik i samhällsutvecklingen, som\r\ninnebär att olika kategorier av människor\r\nautomatiskt delas upp och lever helt skilda liv. Det\r\nmåste motverkas.</pre><pre>Under 80-talet hade vi i Sverige en högkonjunktur,\r\nmen i stället för att klyftorna minskade ökade de\r\nunder detta årtionde i stor utsträckning på grund av\r\nden socialdemokratiska politiken. Oavsett vilka\r\nvälfärdsindikationer som väljs -- det må vara\r\nutbildning, sysselsättning, inkomster, bostad, hälsa\r\neller fritid -- har skillnaderna mellan olika grupper\r\nökat. Alltmer av skattemedlen går till dem som\r\nredan har en god standard. Under de senaste tio\r\nåren har en mångmiljardrullning skett från\r\nupprätthållandet av vardagssolidaritet, sjukvård\r\noch social service, till statens transfereringar.\r\nResultatet har blivit att de starka har tagit resurser\r\nfrån de mest utsatta, de gamla, de svårast sjuka och\r\nde socialt behövande.</pre><pre>Många frågar sig därför: Står socialdemokraterna\r\nför en rättvis fördelningspolitik? När en rättvis\r\nfördelningspolitik uteblir är det de svaga grupperna\r\nsom drabbas först. Särskilt upprörande blir det när\r\ndet drabbar äldre, som under svåra förhållanden\r\nhar varit med om att lägga grunden för det\r\nnuvarande samhället.</pre><pre>Samtidigt har stora förmögenheter skapats, vilket\r\nhar upprört rättskänslan. En klippekonomi har\r\ntillåtits grassera. De agerande har skott sig till\r\nmångas förfäran men också till vissas beundran.</pre><pre>Det parti som har haft ansvaret för ekonomin under\r\ndessa år, socialdemokraterna, är just nu föremål för\r\nräfst och rättarting av en av partiets egna f.d.\r\nrättare. Men nog borde rättarens egna fel, brister\r\noch underlåtenhetssynder också dras fram i ljuset,\r\ninte minst med tanke på den ekonomiska\r\nutvecklingen under 80-talet.</pre><pre>Många pensionärer har så låg pension, att när de\r\nallra nödvändigaste utgifterna är betalda räcker\r\npengarna inte till mycket mer. Detta är inte en\r\nrättvis fördelning av landets resurser. Från vår sida\r\nhar vi lagt fram ett förslag om en ny och förstärkt\r\ngrundpension, som syftar till att undanröja denna\r\norättfärdighet.</pre><pre>Det finns en annan brist i samhället som särskilt\r\ndrabbar de äldre, och det är äldreomsorgens\r\notillräckliga utbyggnad på många håll. Det borde\r\nvara naturligt att ta till vara de resurser som hittills\r\ninte utnyttjats i tillräcklig grad. Riksdagsbeslutet\r\nnär det gäller om- och nybyggnad av ålderdomshem\r\nöppnar nya möjligheter att erbjuda äldre\r\nmänniskor en boendeform som länge har\r\nefterfrågats och saknats. Efterfrågan på\r\nålderdomshem är ett tecken på att äldre människor\r\ninte kan hänvisas enbart till eget boende i hemmet\r\neller till långvård.</pre><pre>Bristerna inom sjukvården är ett exempel på att\r\nman inte tar till vara de resurser som finns och de\r\nmöjligheter som står till buds. De som är över 75 år\r\nkonsumerar ungefär 40 % av sjukvårdens resurser.\r\nDet beror ofta på att den s.k. vårdkedjan inte\r\nfungerar. Boendeformer som ålderdomshem och\r\ngruppboende saknas alltför ofta. De utgör en viktig\r\nlänk i omsorgskedjan mellan just hemboende och\r\nlångvård.</pre><pre>Tyvärr når information och kunskap om det nya\r\nsystemet och om intentionen bakom\r\nriksdagsbeslutet inte ut till kommuner och andra\r\nberörda. Detta är ett exempel på hur svårt det är att\r\nfå gehör för riksdagens beslut även om besluten har\r\nfattats i enighet och särskilt om enigheten är ett\r\nresultat av att ett politiskt motstånd har brutits. Vi\r\nstöter med jämna mellanrum på sådana frågor.\r\nTrots att riksdagen fattar ett klart beslut tränger det\r\nalltså inte igenom. De instanser som är till för att\r\nföra vidare riksdagsbeslutet är tydligen inte alltid\r\nkapabla att göra det. Det är den slutsats man drar\r\nnär man gång på gång stöter på samma fenomen.</pre><pre>Jag skall ta ett konkret och aktuellt exempel på att\r\nbeslut som vi har fattat här i riksdagen faktiskt inte\r\ntränger igenom och därmed inte får tillfälle att\r\npåverka besluten ute i kommunerna. Följande står\r\nskrivet i en skrivelse som politikerna i en kommun\r\nhelt nyligen fick från sina tjänstemän:</pre><pre>Ålderdomshem bygger bl.a. på att kommunen står\r\nför vissa inventarier och utrustning. Även det är\r\nnedslitet och i behov av förnyelse. Ålderdomshem\r\ngår dock stick i stäv med socialtjänstlagens\r\nintentioner om normalisering och\r\nsjälvbestämmande.</pre><pre>Lagen tillämpas alltså på ett mekaniskt sätt och på\r\nmänniskor som är i behov av en vårdform som\r\nriksdagen i enighet har beslutat om. Det är\r\nupprörande med en sådan tillämpning.</pre><pre>Det finns i vårt land en värdefull tradition att hjälpa\r\ndem som har det svårt, och det är viktigt att det\r\narvet inte försvinner eller tunnas ut. Det finns\r\nanledning att lyfta fram det när man alltför\r\nonyanserat kritiserar den offentliga sektorn. Det\r\nfinns mycket kritik av den offentliga sektorn som är\r\nberättigad, men vi för vår del slår vakt om ett\r\nfungerande socialt skyddsnät, utan vilket\r\nvälfärdssamhället knappast längre gör skäl för\r\nnamnet.</pre><pre>Den lilla världen, som det har talats om många\r\ngånger, är naturligtvis ovärderlig för den som har\r\nfått en sådan. Problemet är bara att just de som bäst\r\nskulle behöva ett sådant socialt skyddsnät --\r\nhjälpande och stödjande, förstående och\r\nuppmuntrande, med hjälp att bistå socialt,\r\nekonomiskt och personligt -- saknar allt detta, eller\r\nså är skyddsnätet mycket glest. Just därför är talet\r\nom den lilla världen, som är en följd av en riktig och\r\nrimlig satsning på familjen och en konsekvens av\r\nfamiljens betydelse, en så stark påminnelse också\r\nom behovet av en grundtrygghet, som måste finnas\r\näven när den lilla världen inte existerar.</pre><pre>Bristen på en rättvis fördelningspolitik finns på\r\nmånga områden, men den drabbar alldeles särskilt\r\ngrupper i vårt samhälle som är bortglömda. De\r\nhandikappade har ofta en lägre bostadsstandard,\r\nsämre möjligheter till utbildning och svårare att få\r\narbete och sysselsättning. Det krävs större insatser\r\nför att ekonomiskt och på annat sätt hjälpa de\r\nhandikappade ut i arbetslivet och tillgodose\r\nbehovet av handikappbostäder.</pre><pre>Ett uttryck för att majoriteten tycker att det är\r\nangeläget att satsa på handikappade barn och\r\nungdomar är den fråga som Per Stenmarck tidigare\r\ntog upp och som inryms i några motioner från bl.a.\r\noss i centerpartiet, dvs. frågan om bidrag till RBUs\r\nrekreationsanläggning Mättinge.</pre><pre>Det finns många människor som är utan all den\r\nvälfärd som vi andra har. De hemlösa\r\nalkoholisterna, de psykiskt sjuka, ungdomar i kris\r\noch andra med svåra problem får inte alltid den\r\nhjälp de behöver. Det svenska välfärdssystemet\r\nutgår i väsentliga avseenden från arbetsmarknaden.\r\nMan måste ha arbetat för att komma in i systemet.\r\nFörst då har man rätt att bli kompenserad vid\r\nsjukdom, vid barnafödande, handikapp och\r\narbetslöshet. De som bäst behöver trygghet\r\nkommer paradoxalt nog inte åt den.</pre><pre>Hemlösheten är en av de allvarligaste sociala\r\nrisksituationer som en människa kan möta. Att\r\nbryta hemlösheten är en av de viktigaste sociala\r\nuppgifterna och en förutsättning för att de hemlösa\r\nskall få en chans till ett människovärdigt liv.</pre><pre>Stadsmissionen och Frälsningsarmén är exempel på\r\norganisationer som har verkat bland människor på\r\nsamhällets skuggsida sedan lång tid tillbaka och\r\nsom därför har stor erfarenhet av sådant arbete. I\r\nsamband med en skilsmässa, någon nära anhörigs\r\ndöd, arbetslöshet eller liknande uppkommer frågor\r\nsom: Vad är det för mening med mitt liv? För vems\r\nskull lever jag? Flykten till missbruket består ofta\r\nså länge sådana frågor förblir obesvarade.</pre><pre>Nu liksom under tidigare decennier är de hemlösa\r\nglömda av samhället. De har inte minskat i antal.\r\nMånga tecken tyder tvärtom på att de blir fler och\r\nfler. Dessutom har antalet hemlösa kvinnor ökat.\r\nUndersökningar som har gjorts visar också att\r\nnutidens hemlösa är allt yngre. Det är ofta\r\nmänniskor som aldrig har fått fotfäste i samhället.</pre><pre>Vi anser att problemet med de hemlösa är av den\r\ndimensionen att det bör lösas på samma sätt som\r\nflyktingfrågan, där ett statligt åtagande möjliggör\r\nför kommunerna att gripa sig an uppgiften. Vi i\r\ncentern föreslår därför i en kommittémotion att det\r\nskall satsas 3 milj. kr. på de hemlösa i första hand i\r\nStockholm, Göteborg och Malmö. Pengarna skall\r\nfördelas till de ideella organisationer som arbetar\r\nför de hemlösa. Denna satsning skall ske i avvaktan\r\npå en varaktig lösning av problemet.</pre><pre>De kristna samfundens nykterhetsorganisationer\r\nhar genom sin organisation RIA nått mycket goda\r\nresultat i sina stödjande och vårdande insatser vid\r\nalkohol- och drogförebyggande arbete. Även Lewi\r\nPethrus Stiftelse bedriver ett väl dokumenterat\r\narbete bland alkoholmissbrukare. Vi anser att just\r\nbidraget till sådana nykterhetsorganisationer bör\r\nhöjas.</pre><pre>Vår omhuldade välfärdspolitik har skapat en bild av\r\natt samhället skulle kunna ta hand om oss alla, men\r\ndet är inte sant, och det har väl heller aldrig varit\r\nsant.</pre><pre>Liksom Daniel Tarschys glädjer vi i centern oss åt\r\ndagens beslut i socialutskottet att de s.k. § 12-\r\nhemmen återigen skall övergå till statligt\r\nhuvudmannaskap. Vi har från centerns sida i\r\nmånga år motionerat i den frågan.</pre><pre>Fru talman! Grundtrygghet skall förenas med\r\nmångfald, idérikedom och ansvarstagande hos alla,\r\nsåväl inom den offentliga sektorn som inom de\r\nfristående alternativen. Detta skapar nya\r\nmöjligheter till alternativ i vård och omsorg. Rosa\r\nÖsth skall senare i debatten tala om\r\nfamiljepolitiken, men jag vill ändå nu understryka\r\ndet glädjande i att regeringen efter enträget\r\nmotionerande från bl.a. oss i centern ger svenska\r\nkyrkan rätt till statsbidrag för barnomsorg i egen\r\nregi. Det är det senaste exemplet på att ett\r\nsocialdemokratiskt nej har blivit ett ja när det gäller\r\nbarnomsorg. Det är bra. Det finns en organisation\r\ninom kyrkan som fungerar över hela landet, och på\r\nmånga håll kan kyrkan göra en insats för\r\nbarnomsorgen och tillföra den ett inslag av djup,\r\nallvar och andlighet, som allt fler människor i vårt\r\nsamhälle -- både unga och äldre -- tycks inse\r\nbehovet av.</pre><pre>Med detta vill jag yrka bifall till reservationerna 3,\r\n5, 17 och 47.</pre><pre></pre><pre>Anf. 8 GUDRUN SCHYMAN (v):</pre><pre>Fru talman! När man lyssnar på anförandena i\r\ndebatten -- åtminstone när man lyssnar på Daniel\r\nTarschys och kanske också på Per Stenmarck -- får\r\nman intrycket att detta är någon form av\r\nvalupptakt. Många vackra ord sägs om valfrihet,\r\nom skydd för svaga grupper, om mångfald och om\r\natt det skall bli guld och gröna skogar.</pre><pre>Daniel Tarschys talade om att man ville föra över\r\nresurser från vuxna friska människor med arbete till\r\nsjuka och handikappade, det som är det glömda\r\nSverige. Han talade också om socialdemokraterna\r\nsom överger barrikaderna. Såsom varande\r\nvänsterpartist och hyllande också det\r\nutomparlamentariska arbetet och ganska ofta\r\nstående på barrikaderna vill jag påstå att det över\r\nhuvud taget är ganska tomt på barrikaderna nu för\r\ntiden. Jag hade också varit gladare om Daniel\r\nTarschys talat om att föra över pengar från vuxna\r\nfriska människor med arbete och mycket hög lön till\r\nvuxna friska människor som har väldigt låg lön. Det\r\nfinns ju en skillnad inte bara mellan sjuka och svaga\r\nutan även mellan rika och fattiga.</pre><pre>Det pågår i dag en utveckling i Sverige som innebär\r\natt dessa gränser suddas ut. Försvaret för de svaga\r\ngrupperna -- som enligt min uppfattning omfattar\r\nfler än dem som Daniel Tarschys inbegriper i\r\nbegreppet det glömda Sverige -- håller på att\r\nurholkas på alla upptänkliga sätt. Jag vill påstå att\r\nde borgerliga partierna går i spetsen för detta.\r\nTyvärr är inte heller regeringspartiet så dåligt på att\r\ndelta.</pre><pre>Det verkar också som om Daniel Tarschys skulle ha\r\nvarit på bio och sett en valfilm i vilken det sägs att\r\nSverige är fantastiskt. Det finns en klar tendens hos\r\nmånga att stämma in i en hallelujakör och säga att\r\ndet är marknadsekonomierna som skall råda bot på\r\nde brister som ändå finns i det svenska samhället.</pre><pre>Jag har naturligtvis mycket svårt att förstå detta.\r\nOm man tittar på de s.k. utvecklade\r\nmarknadsekonomier som finns, företrädesvis i\r\nVästeuropa, kan man enligt min mening se att de\r\nsociala välfärdssystemen där inte är särskilt\r\ngenerella, och de ger inte heller ett sådant stöd till\r\nde svaga grupperna som ni säger er tala om. Där\r\nfinns inte den omfördelningseffekt som ni säger er\r\nvilja uppnå. Jag har därför svårt att förstå varför ni\r\ntror att den ensidiga marknadskapitalism som ni\r\nförespråkar verkligen skulle ge det skyddet till\r\nsvaga grupper.</pre><pre>Det finns en blind tro på att en i traditionella termer\r\nmätt ekonomisk tillväxt automatiskt leder till att\r\nalla får det bättre. Internationellt men också i\r\nSverige kan vi se att en ökad ekonomisk tillväxt,\r\nmätt i de traditionella termerna, inte alls\r\nautomatiskt ger en bättre standard, en bättre\r\nomfördelning eller ett ökat skydd för svaga\r\ngrupper.</pre><pre>Tvärtom är det faktiskt så att klyftorna ökar. Även\r\ni dagens Sverige ökar klyftorna mellan dem som har\r\ndet bra och dem som har det dåligt. Skyddet för\r\nsvaga grupper försämras i själva verket.\r\nLöneskillnaderna ökar. Det finns en rad tendenser\r\nsom går åt precis samma håll. Klyftorna i samhället\r\nökar. Vi får en ganska välbeställd medelklass och\r\nen överklass, men människorna i det som man\r\ntraditionellt kallar för underklass får det alltså\r\nsämre.</pre><pre>Så ser det ut också i de\r\nmarknadsekonomidominerade länder som man\r\nofta anför som exempel på länder där\r\nsocialpolitiken sköts på ett bra sätt.</pre><pre>Den motion som vänsterpartiet har skrivit till det\r\nhär betänkandet handlar mycket om att försvara\r\nden generella välfärdspolitik som har byggts upp i\r\nSverige under lång tid, inte minst av\r\narbetarrörelsens organisationer, och som vi i dag\r\nkan se hotas från många håll, framför allt från de\r\nborgerliga partierna, som inte klart säger ut att man\r\nvill förändra den generella välfärdspolitiken -- det\r\när väl bara det moderata ungdomsförbundet som\r\nsäger rent ut att vi inte kan hålla på med den utan\r\natt vi skall ge pengar till dem som behöver, punkt\r\noch slut; en generell välfärdspolitik är inte\r\ntidsenlig.</pre><pre>Men det pågår en nedrustning och en diskussion om\r\nen annan finansiering, en diskussion om\r\nprivatisering, ökande egenfinansiering, osv., som\r\nkommer att leda fram till att vi får ett differentierat\r\nutbud också inom vård och omsorg, om den\r\npolitiken skulle få gehör. Det finns all anledning att\r\nvara mycket oroad för att den skall få det i det val\r\nsom vi kommer fram till i september.</pre><pre>Vi menar att det fortfarande behövs en stark\r\nmotvikt till den kapitalistiska marknadsekonomin,\r\nsom i sin tillväxtiver faktiskt ges ökad social\r\nutslagning. En ensidig ekonomisk tillväxt ger\r\nyrkesskador, hälsoproblem, missbruk,\r\nförtidspensioneringar, osv. Därför behövs det en\r\nmotvikt till detta, en politisk motvikt och en\r\nmotvikt i form av en offentlig sektor som generellt\r\nkan ges stöd till de grupper som annars blir\r\nutslagna.</pre><pre>Det ekonomistiska och mycket resultatinriktade\r\ntänkande som i dag breder ut sig på alla områden\r\ninom vård och omsorg gör att man ser mer till\r\nkvantitet och kostnader än till kvalitet och välfärd.\r\nJag tycker att det är oerhört tydligt inom den\r\nsociala sektorn, inte minst på socialtjänstens\r\nområde. I dag kan vi ute på socialbyråerna se hur\r\nman sitter och räknar pengar. Man skall ha fram ett\r\nbudgetunderlag, man skall ha budgetbeslut, och\r\nsedan skall man göra en budgetuppföljning. Många\r\nsocialsekreterare är fullständigt överhopade av\r\nuppgifterna att på olika sätt räkna pengar.\r\nInnehållet i arbetet, möjligheten att vara ute på\r\nfältet, det förebyggande arbetet, det som enligt vad\r\nvi i socialutskottet på våra möten brukar vara\r\nväldigt överens om att man måste satsa på och som\r\när det enda samhällsekonomiskt riktiga att satsa på,\r\nhar man helt enkelt inte tid att utföra.</pre><pre>Den skattereform som socialdemokraterna och\r\nfolkpartiet kom överens om har dessutom bidragit\r\ntill ett ökat bidragsberoende, till ökade köer för\r\nekonomiskt bistånd på socialbyråerna. Flera talare\r\nföre mig har talat om pensionärerna, och det\r\ntalades mycket som det i går. Jag tror därför inte att\r\nvi behöver föra den debatten här i dag. Men vi\r\nmåste kunna konstatera att det är beklämmande att\r\ndet i dagens Sverige, med det relativa välstånd som\r\nvi har, skall vara nödvändigt för människor att gå\r\npå socialbyrån och vända ut och in inte bara på sina\r\nfickor utan också på sitt innersta för att få mat för\r\ndagen och för att kunna betala hyran. Det är ett\r\nfattigdomsbevis som är otidsenligt och oanständigt\r\ni det samhälle som Sverige i dag är.</pre><pre>Jag kan inte se att den ekonomiska politik som i dag\r\nförs ändrar detta faktum. Det finns inte något parti\r\nsom är villigt att se till att den sociala sektorn får\r\nmer pengar. Medlen skall omfördelas inom\r\nramarna, säger man, vilket i praktiken har\r\ninneburit och innebär att man ute i kommuner och\r\nlandsting tvingas att ställa nödvändiga\r\nserviceområden mot varandra: Kultur ställs mot\r\nfritid, fritid ställs mot socialvård, barnomsorg ställs\r\nmot teaterföreställningar och liknande. Det är en\r\nfullständigt absurd situation. Man har helt kommit\r\nbort från att socialpolitik och social omvårdnad väl\r\nändå måste handla om att tillgodose människors\r\nbehov och inte bara om att se till att siffrorna skall\r\ngå ihop på slutet!</pre><pre>Vi har en växande andel äldre människor i vårt\r\nsamhälle. Vi gör framsteg på sjukvårdens område.\r\nSkall vi vara tvungna att skära någon annanstans\r\nbara för att kunna tillgodose de växande behoven?\r\nMåste det ena behovet slå ut det andra? Det är ju\r\nen fullständigt vansinnig situation.</pre><pre>Jag menar att vi måste fortsätta med\r\nomfördelningen, vi måste fortsätta att försvara det\r\ngenerella välfärdssystemet, och det måste innebära\r\natt de som har mer pengar måste vara med och\r\nbetala till de växande behoven. Vi kan inte säga att\r\nvi skall lösa alla problem inom befintliga ramar.</pre><pre>En social välfärd måste också innefatta mer än bara\r\ndet man kan få på socialbyrån eller på sjukhuset.\r\nFörutom att vi vill ge nya pengar till vård- och\r\nomsorgssektorn menar vi att man måste sätta stopp\r\nför nedskärningspolitiken. Man måste försvara\r\nsamhällsservicen, också i glesbygd. Vi måste bygga\r\nut kollektivtrafiken, vi måste satsa på förebyggande\r\ninsatser för bättre folkhälsa, vi måste ha höjda\r\npensioner för de pensionärer som har det sämst\r\nställt. I stället för att skära ned den offentliga\r\nsektorn skall den enligt vår mening demokratiseras\r\ngenom ökat inflytande för brukare och anställda.\r\nDet måste naturligtvis finnas alternativ och\r\nmångfald, men inte kommersialism och\r\nprivatisering -- det är inte lösningen.</pre><pre>Vi menar att alla barn har rätt till en bra\r\nbarnomsorg, alla har rätt till tillgång till en bra\r\nskola, utbildning och kultur. De behoven skall inte\r\nställas emot varandra. Vi behöver i dag en utbyggd\r\nvuxenutbildning. Vi behöver slå fast allas rätt till\r\nbra och avgiftsfri vård och omsorg. Alla måste\r\nkunna få en bra och billig bostad -- det är en social\r\nrättighet. Vi vill stärka den regionala demokratin\r\ngenom att landstingen utvecklas till länsparlament,\r\ndär många av de här frågorna också handläggs. Det\r\när, menar vi från vänsterpartiet, frågor som handlar\r\nom social välfärd, som vi måste slå vakt om.</pre><pre>Jag skulle vilja säga en del om\r\ninternationaliseringen av ekonomin, eftersom jag\r\nförmodar att några av er kommer in på det. Jag\r\nskulle vilja fråga samtliga partier i den här debatten\r\nvad ni tror blir följden för det generella\r\nvälfärdssystemet och den sociala sektorn av den\r\nEG-anpassning som vi nu genomför och ett\r\neventuellt EG-medlemskap. Jag tycker mig\r\nnämligen kunna se en mycket oroande utveckling i\r\noch med att harmoniseringen av skatter och\r\navgifter kommer att innebära att statens inkomster\r\nminskar med mellan 60 och 80 miljarder kronor per\r\når. Eftersom den politiska majoriteten eventuellt --\r\ndet är jag inte riktigt säker på -- inte är beredd att\r\nta in pengarna någon annanstans undrar jag: Vad\r\nkommer att hända med de generella\r\nvälfärdssystemen? Är det meningen att vi skall\r\nanpassa de svenska systemen till det sätt att\r\nfinansiera och hantera välfärdssystemen som man\r\nhar inom EG-länderna? Då har vi, menar jag, gått\r\növer till ett annat system, som innebär att man får\r\nvård och omsorg utifrån hur mycket pengar man\r\nhar i plånboken och inte utifrån varje människas\r\nrätt till en likvärdig vård och omsorg.</pre><pre>Jag hoppas att det bara är de borgerliga partierna\r\nsom uttalat står för det systemskiftet, och jag\r\nhoppas att vi kan komma i en situation där vi säger\r\natt det inte är värt att offra de generella\r\ntrygghetssystemen för ett eventuellt inträde i EG,\r\nmen det är någonting som vi får återkomma till i\r\ndebatten.</pre><pre>Med det här, fru talman, vill jag yrka bifall till\r\nreservation 4 och reservation 36. Jag står\r\nnaturligtvis bakom samtliga reservationer men\r\nnöjer mig med att yrka bifall till de båda.</pre><pre>Anf. 9 DANIEL TARSCHYS (fp) replik:</pre><pre>Fru talman! Marknadsekonomin är inte mycket att\r\nhänga i granen, förstod jag av Gudrun Schyman.\r\nFrågan är då vad Gudrun Schyman skall hänga i\r\ngranen.</pre><pre>Vi anser att en offensiv socialpolitik måste förenas\r\nmed en vital marknadsekonomi. Vänsterpartiets\r\nklassiska recept är att förena planekonomi med\r\nsocialpolitik. Det blir efter hand varken\r\nplanekonomi eller socialpolitik av det receptet.\r\nOffentlig misär kombinerad med privat misär blir\r\nresultatet av det politiska recept som Gudrun\r\nSchymans parti har förespråkat i 70 år. Det finns\r\ningen grund för att bedriva en aktiv offensiv\r\nsocialpolitik med en ekonomi i ruiner. Det är också\r\nsvaret på den andra frågan om\r\ninternationaliseringen.</pre><pre>Om Sverige får en gradvis sämre ekonomi har vi\r\ninte möjligheter att infria våra löften till\r\npensionärerna, att se till att äldreomsorgen blir\r\nbättre, att klara sjukvården, att se till att\r\nbarnfamiljerna får barnomsorg och allt det andra vi\r\nvill uppnå. Därför vill vi sätta fart på Sveriges\r\nekonomi. Vi vill föra en skattepolitik som medför\r\natt det lönar sig att arbeta och spara. Vi vill ha en\r\nutrikeshandelspolitik, ett medlemskap i EG, som\r\nskall stärka svensk ekonomi och därmed lägga\r\ngrunden för ett bra välfärdssamhälle. Gudrun\r\nSchymans parti recept mot ruin även för\r\nsocialpolitiken.</pre><pre>Anf. 10 PER STENMARCK (m) replik:</pre><pre>Fru talman! Måste verkligen det ena behovet slå ut\r\ndet andra, frågar Gudrun Schyman, och så kräver\r\nhon mera pengar till allt -- pensioner,\r\nkollektivtrafik, sjukvård, barnomsorg och en bra\r\noch billig bostad till alla. Tyvärr är svaret att i en\r\nstagnerande, dvs. icke växande, ekonomi som vi i\r\ndag befinner oss i räcker pengarna inte till allt. De\r\nskulle inte räcka till allt detta i alla fall. Vi måste\r\nalltid göra prioriteringar. Men vi skulle kunna få\r\nråd till mycket mera om vi hade en ekonomi som\r\nfungerade på ett tillfredsställande sätt.</pre><pre>Daniel Tarschys inledde med att säga att\r\nsocialdemokraterna har tänkt om i olika\r\nsammanhang. Det kan man åtminstone inte säga\r\nom Gudrun Schyman. Hon känner sig\r\nuppenbarligen också alltmera ensam på\r\nbarrikaderna, om jag inte missförstod henne helt.\r\nNej, Gudrun Schyman, jag tror inte på någon\r\nensidig lösning, någon ensidig privatisering.</pre><pre>I mitt anförande talade jag ganska länge om\r\nmångfald. Jag tror att man annars inte kan\r\ntillgodose många olika behov. Det skall inte finnas\r\nen enda lösning.</pre><pre>I det här systemet har det offentliga, som jag ser\r\ndet, sin stora betydelse, men inte ensamt. Även\r\nprivata alternativ behövs. Många undersökningar\r\nvisar att folk är mycket nöjda med detta. Det börjar\r\nt.o.m. socialdemokraterna inse långt om länge.</pre><pre>Gudrun Schyman sade att skyddet för de svaga\r\ngrupperna har blivit sämre. Det tror jag också är\r\nriktigt. Det visar sig också i en\r\nopinionsundersökning, som jag såg så sent som i\r\ndag på morgonen, att det mycket ofta är de yngre,\r\nvälavlönade och de som man kan tänka sig\r\nkonsumera minst av t.ex. sjukvården som är nöjda\r\nmed den, medan det är de äldre, som vi nog kan\r\ntro utnyttjar sjukvården i större omfattning, som är\r\nmera missnöjda och mer kritiska till den. Det ligger\r\nmycket i den synpunkten. Frågan är dock vilka\r\nslutsatser Gudrun Schyman drar. Jo, mera pengar\r\ntill det som ändå inte visar sig räcka till, nämligen\r\ndet offentliga.</pre><pre>Anf. 11 ULLA TILLANDER (c) replik:</pre><pre>Fru talman! Gudrun Schyman berörde frågan om\r\nmarknadsekonomin. Man kan i det sammanhanget\r\nbe Gudrun Schyman att titta på planekonomierna i\r\nöstländerna. Anser verkligen Gudrun Schyman att\r\nman har lyckats där? Utvecklingen i de länderna\r\ntalar sitt tydliga språk.</pre><pre>Alternativet för Sverige är inte en planekonomi\r\nenligt vänsterpartiets modell, utan en\r\nmarknadsekonomi som tar hänsyn till\r\ngrundtrygghet och rättvis fördelning både mellan\r\nmänniskor och mellan regioner.</pre><pre>Länge har man från socialdemokratiskt håll i vårt\r\nland försökt förhindra alternativ i vård och omsorg.\r\nDet är dock när vi tar till vara alla goda resurser i\r\nsamhället och enskildas idéer och engagemang som\r\nvi kan få en rättvisare fördelning. Tack vare t.ex.\r\nalternativ i barnomsorgen har allt fler fått del av de\r\ngemensamma resurserna. Det finns många exempel\r\npå det, snart sagt i varje kommun.</pre><pre>Anf. 12 GUDRUN SCHYMAN (v) replik:</pre><pre>Fru talman! Daniel Tarschys undrade vad jag\r\ntänker hänga i julgranen. Det är inte riktigt den\r\nårstiden vi går emot, men någon form av julstjärna\r\nskall det väl antagligen bli, även om det inte blir\r\nhammaren och skäran, om nu Daniel Tarschys är\r\norolig för det.</pre><pre>När det gäller frågan om planekonomi eller\r\nmarknadsekonomi menar jag att vi har en marknad\r\noch att vi har en ekonomi. I vänsterpartiet vänder\r\nvi oss emot att den råa kapitalismen skall styra, att\r\nmarknadsvärdet skall ta över och att\r\nmänniskovärdet får komma i strykklass. Den\r\nekonomiska utvecklingen ser vi tendenser till redan\r\ni dag. Med de borgerliga partiernas politik skulle\r\nden utvecklingen bli etter värre. Jag är övertygad\r\nom det. Jag menar att den typen av\r\nmarknadsekonomi är rådande i många av de\r\nvästeuropeiska länderna och i EG-länderna. Med\r\nvilken ideologi i botten har de löst den sociala\r\nomsorgen och tryggheten? Jo, marknadsvärdet har\r\nsatts på en pidestal och människovärdet befinner\r\nsig långt därunder. Det måste finnas en balans i\r\ndetta. Den balansen och motvikten måste vara\r\npolitisk och i offentlig regi. Man kan inte lämna\r\nomfördelningstanken. Man kan inte bara lämna det\r\nhär åt valfrihet och konkurrens. Det finns inget som\r\ntyder på -- och det finns inga bra exempel på -- att\r\nen privat sjukvård är effektivare eller bättre än en\r\noffentlig eller att något av dessa områden sköts\r\nbättre i privat regi.</pre><pre>Per Stenmarck säger att jag är ensam på\r\nbarrikaderna. Det tycker jag faktiskt.\r\nVänsterpartiet är nog ganska ensamt på\r\nbarrikaderna i den bemärkelsen att vi också finns\r\nute i folkliga rörelser, inom fackföreningsrörelsen.\r\nVi har ofta sällskap där med socialdemokrater, men\r\nde börjar bli ganska vissna vid det här laget. Att\r\nmoderaterna aldrig har varit ett\r\nutomparlamentariskt parti på barrikaderna vet jag\r\nmycket väl, Per Stenmarck, men det är ett val som\r\nman gör. Jag välkomnar gärna Per Stenmarck på\r\nden typen av möten.</pre><pre>Jag tycker att det är konstigt att ni inte har ett uns\r\nav självkritiskt tänkande när det gäller att se på hur\r\nde sociala trygghetssystemen har utvecklats i de\r\nmycket kapitalistiskt marknadsekonomiskt\r\ninriktade länderna. Den internationalisering av\r\nekonomin som ni så gärna vill driva så långt att vi\r\nockså skall gå in i EG, innebär att vi underkastar\r\noss den ideologi och den ekonomiska politik som\r\nråder där vare sig vi vill eller inte. vare sig vi vill\r\neller inte Där är människovärdet satt på undantag.</pre><pre>Anf. 13 DANIEL TARSCHYS (fp) replik:</pre><pre>Fru talman! De råa kapitalistiska staterna i\r\nVästeuropa har alla en offentlig sektor som\r\nmotsvarar mellan 35 och 50 % av BNP. De har alla\r\nett skattetryck på mellan 35 och 50 % av BNP. De\r\nåstadkommer oändligt mycket mera av social\r\nvälfärd och sociala förmåner än de länder som har\r\nprövat planekonomi.</pre><pre>Detta bekräftar det jag sade, nämligen att\r\nmarknadsekonomi i kombination med en offensiv\r\nsocial välfärdspolitik kan ge välstånd både privat\r\noch offentligt. Planekonomi, även i kombination\r\nmed de högsta ambitioner, kan varken ge privat\r\neller offentlig välfärd. Om socialpolitiken i dag har\r\nkollapsat i något område i Europa så är det i de\r\nländer där ekonomin har kollapsat. Det gäller de\r\nländer som har prövat vänsterpartiets recept under\r\n50 år.</pre><pre>Anf. 14 PER STENMARCK (m) replik:</pre><pre>Fru talman! Jag står visst på barrikaderna jag\r\nockså. På de barrikaderna blir vi fler och fler. Vi har\r\nsåledes inte den typen av problem.</pre><pre>Gudrun Schyman frågar om vi verkligen kan lämna\r\nallt detta åt den fria konkurrensen. Jag tror att vi\r\nkan göra det till mycket stor del, eftersom man då\r\nfår mångfald. Då blir det inte bara en enda lösning.\r\nDet tror jag är ett utomordentligt bra sätt. Det har\r\nockså i praktiken visat sig att det är en möjlighet att\r\nstimulera det som ändå måste ske i offentlig regi så\r\natt det blir en utveckling även där.</pre><pre>Jag tror samtidigt att det ligger väldigt mycket i vad\r\nUlla Tillander sade tidigare, nämligen att det gäller\r\natt ta till vara alla goda resurser i samhället. Det\r\ntycker jag inte att vi gör i dag, och just därför bör vi\r\nsatsa på något annat.</pre><pre>Gudrun Schyman tog upp de råa kapitaliserna som\r\nman inte får släppa loss i vårt samhälle. Vilka är\r\ndessa råa kapitalister? Det är ett antal privata\r\ndaghem, privata vårdhem, privata sjukhem och i\r\nmycket stor utsträckning frivilliga organisationer\r\nsom i många fall utför ett mycket stort,\r\nbetydelsefullt och ofta rent ideellt arbete. Det finns\r\nsäkert de som missbrukar den här situationen. Det\r\ntror jag aldrig att man helt kan komma ifrån i ett\r\nsamhälle. I de allra flesta fall utför de dock ett\r\nutomordentligt stort och betydelsefullt arbete. Det\r\när inga råa kapitalister som sysslar med detta.</pre><pre>Anf. 15 ULLA TILLANDER (c) replik:</pre><pre>Fru talman! Gudrun Schyman sade också att vi\r\nmåste ha en bra skola och en bra barnomsorg, och\r\ndet vi tydligen skulle få skulle utan alternativa\r\nmöjligheter. Man kan fråga de föräldrar och barn\r\nsom har ett alternativ vad de tycker.</pre><pre>Menar Gudrun Schyman att man skall förbjuda\r\nsådana alternativ? Det finns olika önskemål bland\r\nmänniskor. Det måste man, åtminstone enligt vår\r\nmening, vara lyhörd för från samhällets sida.</pre><pre>Anf. 16 GUDRUN SCHYMAN (v) replik:</pre><pre>Fru talman! Jag tycker inte att man inte skall ta till\r\nvara alla goda krafter i samhället. Det var att dra\r\nmycket stora växlar på vad jag har sagt. Det är\r\nsjälvklart att vi skall ta till vara alla goda krafter i\r\nsamhället -- inte bara de som har pengar i\r\nplånboken, utan alla. Alla skall ha möjligheter att i\r\nolika forum få visa sina kvaliteter och bli tagna på\r\nallvar.</pre><pre>Jag har inte en enda gång stått här och sagt att jag\r\ntycker att vi skall ha ett sådant ekonomiskt system\r\nsom man har haft i något av de östeuropeiska\r\nländerna. Jag har faktiskt inte gjort det. Det finns\r\ninte en enda motion från vänsterpartiet där det sägs\r\natt vi skall ha planhushållning enligt östeuropeisk\r\nmodell. Vi har ekonomiska motioner som jag\r\ntycker är mycket väl utvecklade, där vi utgår ifrån\r\natt vi lever i en marknadsekonomi. Vi vill dock ha\r\npolitiska styrmedel för att föra över pengar från de\r\nsom är rika till de som är fattiga, för att det uttrycka\r\ndet mycket enkelt. Vi tycker att vi fortfarande\r\nbehöver pengar till de behov som i dag inte är\r\ntillfredsställda, inte minst inom området vård och\r\nomsorg. Det är ett faktum -- det håller ni med om --\r\natt det är mycket som inte fungerar i dag och att\r\nvårt sociala skyddsnät håller på att urholkas. Vi\r\nmåste då kunna göra något åt det utan att för den\r\nskull bli beskyllda för att vi vill ha det som i Sovjet.\r\nDet är en debattnivå som möjligen börjar likna hur\r\ndet låter i valrörelsens slut.</pre><pre>Om socialpolitiken har kollapsat i de östeuropeiska\r\nländerna, beror det knappast enbart på att man\r\nhade en dålig ekonomi. Det var mycket annat som\r\nkollapsade där, eller hur? Man hade ett system som\r\ninte var särskilt utvecklat över huvud taget. Det\r\nfaktum att socialpolitiken har kollapsat i så många\r\nav västvärldens länder nämns nästan aldrig. Det\r\nfaktum att klyftorna inom de västeuropeiska\r\nländerna som tillhör EG ständigt ökar, att\r\nfattigdomen ökar och att situationen för\r\nensamstående kvinnor och för ungdomar med\r\narbetslöshet och utslagning är mycket\r\nbekymmersam och blir än värre, nämner ni inte\r\nheller. arbetslösheten ligger på ca 10 %, vilket vi i\r\nSverige skulle anse vara en ren katastrof nämner ni\r\ninte heller. Vi måste väl ändå kunna komma fram\r\ntill ett annat ekonomiskt system där det finns en\r\nhögre mening än att man skall försöka snuva sin\r\ngranne på så mycket pengar som möjligt.</pre><pre></pre><pre>Anf. 17 ANITA STENBERG (mp):</pre><pre>Fru talman! Det är trist att tillhöra ett litet parti och\r\nkomma sist och inte få vara med i debatten. Men\r\ndet är lika trist att tillhöra ett stort parti och komma\r\nännu senare.</pre><pre>Jag börjar med själva anförandet och kommer så\r\nsmåningom att svara på Gudrun Schymans frågor.</pre><pre>I all vård skall patienten vara i centrum. Det är\r\nnågot som kan synas vara fullständigt självklart,\r\nmen så är det inte alltid. Ibland är diagnosen i\r\ncentrum och människan kommer i andra hand. Det\r\nkan hända när patienten blir intressant som\r\nforskningsobjekt och forskaren, läkaren, gärna vill\r\nfullfölja en behandling som är ny.</pre><pre>Patienten har ofta inte någon möjlighet att bedöma\r\nbehandlingen utan måste lita på läkarens omdöme.\r\nSom exempel kan jag nämna\r\nbröstcanceroperationerna för många år sedan. För\r\natt få jämförelsemateriel då vissa sjukhus alltid tog\r\nbort hela bröstet på kvinnan vid en\r\nbröstcanceroperation medan man på andra sjukhus\r\nsparade så mycket vävnad som man vågade, tog\r\nman fram ett forskningsmaterial för att så\r\nsmåningom kunna bedöma vilken metod som var\r\nbäst. Men många kvinnor blev av med sitt bröst i\r\nonödan. Denna forskning fick lov att avbrytas,\r\neftersom sanningen kom fram. Kvinnorna vägrade\r\natt acceptera detta. Detta är ett exempel på att\r\npatienten i sig själv inte alltid är i centrum.</pre><pre>Patienten får inte berövas ansvaret för sin kropp,\r\nsitt psyke, sin hälsa och sin livsstil. Det krävs mer\r\nav mänskliga relationer i patient--expert-\r\nförhållandet i sjukvården än vad vi tidsmässigt\r\nanser oss ha råd med i dag. Då skulle vården kunna\r\nta till vara människans egna läkande krafter genom\r\natt patienten får behålla sitt orubbade\r\nmänniskovärde och kan medarbeta i botandet av\r\nsin sjukdom på ett mer aktivt sätt.</pre><pre>Samarbetet mellan alternativ vård och skolmedicin\r\nbehöver underlättas, så att vardera parten vid\r\nbehov kan rekommendera den andra och i\r\nförlängningen samverka till nytta för patienten.\r\nDärför vill vi ha in alterntivmedicin i vården. Vi har\r\nmotionerat om en professur i alternativ medicin,\r\noch vi vill också ha med en läkare med kunskaper i\r\nalternativ medicin i socialstyrelsen.</pre><pre>Varför skall vi inte utnyttja alla goda krafter? som\r\nnågon tidigare talare frågade. Det gör man sedan\r\nlänge ute i Europa; man tittar inte snett på\r\nalternativmedicinen, såsom vi gör här i Sverige.</pre><pre>Sjukvården har kommit att domineras av ett\r\nmekaniskt-tekniskt synsätt på patienten och\r\npatientens sjukdom. Miljöpartiet vill anlägga en\r\nannan och vidare syn på sjukdom och dess orsaker,\r\nbåde fysiska, sociala och psykologiska. Med ökad\r\nkunskap om hur miljö och livsstil påverkar\r\nhälsotillståndet kan människor ta större ansvar för\r\nsin egen hälsa och medverka till att förändra\r\nnegativa livsvillkor.</pre><pre>Vi måste lära oss egenvård igen. Vi måste minska\r\nskadeverkningarna av tobak och alkohol. Vi borde\r\nfå en motsvarighet till den verksamhet som fanns\r\nunder den katolska tiden här i Sverige i form av\r\nbikten. Med det menar jag någon som lyssnar under\r\ntysthetslöfte, någon som får skuldkänslorna att\r\nminska, kanske bara någon som finns för att höra\r\npå, någon som har tid att offra på mig och mina\r\nproblem. Troligen skulle det minska våra\r\npsykosociala sjukdomar, om vi fick en sådan\r\nmöjlighet.</pre><pre>Tid är en resurs som vi lider stor brist på. Därför\r\nhar vi väckt en motion om kortare lönearbetstid. Vi\r\nhar inte krävt bibehållen lön för 30 timmars\r\narbetsvecka -- det anser vi att vi inte har råd med.\r\nMen varför skall somliga bokstavligt talat arbeta\r\nihjäl sig och andra gå arbetslösa? Sjukvården får ta\r\nhand om båda dessa grupper, både dem med\r\nmagsår på grund av för mycket arbete och dem som\r\nfår magsår på grund av att de ingenting har att göra.</pre><pre>Faktum är att den sociala utslagningen är stor i\r\ndagens Sverige. Det är konstigt att vi skall behöva\r\nså många nerknarkade och utsupna existenser i ett\r\nså rikt land som Sverige. Vad är det som fattas? Jag\r\ntror inte att det egentligen är pengar som fattas --\r\njag tror att det är omtanke om varandra.\r\nEnsamheten, som är en dygd här uppe i Norden,\r\ngör att människor far illa. En höjning av\r\nbruttonationalprodukten löser inte de problemen.\r\nSnarare skulle det kunna förvärra dem. Fler\r\nmänniskor som sitter i var sin hörna, gärna med\r\nhörlurar på, och tittar på var sitt TV-program utan\r\nmänsklig kontakt är inte någonting som befrämjar\r\nett innehållsrikare liv. Det är inte saker som saknas\r\nhär i Sverige -- det är tid. Så här vill vi inte att\r\nmiljöpartiets Sverige skall se ut. Där finns det ett\r\nutvecklat nätverk mellan människor. Det kommer\r\ninte att finnas så mycket prylar, för det kommer vi\r\ninte att ha råd med. Men det kommer att finnas ren\r\nluft, friskt vatten och ofarlig mat. Där är\r\narbetstiden -- lönearbetstiden! -- kortare och\r\nuppdelad på flera. Arbetstiden i sin helhet är\r\nsäkerligen inte kortare. Då kommer det inte heller\r\natt behövas så mycken sjukvård. Det innebär\r\nfaktiskt också en höjd standard.</pre><pre>När det gäller handikappolitiken vill vi tillsammans\r\nmed vänsterpartiet och de borgerliga partierna\r\nstödja Mättingeprojektet för att rörelsehindrade\r\nbarn och ungdomar som tillhör RBU också skall få\r\nen rekreationsanläggning. För detta ändamål satsar\r\nvi 3,7 milj. kr.</pre><pre>Vi motionerar också om ledarhundar för de\r\nsynskadade och fler teckenspråkstolkar och\r\ndövblindtolkar. På dessa ändamål lägger vi 6\r\nmilj.kr. I övrigt vill vi avvakta 1989 års\r\nhandikapputredning, som kommer att framlägga\r\nett delbetänkande i början av sommaren.</pre><pre>Så vill jag tala litet om barnets rätt i samhället. Vi\r\nhar väckt en motion som heter ''Barnens rätt'', som\r\ninnehåller 28 att-satser. Dessa skall jag inte trötta\r\ner med.</pre><pre>I FN-konventionen står: ''Ett psykiskt eller fysiskt\r\nhandikappat barn har rätt till ett fullvärdigt och\r\nanständigt liv under förhållanden som säkerställer\r\nvärdighet, främjar självförtroende och underlättar\r\nbarnets aktiva deltagande i samhället.'' Det är\r\nviktiga saker det!</pre><pre>I Sverige finns 52 300 barn som lider av astma. Vi\r\nvet att den sjukdomen ofta beror på sjuka hus.</pre><pre>8 500 barn antingen har epilepsi, är\r\nrörelsehindrade eller har hörselnedsättning. Det\r\nfinns dubbelt så många psykiskt utvecklingsstörda.\r\nVarje år insjuknar drygt 200 barn i cancer. Kan vi\r\ngöra någonting åt detta? Den frågan tycker jag att\r\nvi skall arbeta med i socialutskottet och försöka få\r\nned dessa siffror. Över hälften av alla barn upp till\r\n14 år som dog 1987 trafikdödades. Av 122\r\nungdomar i åldern 15 till 19 år som dog samma år\r\ndödades 103 i trafiken. 1989, två år senare,\r\nskadades över 1 000 barn svårt i trafiken. 556 av\r\ndessa var ungdomar i åldern 15 till 17 år.</pre><pre>Så trafiken är farlig! Bilar och motorcyklar skördar\r\noffer i så stort antal att det om det gällt en sjukdom\r\nhade kallats epidemi. Hur kan vi finna oss i att offra\r\nså många av våra barn på trafikens altare?</pre><pre>Jag anser att vi måste sänka hastigheten på våra\r\nvägar för att få ned antalet trafikolyckor.</pre><pre>Miljöpartiets socialpolitik går ut på att människor\r\nskall ta ansvar för sitt sätt att leva. Varje människa\r\nmåste försöka hålla sig frisk och leva ett sunt liv.\r\nMen då får vi faktiskt inte ha ett samhälle som\r\nmotverkar det.</pre><pre>För oss i miljöpartiet är det viktigt att värna om de\r\nsvaga grupperna i samhället. Därför har vi i\r\nriksdagen sagt nej till kommunalt och\r\nlandstingskommunalt skattestopp. Människor\r\nanser faktiskt att det är allas skyldighet att se till att\r\nde som behöver vård och omsorg får det. Därför\r\nhar vi vågat säga nej till kommunalt och\r\nlandstingskommunalt skattestopp. Miljöpartiet vill\r\natt vi alla, sjuka som friska, via skatten skall betala\r\nsamhällets ökade kostnader, inte att det skall ske\r\nvia avgifter, för då blir det de gamla, de\r\nhandikappade och sjuka som själva får stå för en\r\nstor del av vårdkostnaderna. Vi måste faktiskt gå\r\nskattevägen i stället.</pre><pre>Slutligen yrkar jag bifall till reservationerna 21, 38\r\noch 44. Miljöpartiet ställer sig bakom övriga mp-\r\nreservationer men avstår från att yrka bifall till\r\ndessa.</pre><pre>Sedan till debatten!</pre><pre>''På barrikaderna'', säger Gudrun Schyman. Är\r\nGudrun Schyman enögd? Där står det fler, och där\r\nfinns också miljöpartiet. Det finns t.o.m. de som i\r\nen Sifo-undersökning har sagt att det kanske är där\r\nmiljöpartisterna borde stå i stället för att sitta i\r\nriksdagen. Se dig om!</pre><pre>Det finns inget parti som satsar pengar på\r\nsocialpolitiken, säger Gudrun Schyman vidare. Jo,\r\ndet gör miljöpartiet de gröna. Jag talade nyss om en\r\nhöjning av kommunalskatten och den\r\nlandstingskommunala skatten. Vi kan tänka oss en\r\nsådan.</pre><pre>Miljöpartiet anser att en allvarlig risk med en EG-\r\nanslutning är att det blir en social dumpning. Vi\r\nhåller med Gudrun Schyman i många av hennes\r\nåsikter om EG.</pre><pre>Anf. 18 BO HOLMBERG (s):</pre><pre>Fru talman! Syftet med dagens debatt är att\r\nförsöka lyfta fram de politiska alternativen i\r\nsocialpolitiken. Det är ett angeläget tema med\r\ntanke på den trygghet och välfärd som\r\nsocialpolitiken ger oss medborgare i Sverige.\r\nNågon gång under vår vandring här på jorden\r\ndrabbas vi av olyckor, och då behöver vi den\r\ntrygghet och solidaritet som socialpolitiken ger oss.</pre><pre>Jag ser faktiskt ett hot i växande skillnader i synen\r\npå socialpolitiken under 1990-talet.</pre><pre>Vi känner alla till nyliberalismens framväxt, den\r\nklara tendensen att låta ekonomin bli en\r\n''överideologi'' i samhället. Jag läste nyligen att\r\nSAF-chefen sagt att man kan slänga jämlikheten på\r\nsophögen.</pre><pre>Allt detta är ett hot mot den solidaritet som är\r\nkärnan i socialpolitiken.</pre><pre>Människornas krav på individuell frihet stämmer\r\ninte med den svenska välfärdsmodellen och den väl\r\nutbyggda offentliga sektorn, säger nu moderaterna\r\nåterigen i sina riksdagsmotioner. Man har en kraftig\r\nsystemkritik mot den svenska välfärdsmodellen.\r\nPraktiskt kommer den förändring som\r\nmoderaterna vill åstadkomma till uttryck i\r\nskattepolitiken. Man har för nästa år och för resten\r\nav 1990-talet signaler om mycket stora\r\nskattesänkningar. Det är knappast möjligt att man\r\nskall kunna klara så stora skattesänkningar och\r\nförena det med den generella välfärdspolitiken.</pre><pre>Moderaterna sätter, som jag ser det,\r\nsystemförändringarna i centrum, inte fördelning,\r\ntrygghet och rättvisa. På sida efter sida i\r\nmoderaternas motioner handlar det om form och\r\ninte om innehåll. Ibland blir det så med\r\nytterligheterna i politiken, oavsett om det är\r\nvänster eller höger. Det verkar vara formfrågan\r\nsom är det intressanta.</pre><pre>Det är naturligtvis också lätt att kritisera och riva\r\nner. Det är svårare att bygga och ge innehåll.</pre><pre>Av de moderata riksdagsmotionerna kan man inte\r\nutläsa ett sammanhållet socialpolitiskt alternativ till\r\nregeringens politik och till den generella\r\nvälfärdsmodellen. Moderaterna pratar väldigt\r\nmycket och skriver väldigt mycket om att det är fel\r\noch brister i den svenska välfärdsmodellen. Det är\r\nbesvärliga monopol, och det är en förfärande\r\npolitikers styrning. Men var finns det\r\nsammanhållna alternativet till dagens\r\nvälfärdspolitik?</pre><pre>Man kan mycket tydligt se en färdväg som\r\nmoderaterna stakar ut. Det är den mycket starka\r\nbetoningen av den individuella frihetens väg.\r\nModeraterna lyfter ensidigt fram frihetsbegreppet\r\nutan större hänsyn till andra angelägna mål för oss\r\nindivider och människor. Jag undrar om\r\nmoderaterna tycker att livet i princip enbart går ut\r\npå att skaffa sig individuell valfrihet. Jag blir därför\r\ninte särskilt imponerad av moderaternas nygamla\r\nfrihetsbegrepp.</pre><pre>För att få litet mer djup när det gäller dessa frågor\r\nrepeterade jag Isaiah Berlins bok Fyra essäer om\r\nfrihet. Där beskriver han de skiftande öden som\r\nbegreppet individuell frihet genomgått under\r\nhundra år av ideologiska strider. Här möter man\r\nkunskap och djup som lyser med sin frånvaro i den\r\nnyliberala föreställningsvärlden om individ och\r\nkollektiv.</pre><pre>Även sådana historiska frihetsivrare som Lock,\r\nMill och Tocqueville pläderade för att den\r\nborgerliga friheten inte kunde vara absolut. Det\r\nmåste alltid sättas en gräns mellan det privata och\r\ndet offentliga, mellan individ och kollektiv. Dagens\r\nhöger sätter oftast individen mot kollektivet.</pre><pre>Sett i detta idéhistoriska perspektiv verkar Svenska\r\narbetsgivareföreningen och kanske också\r\nmoderaterna vara på väg att inta en extrem\r\nindividuell frihetslinje. En sådan ståndpunkt kan\r\ndefinitivt inte förenas med socialliberalismen. Det\r\nsäger nu de unga blå moderatkadetterna i sina\r\nkaxiga tal och artiklar.</pre><pre>Socialdemokraterna vill på ett annat sätt än\r\nmoderaterna utveckla den individuella friheten. Vi\r\nkombinerar friheten med solidariteten och\r\nframhåller också hur viktigt det är att vi håller oss\r\nmed rättvisa och trygghet, inte bara för några utan\r\nför alla. Denna moraliska dimension är drivkraften\r\nhos socialdemokratin och hävdas särskilt starkt i\r\nsocialpolitiken.</pre><pre>Min andra kritik gentemot moderaternas frihetsväg\r\ngäller politikens beslutsformer. Enligt Sveriges\r\ngrundlag utövas folkstyret i stat, landsting och\r\nkommuner. Moderaterna säger nu att kommuner\r\noch landsting är monopol och att individen inte här\r\nhar något att säga till om. Det är bl.a. därför som\r\nmoderaterna vill privatisera i den sociala välfärden.\r\nDe anser att friheten finns på marknaden och inte i\r\nde demokratiska beslutsformerna.</pre><pre>I detta sammanhang gör moderaterna en logisk\r\nkullerbytta. Både marknaden och demokratin är ju\r\ninstrument för individens fria val -- om dock i olika\r\nformer. Att döma ut demokratin som icke\r\nindividuellt påverkbar håller inte i sak. Därtill\r\nkommer, som Per Stenmarck vet, att politiker kan\r\nav- och tillsättas. Denna form av påverkan finns\r\nsom bekant inte i det marknadsliberala systemet.</pre><pre>Socialdemokratin anser därför att demokratin är en\r\nbättre form än marknaden när det gäller att\r\nförverkliga de grundläggande målen i\r\nsocialpolitiken.</pre><pre>Sammanfattningsvis ser jag två viktiga skiljelinjer\r\nmellan socialdemokraterna och moderaterna i\r\nsocialpolitiken.</pre><pre>För det första gäller det pengarna. Med\r\nmoderaternas stora neddragningar kan den\r\ngenerella välfärdspolitiken inte upprätthållas. Det\r\nblir luft utan innehåll.</pre><pre>För det andra gäller det solidariteten. Moderaterna\r\nvill flytta inflytandet från demokratin till\r\nmarknaden. Det ger de enskilda mindre chanser till\r\ninsyn och påverkan.</pre><pre>Herr talman! Jag vill återkomma till den moraliska\r\ndimensionen i socialpolitiken. Den måste bygga på\r\nden humanistiska människosynen, dvs. att stå för\r\nett människovärde som bygger på existensen av\r\nvåra liv -- på vad vi är och inte på vad vi gör.</pre><pre>Det föreligger nog en bred enighet om denna\r\ndimension i Sverige. Men det är oroande långt från\r\nord till handling. Den praktiska tillämpningen av\r\nden humanistiska människosynen sitter allt trängre.\r\nEtiken blommar bokstavligen i tal och böcker, men\r\nden står blek och skuggad i vardagen. Det beror\r\nnog på att många inte vill omsätta etiken i praktisk\r\nhandling, ty då upptäcker de att det kostar.</pre><pre>Några uppvaktningar i socialutskottet från\r\nhandikapporganisationer har visat hur svårt det är\r\nför gravt fysiskt handikappade unga människor att\r\nfå ett fullvärdigt liv. Dessa uppvaktningar har också\r\nvisat vilka oerhörda uppoffringar som de anhöriga\r\nmåste göra för att klara ett anständigt liv för de\r\nunga. Förbättringar i dessa sammanhang ställer\r\nkrav på pengar.</pre><pre>Det växande antalet äldre i Sverige kommer\r\nsannolikt också att ställa krav på mer pengar och\r\nmer personal om riksdagens mål för välfärden skall\r\nkunna upprätthållas, dvs. att alla skall få ta del av\r\ndenna välfärd. Det faktum att vi kommer att möta\r\nså många äldre får vi som har ansvar för\r\nsocialpolitiken inte skjuta åt sidan. Vi får inte nöja\r\noss med en del andra som kliver fram på plan och\r\nlägger ut dimridåer om att man med produktivitet\r\noch effektivitet nog skall klara detta.</pre><pre>I Dagens Nyheter kritiserar tre inflytelserika\r\nföretagsledare gymnasiereformen. De säger att\r\nman i Sverige nu måste börja satsa på den\r\nintellektuella eliten. Naturligtvis säger de detta\r\nmed tanke på industrin, exporten och marknaden\r\noch sannolikt inte med tanke på de grundläggande\r\nmänskliga värdena. Jag tror att det är viktigt att vi\r\npå olika håll inom olika partier ser till att den\r\nteknologiska människosynen inte vinner insteg i\r\nSverige. Socialpolitiken behöver därför befästa en\r\nstark ställning här i riksdagen och i befolkningen för\r\natt människovärdet skall hävdas.</pre><pre>Herr talman! Jag vill fortsättningsvis något\r\nkommentera vårt arbete i socialutskottet. Vi har\r\nsnart arbetat under en mandatperiod, och jag vill\r\näven säga något om det obefintliga borgerliga\r\nalternativet till socialpolitiken. Först vill jag\r\nemellertid ta upp arbetet i socialutskottet.</pre><pre>Jag satt inför dagens debatt och summerade de\r\närenden som socialutskottet har arbetat med under\r\ndenna mandatperiod. Det är väldigt många. Vi har\r\narbetat med propositioner, motioner och initiativ.\r\nOm vi tittar i backspegeln visar det sig att vi\r\nsannolikt har gjort mer förändringar än man\r\nvanligtvis tror. När utskottet träffas för\r\nsammanträde på förmiddagen tror jag att många av\r\noss har föreställningen att vi har att göra med en\r\nstaisk socialpolitik. Men om vi tittar i backspegeln\r\nför att se vad vi har åstadkommit under denna\r\nperiod är det sannerligen ingen statistik\r\nsocialpolitik vi har att göra med.</pre><pre>Jag uppskattar mycket att vi i socialutskottet har\r\nkunnat komma överens om att vi vid sidan av\r\narbetet med propositioner och motioner också skall\r\nskapa tid för hela utskottet att engagera sig och\r\nfördjupa sig i viktiga områden. Vi har fått tid till\r\nutfrågningar och studiebesök inom olika delar av\r\nsocialpolitiken.</pre><pre>Jag vill erinra om de insatser som vi har gjort för\r\natt flytta fram positionerna i socialpolitiken när det\r\ngäller rättsläkarstationerna, rättspsykiatrin,\r\nbeställningen inom alkoholpolitiken, gentekniken,\r\näldreomsorgen och nu senast ungdomsvården.\r\nBeträffande det sista har hela utskottet varit\r\nengagerat i en fördjupning och gjort en beställning\r\ntill regeringen, inte bara när det gäller statsbidraget\r\nutan även när det gäller fler och differentierade\r\nplatser och bättre vårdinnehåll. När vi i utskottet\r\ninte kunde få detta på en gång, och när de båda\r\nkommunförbunden dessutom har sagt att de inte\r\nvill ha kvar ansvaret för ungdomsvården, hamnade\r\nsocialutskottet inför en helt ny situation. Det var då\r\nnaturligt att begära utredning om ett statligt\r\nhuvudmannaskap.</pre><pre>Min förhoppning är också att den intressanta\r\nutskottsutfrågningen som utskottet anordnade om\r\nsjukvårdens prioriteringar och etik skall leda till att\r\nriksdagen på denna punkt kan flytta fram\r\npositionerna så att vi får en grund för korrekta\r\nprioriteringar inom svensk sjukvård.</pre><pre>På andra sakområden har partierna principiellt\r\nskilda ståndpunkter. Det område som vi kanske har\r\ndiskuterat mest och där vi har profilerat oss gäller\r\nhälso- och sjukvården. Jag har haft flera debatter\r\nmed Per Stenmarck och andra moderater.</pre><pre>Jag vill kortfattat säga att jag tror att en del av den\r\nkritiska och onyanserade bilden av svensk sjukvård\r\nberor på det s.k. 08-perspektivet, att för mycket av\r\nden föreställningsvärld som vi lever med här i\r\ntalarstolen och i riksdagen bygger på situationen i\r\nstorstäderna. Men så ser inte Sverige ut. Sverige är\r\nmer än storstäder, och Sverige har inte\r\nstorstädernas köer i äldreomsorg och har inte gjort\r\nneddragningar i långtidsvården, som vi kan se i\r\nstorstadsregionerna. Det är märkligt att Dagens\r\nNyheter fick ett stort genomslag i en artikelserie,\r\ndär man visade att skillnaderna var påtagliga\r\nmellan 15--20 kommuner. Villkoren var inte lika.\r\nTrots detta fortsätter man med en generell\r\nsvartmålning av svensk sjukvård. Det skulle nog\r\nvara nyttigt för riksdagen och för sjukvården, om vi\r\ndevalverade 08-perspektivet till förmån för en\r\nkorrekt Sverigebild.</pre><pre>Socialdemokraterna presenterar i\r\nbudgetpropositionen ett ställningstagande för vår\r\nsjukvårdsmodell. Samtidigt anges på ett antal\r\npunkter hur vi bör ändra hälso- och sjukvården.</pre><pre>Under utskottsbehandlingen har jag ofta funderat\r\növer vilka viktiga initiativ och styrformer som\r\nregering och riksdag egentligen har för att rätta till\r\nde brister som vi kan se inom hälso- och\r\nsjukvården. Jag har känt att regering och riksdag är\r\nför passiva när det gäller att rätta till grundläggande\r\nbrister i hälso- och sjukvården. Jag vill ta upp några\r\nområden, där jag tycker att nationella\r\nställningstaganden är viktiga.</pre><pre>Det första området gäller kvalificerade\r\nutvärderingar av befintlig sjukvård. Här har ju\r\nSBU inlett ett arbete. I Sverige har vi aldrig tidigare\r\nhaft professionella experter som har utvärderat sig\r\nsjälva och med tyngd påvisat vad som är rätt och fel\r\ni sjukvården. Det resultat som man nu samlar på sig\r\ngenom SBUs arbete riskerar att stanna vid de här\r\nutvärderingarna. Det är synd. Jag menar att\r\nutvärderingarna är så värdefulla och kommer att\r\nbetyda så mycket för sjukvården att de borde\r\nkomma in i beslutsprocessen, dels den\r\nbeslutsprocess som landsting och läkare lever med,\r\ndels den som vi lever med i regering och riksdag.</pre><pre>För det andra gäller det kvalitetskontrollen inom\r\nsjukvården. Här pekade Landstingsförbundet för\r\nen kort tid sedan på behovet av nationella initiativ.\r\nI takt med decentralisering, kompletterande\r\nvårdformer och friare organisationer växer behovet\r\nav kvalitetskontroll fram. Det måste vara en\r\nuppgift för regering och riksdag att se till att vi kan\r\nha en tillfredsställande kvalitetskontroll inom\r\nsvensk sjukvård.</pre><pre>För det tredje vill jag peka på prioriteringar och\r\netik inom sjukvården. Den utfrågning som\r\nsocialutskottet hade visar ju att det behövs en\r\nplattform för etiska bedömningar och\r\nprioriteringar. De enskilda landstingen kan inte\r\nsjälva hitta på en etik på varje område och inte\r\nheller själva hitta på en prioritering för varje\r\nlandstingsområde. Det behövs en nationell\r\nvägledning som grund för både de prioriteringar\r\nsom den medicinska professionen skall göra och det\r\nsom skall göras politiskt.</pre><pre>Jag har också något följt den diskussion som pågår\r\ni USA om medicinsk etik. Daniel Callahans har\r\nskrivit en ny bok och återkommit om etik och\r\nprioriteringar inom den amerikanska vården. Jag\r\nvill nämna hans slutsatser, särskilt för Per\r\nStenmarck. Callahans drar fyra slutsatser med\r\ntanke på den amerikanska sjukvården.</pre><pre>1. En starkt reglerande kontroll måste utövas av\r\npolitiska instanser.</pre><pre>2. Någon form av allmän sjukförsäkring bör finnas.</pre><pre>3. Läkarnas, patienternas och vårdinstitutionernas\r\nvalfrihet måste begränsas.</pre><pre>4. Ny medicinsk teknik måste noga utvärderas,\r\ninnan den får tillämpas inom sjukvården.</pre><pre>Jag refererar också därför att jag tror att den\r\nsjukvårdsmodell som vi har i Sverige duger gott,\r\näven om den, som Ulla Tillander sade, har\r\nskönhetsfläckar. Den duger gott när det gäller att\r\ngå vidare beträffande etik och prioriteringar.</pre><pre>Herr talman! Till sist: Jag tycker att det har varit\r\nintressant att sitta i socialutskottet och följa hur de\r\ntre borgerliga partierna vid varje sammanträde\r\nargumenterat för sina resp. partimotioner. Man har\r\noftast röstat för sin linje och varit angelägen om att\r\nprofilera sina resp. partiståndpunkter. Därför\r\nsaknas det en gemensam borgerlig linje i de\r\navgörande frågorna inom ekonomi och\r\nsocialpolitik. Folkpartiet och centern anser inte att\r\nmoderaternas stora skattesänkningar kan förenas\r\nmed en ansvarsfull socialpolitik. Här finns den\r\ndjupaste borgerliga klyftan. Utan pengar faller ju\r\nlöften och fagert tal. Moderaterna och centern\r\nställer sig vid sidan av äldrereformen. Med tanke på\r\nbehovet av åtgärder är det illa att de borgerliga inte\r\nhar kunnat samlas till en gemensam linje i\r\näldrepolitiken. Moderaterna och folkpartiet har\r\nskilda uppfattningar om skatt, bidrag och boende.</pre><pre>Jag kunde fortsätta. Trots att vi skall ha en\r\ndiskussion om familjepolitiken kan jag inte\r\nunderlåta att säga något om den stora oredans tid\r\nnär det gäller den borgerliga familjepolitiken. Jag\r\nvet inte om det är vanligt, men i varje fall jag tycker\r\natt det är ovanligt och märkligt att vi i\r\nsocialutskottet från de borgerligas sida först får en\r\nallmän ihopskrivning om ett vårdnadsbidrag. Den\r\nmotionen saknar ju substans. Den innehåller inga\r\nbidragsbelopp, den har ingen tidsplan och framför\r\nallt saknas pengar. Detta betyder att riksdagen\r\negentligen inte har något vårdnadsbidrag att ta\r\nställning till. Man skickar fram en tavelram där\r\ninnehållet saknas helt. Samtidigt som man skriver\r\nihop sig på detta allmänna och icke förpliktigande\r\nsätt har man var sin linje. Först spelar man i en trio,\r\nsedan uppträder man som solist med var sin\r\nfamiljepolitiska linje -- moderaterna, centern och\r\nfolkpartiet. Jag säger som Per Ahlmark: ''Lycka till\r\nmed bedriften att få folk att tro på den här valsen'' --\r\ndvs. valsen att det finns ett gemensamt borgerligt\r\nalternativ i familjepolitiken.</pre><pre>Låt mig också säga några ord till Daniel Tarschys.\r\nHan såg socialdemokratin som en armé i moralisk\r\nupplösning. Det där var väl närmast en lustighet\r\nfrån Daniel Tarschys sida, eller kanske ett\r\nönsketänkande. Men jag tycker att det är djärvt av\r\nDaniel Tarschys att försöka utmåla\r\nsocialdemokratin som ett stort sönderfallande parti\r\nnär man själv i så stor utsträckning har delade\r\nmeningar. På ett landsmöte lyckades ni inte få\r\nordning på familjepolitiken. Ni satte till en\r\narbetsgrupp, men inte heller den lyckades. Om jag\r\nminns rätt höll den presskonferens tillsammans\r\nmed Bengt Westerberg i februari. Bengt\r\nWesterberg sade att det väl ligger någonting i\r\nsocialdemokraternas politik, man borde kanske\r\nkompromissa. Sedan hade Bengt Westerberg\r\nträffat någon professor från Umeå, som tyckte att\r\nman kanske skulle pröva dragningsrätter. Daniel\r\nTarschys, när man inte kan ena det egna partiet i\r\nfamiljepolitiken skall man inte beskylla andra\r\npartier för att inte ha en sammanhållande politik.\r\nDetsamma gäller ju också folkpartiets vandringar\r\nfrån höger till vänster, som har varit\r\nkännetecknande för liberalerna och folkpartiet\r\nunder hela efterkrigstiden. Än åker man åt höger,\r\nän åker man åt vänster. Det är inte förutan att man\r\nbeskyller folkpartisterna för att vara kluvna och\r\nfara litet hit och dit.</pre><pre>När det gäller för det tredje gentekniken vill jag\r\npåstå att spänningen inom folkpartiet är större än\r\nvad den är mellan andra politiska partier här i\r\nriksdagen. Nog skall man se om det egna huset,\r\nDaniel Tarschys, innan man går ut och i stora ord\r\npåstår att socialdemokratin är en armé i moraliskt\r\nsönderfall.</pre><pre>Jag vill ta upp en sista fråga som gäller moderaterna\r\noch folkpartiet. Ni gick ut i en artikel i Dagens\r\nNyheter, där ni skrev ihop er och förespeglade ett\r\npolitiskt alternativ. Vi var många som undrade över\r\nom ni också skulle visa det seriöst och i praktisk\r\nhandling här i riksdagen. Skulle ni t.ex. i anslutning\r\ntill budgetpropositionen formulera en gemensam\r\nsocialpolitik i utskottet, inte bara skriva artiklar i\r\nDagens Nyheter, utan i sak presentera ett alternativ\r\nför väljarna före valet? Ni har inte presenterat\r\nnågot sådant. Jag tror, Daniel Tarschys, att ni här i\r\nriksdagen och bland dem som är insiktsfulla i\r\npolitiken har en mycket låg trovärdighet när det\r\ngäller att kunna presentera ett gemensamt\r\nalternativ. Detta gäller så länge som man håller sig\r\ntill att skriva artiklar i Dagens Nyheter i stället för\r\natt ge substans åt sin mening här i riksdagen.</pre><pre>Centern verkar ha ställts åt sidan i samarbetet\r\nmellan moderaterna och folkpartiet. Nu såg jag att\r\nni kanske skulle träffas i helgen igen. Jag vet inte\r\nom centern kommer att få vara med i utformandet\r\nav socialpolitiken framöver.</pre><pre>Allra sist ber jag att få yrka bifall till utskottets\r\nhemställan och bifall till reservationerna 28 och 29\r\nsamt avslag på reservationerna 1--27 och 30--49.</pre><pre></pre><pre>Anf. 19 DANIEL TARSCHYS (fp):</pre><pre>Herr talman! Jag gav ett femtontal exempel på\r\növergivna ståndpunkter och ett halvdussin exempel\r\npå svikna vallöften. Till inget av dem hade Bo\r\nHolmberg någon kommentar.</pre><pre>Jag vill gärna vitsorda att samarbetet i\r\nsocialutskottet har varit bra, konstruktivt och\r\nfruktbärande. Vi har tillsammans kunnat uträtta\r\nmycket, som jag tror är till värde för socialpolitiken\r\ni Sverige. På den punkten vill jag ge Bo Holmberg\r\nhelt rätt. Men jag blir litet rädd när han närmast\r\nföraktfullt talar om strävanden efter effektivitet i\r\nsocialpolitiken och om att öka produktiviteten. Om\r\nvi inte kan använda resurserna bra i sjukvård, i\r\nsocialtjänst och på andra områden, kan vi inte göra\r\nallt det goda vi önskar. Jag tror att det finns ett stort\r\nutrymme för att förbättra våra metoder, för att\r\nvända på slantarna så att vi kan hjälpa fler\r\nmänniskor bättre. Det menar jag är en oerhört\r\nviktig uppgift för oss som politiker att arbeta med.\r\nDet här föraktet för effektivitet för inte framåt. Det\r\när inte heller etiskt. Det etiska är faktiskt att\r\nanvända resurserna så bra som det går.</pre><pre>Sedan kommer Bo Holmberg in på frågan om\r\nsplittring. Detta kan vi så klart diskutera i\r\nevinnerlighet. Bevisligen har det ändå inom\r\nsocialdemokratin uppstått en mycket stark\r\noenighet på ett betydande antal punkter som gäller\r\nsocialpolitiken. Det behöver inte vara något\r\nnegativt. Det är bra att det pågår en debatt. Men\r\ndet är omöjligt att påstå att det finns en\r\nsocialdemokratisk politik som står sig från det ena\r\nåret till det andra, som står sig från ena sidan av\r\nVasagatan till den andra. Socialdemokratin i sig\r\nföreter redan exempel på oerhört många\r\nståndpunkter. Skall man sedan bedöma\r\nsocialdemokratin tillsammans med de två partier i\r\nriksdagen som utgör stödpartier i olika\r\nsammanhang, uppstår naturligtvis en ännu större\r\nmångfald. De borgerliga partierna har självfallet\r\nolika uppfattningar i en hel rad frågor. Det är ingen\r\nsom har stuckit under stol med det. Men på en rad\r\nolika områden har vi också visat att vi har\r\ngemensamma ståndpunkter, som vi är beredda att\r\ndriva och genomföra för att utveckla\r\nsocialpolitiken.</pre><pre>För folkpartiet är kampen för det glömda Sverige,\r\nkampen för att befästa välfärdssamhället genom en\r\nstark ekonomisk politik och kampen för att se till\r\natt inte socialförsäkringarna tar alla pengar och\r\ndärmed dränerar resurserna för de sociala\r\ntjänsterna oerhört viktiga frågor. Dem kommer vi\r\natt arbeta för under 90-talet.</pre><pre>(forts. 7 §)</pre><pre>Ajournering</pre><pre>Kammaren beslöt kl. 14.25 på förslag av talmannen\r\natt ajournera förhandlingarna till kl. 14.30.</pre><pre>Återupptagna förhandlingar</pre><pre>Förhandlingarna återupptogs kl. 14.30.</pre><pre>6 § Muntliga frågor till statsråd</pre><pre>Statsminister Ingvar Carlsson, statsrådet Lena\r\nHjelm-Wallén, miljöminister Birgitta Dahl,\r\nindustriminister Rune Molin och statsrådet Erik\r\nÅsbrink hade infunnit sig i kammaren för att svara\r\npå muntliga frågor.</pre><pre>Matmomsen</pre><pre>Anf. 20 AGNE HANSSON (c):</pre><pre>Herr talman! Jag vill ställa en fråga till\r\nstatsministern. Under gårdagen möttes vi av två\r\nmotstridiga besked i massmedia när det gäller\r\nfrågan om sänkt mat på momsen -- ett besked är att\r\nmomsen skall sänkas och ett annat besked är att\r\nden inte skall sänkas. Vilket är alltså regeringens\r\nofficiella besked i frågan om sänkt moms på maten?</pre><pre>Anf. 21 Statsminister INGVAR CARLSSON\r\n(s):</pre><pre>Herr talman! Som svar på Agne Hanssons fråga\r\nkan jag meddela, och det sade jag för övrigt redan\r\ni går, att regeringen inte har fattat något beslut. Vi\r\nhar redovisat de möjligheter som finns att återgå till\r\nden momsnivå som vi hade före den tillfälliga\r\nmomshöjningen. Eventuellt gäller det också att\r\növerväga någon form av differentiering. Eftersom\r\ndet här är en viktig fråga förbehåller sig regeringen\r\nrätten att tänka igenom denna noga innan momsen\r\npå maten -- inte maten på momsen -- sänks.</pre><pre>Valperiodens längd</pre><pre>Anf. 22 LENNART NILSSON (s):</pre><pre>Herr talman! I samband med det s.k. krispaketet\r\nredovisade regeringen att man förberedde\r\ndiskussioner kring valfrågorna. Det handlar då om\r\nt.ex. valperiodens längd. Men det här har tydligen\r\nlagts på is. Hur ser alltså statsministern på dessa\r\nsaker? Hur skall dessa frågor hanteras framöver?</pre><pre>Anf. 23 Statsminister INGVAR CARLSSON\r\n(s):</pre><pre>Herr talman! Jag kan säja följande som svar på\r\nLennart Nilssons fråga. Sedan regeringen klargjort\r\nsin syn på dessa saker inför riksdagen har s.k.\r\nsonderande samtal ägt rum mellan partierna. Syftet\r\nmed dessa sonderande samtal har varit att utröna\r\nom det kunde finnas förutsättningar för att tillsätta\r\nen beredning i författningsfrågan som kunde ta upp\r\nde större frågorna till avgörande.</pre><pre>Jag bedömer att det för närvarande inte är\r\nmeningsfullt att tillsätta en sådan beredning, även\r\nom jag själv fortfarande anser att\r\nförfattningsfrågorna har mycket stor betydelse. Jag\r\nföreställer mig att vi kanske får anledning att\r\nåterkomma till dessa saker längre fram.</pre><pre>Gud i politiken</pre><pre>Anf. 24 FILIP FRIDOLFSSON (m):</pre><pre>Herr talman! Jag har en fråga till statsministern.\r\nGertrud Sigurdsen har lånat mig ett exemplar av\r\npartitidskriften Tiden -- en tidskrift som är grundad\r\nav Hjalmar Branting.</pre><pre>I senaste numret av denna tidskrift finns det en\r\nmycket intressant ledarartikel som har rubriken\r\n''Gud i politiken''. Skribenten är synnerligen orolig\r\nmed anledning av den situation som regeringen och\r\ndet socialdemokratiska partiet nu befinner sig i. Jag\r\nkan så att säga läsa mig till att vederbörande tror att\r\nregeringens enda chans att få sitta kvar efter valet i\r\nseptember är att regeringen profilerar sig i\r\nvärderingsfrågorna. Framför allt gäller det på\r\nkristendomens område.</pre><pre>Min fråga till statsministern är: Tänker ni villfara\r\ntidskriften Tidens önskemål och placera Gud i\r\npolitiken?</pre><pre>Anf. 25 Statsminister INGVAR CARLSSON\r\n(s):</pre><pre>Herr talman! I och för sig är jag glad över att Filip\r\nFridolfsson läser tidskriften Tiden. Det finns alltså\r\nett visst hopp. Tyvärr måste jag göra Filip\r\nFridolfsson uppmärksam på att Gertrud Sigurdsen\r\nnumera inte sitter med i regeringen. I stället får\r\nFilip Fridolfsson vända sig något åt vänster i bänken\r\nhär i kammaren. Där sitter ju Gertrud Sigurdsen.\r\nDå kan nog Filip Fridolfsson få svar på sin\r\nintressanta fråga.</pre><pre>När det gäller regeringens inställning till Gud är det\r\nvår uppfattning att det är vars och ens ensak.</pre><pre>Matmomsen</pre><pre>Anf. 26 ANNIKA ÅHNBERG (v):</pre><pre>Herr talman! Jag skulle vilja återvända till frågan\r\nom matmomsen. Statsministern sade att det är en\r\nviktig fråga som regeringen noga behöver tänka\r\növer. Tyvärr måste jag då påstå att regeringen\r\ntänker mycket långsamt.</pre><pre>Vi i vänsterpartiet kom redan för 20 år sedan fram\r\ntill hur vi vill ha det. Vi vill nämligen att momsen\r\npå maten skall tas bort.</pre><pre>Jag undrar således när regeringen kan förväntas ha\r\ntänkt klart i denna viktiga fråga.</pre><pre>\r\nAnf. 27 Statsrådet ERIK ÅSBRINK (s):</pre><pre>Herr talman! Det är bra att den här frågan kommer\r\nupp. En av de aspekter som vi skall tillmäta en viss\r\nbetydelse i det här sammanhanget är den som gäller\r\nhur man gör inom EG. Det är bra att Annika\r\nÅhnberg vill påskynda vår harmonisering med EG\r\näven på det här området. Men vi är ännu inte riktigt\r\nklara över hur man till slut kommer att besluta\r\ninom EG. Vi vill därför avvakta utvecklingen\r\nytterligare en tid.</pre><pre>Anf. 28 ANNIKA ÅHNBERG (v):</pre><pre>Herr talman! Om regeringen och\r\nsocialdemokraterna hade vänt sig till vänsterpartiet\r\nhade det inte varit nödvändigt att vänta i 20 år på\r\nen harmonisering med EG för att kunna\r\nåstadkomma just denna förändring. I övrigt har vi\r\ningenting emot en EG-anpassning som innebär att\r\nvillkoren i Sverige förbättras. Det är motsatsen som\r\nvi är negativa till.</pre><pre>Visst analysmaterial om EG</pre><pre>Anf. 29 GUDRUN SCHYMAN (v):</pre><pre>Herr talman! Jag skulle vilja fortsätta på temat\r\nEG. Det pågår ju diskussioner i utrikesnämnden\r\nutifrån ett analysmaterial -- en analys av hur man\r\nser på EGs utveckling mot en militärallians. Vidare\r\ngäller det vilka konsekvenser det skulle få för ett\r\neventuellt svenskt medlemskap. I EG-debatten hör\r\nman ofta att regeringen tycker att det är bra att det\r\nförs en offentlig diskussion, att det skall vara\r\nöppenhet, att så många som möjligt skall kunna\r\ndelta i debatten osv.</pre><pre>Men nu är det så, att det är två partier --\r\nvänsterpartiet och miljöpartiet -- som inte har fått\r\ndel av det här analysmaterialet över huvud taget.\r\nNaturligtvis kan vi då inte delta i diskussionen på\r\nsamma villkor som övriga. Vi är heller inte\r\nrepresenterade i utrikesnämnden, vilket för mig är\r\nobegripligt.</pre><pre>Jag undrar om statsministern är villig att se till att\r\nvi också kan få del av det aktuella analysmaterialet.</pre><pre>Anf. 30 Statsminister INGVAR CARLSSON\r\n(s):</pre><pre>Herr talman! Enligt riksdagens beslut skall\r\nregeringen under detta år kunna inlämna en\r\nansökan om medlemskap i EG efter hörande av\r\nutrikesnämnden, och det är precis vad regeringen\r\ngör. Vi hör utrikesnämnden, och i den viktiga\r\nfrågan om de utrikespolitiska aspekterna har vi\r\nsamtal med de borgerliga partiledarna. Det är\r\ndessutom -- det råkar vara så -- dessa partier som\r\nhar uttalat sig för medlemskap. Det är väl då rimligt\r\natt vi med just de partier som är överens om ett\r\nmedlemskap samråder extra noga.</pre><pre>Vi kommer, liksom vi tidigare har gjort, att se till\r\natt också övriga partier, dvs. vänsterpartiet och\r\nmiljöpartiet, får del av det material som är viktigt\r\nnär det gäller att ta ställning i den här frågan.</pre><pre>Gruppbostäder för utvecklingsstörda</pre><pre>Anf. 31 MARIANNE ANDERSSON i\r\nVårgårda (c):</pre><pre>Herr talman! Jag har också en fråga till\r\nstatsministern. Det gäller gruppbostäder för\r\nutvecklingsstörda.</pre><pre>En enskild vårdnadsanordnare, en enskild\r\nvårdinrättning, i Älvsborgs län har nämligen fått\r\navslag på en ansökan om tillstånd för gruppboende\r\nför fem boende. I offentlig regi går det bra att ha\r\nfem boende. Men i privat regi får det bara vara fyra\r\nboende. Mot den bakgrunden skulle jag vilja fråga\r\nhur statsministern bedömer detta. Vad är det som\r\nförorsakar den här skillnaden mellan privata och\r\noffentliga anordnare av familjeboende?</pre><pre>Anf. 32 Statsminister INGVAR CARLSSON\r\n(s):</pre><pre>Herr talman! Varken socialministern eller vice\r\nsocialministern är närvarande i kammaren i dag.\r\nJag tycker att den här frågan är en typisk fråga att\r\nställa till dem.</pre><pre>Sedan vill jag säga att jag är något förvånad över att\r\növriga statsråd som sitter här och längtar efter att få\r\nsvara på frågor inte får den möjligheten. Jag\r\nföreslår därför att frågor ställs också till andra\r\nnärvarande statsråd. Det blir då ett större utbyte\r\nfrån båda hållen.</pre><pre>Engångsflaskor</pre><pre>Anf. 33 GUDRUN NORBERG (fp):</pre><pre>Herr talman! Jag har en fråga till industriministern.\r\nDet gäller dryckesförpackningen PET-flaskan, som\r\nnu skall förbjudas som engångsflaska. I stället skall\r\nden enbart ingå i ett återfyllnadssystem. Det\r\ninnebär att återvinning inte kommer att tillåtas.</pre><pre>Jag undrar hur industriministern ser på de små\r\nbryggeriernas möjligheter. Nu kommer dessa att\r\nråka i händerna på giganterna, som är de enda som\r\nhar resurser att ombesörja diskningsanordningar.\r\nPå vilket sätt tänker industriministern alltså se till\r\natt man håller fast vid den fria konkurrensen?</pre><pre>Anf. 34 Miljöminister BIRGITTA DAHL\r\n(s):</pre><pre>Herr talman! Vi är överens om att jag, eftersom\r\ndet är jag som har förelagt riksdagen förslaget i\r\nfråga, efter noggrant samråd med\r\nindustriministern, skall svara på den fråga som här\r\nhar ställts. Jag svarar direkt att vi vid samtal med\r\nBryggeriföreningen har kommit fram till en lösning\r\nsom innebär att bryggerierna kollektivt tar ett\r\nansvar för ett system som skall ge de små\r\nbryggerierna möjlighet att delta.</pre><pre>Den fråga som Gudrun Norberg tar upp har alltså\r\nfått en tillfredsställande lösning.</pre><pre>Den ekonomiska politiken och tillväxten</pre><pre>Anf. 35 KARIN FALKMER (m):</pre><pre>Herr talman! Vi får se om jag lyckas locka upp\r\nindustriministern i talarstolen.</pre><pre>Vid ett besök i Fagersta nyligen uttalade\r\nindustriministern att det behövs en ekonomisk\r\npolitik som leder till full sysselsättning och att det\r\när oerhört viktigt med tillväxt.</pre><pre>Med anledning av detta uttalande och mot\r\nbakgrund av den ekonomiska politik som\r\nregeringen har fört samt den låga sysselsättning och\r\nden stigande arbetslöshet som denna politik har\r\nförorsakat vill jag ställa två frågor till\r\nindustriministern:</pre><pre>Innebär det uttalande som industriministern gjorde\r\ni Fagersta att industriministern tar avstånd från\r\ntredje vägens politik? Och hur gagnas tilltron till\r\nSverige som investeringsland och därmed tillväxten\r\ngenom det fondsocialiseringsförslag som nu\r\nföreligger? AP-fonderna skall ju få köpa upp delar\r\nav det svenska näringslivet.</pre><pre>Anf. 36 Industriminister RUNE MOLIN (s):</pre><pre>Herr talman! Frågornas omfattning tyder på att det\r\nfinns ett stort förtroende för mig och en tilltro till\r\nmin förmåga att på en kort stund svara på så\r\nkomplicerade frågor som de som här har ställts.</pre><pre>När det gäller den ekonomiska politiken kan jag\r\nbara säga att denna är inriktad på att få ned\r\nkostnaderna i Sverige och på att skapa en ökad\r\nkonkurrens som leder till en större tillväxt. Det är\r\nden politik som regeringen står bakom, och den\r\npolitiken medverkar också till en ökad\r\nsysselsättning.</pre><pre>När det gäller förslagen om placeringsregler för\r\nAP-fonderna vill jag säga att dessa regler i allt\r\nväsentligt syftar till en förbättrad avkastning\r\nbeträffande det kapital som AP-fonderna har till\r\nförfogande. Tillväxten kan också bli bättre genom\r\natt vi får ett större riskkapital på den svenska\r\nriskkapitalmarknaden. Det här kan även på andra\r\nsätt medverka till att vi kan klara de ekonomiska\r\nproblem som finns inom socialförsäkringssystemet.</pre><pre>Anf. 37 KARIN FALKMER (m):</pre><pre>Herr talman! Finns det något annat land i världen\r\nsom i dag, för att förbättra tillväxten, väljer ett\r\nsystem som liknar detta och som innebär att man\r\nlåter näringslivet övergå i statens ägo?</pre><pre>Anf. 38 Industriminister RUNE MOLIN (s):</pre><pre>Herr talman! Syftet med förslaget om\r\nplaceringsregler för AP-fonderna är att\r\nåstadkomma en avkastning i det systemet som är\r\nlikvärdig med den som uppnås i privata pensions-\r\noch försäkringssystem. Varför skall man ha\r\nregleringar när det gäller dessa pensionssystem\r\nmen inte när det gäller andra? Vi avreglerar ju hela\r\nkreditmarknaden. Då är det väl rimligt att man\r\nockså i fråga om AP-fonderna på bästa sätt kan\r\nförvalta de pengar som pensionstagarna, dvs.\r\nlöntagarna, har samlat ihop.</pre><pre>\r\nAnf. 39 Statsminister INGVAR CARLSSON\r\n(s):</pre><pre>Herr talman! Jag vill gärna inför kammaren\r\nredovisa det faktum att det finns ett stort antal\r\nföretagsledare som önskar få detta kapital till sina\r\nföretag. Det kommer nämligen att innebära att de\r\nkan möta sitt kapitalbehov under 90-talet, när\r\nSverige, förhoppningsvis, blir medlem i EG.</pre><pre>Sedan kan jag inte förstå denna regleringslusta från\r\nmoderata företrädare. Här talas ju om frihet.\r\nVarför skall inte AP-fonderna ha frihet? Varför\r\nskall vi reglera allting i samhället? Vi borde släppa\r\nloss, så vi får litet frihet och möjlighet att investera.</pre><pre>EG-anslutning och neutralitetspolitiken</pre><pre>Anf. 40 PER GAHRTON (mp):</pre><pre>Herr talman! Det är riktigt att riksdagen dessa\r\nvärre har fattat beslut om att Sverige skall söka\r\nmedlemskap i EG. Men i riksdagsbeslutet fanns det\r\nfaktiskt ett litet förbehåll om bibehållen\r\nneutralitetspolitik. Därför blir man -- jag riktar mig\r\nnu till statsministern -- något förbluffad när man\r\nläser Dagens Nyheter från i dag, där\r\nkabinettssekreterare Pierre Schori säger att vi skall\r\nsluta att tala om svensk neutralitetspolitik, att vi\r\növer huvud taget inte skall ställa några villkor för\r\nmedlemskap i EG och att vi dessutom inte kan\r\nutesluta svenskt deltagande i en militärunion.</pre><pre>Är detta regeringspolitik och i så fall hur hänger\r\ndetta ihop med riksdagens beslut?</pre><pre>Anf. 41 Statsminister INGVAR CARLSSON\r\n(s):</pre><pre>Herr talman! Jag sade just i ett annat svar att vi\r\ninom de fyra partier som är intresserade av\r\nmedlemskap håller på att analysera de\r\nsäkerhetspolitiska aspekterna. Därvid kommer vi\r\nsjälvfallet att följa riksdagens beslut.</pre><pre>Däremot är det ett helt nytt Europa som vi nu\r\nmöter, och den uppgift som neutralitetspolitiken\r\nhar att fylla blir då en helt annan än den, under\r\nefterkrigstiden. Jag rekommenderar därför en\r\nmera utförlig och noggrann läsning av intervjun\r\nmed Piere Schori än den som jag har en känsla av\r\natt Per Gahrton ägnade sig åt i morse.</pre><pre>AP-fondernas köp av aktier</pre><pre>Anf. 42 DANIEL TARSCHYS (fp):</pre><pre>Herr talman! Jag har en fråga till Erik Åsbrink.\r\nAP-fonderna har hittills ägt bostadsobligationer\r\noch statsskuldspapper som ger låg avkastning. Om\r\nnu denna stora portfölj skall säljas, antar jag att\r\nutgifterna för de boende och skattebetalarna blir\r\nstörre.</pre><pre>Hur kommer dessa aktieköp att inverka på de\r\nboendes och på skattebetalarnas kostnader?</pre><pre>Anf. 43 Statsrådet ERIK ÅSBRINK (s):</pre><pre>Herr talman! Jag tror att Daniel Tarschys oroar sig\r\ni onödan. Efter att ha studerat frågan räknar vi med\r\nen flerårig, gradvis anpassning där effekterna blir\r\natt avkastningen på ATP-pensionskapitalet ökar\r\nmed 4--8 miljarder kronor om året.</pre><pre>Alternativet till att höja avkastningen är att ta ut\r\n1 000--2 000 kr. av landets alla löntagare i en\r\nonödig extra avgift eller att försämra ATP-\r\npensionerna med upp till 7 000 kr. Då föredrar jag\r\natt förbättra avkastningen.</pre><pre>Anf. 44 DANIEL TARSCHYS (fp):</pre><pre>Herr talman! Avkastningen är ju inte någonting\r\nsom faller ned som manna från skyn, utan den\r\nmåste betalas av någon. Därför påpekade jag att\r\ndet nuvarande systemet har inneburit låga\r\nboendekostnader och låga kostnader för staten när\r\ndet gäller statsskulden. Om Erik Åsbrink vill öka\r\navkastningen på AP-fonderna, blir resultatet\r\nnödvändigtvis högre boendekostnader och högre\r\nutgifter för staten när det gäller statsskulden.</pre><pre>Anf. 45 Statsrådet ERIK ÅSBRINK (s):</pre><pre>Herr talman! Daniel Tarschys skulle inte komma\r\npå tanken att man genom riksdagsbeslut skall\r\nreglera hur Skandia, Trygg-Hansa och andra\r\nförsäkringsbolag skall placera sina pengar, utan det\r\növerlåter vi utan inblandning åt bolagen själva att\r\navgöra på bästa möjliga sätt, vilket är till gagn\r\nytterst för de pensionärer som är beroende av\r\ndenna avkastning för sin trygghet under\r\nålderdomen. Vi vill tillämpa samma system för AP-\r\nfonderna för att trygga ATP-pensionerna.</pre><pre>Erkännande av Cambodja</pre><pre>Anf. 46 HANS GÖRAN FRANCK (s):</pre><pre>Herr talman! Jag vill fråga statsrådet Lena Hjelm-\r\nWallén om när hon anser tiden vara mogen för att\r\nerkänna Cambodja och om vilken beredskap det\r\nfinns för ett bistånd till Cambodja. I avvaktan på ett\r\nsådant beslut:</pre><pre>Vad är det för ytterligare åtgärder som vidtas för att\r\nman skall kunna vara till hjälp i den mycket trängda\r\nsituation som råder i Cambodja?</pre><pre>Anf. 47 Statsrådet LENA HJELM-WALLÉN\r\n(s):</pre><pre>Herr talman! När det gäller frågan om erkännande\r\nmåste man alltid vara klar över att den sittande\r\nregeringen behärskar och har kontroll över hela\r\nområdet. Vi har en mycket legalistisk syn på detta.\r\nDet är inte fråga om huruvida man gillar eller\r\nogillar en regim, utan man bedömer frågan rent\r\nformellt. Därför vill vi just nu inte gå in för något\r\nerkännande. I dagsläget är det mest angelägna att\r\nge stöd till den Cambodjanska befolkningen som\r\nbefinner sig i ett mycket besvärligt läge. Sverige är\r\nen av de största biståndsgivarna och det kommer vi\r\natt fortsätta att vara.</pre><pre>Marknadsföringslagens tillämpning</pre><pre>Anf. 48 NIC GRÖNVALL (m):</pre><pre>Herr talman! I syfte att inte slita ut statsministerns\r\nkrafter riktar jag min fråga till regeringen, så får\r\nden som är mest törstig på mikrofonen svara.</pre><pre>Min fråga handlar om den svenska\r\nmarknadsföringslagstiftningens tillämplighet. I\r\ndenna lagstiftning finns nämligen en regel om att\r\nmarknadsföring och reklam inte får vara otillbörlig\r\nkonsumenten. Det hävdas ett krav på ett visst\r\nsanningsinnehåll i propaganda och reklam.</pre><pre>I går kunde vi höra Kjell-Olof Feldt berätta om\r\nstatsministerns hållning till den ekonomiska\r\npolitiken under 1988 års valrörelse, en hållning som\r\nju uppenbarligen inte bara strider mot regeringens\r\növriga uppfattning utan även mot god ekonomisk\r\ninsikt.</pre><pre>Är regeringen beredd att låta\r\nmarknadsföringslagstiftningens regler gälla även\r\nför politisk propaganda?</pre><pre>Anf. 49 Statsminister INGVAR CARLSSON\r\n(s):</pre><pre>Herr talman! Nej, vi tänker använda andra medel\r\nför att bekämpa moderata samlingspartiet.</pre><pre>(Applåder)</pre><pre>Återförande av Vattenfalls vinster</pre><pre>Anf. 50 PER-OLA ERIKSSON (c):</pre><pre>Herr talman! Jag vill rikta min fråga till\r\nindustriministern.</pre><pre>Sedan många år tillbaka finns det ett starkt folkligt\r\nkrav på att vinsterna från Vattenkraft skall återgå\r\ntill dem som producerar vattenkraft.</pre><pre>När kommer det ett förslag från regeringen som går\r\ndessa önskemål ute i länen tillmötes?</pre><pre>Anf. 51 Industriminister RUNE MOLIN (s):</pre><pre>Herr talman! Det finns en utredning som har\r\nbehandlat den här frågan och den är för närvarande\r\nute på remiss. Jag kan inte på rak arm säga när\r\nremisstiden går ut. Därefter skall regeringen\r\nbehandla ärendet. Det är finansdepartementet och\r\nAllan Larsson som har att handlägga denna fråga.</pre><pre>Information om EG</pre><pre>Anf. 52 PÄR GRANSTEDT (c):</pre><pre>Herr talman! Jag har en fråga till statsministern.</pre><pre>När riksdagen i december beslutade att ge\r\nregeringen fullmakt att under vissa förutsättningar\r\nansöka om medlemskap i EG framhöll riksdagen\r\nockså behovet av informationssatsningar för att\r\nsvenska folket skall få möjlighet att grundligt sätta\r\nsig in i ämnet. Detta är naturligtvis särskilt viktigt,\r\neftersom alla partier har ställt sig bakom en\r\nfolkomröstning i frågan.</pre><pre>Vilka planer har regeringen för att underlätta\r\nkraftfulla informationsinsatser, t.ex. genom\r\nfolkrörelser och studieförbund, så att alla svenskar\r\nges möjlighet att verkligen sätta sig in i för- och\r\nnackdelarna med ett svenskt EG-medlemskap?</pre><pre>Anf. 53 Statsminister INGVAR CARLSSON\r\n(s):</pre><pre>Herr talman! Jag delar Pär Granstedts uppfattning\r\nom att det är viktigt med bred information. En\r\nsådan information kan lämnas på många olika sätt.\r\nVi inom de politiska partierna har ett ansvar.\r\nMassmedia kan spela en mycket viktig och\r\nkonstruktiv roll.</pre><pre>Precis som Pär Granstedt tycks göra utgår jag ifrån\r\natt bildningsförbunden är beredda att göra en\r\nbetydande insats. Där finns sedan länge en god\r\nkunskap om hur man organiserar kampanjer av den\r\nhär typen och hur man lägger upp verksamheten\r\nmed information och studiecirklar. Jag tror att\r\nstudieförbunden kommer att utgöra viktiga\r\ninstrument i detta sammanhang.</pre><pre>Valsystemet</pre><pre>Anf. 54 ELISABETH FLEETWOOD (m):</pre><pre>Herr talman! Också min fråga riktar sig till\r\nstatsministern.</pre><pre>Anser statsministern att den primära frågan vid en\r\neventuell författningsberedning är att stärka det\r\nstörsta partiets ställning?</pre><pre>Anf. 55 Statsminister INGVAR CARLSSON\r\n(s):</pre><pre>Herr talman! Jag blir alltid lika förvånad över att\r\nnär man diskuterar författningsfrågan och\r\nregeringsmaktens möjligheter att fungera, görs\r\ndetta omedelbart om till en debatt om att man vill\r\nstärka det egna partiets ställning, dvs.\r\nsocialdemokratins ställning.</pre><pre>Jag blev speciellt förvånad i dag över att man i\r\nmoderata samlingspartiet, som ligger ganska långt\r\nframme, är så missmodig inför sin egen framtid att\r\nman inte tror sig kunna bli det största partiet.</pre><pre>För mig är det helt främmande att över huvud taget\r\ntänka i dessa banor när det gäller en så viktig fråga.\r\nJag har som statsminister erfarit hur svårt det kan\r\nvara att skapa erforderliga majoriteter i för landet\r\noerhört viktiga frågor. Då vore det rimligt att som\r\nen ändring, bland flera, i författningen diskutera\r\nom man skall behålla det nuvarande absoluta\r\nproportionella valsystemet eller om man skall\r\ninföra något annat system.</pre><pre>Så länge man för debatten på det sätt som Elisabeth\r\nFleetwood gör här i dag är det klart att en\r\ndiskussion är omöjlig. Det var därför som de\r\nsonderande samtalen inte ledde till någonting. Jag\r\nkonstaterar att det är de som för ned debatten på\r\nlägsta möjliga nivå som omöjliggör en vettig\r\nförfattningsdebatt här i landet.</pre><pre>Anf. 56 ELISABETH FLEETWOOD (m):</pre><pre>Herr talman! Om moderata samlingspartiet blir det\r\nstörsta partiet -- eller rättare sagt när -- vill vi bli det\r\nav egen kraft och inte genom en\r\nförfattningsändring.</pre><pre></pre><pre>Mottagande av kurdiska barn</pre><pre>Anf. 57 BERITH ERIKSSON (v):</pre><pre>Herr talman! Jag vill fråga om vilka förberedelser\r\nsom görs för att ta emot sjuka kurdiska barn\r\ntillsammans med sina föräldrar från gränstrakterna\r\ni Irak, barn som är så sjuka att de inte kan få\r\ntillräcklig hjälp i ett tält.</pre><pre>Anf. 58 Statsrådet LENA HJELM-WALLÉN\r\n(s):</pre><pre>Herr talman! Det viktigaste just nu är naturligtvis\r\natt man kan transportera så mycket hjälp som\r\nmöjligt till de områden kring den turkisk-irakiska\r\ngränsen och i Iran, där flyktingarna finns.\r\nFlyktingarna behöver hjälp på platsen. Vi gör stora\r\ninsatser. Sverige har tagit mycket större ansvar än\r\nvad som normalt brukar komma på vår andel när\r\ndet gäller internationella insatser, och det skall vi\r\nfortsätta med.</pre><pre>Det har kommit upp en fråga om vi eventuellt kan\r\nta hit barn som behöver specialistvård. Det kan\r\nemellertid aldrig bli fråga om någon stor\r\nomfattning. Det kan röra sig om enskilda barn\r\ntillsammans med deras familjer i mycket speciella\r\nfall. Den lösningen utgör en mycket liten del i det\r\nstora sammanhanget. Det viktiga är att hjälpa de\r\nmånga barn som alltfort kommer att finnas kvar i\r\ndessa områden.</pre><pre>Öresundsbron</pre><pre>Anf. 59 GÖSTA LYNGÅ (mp):</pre><pre>Herr talman! Jag skall tillfredsställa\r\nmiljöministerns längtan att svara på frågor.</pre><pre>Min fråga handlar om Öresundsbron, om vilken\r\ndenna proposition har lagts fram. En\r\nmiljökonsekvensanalys ligger bakom denna.\r\nDenna analys visar ganska låg trafikintensitet,\r\nvilket hänger samman med ganska höga broavgifter\r\nsom gör att det inte blir så mycket trafik. Om det i\r\nframtiden visar sig mer ekonomiskt lämpligt att\r\nsänka avgiften för att få mer trafik, gör man\r\nnaturligtvis detta.</pre><pre>Finns det någon sorts reservanalys beträffande\r\nkonsekvenserna när det gäller ett mer realistiskt fall\r\nän det som har behandlats?</pre><pre>Anf. 60 Miljöminister BIRGITTA DAHL\r\n(s):</pre><pre>Herr talman! Gösta Lyngå tog upp en mycket\r\nviktig fråga. Vi har från regeringens sida mycket\r\ntydligt markerat att frågan om\r\nÖresundsförbindelsen skall bli föremål för\r\nprövning enligt svensk miljölagstiftning.\r\nRegeringen kommer att förbehålla sig rätten till\r\nprövning enligt naturresurslagen. Detta kan inte\r\nske förrän det har bildats en juridiskt ansvarig\r\nhuvudman som också kan redovisa ett klart\r\ndefinierat projekt för dem som har att pröva denna\r\nansökan. Det återstår alltså att göra denna\r\nprövning som kommer att ske i vederbörlig\r\nordning.</pre><pre>Miljön i Östersjöområdet</pre><pre>Anf. 61 YVONNE SANDBERG-FRIES (s):</pre><pre>Herr talman! Jag vill fråga Birgitta Dahl om\r\nuppföljningen av den konferens som hölls i\r\nRonneby om miljön och Östersjön.</pre><pre>Hur fortskrider detta arbete?</pre><pre>Anf. 62 Miljöminister BIRGITTA DAHL\r\n(s):</pre><pre>Herr talman! Denna uppföljning fortskrider med\r\nstor intensitet. Jag skall under nästa vecka besöka\r\nPolen för att tillsammans med min polske kollega\r\nha en förnyad kontakt varvid vi följer varvid hur det\r\nhar gått.</pre><pre>Den s.k. task force-aktionsgruppen fortsätter sitt\r\narbete och kommer att ha ett sammanträde här i\r\nStockholm under den första veckan i maj. Samtliga\r\nländer har nu inkommit med sina\r\nnationalrapporter. Det pågår ett arbete med att\r\nsammanställa ett gemensamt aktionsprogram för\r\nländerna och de deltagande finansieringsinstituten,\r\nVärldsbanken och Nordiska investeringsbanken.</pre><pre>Enligt de planer som nu löper som vi har tänkt oss\r\nskall detta arbete vara klart någon gång i början av\r\nnästa år, då det skall hållas ett ministermöte för att\r\nlägga fast aktionsprogrammet i enlighet med vad\r\nsom bestämdes i Ronneby.</pre><pre>Det är klart att den oroliga situationen i\r\nSovjetunionen och Baltikum utgör ett hot mot\r\ndenna process. Därför är det extra viktigt att\r\nSverige är aktivt för att stödja en stabil\r\ndemokratisering och ekonomisk utveckling i dessa\r\nländer.</pre><pre>Löftespolitik</pre><pre>Anf. 63 BIRGIT FRIGGEBO (fp):</pre><pre>Herr talman! Jag skulle vilja ställa en fråga till\r\nstatsministern med anledning av Kjell-Olof Feldts\r\nbok, i vilken denne bekräftar den lättsinniga\r\nlöftespolitik som regeringspartiet bedrev i 1988 års\r\nvalrörelse. Han kallar valrörelsen bedräglig och\r\nfrågar sig också varför socialdemokraterna angrep\r\ndet enda parti som förde en ärlig och politisk\r\nansvarsfull valrörelse, nämligen folkpartiet. Varför\r\nvar det socialdemokraternas huvudmål?</pre><pre>Mot den bakgrunden skulle jag vilja fråga\r\nstatsministern om socialdemokraterna tänker sluta\r\nmed att bedriva en valrörelse och politisk debatt på\r\ndet här bedrägliga sättet. Jag gör det därför att jag\r\ntycker att det är en gemensam uppgift för oss\r\npolitiker att försöka höja vårt anseende.</pre><pre>Anf. 64 Statsminister INGVAR CARLSSON\r\n(s):</pre><pre>Herr talman! Birgit Friggebo ger en variant på\r\nfrågan: Har du slutat att slå din fru? Jag tänker inte\r\nlockas in i den typen av frågeställningar.</pre><pre>Jag kommer så småningom att ge min version av\r\npolitiken under 1980-talet. Man kan även i de bästa\r\näktenskap ha något olika versioner av ett\r\nhändelseförlopp. Det är möjligt att jag på några\r\npunkter har en annan version än Kjell-Olof Feldt.\r\nJag förbehåller mig rätten att ge den lika samlat och\r\ngenomtänkt som Kjell-Olof Feldt förhoppningsvis\r\nhar gjort.</pre><pre>Anf. 65 BIRGIT FRIGGEBO (fp):</pre><pre>Herr talman! Statsministern behöver inte bekräfta\r\natt han har ''slutat att slå sin fru'', men det kan\r\nbekräftas att vallöften om förlängd semester och\r\nföräldraförsäkring m.m. har upphävts --\r\nverkligheten bekräftar det.</pre><pre>Min fråga var framåtsyftande. Tänker\r\nsocialdemokraterna i den kommande valrörelsen\r\nförsöka bidra till att höja anseendet för oss politiker\r\ngenom att inte bedriva den typen av valrörelse med\r\nlöftespolitik och ofinansierade reformer mot bättre\r\nvetande?</pre><pre>Anf. 66 Statsminister INGVAR CARLSSON\r\n(s):</pre><pre>Herr talman! Folkpartiet utlovade ett\r\nvårdnadsbidrag i den valrörelsen. Folkpartiet satt i\r\nen regering som under sex år hade möjlighet att\r\ngenomföra ett tidigare löfte om vårdnadsbidrag.\r\nJag tror inte att folkpartiet är riktigt så änglalikt\r\nsom Birgit Friggebo vill göra det till.</pre><pre>Jag kan dessutom konstatera att under 1980-talet\r\nhar socialdemokraterna genomfört flertalet av de\r\nlöften som utställts, en del med råge.</pre><pre>Jag ser en annan aspekt på Birgit Friggebos fråga.\r\nHär finns tre borgerliga partier som i valrörelserna\r\nutställer olika löften och säger: Sedan sätter vi oss\r\nen vecka efter valet och kompromissar ihop oss. Jag\r\ntycker inte Birgit Friggebo har anledning att vara\r\nså oerhört moraliskt stolt å de borgerliga partiernas\r\nvägnar och så nedsättande mot socialdemokratin.</pre><pre>Skatt på aktivt kol, m.m.</pre><pre>Anf. 67 KARIN ISRAELSSON (c):</pre><pre>Herr talman! Det finns ett starkt intresse från\r\nregeringens sida att få in skattemedel. 10 % av\r\nalkoholkonsumtionen kommer från icke beskattad\r\nkonsumtion, såsom tax-free-försäljning och\r\nhembränning.</pre><pre>Det vore intressant att få reda på om regeringen vill\r\nhöja sin inkomst genom att licensbelägga aktivt kol\r\noch därmed minska hembränningen. Jag skulle\r\nvilja höra om biträdande finansministern har tänkt\r\ni dessa banor.</pre><pre>Anf. 68 Statsrådet ERIK ÅSBRINK (s):</pre><pre>Herr talman! Det var en så komplicerad fråga att\r\njag behöver extra tid för att svara på den.</pre><pre>Jag vet inte om vi skall licensbelägga aktivt kol.\r\nHembränning är förvisso ett problem.</pre><pre>När det gäller alkoholpolitiken skall vi då och då\r\ntillgripa de instrument som finns, och där ingår\r\nskatterna som ett instrument.</pre><pre>Sanktionerna mot Sydafrika</pre><pre>Anf. 69 CHARLOTTE BRANTING (fp):</pre><pre>Herr talman! Förra veckan var jag tillsammans\r\nmed två andra representanter från Sveriges riksdag\r\npå en AWEPA-konferens i Namibia. Den bärande\r\nvädjan därifrån var att vi skulle behålla\r\nsanktionerna mot Sydafrika.</pre><pre>I ljuset av vad som händer i EG skulle jag vilja\r\nfråga: Hur ser regeringen på den frågan i dag?</pre><pre>Anf. 70 Statsrådet LENA HJELM-WALLÉN\r\n(s):</pre><pre>Herr talman! Även när det sker förändringar som\r\ndem inom EG håller vi oss till det nordiska program\r\nsom vi är överens om med de andra länderna. Det\r\ninnebär att sanktionerna skall vara kvar tills det har\r\nskett avgörande förändringar i vad gäller apartheid\r\ni Sydafrika. Dessa förändringar har ännu inte skett.</pre><pre>Ajournering</pre><pre>Kammaren beslöt kl. 15.05 på förslag av talmannen\r\natt ajournera förhandlingarna till kl. 15.15.</pre><pre>Återupptagna förhandlingar</pre><pre>Förhandlingarna återupptogs kl. 15.15.</pre><pre>7 § Socialpolitik -- inriktning och anslag (forts.\r\nSoU12)</pre><pre>Avd. 1 Socialpolitikens inriktning (forts. från 5 §)</pre><pre>Anf. 71 ULLA TILLANDER (c):</pre><pre>Herr talman! Först några ord om oenigheten i\r\nsocialpolitiken. Vi är i utskottet eniga om ett\r\nvårdnadsbidrag om 18 000 kr. per barn och år. Vi\r\ntre oppositionspartier är eniga om en satsning på\r\nalternativ i barnomsorgen. På de punkterna är vi\r\nhelt eniga. Men angrepp är bästa försvar. Det\r\nkommer man att tänka på när man lyssnar på Bo\r\nHolmberg. Sanningen är ju den att\r\nsocialdemokraterna helt saknar ett förslag om\r\nfamiljepolitik, t.o.m. inom det egna partiet. Det\r\nsom har genomförts är bemängt med orättvisor.</pre><pre>Jag vill uppmana Bo Holmberg att läsa\r\nreservationerna som är fogade till det betänkande\r\nvi nu diskuterar och som handlar om\r\nfamiljepolitiken och valfriheten i vård och omsorg.\r\nDe ståndpunkter vi beskriver där är en upprepning\r\nav tidigare uppfattningar som vi faktiskt har haft\r\ngemensamt under 80-talet -- moderater,\r\nfolkpartister och vi i centerpartiet.</pre><pre>När Bo Holmberg inledde kunde jag inte undgå  att\r\ntänka på den situation som råder i min hemstad.\r\nDet finns kommuner där socialdemokraterna har\r\nhaft majoritet, t.o.m. egen majoritet, i årtionden,\r\nkanske 50--60 år. Men segregationen är där större\r\nän någon annanstans. Skillnaden mellan människor\r\noch bostadsområden är större än på annat håll. I\r\nMalmö t.ex. är hälsan i vissa bostadsområden\r\nmycket sämre än i andra, skilsmässofrekvensen är\r\nhögre, brottsligheten är högre, utbildningen är\r\nlägre, medellivslängden är kortare,\r\nalkoholproblemen är större,\r\nsocialbidragsberoendet är större osv. Det är en\r\ndiger lista, och den listan skulle kunna göras ännu\r\nlängre. Så är det i Malmö, och det har blivit så med\r\nden socialdemokratiska politiken.</pre><pre>Jag kan villigt erkänna det som är bra i sjukvård och\r\nomsorg. Det har jag också gjort. Men jag förstår\r\ninte att socialdemokraterna kan underlåta att se det\r\nsom inte är bra i den politik som de har fört. Vi som\r\noppositionsparti skulle kanske förväntas teckna allt\r\ni nattsvart. Men det gör vi inte.\r\nSocialdemokraterna som varande regeringsparti,\r\noch Bo Holmberg som representant för partiet,\r\nborde kunna se felen och bristerna och erkänna\r\ndem. Det nitiska indirekta försvar som vi har hört\r\nför allt som har gjorts drabbar egentligen\r\ntrovärdigheten.</pre><pre>Anf. 72 PER STENMARCK (m):</pre><pre>Herr talman! Återkommer än en gång till vad\r\nDaniel Tarschys sade i inledningen om att\r\nsocialdemokraterna har tänkt om i många frågor.\r\nÄndå tyckte jag mig märka att det var den gamle\r\nBo Holmberg som stod i talarstolen för en liten\r\nstund sedan. Inga privata lösningar. Inga\r\nförsäkringslösningar. Låt det offentliga sköta allt,\r\ntrots att alla, inkl. Bo Holmberg, vet att det faktiskt\r\ninte alltid är så särskilt bra.</pre><pre>Det är vidare ett ständigt klagande på oss\r\nmoderater. Låt mig en gång för alla tala om att vi\r\nmoderater inte förespråkar någon amerikansk\r\nsjukvårdsmodell. Bo Holmberg har i åtskilliga\r\ndebatter under de senaste åren påstått detta. Låt\r\noss härmed reda ut en gång för alla att detta inte är\r\nen särskilt bra sjukvårdsmodell och inte en modell\r\nsom vi på något sätt skulle förespråka.</pre><pre>Det är mycket beklagligt om Bo Holmberg anser att\r\nvi moderater bara klagar på allting. Jag stod\r\ntvärtom här i talarstolen för en stund sedan och\r\nförsökte peka ut ett antal lösningar på flera\r\nområden inom socialpolitiken. Det gällde\r\nbarnomsorgen och familjepolitiken, som Ingrid\r\nHemmingsson kommer att utveckla mer om en\r\nliten stund, vårdgaranti och en hel del andra\r\nområden. Man kan ställa sig frågan: Vad tycker\r\negentligen socialdemokraterna själva bör\r\nförbättras? Det måste trots allt vara uppenbart\r\näven för er att det inte går att klara av allting inom\r\ndet nuvarande systemets ram.</pre><pre>Bo Holmberg säger att vi skall ha en socialpolitik\r\nsom gäller alla och inte enbart några få. Med\r\nmoderata neddragningar har vi ingen generell\r\nsocialpolitik, säger han. Men det är just generell\r\nden skall bli, något som socialpolitiken inte i alla\r\navseenden är i dag. Sanningen är den att den\r\nsvenska välfärdspolitiken inte alls är så tillgänglig\r\nsom man önskar att den skulle vara. Den är\r\nlångtifrån tillgänglig för alla som har behov av den.\r\nDen är tillgänglig för oss alla när det gäller att\r\nbetala för den. Alla är med och betalar för\r\nbarnomsorgen, men det är långtifrån alla som vill\r\neller får ta del av den. Alla är med och betalar\r\nsjukvården, men vi vet, och det vet Bo Holmberg\r\nockså, att det är långtifrån alla som har tillgång till\r\nden när de verkligen behöver den.</pre><pre>Bo Holmberg talade mycket länge och väl. Han\r\nangrep bl.a. oss moderater när det gäller\r\nhandikappolitiken och sade att det skulle vara\r\nmycket sämre om vi moderater fick bestämma. Låt\r\nmig då fråga: Är det därför som ni\r\nsocialdemokrater inte vill vara med och stödja\r\nMättingeprojektet med 3,7 milj. kr.?</pre><pre>I sitt långa tal svarade Bo Holmberg inte heller på\r\nden fråga jag tidigare ställde: Är ni mot bakgrund\r\nav er ändrade inställning till vårdgarantin beredda\r\natt också skriva in valfriheten i hälso- och\r\nsjukvårdslagen?</pre><pre>Anf. 73 GUDRUN SCHYMAN (v):</pre><pre>Herr talman! Jag är i långa stycken överens med\r\nBo Holmberg, framför allt vad gäller den\r\nsamhällsutveckling vi har i dag och som han\r\nrubricerade som att ekonomin är överideologi. Det\r\ninstämmer i. Jag är lika bekymrad som Bo\r\nHolmberg över att den teknokratiska\r\nmänniskosynen håller på att ta överhanden. Jag\r\nskulle också gärna se att den humanistiska\r\nmänniskosynen präglade vårt samhälle samt att etik\r\noch moral omsattes i praktisk handling och inte\r\nbara fanns i böcker och vackra tal.</pre><pre>Det som förbryllar mig är varför\r\nsocialdemokraterna ideligen vänder sig till och\r\nsamarbetar med de borgerliga partier som står just\r\nför den människosyn och samhällsutveckling som\r\nBo Holmberg här i sitt anförande fasar över skall\r\nbli verklighet. Jag skulle önska, Bo Holmberg, att\r\nsocialdemokraterna i stället agerade inte bara i tal\r\nutan också i praktisk handling utifrån att de\r\ngrundläggande mänskliga intressena jämlikhet,\r\nsolidaritet och rättvisa också skulle prägla den\r\npraktiska politiken. Tyvärr lyser det ofta med sin\r\nfrånvaro. Men eftersom vi lever i förändringens\r\ntidevarv, och vi skall alla vara öppna för\r\nförändringar, hoppas jag att detta framöver\r\nkommer att genomsyra den socialdemokratiska\r\npraktiken och inte bara talen inom politiken.</pre><pre>Jag delar de synpunkter som framförts i\r\nkommenterarna om socialutskottets arbete, där vi\r\nju ofta är överens. Vi har ett arbetssätt som\r\nbefrämjar den politiska utvecklingen, och vi har\r\ngjort bra förändringar i vårt arbetssätt. Jag tror\r\nsäkert att detta går att utveckla ännu mer så att vi\r\nkommer bort från pappersvändandet och mer\r\nkonkret angriper sådana saker vi är överens om inte\r\nfungerar bra.</pre><pre>Problemet med arbetet i socialutskottet är enligt\r\nmin mening att det många gånger är mycket lätt att\r\nkomma överens i utskottet, men sedan följer\r\nrepresentanterna i skatteutskottet och\r\nfinansutskottet inte upp vad ledamöterna i\r\nsocialutskottet säger. Det blir då 0 kr. och väldigt\r\nofta noll förändringar. Detta kan man också se i den\r\ntabell som finns i betänkandet och där man kan\r\nutläsa vilka partier som vill satsa på vad och hur\r\nmycket. För t.ex. moderaterna lyser det en stor\r\nnolla, och det säger väl någonting om intresset. De\r\nandra partierna är inte heller så generösa.\r\nVänsterpartiet och miljöpartiet är de partier som\r\navsatt mest pengar.</pre><pre>Problemet är att det tydligen är lätt att komma\r\növerens i utskottet utan att anse sig förpliktigad att\r\nse till att man har förankrat dessa diskussioner och\r\nbeslut hos sina partikollegor som sitter i andra\r\nutskott. Jag anser att detta är ett mycket stort\r\nproblem.</pre><pre></pre><pre>Anf. 74 ANITA STENBERG (mp):</pre><pre>Herr talman! Jag talade i mitt anförande om de\r\nnergångna människorna. Jag yrkar nu också bifall\r\ntill reservation 47 som handlar om de hemlösas\r\nsituation. Det gjorde jag inte i mitt förra anförande.</pre><pre>Jag vill ställa en fråga till Daniel Tarschys. Vilka är\r\nde två partier som Daniel Tarschys sade var\r\nstödpartier till socialdemokraterna? Menar Daniel\r\nTarschys folkpartiet, som stöder\r\nsocialdemokraterna i skatte- och energifrågor eller\r\nmenar han moderaterna, som bevislingen stödde\r\nsocialdemokraterna flest gånger under förra\r\nriksmötet? Jag vill ha ett svar på den frågan.</pre><pre>Till Bo Holmberg vill jag säga att jag vill tala\r\nvackert om samarbetet i socialutskottet.\r\nAntagligen kan inte något politiskt parti överleva\r\nsom säger: Vi vill inte satsa något på pensionärerna,\r\nde handikappade eller barnen. Det är kanske\r\ndärför vi är så pass eniga i socialutskottet om att vi\r\nvill dessa grupper så väl. För mig verkar det mest\r\nsom om vi valde olika vägar till samma mål. Men\r\ndet kan väl inte möjligen vara så, att man talar på\r\nett sätt i socialutskottet men har en annan syn i\r\nfinansutskottet?</pre><pre>När det i år väcktes en sexpartimotion om tobak,\r\nvar det bara miljöpartiet som stödde den när den\r\nbehandlades i skatteutskottet. En sexpartimotion\r\nsköts alltså snabbt i sank i ett annat utskott. Anser\r\nvice ordföranden i socialutskottet att partierna\r\nligger relativt nära varandra eller är det bara en\r\nsynvilla som jag inte kan genomskåda?</pre><pre>Anf. 75 BO HOLMBERG (s):</pre><pre>Herr talman! Jag vill först vända mig till Ulla\r\nTillander. Jag lyssnade med stort intresse till Ulla\r\nTillanders inledningsanförande, och jag\r\nsympatiserar mycket med det. Det innehöll en\r\nnyanserad diskussion om generell välfärd och\r\nsocialpolitik.</pre><pre>Ulla Tillander anser att socialdemokratin saknar\r\nsjälvkritik. Jag kan inte hålla med om den\r\nbedömningen. Ulla Tillander tog upp exemplet\r\nMalmö och Malmöhus län. Malmöhus läns\r\nlandsting har börjat genomföra mycket bra och\r\nfördjupade studier om de skillnader i hälsa som\r\nfinns hos befolkningen. Dessa studier visar, Ulla\r\nTillander, att t.ex. en kommun som Vellinge, som\r\nnågot liknar Stockholmsregionens Djurgården, har\r\nen mycket låg sjukvårdskonsumtion i förhållande\r\ntill de områden som domineras av industriarbetare\r\noch andra.</pre><pre>Jag drar den slutsatsen att sådana skillnader beror\r\npå ställning i samhället, arbete och annat som\r\nhänger samman med den grupp man tillhör. Man\r\nhar gjort ett fint arbete i Malmö och lärt oss att\r\nhålla fast vid behoven som utgångspunkt för\r\nprioriteringar. Alla har inte lika behov, utan vi\r\nskiljer oss åt. Det gäller att komma åt de\r\nfaktorerna.</pre><pre>Syftet med denna debatt är att påvisa de alternativ\r\nsom finns inom socialpolitiken, Per Stenmarck. De\r\nolika partierna måste självfallet redovisa hur man\r\nser på det motståndarna står eller inte står för. Mitt\r\nbudskap har varit att de borgerliga inte har en\r\ngemensamt utarbetad socialpolitik, och jag anser\r\natt det budskapet håller i sak.</pre><pre>Per Stenmarck undrar om inte socialdemokraterna\r\nser några brister i välfärden. Jovisst ser vi det, Per\r\nStenmarck.</pre><pre>På s. 17 i betänkandet talas om 8--10 områden inom\r\nhälso- och sjukvården som regeringen har pekat ut\r\ndär det behöver göras förändringar. Jag har själv,\r\nPer Stenmarck, lyft fram tre områden där jag\r\nmenar att vi på den nationella sidan borde ta\r\ninitiativ till förändringar. Så jag menar att i den\r\nsocialdemokratiska socialpolitiken ingår både att\r\nslå vakt om den grundläggande välfärdsmodellen\r\noch att se brister och vara beredd att rätta till dem.</pre><pre>Allra sist vill jag säga till Daniel Tarschys att det var\r\nen missuppfattning när han tror att jag inte anser\r\natt man behöver effektivisera inom socialpolitiken.\r\nDäremot var mitt budskap att vi måste också ha\r\nklart för oss att får vi en mycket stor tillväxt av äldre\r\näldre, är det inte säkert att man kan ''effektivisera\r\nbort'' detta. Det var tanken.</pre><pre>Anf. 76 DANIEL TARSCHYS (fp):</pre><pre>Herr talman! Det är självfallet att när vi får allt fler\r\näldre måste vi också bygga ut äldreomsorgen och\r\nsjukvården för att ta hand om de nya behoven. Det\r\när för oss en central uppgift under 1990-talet, en\r\nuppgift för vilken vi vill se till att det finns\r\ntillräckliga resurser.</pre><pre>\r\nBo Holmberg talade om de handikappade barnen.\r\nJag delar starkt hans uppfattning att det är ett\r\noerhört väsentligt område för oss att arbeta med.\r\nDå blir jag litet bedrövad när jag märker att de\r\nförslag som vi väcker år efter år aldrig får stöd från\r\nsocialdemokraterna.</pre><pre>Vi har försökt det ena året efter det andra att höja\r\nvårdbidragen till föräldrar med handikappade\r\nbarn. Vi får nej från socialdemokraterna.</pre><pre>Vi försöker att få fram ett träningscenter för barn\r\nmed ovanliga handikapp. Vi får nej från\r\nsocialdemokraterna.</pre><pre>Alla partier i utskottet utom socialdemokraterna\r\nvill ha stöd till Mättingeprojektet, som just syftar\r\ntill att ge svårt handikappade barn,\r\nutvecklingsstörda barn, en vettig sommar och deras\r\nföräldrar någon avlösning från sina tunga\r\nvårdnadsplikter. Också här får vi nej från\r\nsocialdemokraterna. Jag tycker att det är sorgligt\r\natt socialdemokraterna inte vill prioritera de\r\nhandikappade barnen högre än vad de gör.</pre><pre>Sedan beskrev Bo Holmberg den borgerliga\r\nfamiljepolitiken som en ram utan tavla, om jag\r\nhörde rätt. Ja, jag tänker tillbaka på en del tavlor\r\nsom socialdemokraterna har gjort och presenterat\r\nunder åren, och då undrar jag om det inte är ännu\r\nolyckligare att hålla fram tavlor för väljarna som\r\nsedan efteråt visar sig vara förfalskningar.</pre><pre>Inför förra valet visade socialdemokraterna fram\r\ntavlan av den fullt utbyggda barnomsorgen. De\r\nlovade att full behovstäckning skulle ha skett till\r\n1991, och det gick inte att genomföra. Man visade\r\nfram tavlan av den utbyggda föräldraförsäkringen,\r\noch det gick inte heller.</pre><pre>Vad gör man nu i det här valet? Jo, man visar en\r\npojke som går runt i Berlin och säger att han är\r\n''vaterfrei'', utan att med ett ord nämna att han är\r\nmycket mindre vaterfrei än vad som utlovades i\r\nförra valet. Skrupelfrei är vad jag kallar sådant för.</pre><pre>Man visar fram en flicka på semester i Frankrike\r\nsom skryter med att hon har fem veckors semester.\r\nOtroligt! säger en fransman. Det kan jag förstå att\r\nhan tycker, med tanke på att socialdemokraterna i\r\nförra valet lovade sex veckors semester.</pre><pre>Man skryter med sina brutna vallöften. Jag tycker\r\natt det är väldigt betänkligt när man för den typen\r\nav löftespolitik och inte kan uppfylla sina löften.</pre><pre>Jag menar att vi måste vara ödmjuka. Vi har\r\noerhört stora uppgifter framför oss inom\r\nsocialpolitiken. Vi har enorma behov att täcka för\r\nbarn, för gamla, för sjuka, för handikappade, och\r\ndå måste vi se till att ta fram de resurser som\r\nbehövs, att träffa de val som gör att vi leder\r\nresurserna till de allra största behoven.</pre><pre>För folkpartiet innebär det att vi är beredda att ta\r\npengar från friska vuxna arbetande människor och\r\nge till människor som har stora otäckta behov. Det\r\när det som vi menar med att vi arbetar för det\r\nglömda Sverige.</pre><pre>Anf. 77 PER STENMARCK (m):</pre><pre>Herr talman! Som jag ser det präglas den\r\nsocialdemokratiska välfärdspolitiken i dag av två\r\nsaker. Den ena är bristen på valfrihet och den andra\r\nde allt längre köerna. De båda sakerna hänger\r\nintimt samman. Det är monopolen och bristen på\r\nalternativ som leder till ineffektivitet och också till\r\nallt längre köer.</pre><pre>Köerna till barnomsorgen beror på att en form hela\r\ntiden gynnas. Det är ju detta som vi lägger fram\r\nförslag om att ändra på och därmed\r\nförhoppningsvis också åstadkomma förbättringar,\r\npå detta område såväl som på väldigt många andra\r\nområden.</pre><pre>Så klagar då Bo Holmberg på att vi moderater ofta\r\ntalar om skatter även i de här sociala\r\nsammanhangen. Men det är faktsikt på det viset att\r\nför att vi skall kunna klara de här sakerna, som\r\nkostar väldigt mycket pengar, gäller det att vi i\r\nSverige har en ekonomisk tillväxt. Det har vi inte\r\nmed den politik som förs i dag. Tillväxten är\r\npraktiskt taget negativ för tillfället.</pre><pre>Socialdemokraterna hävdar ofta som försvar för\r\nden orimliga högskattepolitiken att den är en\r\ngaranti för en god välfärd. Om det vore med\r\nsanningen överensstämmande, skulle Sverige inte\r\nha de problem som vårt land de facto har i dag.</pre><pre>Så några ord om vårdgarantin, som Bo Holmberg\r\nknappt ens har berört. Låt mig bara säga: Tänk, så\r\nmånga människor som skulle ha sluppit ifrån att\r\nlida alldeles i onödan, om vårdgarantin bara i den\r\nbegränsade form som nu har föreslagits i en\r\növerenskommelse mellan socialdepartementet och\r\nLandstingsförbundet hade införts när vi först\r\nföreslog den 1987! Om vi hade börjat den gången,\r\ndvs. för fyra år sedan, hade vårdgarantin kunnat\r\nvara helt utbyggd i dag, till utomordentligt stor\r\nglädje för väldigt många människor. Å andra sidan:\r\nOm inte vi moderater hade börjat driva frågan då,\r\nhade vårdgarantin troligen inte införts ens i denna\r\nbegränsade form nu.</pre><pre>Anf. 78 ANITA STENBERG (mp):</pre><pre>Herr talman! Jag fick inte svar på min fråga till\r\nDaniel Tarschys, för jag tror inte att tiden räckte\r\ntill. Jag ville veta vilka Daniel Tarschys menade när\r\nhan talade om socialdemokraternas två stödpartier.</pre><pre>Jag fick inte heller något besked från Bo Holmberg,\r\nom han anser att partierna ligger relativt nära\r\nvarandra i socialutskottet eller om det bara är en\r\nsynvilla.</pre><pre>Anf. 79 ULLA TILLANDER (c):</pre><pre>Herr talman! Bara några ord om den beskrivning\r\nsom Bo Holmberg gjorde av situationen i\r\nMalmöhus län och i Malmö och Vellinge.</pre><pre>Den socialdemokratiska politiken i Malmö har\r\nfaktiskt lett till en mycket stor segregation, som tar\r\nsig sådana uttryck som jag beskrev. Det var\r\navsaknaden av lyhördhet för människors behov\r\nsom gav det resultatet. Under många år -- under 60-\r\noch 70-talen och in på 80-talet -- byggde man\r\nfaktiskt bara kollektivt i Malmö. 6 % småhus per år\r\ntilläts. Alla alternativ över huvud taget bannlystes.\r\nDet var bara njet varje gång.</pre><pre>Då flyttade många bort från Malmö. De sökte sig\r\ntill områden där man på den tiden kunde komma\r\növer en bra bostad till ett någorlunda rimligt pris.\r\nPå så sätt uppkom den negativa segregation som jag\r\nbeskrev, helt i onödan men beroende på en ytterst\r\nmedveten socialdemokratisk politik.</pre><pre>Det är också därför som Malmös befolkningsprofil\r\när negativ, dvs. med många äldre. Nu har man tänkt\r\nom, och det är bra, men det är så dags.</pre><pre>Bo Holmberg inledde sitt anförande med att säga\r\natt vi behöver tryggheten och solidariteten någon\r\ngång i livet, och det håller jag med om. Man\r\nbehöver det, i många olika former kanske. Men\r\nman måste också komma ihåg att stat och kommun\r\nkanske inte alltid är de rätta instanserna vid sådana\r\ntillfällen. Det kan finnas andra som är bättre på att\r\nordna det här, och sådana resurser måste vi vara\r\nberedda att ta till vara.</pre><pre>Överläggningen om avd. 1 var härmed avslutad.</pre><pre>Avd. 2 Familjepolitiken</pre><pre>Anf. 80 INGRID HEMMINGSSON (m):</pre><pre>Herr talman! Inför valet 1988 var familjepolitiken\r\nett av de områden som ordentligt var i hetluften.\r\nDe socialdemokratiska löftena var omfattande\r\nbåde när det gällde utbyggd föräldraförsäkring och\r\nbarnomsorgsplatser till alla. Samtidigt raljerades\r\ndet med det borgerliga förslaget till\r\nvårdnadsbidrag.</pre><pre>Vad är det som har hänt sedan dess? Jo, vi har ju\r\nhört många talare som har varit uppe här och\r\npåpekat att av de socialdemokratiska vallöftena\r\nblev det ingenting. När det gäller de borgerliga\r\nförslagen om vårdnadsbidrag och synen på\r\nfamiljepolitiken kan man konstatera att allt fler\r\nmänniskor i vårt land närmar sig de borgerliga\r\nståndpunkterna inom familjepolitiken, på samma\r\nsätt som har skett när det gäller andra\r\nsamhällssektorer. Detta får man belyst när man\r\nläser tidningar, när man läser debattinsändare och\r\nnär man talar med människor.</pre><pre>Familjernas önskemål sammanfaller i allt högre\r\ngrad med den inriktning som finns i den borgerliga\r\ntrepartimotionen i dagens betänkande. Den har\r\nmajoriteten avslagit. Ökad valfrihet är vår främsta\r\nmålsättning. Det innebär mer tid för barnen och\r\nrättvisa över hela landet.</pre><pre>Det är föräldrarna själva som skall välja den vård\r\noch fostran som passar dem och barnen bäst.\r\nSocialdemokraterna har här i dag i talarstolen\r\nefterlyst ett mer humanistiskt synsätt hos andra\r\npartier. Man har satt det i motsatsförhållande till ett\r\nteknokratiskt synsätt. Jag undrar om man kan\r\ntänka sig ett synsätt som är mer humanistiskt än att\r\nföräldrarna själva skall bestämma vem som skall ta\r\nhand om barnen, vårda och fostra dem. Jag kan inte\r\nfinna den minsta lilla teknokratiska tanke i detta.\r\nDen socialdemokratiska politiken utgår i praktiken\r\nifrån att andra alternativ än kommunal barnomsorg\r\när utesluten.</pre><pre>Visserligen har vi i dag av flera talare fått höra om\r\nden socialdemokratiska omvändelsen i frågan om\r\nbarnomsorgen, men det mesta återstår faktiskt.\r\nFramstegen som har skett under mycket lång tid är\r\nför små. Det är statsbidragen som styr vilken\r\nbarnomsorg som finns att tillgå. Ytterst är det\r\npolitikerna som styr föräldrarnas val. Detta gör att\r\ndet enbart är de dyraste lösningarna som erbjuds,\r\nsamtidigt som föräldrarna tvingas att anlita sådana\r\nbarnomsorgsformer som de inte valt, och andra får\r\nstår i kö för platser som inte räcker till. Det är få\r\nsom har möjlighet att själva betala sin barnomsorg,\r\nsamtidigt som de genom skatten bidrar till den\r\noffentliga omsorgen.</pre><pre>Vi har i den här motionen påtalat det orättvisa\r\nstatsbidragssystemet som favoriserar kommunala\r\ndaghem med åtta timmars öppethållande och som\r\nstyr utbyggnaden på det sättet. Vi vill ha ett rättvist\r\nstatsbidrag som ger flexibla lösningar. Där har det\r\nsom vanligt varit kalla handen från\r\nsocialdemokraterna. Vi har alla stått i den här\r\ntalarstolen och krävt just detta. Häromdagen fick vi\r\nåterigen ett bevis på att opinionen har närmat sig\r\nvåra förslag. Litet yrvaket kan man konstatera en i\r\nögonfallande rubrik i Dagens Nyheter:: Nytt dagis\r\nsparar miljarder.</pre><pre>Av det här urklippet verkar det som om det här är\r\nett alldeles nytt förslag. Man skall ha försöksdagis,\r\noch vad är det för speciellt med dem? Jo, man skall\r\nha flexibla öppettider. Man tillåter faktiskt daghem\r\nsom har öppet mindre än åtta timmar. Sedan talar\r\nman även om att servicenivån är olika. Föräldrarna\r\nskall kunna välja om de vill engagera sig eller köpa\r\ntjänsterna, och personalen skall få större frihet att\r\nsjälv utforma omsorgen. För att detta skall bli\r\nverklighet krävs det faktiskt en förändring av\r\nstatsbidragen. Det här kallas försöksdaghem, men\r\nför oss som står bakom den borgerliga motionen är\r\ninriktningen tämligen självklar, eftersom vi under\r\nmycket lång tid har krävt de här förändringarna.</pre><pre>Andra förslag som vi gemensamt har drivit för att\r\nskapa större rättvisa inom det nuvarande systemet\r\när att dagbarnvårdare skall få betalt även för de\r\negna barnen. Vi har påpekat detta i en\r\nmotivreservation. Nu har regeringsrätten i en dom\r\nsagt att kommunerna får avlöna dagmammor även\r\nför egna barn. Trots detta vidhåller\r\nsocialdemokraterna sin ståndpunkt att inte ge\r\nstatsbidrag till detta. Men nu kommer protesterna\r\näven från de egna leden. Det finns t.o.m.\r\nsocialdemokratiska kommunalråd som offentligt\r\ngår ut i pressen och kräver att statsbidrag skall vara\r\nen självklarhet nu när regeringsrätten sagt sitt. Det\r\ntycker inte socialdemokraterna i riksdagen.</pre><pre>En verklig förändring kan åstadkommas om en\r\nväsentlig del av det allmännas stöd följer barnet\r\nfram till skolstarten, i stället för att vara ett stöd\r\nsom främst går till kommunal barnomsorg. Detta är\r\nen av de principer som vi slår fast i\r\ntrepartimotionen. Med tanke på de orättvisor som\r\nutmärker dagens familjepolitik måste en\r\nreformering av stödet till barnomsorgen prioriteras\r\nhögt.</pre><pre>En god grund för en ny syn på barnomsorgen är vårt\r\nförslag till vårdnadsbidrag kombinerat med avdrag\r\nför styrkta barnomsorgskostnader. Huvuddelen av\r\nförslaget finansieras genom att en minskning av det\r\nnuvarande statsbidraget till barnomsorgen sker.\r\nDen delen går i stället till föräldrarna.</pre><pre>Även om vårdnadsbidraget inledningsvis leder till\r\nökade kostnader undviker man de skyhöga\r\nkostnader som den ensidiga daghemsutbyggnaden\r\ninnebär. Den innebär också höga driftskostnader\r\nframåt i tiden. Bara en daghemsplats utan en enda\r\ntimmes tillsyn kostar i dag 40 000 kr.</pre><pre>Vi moderater tar i den första reservationen i\r\nbetänkandet upp de långsiktiga idéerna angående\r\nbarnomsorgen. Vi vill helt och hållet föra över\r\nbeslutanderätten om hur barnomsorgen skall vara\r\nutformad i framtiden till familjerna. Här utgår vi\r\nfrån samma principer som ligger till grund för\r\ntrepartimotionen om vårdnadsbidrag. Vi har gått\r\nett steg längre i våra tankegångar. Det innebär att\r\ndet allmännas stöd till barnomsorgen följer barnet.\r\nVi menar att detta skall kunna genomföras\r\nsuccessivt, så att de barn som föds efter hand\r\nkommer in i det nya systemet.</pre><pre>Kommunerna skall även i fortsättningen ha\r\nansvaret för den skolförberedande verksamheten,\r\nsom består av deltidsförskola och även av inbyggd\r\nförskoleverksamhet. Kommunen skall också svara\r\nför att handikappade barn och barn med särskilda\r\nbehov får erforderlig hjälp och stöd.</pre><pre>En annan princip som är viktig är att familjerna\r\nskall kunna leva på sin lön när skatten är betald och\r\ninte bli beroende av bidrag. Det är ju också i allra\r\nhögsta grad en humanistisk tanke. Den tror jag att\r\nalla människor och alla familjer i vårt land ställer\r\nupp på. I vårt land, till skillnad mot många andra\r\nländer i Europa, tar man ingen hänsyn till\r\nförsörjningsbördan. Alla betalar lika hög skatt\r\noavsett hur många som skall leva på inkomsten. Vi\r\nföreslår, som vi har gjort i många år, ett\r\ngrundavdrag vid kommunal beskattning för\r\nhemmavarande barn upp till 18--20 år. Detta\r\navdrag vill vi bygga ut stegvis. Vi har beskrivit detta\r\ni en reservation. Det första steget föreslås motsvara\r\ndrygt den höjning av barnbidraget som träder i\r\nkraft 1992.</pre><pre>I alla år har utskottet citerat samma rader från\r\nskatteutskottets behandling av det här förslaget,\r\nutan att någon enda gång argumentera för detta i\r\ndebatten. Utskottets majoritet konstaterar att\r\nkostnader för barn inte är av sådan natur att de skall\r\nbeaktas genom avdrag. Vad är det för trams?</pre><pre>Det måste väl ändå vara rimligt att skatteuttaget tar\r\nhänsyn till hur många som skall leva på inkomsten.\r\nHur skall annars kostnader för barn beaktas?\r\nAlternativet är ju bidrag. Är det lämpligare att göra\r\nfamiljerna beroende av bidrag, som gör det svårt att\r\nförändra den egna ekonomiska situationen? Den\r\nfrågan vill jag ställa till Anita Persson, som är\r\nsocialdemokraternas företrädare i den här\r\ndebatten.</pre><pre>Sedan vill jag också fråga: Är det förenligt med en\r\nhumanistisk människosyn att göra familjerna\r\nberoende av bidrag, så att man inte har möjlighet\r\natt påverka den egna ekonomiska situationen, så\r\natt man inte har möjlighet att bestämma över sin\r\ntillvaro?</pre><pre>Herr talman! Jag nöjer mig med att yrka bifall till\r\nreservation 6 i detta betänkande.</pre><pre>Anf. 81 INGRID RONNE-BJÖRKQVIST\r\n(fp):</pre><pre>Herr talman! En liberal familjepolitik präglas av\r\ngrundstenarna valfrihet och jämställdhet.</pre><pre>Valfrihet förutsätter att det finns någonting att välja\r\noch också att det finns olika alternativ att välja\r\nmellan.</pre><pre>För folkpartiet var det därför självklart 1985 att\r\nställa upp bakom målet att barnomsorgen skall vara\r\nfullt utbyggd 1991. Ända sedan detta beslut\r\nfattades här i riksdagen har vi jagat på regeringen.\r\nVåga tänka om! Släpp fram förnyelse! Släpp\r\nmonopolen! Släpp fram alternativen! Det har varit\r\nvåra stridsrop. Men regeringen har varit passiv och\r\nfastlåst. Resultatet har blivit att det fortfarande står\r\nminst 50 000 barn i dagiskö. Föräldrar tvingas att\r\navstå från förvärvsarbete eller att acceptera\r\nprovisorier som varken de eller barnen far väl av.\r\nNu är det bara att beklaga att regeringen har\r\nbromsat utvecklingen så pass länge.</pre><pre>Barnomsorgen är den ena huvudkomponenten i\r\nfolkpartiet liberalernas familjepolitik, och den\r\nandra är vårdnadsbidraget. Den inriktningen är vi\r\nju eniga om i de tre borgerliga partierna.</pre><pre>Men si, det gillar inte socialdemokraterna! I\r\nbetänkandet finns det en målande beskrivning av\r\nvilket elände som de stygga borgerliga vill koka\r\nihop. Det vårdnadsbidrag vi har föreslagit\r\nmotverkar jämställdheten, äventyrar utbyggnaden\r\nav barnomsorgen, skapar stora marginaleffekter,\r\ninnebär rundgång och byråkrati, förstärker\r\norättvisorna och minskar valfriheten. Det ni! Det är\r\ningen måtta på vad illvilliga politiker hittar på för\r\natt sätta dit oskyldiga föräldrar, som inte begriper\r\nsitt eget bästa.</pre><pre>Jag vill fråga er socialdemokrater: Är det så här ni\r\ntänker föra valdebatten också i årets val -- med\r\növerdrifter, förenklingar och dogmatism? Har ni\r\ninte lärt er någonting av kritiken och bakslagen från\r\ntidigare valrörelser, inte minst 1988? Då visste\r\nfördömandet före valet inte några gränser, framför\r\nallt när det gällde en rad folkpartiförslag, som ni\r\nsedan anslutit er till. Det kanske vore klokt att\r\ndämpa debattnivån en aning, för jag tror att\r\nchansen är väldigt stor att ni så småningom kommer\r\natt inse att vårdnadsbidrag kanske inte är ett så\r\ntokigt förslag trots allt. Vi hörde ju tidigare i dag att\r\nman t.o.m. hade infört vårdnadsbidrag i Moskva.</pre><pre>I själva verket är det ju så att det finns både fördelar\r\noch nackdelar med alla förslag -- och det gäller både\r\nvårdnadsbidraget och föräldraförsäkringen. Det\r\nfinns alltid målkonflikter, som tvingar fram\r\navvägningar. I valfrihetens namn vill vi göra det\r\nekonomiskt drägligare för dem som vill vara\r\nhemma med sina småbarn. Men i jämställdhetens\r\nnamn är det orimligt att införa ett vårdnadsbidrag\r\nsom är så stort att det inte lönar sig att arbeta också\r\nför småbarnsföräldrar. Vi tror att vi har hittat en\r\nhyfsad balanspunkt mellan de här båda målen med\r\nutgångspunkt i vår ideologiska grundsyn, dvs. vår\r\nuppfattning att föräldrarna vet bäst och att det\r\ndärför är de som skall välja.</pre><pre>Vänsterpartiet, som hyllar principen att det är\r\nsamhället eller kollektivet som vet bäst och därmed\r\nbasta, tycker naturligtvis inte att det här är någon\r\nbra modell. Och ni socialdemokrater, som också\r\ntycker att samhället eller kollektivet är jättebra på\r\natt bestämma hur det skall vara, men som kanske\r\ninte längre lägger till ''därmed basta'', gör andra\r\navvägningar.</pre><pre>Ärligt talat, tycker ni verkligen att beskrivningen av\r\nvårdnadsbidragets och föräldraförsäkringens för-\r\noch nackdelar är så pass nyanserad och korrekt som\r\nman har rätt att förvänta sig av ett\r\nriksdagsbetänkande? För mig ger det här\r\nbetänkandet mera intryck av att vara\r\npropagandamaterial av socialdemokratisk\r\nvalmodell.</pre><pre>''Barnomsorg är till för alla barn'' heter en\r\npublikation som nyligen har kommit från\r\nsocialstyrelsen. Den handlar om att social omsorg\r\nockså är till för barn med speciella behov, ''de\r\nglömda barnen''. Detta är ju en fråga som vi från\r\nfolkpartiet liberalerna har tagit upp många gånger\r\nhär i kammaren och återkommer till i många av\r\nvåra motioner.</pre><pre>Jag känner stor tillfredsställelse över att utskottets\r\nmajoritet har enats om anslaget till\r\nMättingeprojektet. Det är ett mycket väl motiverat\r\nstöd till denna anläggning, och det är beklagligt att\r\nsocialdemokraterna inte vill stödja det här\r\nprojektet.</pre><pre>För oss liberaler är det en hjärtesak att valfriheten\r\ninte skall begränsas till normalfamiljen. Också\r\nfamiljer med handikappade barn och familjer där\r\nföräldrarna är handikappade måste ha rätt till\r\nvalfrihet. I den allmänpolitiska debatten i februari\r\nsade Bengt Lindqvist att han ville ge folkpartiet\r\nliberalerna en eloge för att vår handikappmotion är\r\nså utmärkt. Så sade han ordagrant och utan att\r\nkomma med några restriktioner. Detta väckte\r\nnaturligtvis hos oss förhoppningar om att vi i år\r\näntligen skulle få stöd från socialdemokraterna för\r\nvåra förslag i handikappfrågorna. Men därvidlag\r\nhar vi tyvärr misstagit oss. Det här är ju ett mycket\r\nvackert exempel på att det råder splittring inom det\r\nsocialdemokratiska partiet -- i det här fallet mellan\r\nBengt Lindqvist och finansen.</pre><pre>I går röstade riksdagen ner en lång rad förslag från\r\nfolkpartiet liberalerna, förslag som avsåg att öka\r\nvalfriheten i familjer med handikappade barn --\r\nt.ex. en ökning av vårdbidraget med drygt 16 000\r\nkr. per år. Också i dagens betänkande finns det\r\nfolkpartiförslag som skulle kunna underlätta\r\ntillvaron för barn med särskilda behov och deras\r\nfamiljer -- vilka i allra högsta grad representerar\r\n''det glömda Sverige''.</pre><pre>Det gäller t.ex. reservation 31 angående\r\nträningscenter för barn med ovanliga handikapp,\r\ndär vi föreslagit ett anslag på 15 milj.kr. De här\r\nbarnen har enligt lagen rätt till barnomsorg,\r\neftersom de är barn med särskilda behov. En\r\nförutsättning för att man skall kunna anlita\r\nbarnomsorgen är att dagispersonalen har fått\r\nkunskap om och förståelse för barnens speciella\r\nproblem. En av de uppgifter som ett träningscenter\r\nkan fylla är att medverka till att vårdpersonal,\r\ndagispersonal och andra berörda får den behövliga\r\nkunskapen.</pre><pre>Herr talman! Jag skall inskränka mig till att yrka\r\nbifall till bara en reservation, nämligen reservation\r\n45, som handlar om bidrag till kvinnojourerna och\r\nsom också i högsta grad berör just ''det glömda\r\nSverige'' -- och avser stöd till familjer som har det\r\nverkligt svårt. Kvinnojourerna har ju utvecklats till\r\nen oumbärlig resurs i samhället när det gäller stöd\r\ntill de allra mest utsatta kvinnorna och barnen, till\r\ndem som har misshandlats, förnedrats och hotats.</pre><pre>Socialstyrelsen har nyligen i en kartläggning visat\r\natt kvinnojourerna utför ett mycket omfattande\r\noch kvalificerat arbete och att deras ekonomiska\r\nresurser är mycket begränsade. En stor del av deras\r\nkrafter går åt till att samla pengar till\r\nverksamheten. De 3 milj.kr. som det här gäller\r\nbetyder oerhört mycket för dem, medan det är en\r\nliten droppe för oss. Därför yrkar jag, som sagt,\r\nbifall till reservation 45.</pre><pre></pre><pre>Anf. 82 ROSA ÖSTH (c):</pre><pre>Herr talman! Vi har i socialutskottet kommit\r\növerens om att i dag ha en särskild debatt om de\r\nfamiljepolitiska frågorna, och det är inte utan\r\norsak. Det här är ett område som verkligen\r\nförtjänar att belysas extra. Det handlar i första\r\nhand om vilket stöd vi från samhällets sida vill ge\r\nmänniskor i deras föräldraroll och framför allt hur\r\ndet stödet kan ges så att det blir till barnens bästa.</pre><pre>Det finns ytterligare en anledning till att vi har en\r\nfamiljepolitisk debatt. Av tradition och av\r\nideologiska skäl är det här ett område där det går\r\nen tämligen klar skiljelinje mellan socialistiska\r\npartiers politik och övriga partiers, inte minst\r\ncenterpartiets, politik.</pre><pre>Under senare år har det hänt en hel del som tyder\r\npå en viss uppluckring av den tidigare benhårt\r\nensidiga socialdemokratiska inriktningen. Man har\r\nefter tidigare hårt motstånd anammat\r\nflerbarnstillägget. Man har förbättrat statsbidraget\r\ntill föräldrakooperativa daghem och till\r\nfamiljedaghem. Det har blivit möjligt att starta\r\npersonalkooperativ barnomsorg, och det skall\r\näntligen utgå statsbidrag till barnomsorg i svenska\r\nkyrkans regi. Allt det här är exempel på en politisk\r\ntillnyktring, som ökat valfriheten och möjligheten\r\natt tillgodose de verkliga behoven. Det är bara det\r\natt det hela tiden sker med en sådan eftersläpning\r\natt dyrbara år går förlorade alldeles i onödan.</pre><pre>Om vi för ett ögonblick stannar upp vid ordet\r\nvalfrihet är det alldeles uppenbart att\r\nsocialdemokrater i allmänhet ger det begreppet en\r\nhelt annan tolkning än vi i centern gör. Den\r\nsocialdemokratiska versionen av valfrihet -- vi har\r\nhört den många gånger -- brukar vara att valfrihet\r\nråder när barnfamiljerna har tillgång till\r\nbarnomsorg, så att båda föräldrarna kan gå ut på\r\narbetsmarknaden.</pre><pre>Det är en viktig del av valfriheten. Från centerns\r\nsida har vi aldrig påstått något annat. Men det är\r\nfortfarande bara en del. För att vi skall kunna\r\nåstadkomma en bra helhet krävs också ett stöd som\r\ngör det möjligt att medan barnen är små avstå från\r\nförvärvsarbete på hel- eller deltid.</pre><pre>Det gemensamma trepartiförslaget om\r\nvårdnadsbidrag är ett steg på den vägen. Det ger en\r\nklar viljeinriktning, där det handlar om att överlåta\r\nen del av barnomsorgsstödet direkt till föräldrarna,\r\natt använda för att köpa barnomsorg eller för att\r\nförbättra ekonomin, om man avstår från\r\nförvärvsarbete.</pre><pre>Till stor del är det här fråga om synen på arbete.\r\nOm man, som vi i centern, vill se vård av egna barn\r\nsom ett arbete måste det leda till att man är beredd\r\natt ge ett ekonomiskt stöd till detta och att man\r\nockså är villig att ge den som utför det arbetet en\r\nsocial trygghet. Jag är, herr talman, ganska\r\növertygad om att om vi i framtiden skall klara våra\r\nomsorgsuppgifter, både när det gäller barnomsorg\r\noch när det gäller äldreomsorg, måste vi beakta\r\nanhörigvårdens betydelse på ett helt annat sätt än\r\nvad som hittills har skett.</pre><pre>När det gäller den socialistiska\r\nutskottsmajoritetens syn på ett vårdnadsbidrag har\r\ndet inte skett någon förnyelse av de gamla\r\ntankesätten -- det är fullt tydligt. Majoritetens\r\nskrivning i betänkandet är, som Ingrid Ronne-\r\nBjörkqvist sade, en uppvisning i alla tänkbara\r\nargument. Å ena sidan hävdas det -- jag säger det\r\nsom ett exempel -- att beloppet är så litet att det\r\naldrig kan bli ett alternativ till förvärvsarbete. Å\r\nandra sidan kommer, påstås det, tröskeleffekterna\r\nom man går ut i förvärvsarbete att bli så stora att\r\ndetta -- alltså att gå ut i förvärvsarbete -- effektivt\r\nmotverkas.</pre><pre>Det sägs att utbyggnaden av barnomsorgen hotas\r\ntrots att samma belopp som tidigare skall användas\r\nför en barnomsorgsplats. Det påpekas i\r\nbetänkandet också att förvärvsfrekvensen bland\r\nkvinnor med barn under sju år är hela 85,6 %. Det\r\nskulle då enligt majoritetens uppfattning tala för en\r\nsatsning enbart på barnomsorgen i stället för\r\nvårdnadsbidrag -- av någon anledning som jag inte\r\nkan förstå.</pre><pre>Jag tror för det första säkert att de flesta av de här\r\nsmåbarnsföräldrarna förvärvsarbetar av egen fri\r\nvilja och för att de trivs med det. Men jag vet också\r\natt det inte gäller alla. Ganska många skulle vilja\r\nägna mer tid åt sina barn medan de är små, men de\r\nkänner sig av ekonomiska skäl tvingade ut på\r\narbetsmarknaden, därför att alla de ekonomiska\r\nsystem som de berörs av verkar åt det hållet och\r\ndärför att riksdagsmajoriteten hittills visat sig\r\nointresserad av att åstadkomma en liten förändring\r\ni form av ett vårdnadsbidrag.</pre><pre>Vårdnadsbidrag skall för det andra, i motsats till\r\nföräldraförsäkringen, kunna användas inte bara för\r\natt vara hemma utan också för att kunna köpa den\r\nbarnomsorg som man önskar -- kommunal eller\r\nprivat. Den står alltså inte i någon motsatsställning\r\ntill barnomsorg utanför hemmet. Från centern har\r\nvi alltid hävdat att valfrihet för\r\nsmåbarnsföräldrarna måste innebära att det är de\r\nsjälva som väljer, medan samhällets stöd skall ge\r\ndem möjlighet att välja. Det är egentligen en\r\nsjälvklarhet som inte borde behöva upprepas, men\r\njag konstaterar ändå att vi måste göra det om och\r\nom igen.</pre><pre>Det mesta tyder på att kommunerna inte kommer\r\natt kunna klara av sitt beting på full behovstäckning\r\ni barnomsorgen under det här året. Orsakerna är\r\nmånga: dålig kommunal ekonomi, brist på\r\npersonal, krångliga och dyrbara regler, brister i\r\nstatsbidraget och brist på konkurrens.</pre><pre>Vi är från centerns sida inte ute efter att skrota den\r\noffentliga sektorn. Vi avvisar tvärtom mycket\r\nbestämt den svepande generella kritik som ibland\r\nförekommer och som främst drabbar de anställda,\r\nsom i de allra flesta fall utför ett mycket engagerat\r\noch förtjänstfullt arbete. Men människors önskan\r\nom ökad valfrihet och mer individuella lösningar\r\nökar också kraven på den offentliga sektorn. En\r\nförändringsprocess har inletts, men arbetet är ännu\r\nbara i början. Det är mycket som återstår.</pre><pre>För att underlätta det arbetet kan vi i rikspolitiken\r\nse till att onödiga, detaljstyrande och hämmande\r\nregler försvinner. Vi måste också uppmuntra\r\ntillkomsten av privata alternativ så att vi kan få den\r\nmångfald som faktiskt behövs för att motsvara de\r\nolika önskemål som finns. Om offentlig och privat\r\nverksamhet ges lika villkor att verka jämsides med\r\nvarandra kan det leda till en utveckling och\r\nförnyelse av hela barnomsorgen. Då kan dagens\r\noch morgondagens barnfamiljer få den verksamhet\r\nsom de efterfrågar.</pre><pre>Det här gäller givetvis inte bara daghemmen utan i\r\nminst lika hög grad skolbarnsomsorgen. Vi har från\r\ncentern varit pådrivande när det gällt att utveckla\r\nstatsbidraget till att bli mer flexibelt och till att\r\nomfatta fler omsorgsformer. Och vi har, som jag\r\ntidigare nämnde, sett flera goda resultat av detta.\r\nDet senaste, som vi hälsar med tillfredsställelse, är\r\natt svenska kyrkan äntligen får rätt till statligt stöd.\r\nVi har också motionerat om rätt till kommunalt\r\nvårdnadsbidrag och statsbidrag till den s.k.\r\nUppsalamodellen m.m. När det gäller\r\nUppsalamodellen har det nu gjorts klart genom\r\nregeringsrättens dom att den inte på något sätt\r\nstrider mot någon lag utan att den står väl i\r\növerensstämmelse med gällande regler.</pre><pre>Det här är exempel på former som kommunerna --\r\nockså socialdemokratiskt styrda -- tagit fram och\r\nvill driva därför att man ser att man måste\r\nkompensera bristerna i den statliga familjepolitiken\r\noch för att man i kommunerna skall klara av de\r\nbehov man ser i sina områden. Vi har i andra\r\nsammanhang lagt fram förslag som skulle förbättra\r\nden ekonomiska situationen för barnfamiljerna och\r\ndärmed också deras valfrihet. Jag tänker då\r\nnärmast på sänkt skatt på nödvändig konsumtion\r\nsom mat och boende, men jag skall inte nu gå\r\nnärmare in på det utan hålla mig till det\r\nsocialpolitiska området.</pre><pre>Jag vill då som sammanfattning säga att det direkta\r\nkonsumtionsstödet till barnfamiljerna skall ges\r\nfrämst genom ett barnbidrag som bibehåller sitt\r\nvärde och ett flerbarnstillägg. Barnomsorgen skall\r\nvara utbyggd så att alla som förvärvsarbetar eller\r\nstuderar skall kunna få en hel- eller deltidsplats.\r\nAvgiften skall vara anpassad till utnyttjandegraden.\r\nAlla barnomsorgsformer som uppfyller de\r\nkvalitetskrav som alltid måste ställas skall tas upp i\r\nden kommunala barnomsorgsplanen.</pre><pre>Familjernas valfrihet skall utökas genom ett\r\nvårdnadsbidrag. Ett första steg är alltså det förslag\r\nsom centern, moderaterna och folkpartiet\r\nliberalerna gemensamt lagt fram till årets riksdag.\r\nPå litet längre sikt vill centernpartiet låta hela det\r\nstatliga stödet disponeras av barnfamiljerna.</pre><pre>Herr talman! Jag nöjer mig med att yrka bifall till\r\nreservation nr 6.</pre><pre>Anf. 83 GUDRUN SCHYMAN (v):</pre><pre>Herr talman! Familjepolitik är rubriken för den här\r\ndiskussionen. En familj består naturligtvis av både\r\nvuxna och barn -- ibland två vuxna, ibland en\r\nvuxen, ibland ett barn, ibland flera barn.\r\nFamiljepolitiken är då sammansatt av många olika\r\nfrågor inom många av politikens olika områden.\r\nDen här debatten kommer enligt vad jag förstår att\r\nkoncentreras till frågan om barnomsorgen skall\r\nbedrivas i kommunal regi eller i form av\r\nvårdnadsbidrag.</pre><pre>Inledningsvis vill jag ändå peka på att det finns flera\r\nfaktorer i det liv som vi lever som avgör hur en\r\nfamilj mår och har det och därmed hur barnen har\r\ndet. Faktorer som om man har ett arbete, om man\r\nkan försörja sig, hur stor lön man har, vad man har\r\nför arbetstider, osv., bidrar naturligtvis också,\r\nmenar jag. Annat som påverkar är om det finns\r\nnågon kollektivtrafik, hur det ser ut i\r\nomgivningarna där man bor, hur det är med skolan,\r\nmed fritidshemmet -- det är en rad faktorer som\r\npåverkar hur man har det som familj.</pre><pre>Det är väldigt få politiker som vågar ställa sig upp\r\noch säga att man inte slår vakt om barnens bästa.\r\nJag har i alla fall inte hört någon säga det rakt upp\r\noch ned. Ändå är det i dag så att man på i princip\r\nalla beslutsnivåer tillåter nedskärningar, främst då\r\ninom den offentliga sektorn och inom kommunal\r\nverksamhet, som drabbar barnen -- direkt eller\r\nindirekt.</pre><pre>Man gör besparingar inom barnomsorgen, inom\r\nsocialtjänsten i stort, inom skolan, inom\r\nfritidssektorn och inom kulturen. Det drabbar barn\r\nt.ex. genom att det blir större barngrupper på dagis\r\noch lägre personaltäthet, det blir längre\r\nhandläggningstider för familje- och\r\nbarnavårdsärenden inom socialtjänsten, det blir\r\nkvalitetssänkningar när det gäller\r\nhemspråksundervisningen, det blir sämre\r\nskolmåltider, lekparker och fritidsverksamhet får\r\nvänta -- det får man ta någon annan gång, när man\r\nhar råd -- och kulturverksamhet för barn och\r\nungdomar avvecklas successivt ute i kommunerna.\r\nDet är alltså barnens uppväxtvillkor som stadigt\r\nförsämras i takt med de nedskärningar som man i\r\ndag genomför.</pre><pre>Så här ser det tyvärr ut inom många kommuner.\r\nNedskärningarna görs i stor politisk enighet, ofta av\r\nen borgerlig politisk majoritet men tyvärr ofta\r\nockså med deltagande av socialdemokraterna.\r\nDetta är att beklaga. Vi i vänsterpartiet vill\r\nnaturligtvis inte ha den här utvecklingen. Vi vill att\r\nman i stället tillför pengar till kommuner och\r\nlandsting. Först och främst vill vi att man inte skall\r\nha ett skattestopp. De kommuner och landsting\r\nsom vidhåller att de har höga ambitioner vad gäller\r\nbarnens villkor och stödet till familjerna skall\r\nkunna fullfölja dem.</pre><pre>Vi tycker också att staten skall tillföra pengar för att\r\nse till att de behov täcks som faktiskt finns. Det\r\ngäller inte minst barnomsorgen. Till detta\r\nbetänkande har vi en motion om nya pengar för\r\nutbyggnad av barnomsorgen.</pre><pre>De borgerliga partierna återkommer till detta med\r\nvårdnadsbidraget med den drucknes envishet år\r\nefter år. Vad jag förstår fanns en möjlighet under de\r\nborgerliga regeringsåren att genomföra detta, men\r\ndå gjorde man det inte. Nu pratar man i alla fall att\r\nman vill göra det, så vi får väl se vad som händer.</pre><pre>Beskrivningen som finns i betänkandet om effekten\r\nav ett eventuellt införande av detta vårdnadsbidrag\r\nstämmer dock, tycker jag. Jag kan se att detta\r\nkommer att få väldigt negativa effekter.</pre><pre>Vad jag förstår vill man ta av de pengar som i dag\r\nanvänds till utbyggnad av den kommunala\r\nbarnomsorgen. Där är det ju kö, det är vi överens\r\nom. Det fattas platser och måste till fler. I dag är\r\ndet många som inte kan arbeta därför att det inte\r\nfinns någon barnomsorg. De får i stället leva på\r\nsocialbidrag. Det blir en rundgång av pengar, och\r\ndet blir framför allt dyrare att ha människor på\r\nsocialbidrag i stället för att arbeta, betala skatt och\r\nbetala sin barnomsorgsavgift.</pre><pre>Jag kan inte se annat än om man tar pengar från den\r\nnödvändiga utbyggnaden av den kommunala\r\nbarnomsorgen och lägger på vårdnadsbidrag,\r\nförsvårar man naturligtvis utbyggnaden. Detta\r\ngäller särskilt därför att kommunerna inte kan ta ut\r\ndessa pengar på något annat sätt än genom att höja\r\navgifterna kraftigt för de platser man i dag har.\r\nDetta skulle leda till att många människor inte\r\nskulle ha råd att anlita den barnomsorgen.</pre><pre>I stället skall nu ett antal människor, anhöriga eller\r\nvad man kallar det för -- det är ju kvinnor så låt oss\r\nsäga som det är: i stället skall ett antal kvinnor få\r\nungefär 40 000 kr. om året för att kunna vara\r\nhemma med sina barn. Då undrar jag: För vilka\r\ninnebär det en valfrihet? Vilka kan utnyttja detta\r\nvårdnadsbidrag?</pre><pre>Vad jag förstår behövs då en man med en inkomst\r\nsom man kan slå ihop med dessa 40 000 kr. och\r\nklara sig på. På något annat sätt kan det inte gå till.</pre><pre>Jag skulle inte, som ensamstående mamma med två\r\nbarn, kunna klara mig på ett vårdnadsbidrag. Inte\r\nens om jag fick 80 000 kr. skulle jag klara två ungar\r\noch mig själv på det. Det är inget alternativ. Det är\r\nett begränsat antal människor för vilka detta skulle\r\nkunna vara ett alternativ.</pre><pre>Jag tror dessutom att det skulle försvåra mycket för\r\nkvinnors möjlighet att gå ut i förvärvslivet. Även\r\nom man har en man med fast anställning och\r\nnågorlunda hygglig lön, blir naturligtvis\r\ndiskussionen: Är det lönt att du går ut och arbetar?\r\nBarnomsorgsavgiften är på 1 500 kr. i månaden,\r\noch så har vi resorna från och till jobbet, framför\r\nallt om man bor i glesbygd. Vi kan faktiskt klara oss\r\nom vi låter bli detta och får ett vårdnadsbidrag.</pre><pre>Då är vi tillbaka i den gamla diskussionen om\r\nkvinnor skall få gå ut och arbeta, om det är lönande\r\neller inte.</pre><pre>Jag tror att för många kvinnor i dag är det en\r\nsjälvklarhet att efter genomgången utbildning\r\nockså söka sig ut i arbetslivet.</pre><pre>För många av oss är det en självklarhet att vi skall\r\nkunna kombinera ett föräldraskap med en\r\nyrkesverksamhet. Självklart måste det vara så!\r\nLivet inrymmer fler saker. Man måste inte göra en\r\nsak i taget. Det måste vara möjligt att vara förälder\r\noch att arbeta.</pre><pre>Vi har en utbyggd föräldraförsäkring som med\r\ninternationella mått mätt är imponerande. Vi\r\nskulle gärna se att den var ännu mer utbyggd -- vi\r\nhar motionerat om att man skulle bygga ut den efter\r\nde löften som gavs. Det innebär att man kan vara\r\nhemma under den tid då barnet är relativt litet för\r\natt sedan gå ut i förvärvslivet.</pre><pre>Det är en bra kombination. Man kan vara hemma\r\nunder den tid då man anser att det är mest\r\nangeläget. Men man är inte borta från arbetslivet\r\nså länge att man blir helt utestängd ifrån vad som\r\nhänder.</pre><pre>Ett annat sätt att stödja föräldrarna och barnen är\r\natt ha kortare arbetstid överlag, för både kvinnor\r\noch män. Detta skulle göra att man undviker de\r\nlånga passen inom barnomsorgen som ofta blir\r\nföljden av att föräldrarna har ett heltidsarbete och\r\nlånga resor dessutom. Kortare arbetstid för bägge\r\nföräldrar skulle innebära ett lugnare tempo över\r\nhuvud taget. Man skulle ha mer tid att vara\r\ntillsammans med barnen.</pre><pre>Men det första steget i den utveckling till valfrihet\r\nsom man talar om måste ju vara att den kommunala\r\nbarnomsorgen är så utbyggd att den finns för alla\r\nsom vill ha den. Det finns ingen valfrihet för den\r\nkvinna som inte har en barnomsorg ordnad och inte\r\nhar en ekonomi som går att leva på.</pre><pre>När ni säger att ett vårdnadsbidrag är ett första steg\r\nmot en valfrihet, måste det i så fall innebära att det\r\när första steget till en lön att leva på när man är\r\nhemma med sina barn. Då undrar jag: När skall vi\r\nkomma i en sådan samhällsekonomisk situation att\r\nman kan betala en månadslön för en person som är\r\nhemma och passar sitt barn? Är det över huvud\r\ntaget önskvärt att vi använder samhällets resurser\r\npå det sättet? Barnomsorgen handlar inte bara om\r\nbarnpassning. Barnomsorgen som den är uppbyggd\r\ninnehåller också en pedagogisk verksamhet, som vi\r\när övertygade om kommer barnen tillgodo på ett\r\nbra sätt, precis som skolan gör.</pre><pre>Jag tror att vi i framtiden kan se en integration av\r\nhela barn- och ungdomsverksamheten med\r\nbarnomsorgen, förskolan och en tidigare skolstart,\r\ndär det pedagogiska innehållet kommer att vara\r\nmycket väsentligt, precis som det är i dag.</pre><pre>De lösningar som finns i dag, det som man kallar en\r\nlättnad i valfriheten, eller att det blir mer flexibelt\r\ninom barnomsorgen, leder ofta till sådana\r\nprovisoriska lösningar som Ingrid Ronne-\r\nBjörkqvist talade om, där faktiskt barnen far illa. I\r\noch med att man på daghemmen börjar laborera\r\nmed olika öppenhållandetider, man diskuterar om\r\nde skall äta lunch eller inte, ha mellanmål eller inte,\r\neller man gör som i Täby där man har en Happy\r\nHour, vilket hänger samman med att om man\r\nhämtar ungarna tidigare får man en lägre avgift, allt\r\ndetta leder till att föräldrar spekulerar och räknar.\r\nOm tonåringen hämtar barnet en halvtimme och\r\ngår med det till mormor, och sedan kommer jag och\r\nhämtar det en kvart senare, så kan vi spara 300 kr.\r\ni månaden. Men vad innebär det för barnet? Det är\r\nju den frågan man måste ställa sig. Jag tror att det\r\nkan få ganska förödande konsekvenser att man\r\npusslar på det sättet.</pre><pre>Jag har sett hur man gör i Värmdö kommun, som\r\när moderat styrt. Man ville komma bort från\r\nbarnomsorgskön och minska trycket, men jag har\r\nsett vad det får för konsekvenser för barnen.</pre><pre>Där hade man en jättelång barnomsorgskö. Så\r\nbestämde man att inga barn under ett och ett halvt\r\når skulle få barnomsorgsplats över huvud taget,\r\ntrots att föräldraförsäkringen inte byggdes ut. Man\r\nändrade öppettiderna så att många föräldrar som\r\npendlar inte kunde ha barnen där över huvud taget,\r\neftersom det inte stämde med deras arbetstider.\r\nMan drog ner på personalen, vilket innebar att man\r\nfick stora överinskrivningar och kvaliteten\r\nförsämrades. Till slut har man en barnomsorg som\r\när så dålig att ingen vill ha den. Då kan man öppna\r\nför privatisering eller den valfrihet som de\r\nborgerliga partierna talar för, kanske t.o.m.\r\nvårdnadsbidrag.</pre><pre>Jag ser att situatonen i Stockholm är precis likadan:\r\növerinskrivningar, minskad personaltäthet, man\r\nskall börja städa själv osv. Det är försämringar\r\ninom den offentliga barnomsorgen, som\r\nnaturligtvis leder till ett stort missnöje och öppnar\r\nför denna typ av privata lösningar som ni talar för.\r\nJag tycker det är mycket beklämmande. Jag hoppas\r\natt den socialistiska majoritet som står bakom\r\nbeskrivningarna av barnomsorgen i detta\r\nbetänkande också håller i sig över valet.</pre><pre>Anf. 84 INGRID RONNE-BJÖRKQVIST (fp)\r\nreplik:</pre><pre>Herr talman! Jag tycker att Gudrun Schymans sätt\r\natt inleda sitt anförande var väldigt avslöjande.\r\nHon börjar med att detta tydligen skall handla om\r\nantingen kommunal barnomsorg eller om\r\nvårdnadsbidrag. Men det är där kärnan ligger. För\r\noss är det inte antingen -- eller, utan både -- och.\r\nVi kan tänka oss många olika alternativ. Vi vill att\r\nmånga blommor skall blomma. Det är ingen\r\nvåldsamt stor skillnad mellan oss och er i\r\nvänsterpartiet.</pre><pre>Skräckvisionen av finansieringen möter vi många\r\ngånger. Men det är faktiskt så att vårdnadsbidragen\r\nkommer att minska svartjobben. I och med det blir\r\ndet mera skatteintäker, liksom det också blir\r\nskatteintäker av vårdnadsbidraget, då man väljer\r\natt inte köpa barnomsorg för det.\r\nSocialbidragsberoendet kommer att minska, det\r\nkommer att bli mindre behov av daghemsbyggen\r\nför kommunerna. Sedan tror vi också på att man\r\nkan effektivisera. Vi tycker inte det är fult. Vi vet\r\natt det går att bedriva barnomsorg med billigare\r\nmedel om man släpper fram kreativitet och de pigga\r\nidéer som finns, men som inte vänsterpartiet vågar\r\nsig på att släppa fram.</pre><pre>Vi är helt övertygade om att vårdnadsbidraget har\r\nen lång rad fördelar, bl.a. att det ger större\r\nmöjligheter att korta ner arbetsdagen. Vi får mera\r\ntid att vara hemma med barnen, och man minskar\r\nockså det ekonomiska avbräcket.</pre><pre>Men 18 000 kr. per barn ersätter naturligtvis inte en\r\nutebliven lön, inte ens om man har flera barn. Det\r\när inte heller meningen. Vårdnadsbidraget skall\r\nöka valfriheten för dem som vill vara hemma, men\r\ndet skall inte vara någon mammalön.</pre><pre>Ett väsentligt motiv är att uppenbarligen väldigt\r\nmånga vill ha vårdnadsbidrag. Föräldrarna vill ha\r\ndet -- men det är naturligtvis inget motiv för\r\nGudrun Schyman med vänsterpartiets\r\ngrundideologi.</pre><pre>Jag minns så väl från vår allmänpolitiska debatt, då\r\nGudrun Schyman sade: Vi vill ha den kommunala\r\nbarnomsorgen därför att den är bra, den är bra för\r\nbarnen, bra för föräldrarna och bra för hela\r\nfamiljen. Då bryr man sig inte om vad föräldrarna\r\ntycker. Vi vet att det här är bra, och därmed basta!</pre><pre>Anf. 85 GUDRUN SCHYMAN (v) replik:</pre><pre>Herr talman! Jag tycker visst att det är trevligt med\r\npigga alternativ, men jag har inte sett så mycket av\r\ndem, Ingrid Ronne-Björkqvist.</pre><pre>Det pigga alternativet Uppsalamodellen verkade ju\r\nväldigt piggt i början och skulle ge ett så stort\r\ntillskott på barnomsorgsplatser. Det visade sig\r\nsedan att så inte var fallet och att det dessutom var\r\nför dyrt. Så nu skall man sluta med det i Uppsala.\r\nDet var inte alls något särskilt piggt alternativ, vare\r\nsig för att råda bot på platsbristen eller på\r\nekonomin. Det visade sig vara ett ganska dåligt\r\nalternativ.</pre><pre>Jag menar att grunden, det första steget vi måste\r\nhjälpas åt med, är att se till att behoven av\r\nbarnomsorg täcks.</pre><pre>Det innebär att vi skall stifta en lag där det klart\r\nframgår att kommunerna måste bygga ut sin\r\nbarnomsorg så att alla som behöver den skall ha rätt\r\natt få den. Inte ens det gör man i dag. Det tycker jag\r\när det första, nödvändiga steget, innan man sätter\r\nigång med denna typ av vårdnasbidrag.</pre><pre>Jag tycker inte det är något piggt alternativ. Jag\r\ntycker det är en tillbakagång i utvecklingen,\r\nframför allt för oss kvinnor. Det kommer att\r\ninnebära en återgång till att stå vid spisen och föda\r\nbarn. Det är inte något piggt alternativ, och det är\r\ninte framåtsyftande. Jag ser inte några fördelar med\r\ndet, Ingrid Ronne-Björkqvist. Vi har inte sådan\r\nsamhällsekonomi i dag att vi har råd. Jag har inte\r\nens lust, och jag kan inte se hur ni har råd att\r\ngenomföra denna typ av förändring.</pre><pre>Anf. 86 INGRID RONNE-BJÖRKQVIST (fp)\r\nreplik:</pre><pre>Herr talman! Gudrun Schyman ser inga pigga\r\nalternativ. Men vi kan göra studieresor tillsammans\r\noch titta. Kanske Gudrun Schyman avskärmar sig\r\noch inte besöker de fina initiativ som blommar litet\r\növerallt.</pre><pre>Vi har t.ex. Martinaskolan i Göteborg, en\r\nWaldorfskola. Med tanke på att det ofta hävdas\r\nfrån vänsterpartiet att det är de priviligierades barn\r\nsom får gå på enskilda dagis kan man påpeka att\r\nman där har tolv barn, varav sju har ensamstående\r\nmammor, och sex är invandrarbarn, i varje fall var\r\ndet så i höstas.</pre><pre>När man fick starta med föräldrakooperativ 1989\r\nvar vart sjunde dagis som kom till just ett\r\nföräldrakooperativ. I Malmö under 1985--1988 var\r\nav 1 200 nytillkomna dagisplatser 600 tillkomna på\r\nmycket fina enskilda initiativ.</pre><pre>Anf. 87 GUDRUN SCHYMAN (v) replik:</pre><pre>Herr talman! Jag motsätter mig inte\r\nföräldrakooperativen. De utgör ett alternativ, men\r\nråder inte bot på det faktum att det saknas så många\r\nplatser som det gör i dag.</pre><pre>Det är inte alla som väljer föräldrakooperativ. Vi\r\nvet att många föräldrar vill ha en kommunal\r\nbarnomsorg med öppettider som passar ihop med\r\nderas arbetstider osv. En majoritet har ändå uttalat\r\nsig för att det är detta man vill ha. Sedan kan vi visst\r\ntänka oss andra alternativ, men det är ingen lösning\r\npå det problem som innebär att det inte finns\r\ntillräckligt med platser. Det kan vara lösningen på\r\nandra saker men inte på det grundläggande\r\nproblemet, som jag menar att måste lösa först,\r\ninnan man kan börja tala om valfrihet.</pre><pre>I vår kommun har vi föräldrakooperativ. En del\r\nfungerar bra, en del fungerar dåligt. När man i dag\r\nsäger: Vill du ha en dagisplats får du bilda ett\r\nföräldrakooperativ, då är det många föräldrar som\r\nsäger: jag har varken tid eller ork eller lust att göra\r\ndet. Det är inte alla som är intresserade av att gå in\r\noch arbeta de dagar i månaden som behövs, och\r\nsom vill eller kan lägga ned så mycket tid och kraft\r\nsom behövs för att man skall få ett fungerande\r\nföräldrakooperativ.</pre><pre>För dem som vill detta tycker jag det är alldeles\r\nutmärkt att alternativet finns. Men det råder inte\r\nbot på det faktum att vi i dag har barnomsorgsköer\r\nsom gör att människor inte kan gå ut i arbete fast\r\nde vill det.</pre><pre>Det tycker jag är en grundbult som vi måste lösa\r\nförst.</pre><pre></pre><pre>Anf. 88 ANITA STENBERG (mp):</pre><pre>Herr talman! Miljöpartiets familjepolitik grundar\r\nsig på att barnfamiljerna skall ha större valfrihet\r\noch att de lägst avlönade barnfamiljernas\r\nekonomiska situation skall förbättras.</pre><pre>Vi vill att föräldraförsäkringen på sikt skall utökas\r\ntill två år. Början bör göras nu genom att förlänga\r\nförsäkringen med en månad. Föräldrarna skall ha\r\nlaglig rätt till 10-timmarsvecka. Tyvärr kan vi inte\r\nlova bibehållen lön. Vi tror att Sveriges ekonomi\r\ninte håller för det.</pre><pre>De föräldrar som väljer att vara hemma medan\r\nbarnen är små får i dag en mycket liten del av\r\nsamhällets stöd till den kommunala barnomsorgen.\r\nDet anser vi vara en stor orättvisa.</pre><pre>Vår stora satsning på familjesidan är rätten att vara\r\ndagbarnvårdare åt eget barn, t.o.m. om man bara\r\nhar sitt eget eller sina egna barn. Det innebär att\r\nföräldrar som anställs av kommunen som\r\ndagbarnvårdare får räkna in sitt eller sina egna barn\r\npå samma villkor som en vanlig dagbarnvårdare i\r\nett familjedaghem, med grundlön och halv\r\nkostnadsersättning. Vi anser inte att det är rimligt\r\natt man får hel kostnadsersättning när man är med\r\nsina egna barn i sitt eget hem. De skall få sociala\r\nförmåner, inkl. ATP, utbildning och andra\r\nförmåner som man får som kommunal\r\ndagbarnvårdare.</pre><pre>Den som är dagbarnvårdare åt eget barn skall\r\nbetala daghemsavgift precis som andra föräldrar\r\nsom har familjedaghemsplats.</pre><pre>Endast en förälder i varje familj skall samtidigt\r\nkunna vara anställd som dagbarnvårdare åt eget\r\nbarn.</pre><pre>På detta har vi satsat två miljarder.</pre><pre>En större valfrihet måste eftersträvas i den\r\nkommunala barnomsorgen. Olika typer av\r\nalternativa lösningar skall aktivt uppmuntras, och\r\nde skall ges samma ekonomiska villkor som rent\r\nkommunala barnstugor.</pre><pre>Det kan gälla föräldrakooperativ,\r\npersonalkooperativ, föreningsdrivna daghem,\r\ntrefamiljssystem osv.</pre><pre>Den öppna förskolans verksamhet är viktig. Den\r\nbör också stimuleras. En aktiv föräldramedverkan\r\nser vi som något positivt, och den kan ske på många\r\nolika sätt, t.ex. genom föräldramedverkan ett visst\r\nantal dagar om året enligt ett uppgjort schema.</pre><pre>Jag har hälsat på sådana barndaghem. Både\r\nungarna, personalen och föräldrarna trivdes väldigt\r\nbra.</pre><pre>Det skulle vara bra för barnen, föräldrarna och\r\npersonalen om man gjorde på detta sätt på fler\r\nställen. Kanske rent av skulle det på sikt minska\r\nstatsbidragent något.</pre><pre>Jag tror att detta är en möjlighet att komma fram.\r\nVi måste göra någonting. I dag är de unga\r\nfamiljerna förtvivlade, åtminstone där jag bor i\r\nMalmö, över att man får vänta och inte vet när man\r\nkan få komma in med sina barn. Man får utnyttja\r\nfarföräldrar och morföräldrar och andra släktingar\r\noch vänner och bekanta. Jag tycker det är en\r\nfullständigt omöjlig situation för unga föräldrar.</pre><pre>Anf. 89 ANITA PERSSON (s):</pre><pre>Herr talman! Det har tidigare talats så varmt om\r\nhur arbetet i socialutskottet bedrivs. Jag kan bara\r\nbekräfta vad som har sagts. Jag har under tolv år\r\nhaft förmånen att arbeta i detta viktiga utskott, som\r\nhar hand om lagstiftning som gäller människors\r\nförhållanden från livets början till dess slut. Jag är\r\nglad att den fina stämningen har fortsatt under den\r\nhär perioden, då utskottet till stor del haft nya\r\nledamöter.</pre><pre>Herr talman! Barnen i Sverige har, med alla\r\ntänkbara internationella mått mätt, det generellt\r\nbra. Men det finns därför ingen anledning att inte\r\nfortsätta arbetet med att göra det bra för barnen,\r\nför alla barn.</pre><pre>Föräldrarna är barnens bästa fostrare, och de allra\r\nflesta föräldrar vill sina barns bästa. Barnomsorg\r\nmed hög kvalitet tar inte föräldrarna ifrån sina\r\nbarn. Tvärtom visar all forskning att det är ett sätt\r\natt ge trygghet och valfrihet åt både barn och\r\nföräldrar.</pre><pre>Vi har nu hört de andra fem partiernas förslag till\r\nutformning av den framtida familjepolitiken och\r\nbarnomsorgen. Och man kan inte nog förundra sig\r\nnär man hör de borgerliga partierna och även\r\nmiljöpartiets förslag till utformning.</pre><pre>Det är konstigt att man år 1991 skall behöva\r\ndiskutera kvinnornas rätt till arbete och\r\nekonomiskt oberoende. Ser vi till moderaternas\r\nförslag till familjepolitik behövs det en inkomst på\r\n140 000 kr. om året för at det skall löna sig att\r\narbeta. Och hur många unga kvinnor med småbarn\r\nhar en sådan lön? De flesta kvinnor med små barn\r\nhar utnyttjat sin rätt att arbeta sex timmar om\r\ndagen och moderaternas förslag skulle sålunda bli\r\ndirekt olönsamt för dessa grupper.</pre><pre>Ingrid Hemmingsson sade också att deras förslag\r\nskulle öka valfriheten. Men det alternativ, som de\r\nflesta kvinnor genom sina egna faktiska val\r\nföredrar, är en kombination av yrkes- och\r\nfamiljeliv. Denna kombination, tillsammans med\r\nen nerkortad arbetstid sätter moderaterna skyhöga\r\nekonomiska spärrar för. Det alternativet blir för nio\r\nav tio tvåbarnsmammor mer ofördelaktigt än det\r\nrena hemalternativet.</pre><pre>En förklaring till moderaternas förslag är partiets\r\nkönsrollskonservatism.</pre><pre>Moderaterna är det parti i riksdagen där\r\njämställdheten har den ytligaste förankringen, och\r\ncentern kommer ett halvt steg efter. Ser man\r\nvarifrån moderaterna hämtar det mesta av sin\r\nideologi, nämligen från det privata näringslivet som\r\när den allra minst jämställda sektorn i det svenska\r\nsamhället, blir man inte förvånad.</pre><pre>I reservation 4 har de borgerliga partierna enas sig\r\nom ett gemensamt förslag till vårdnadsbidrag.\r\nFörslaget om vårdnadsbidrag har framförts av de\r\nborgerliga sedan år 1976, men det genomfördes inte\r\nunder den egna regeringsperioden.\r\nKonsekvenserna av ett vårdnadsbidrag skulle, då\r\nsom nu, bli förödande för kvinnornas valfrihet och\r\nden kommunala barnomsorgen. Vi har tidigare\r\nhört Gudrun Schyman uttrycka detta.</pre><pre>Vårdnadsbidraget rycker undan grunden för en\r\njämställd och jämlik familjepolitik. Det är\r\nförvånansvärt att ett parti som folkpartiet som\r\nsäger sig vara ett jämlikt parti, kan gå samman med\r\nde konservativa om ett så ojämställt förslag. Med\r\ndetta förslag, precis som det står i majoritetstexten\r\ni utskottets betänkande, kommer tillgången till\r\nbarnomsorg att minska drastiskt och kvinnorna\r\nkommer att tvingas att stanna hemma och\r\nvalfriheten försvinner.</pre><pre>Vi socialdemokrater vill ha en modern och\r\njämställd familjepolitik. Det måste gå att förena\r\nbarn och förvärvsarbete. Förvärvsfrekvensen har\r\nockså ökat starkt i Sverige under senaste\r\nårtiondena. År 1990 var andelen förvärvsarbetande\r\nkvinnor med barn under sju år 85,6 %, och de med\r\nbarn i skolåldern utgjorde 93,5 %.</pre><pre>Det är därför så oerhört viktigt att barnomsorgen\r\nfortsätter att byggas ut så att vi kan nå full\r\nbehovstäckning. Ca 570 000 barn deltar i dag i\r\nnågon av de olika delarna av barnomsorgen --\r\ndeltidsförskola och öppen förskola frånräknat.\r\nFamiljerna vill framför allt ha kommunala daghem.\r\nDet visar alla efterfrågeundersökningar. Föräldrar\r\nsom arbetar obekväm arbetstid vill också ha en\r\ndagisplats. Jag känner inte till någon alternativ\r\nbarnomsorgsform som ställer upp för dessa barn.</pre><pre>För oss socialdemokrater är det viktigt att alla barn\r\nfår goda uppväxtvillkor. Vi vill att barn från\r\nsamhällets alla hörn, barn med olika\r\nförutsättningar, oberoende av t.ex. föräldrarnas\r\nutbildningsbakgrund och ekonomi skall kunna få\r\ntillgång till en pedagogiskt utvecklande barnomsorg\r\ni gemenskap med andra barn. Om man nu skall\r\nsänka eller ta bort statsbidraget som de borgerliga\r\npartierna vill, hur skall barnomsorgen då kunna\r\nomfatta alla barn?</pre><pre>I dag har barn med behov av särskilt stöd rätt att få\r\nplats i barnomsorgen oavsett om föräldrarna\r\nförvärvsarbetar eller inte. Barnomsorgen utgör ett\r\novärderligt stöd till handikappade barn och deras\r\nfamiljer. Ca 75 % av de handikappade barnen finns\r\ni denna verksamhet. Ett vårdnadsbidrag skulle\r\nkomma att slå sönder allt det fina vi uppnått med\r\nden samhållna verksamhet vi har i dag. Med ett\r\nvårdnadsbidrag skulle vi få en avgiftsfinansierad\r\nmarknad där det finns risk för att de mest utsatta\r\nbarnen isoleras.</pre><pre>Herr talman! Barnbidraget är den viktigaste delen\r\nav samhällets stöd till barnfamiljerna och utgör en\r\nav de fyra hörnstenarna i den socialdemokratiska\r\nfamiljepolitiken. Två av de övriga är barnomsorgen\r\noch föräldraförsäkringen, som i dag utgår i 360\r\ndagar enligt inkomstbortfallsprincipen och\r\ndessutom ytterligare 90 dagar med en ersättning på\r\n60 kr. per dag. De andra hörnstenarna är en bra\r\nförebyggande hälsovård och en bra skola.</pre><pre>Den 1 januari i år höjdes barnbidraget med 34 % till\r\n9 000 kr. per barn, och det kommer att höjas med\r\nytterligare 1 020 kr. vid kommande årsskifte. Därtill\r\nkommer flerbarnstilläggen. En barnfamilj med fyra\r\nbarn kommer att från den 1 januari 1992 få ett\r\nbarnbidrag på 55 110 kr. om året och en\r\nfembarnsfamilj 80 160 kr.</pre><pre>De insatser som har gjorts på familjepolitikens\r\nområde under de senare åren har lett till att vi har\r\nfått ett ökat barnafödande, och detta är glädjande.\r\nDet är ingen tillfällighet att den svenska\r\nfamiljepolitiken även i internationella\r\nsammanhang åtnjuter stor respekt. När det gäller\r\nbarnomsorg och föräldraförsäkring ligger Sverige\r\nlångt före andra länder.</pre><pre>Det är viktigt att vi slår vakt om det som skapar den\r\nverkliga valfriheten -- rätten till arbete och en bra\r\nbarnomsorg.</pre><pre>Herr talman! Med det anförda yrkar också jag bifall\r\ntill hemställan i socialutskottets betänkande i dess\r\nhelhet och dessutom till reservationerna 28 och 29\r\nsamt avslag på övriga reservationer.</pre><pre>Anf. 90 ROSA ÖSTH (c):</pre><pre>Herr talman! Anita Persson blev beklämd över vårt\r\nsätt att driva de familjepolitiska frågorna. Jag\r\nskulle kunna returnera det omdömet till henne\r\nsjälv, men man börjar bli ganska luttrad vid det här\r\nlaget. Jag tog således inte åt mig särskilt mycket för\r\ncenterpartiets räkning.</pre><pre>Anita Persson säger att vi inte gjorde något under\r\nde borgerliga regeringsåren. Det är faktiskt fel. Jag\r\nskall avstå ifrån att räkna upp allt vad som\r\nåstadkoms på barnomsorgsområdet då. Det är\r\nändock ett faktum att föräldraförsäkringen byggdes\r\nut från sju månader till tolv månader. De tre sista\r\nmånaderna tillkom i enlighet med\r\nvårdnadsersättningens princip, och genomfördes\r\nunder den tiden.</pre><pre>Vi diskuterar nu det förslag till vårdnadsbidrag som\r\nde tre borgerliga partierna gemensamt har lagt\r\nfram. Jag kan garantera, Anita Persson, att vi när vi\r\nkommer att arbeta för vårt mera långsiktiga förslag\r\ninte kommer att hantera det eller andra frågor på\r\nett sådant sätt att vi riskerar att barn eller\r\nbarnfamiljer på något sätt slås ut.</pre><pre>Jag tycker att det är litet slentrianmässigt och att\r\ndet är ett osakligt resonemang när Anita Persson\r\nåterkommer till att det skulle vara ojämlikt eller\r\nojämställt. Vi vet genom ett rad undersökningar att\r\nkvinnor i de allra flesta fall, trots att de\r\nförvärvsarbetar på heltid, utför det mesta av\r\nhushållsarbetet hemma utan lön. Om de skulle få\r\nen smula ersättning för det kan det inte anses vara\r\nsärskilt ojämlikt.</pre><pre>När det gäller frågan om att kvinnan skulle stanna\r\nhemma eftersom hon har lägst lön, har vi i dag på\r\npappret en regel om lika lön för lika arbete. Vi vet\r\natt det i praktiken finns en rad möjligheter att\r\nkringgå detta, så det existerar inte i verkligheten.\r\nDet här är dock ett problem som vi måste gripa oss\r\nan i särskild ordning. Vi kan ju inte avstå från att\r\nutveckla en rättvisepolitik på ett område därför att\r\nvi passivt konstaterar eller utgår ifrån att en\r\norättvisa på ett annat område kommer att bestå.</pre><pre>Anf. 91 INGRID RONNE-BJÖRKQVIST\r\n(fp):</pre><pre>Herr talman! Anita Persson svartmålar\r\nfinansieringen på samma sätt som Gudrun\r\nSchyman gör. Det har jag redan berört i\r\nreplikskiftet med Gudrun Schyman, så det hoppar\r\njag över.</pre><pre>Anita Persson fortsätter vidare i samma stil som i\r\nbetänkandet och gör en mycket dogmatisk och\r\nonyanserad beskrivning av de båda alternativen.\r\nHon säger t.ex. att vårdnadsbidraget, såsom det är\r\nbeskrivet i vår trepartimotion skulle få en\r\nförödande effekt på valfriheten. Skulle inte Anita\r\nPersson kunna hålla med om att det finns för- och\r\nnackdelar både med föräldraförsäkring och\r\nvårdnadsbidrag och att det därför gäller att hitta en\r\nbra balansgång samt att föräldrarnas önskemål\r\nskall ha stor betydelse när man väljer alternativ.\r\nDet är uppenbarligen så att många vill ha\r\nvårdnadsbidrag.</pre><pre>I föräldraförsäkringen finns det också saker som\r\ninskränker valfriheten. Marginaleffekterna för den\r\nsom ökar sin arbetstid kan bli ända upp emot 100 %\r\nsom en följd av att försäkringen bygger på\r\ninkomstbortfallsprincipen. Försäkringspengarna\r\nkan bara användas för att förkorta arbetstiden. De\r\nkan inte användas för alternativ barnomsorg, t.ex.\r\nför att kosta på en hjälp hemma, om man skulle\r\nvilja ha det. Anita Persson talar om att det är så\r\nviktigt att bygga ut barnomsorgen till full\r\nbehovstäckning. Det är vi naturligtvis överens om,\r\nmen socialdemokraternas sätt att bromsa\r\nutbyggnaden har gjort att många kommuner valt att\r\ninte bygga ut omsorgen för barn upp till 18\r\nmånaders ålder. Då tvingas föräldrarna att stanna\r\nhemma tills dess barnet uppnått ett och ett halvt års\r\nålder.</pre><pre>Socialdemokraterna säger att en fördel med den\r\nutbyggda föräldraförsäkringen är att man kan få\r\nmöjlighet att arbeta sex timmars arbetsdag, om\r\nman börjar arbeta när barnet har uppnått 9 eller 12\r\nmånaders ålder. Det är riktigt, men det förutsätter\r\natt det finns barnomsorgsplatser. Annars blir det\r\nbara ett tomt prat. Socialdemokraterna är skyldiga\r\ntill att det tyvärr fortfarande är så stor brist på\r\nbarnomsorgsplatser på grund av att man inte velat\r\nsläppa fram alternativ.</pre><pre>Anf. 92 INGRID HEMMINGSSON (m):</pre><pre>Herr talman! Anita Perssons argument har varit\r\ndesamma år efter år. Tidigare har\r\nsocialdemokraterna fått en del beröm för sin\r\nomvändelse i vissa frågor, men jag sade att de\r\nförändringarna var så små att de inte kunde räknas.\r\nJag försäkrar, Anita Persson, att ni är i otakt med\r\nmänniskorna och människornas önskemål. Det har\r\nkommit till nya värderingar, framför allt hos unga\r\nmänniskor.</pre><pre>Anita Persson sade att vi moderater skulle vara\r\nväldigt konservativa i ordets sämsta bemärkelse när\r\ndet gäller jämställdheten. Tvärtom, men vi tror inte\r\natt jämställdheten dirigeras fram av politiker som\r\nsätter upp regler som människor måste följa. Vi\r\ntror att unga människor själva klarar\r\njämställdheten, och det är deras värderingar som\r\nskall avgöra valet. Många tycker att småbarnstiden\r\när så kort och utgör en så liten del av livet att de\r\nsjälva vill ta hand om sina barn. Det är väl ändå en\r\nvärdering som vi politiker måste ta fasta på och\r\nunderordna oss. Jag märker att Anita Persson har\r\nkvar sin övertro på att politisk styrning skall lösa\r\nalla problem.</pre><pre>Så till frågan om platsbristen. Trepartiförslaget till\r\nvårdnadsersättning skulle ge 60 000 barn i Sverige\r\n18 000 kr. i handen. Det är faktiskt en maktfaktor\r\natt man för över pengarna från politikerna till dessa\r\nbarn och deras föräldrar för att de skall kunna\r\nanvända pengarna till att välja den barnomsorg de\r\nbehöver. Detta kommer att medföra att föräldrarna\r\nsjälva kan ''välja bort'' platsbristen eftersom de får\r\nen mängd olika alternativ att välja emellan.</pre><pre>Det har sagts många gånger att\r\nvårdnadsersättningen hotar utbyggnaden av\r\nbarnomsorgen. Vårdnadsersättningen hotar den\r\npolitikerstyrda utbyggnaden av barnomsorgen, den\r\nbarnomsorgsform som politikerna bestämt att\r\nföräldrarna skall välja. Däremot främjar den\r\nföräldrarnas egna val. Att vänsterpartiet inte\r\nförstår det begriper jag, men att\r\nsocialdemokraterna inte kan förstå det begriper jag\r\ninte.</pre><pre>Jag har sagt tidigare från denna talarstol att den\r\ndagen kommer då ni måste ändra era åsikter även i\r\ndenna fråga på grund av att kraven från föräldrarna\r\nkommer att bli mycket starka.</pre><pre>Anf. 93 ANITA PERSSON (s):</pre><pre>Herr talman! Det är otroligt att lyssna till Ingrid\r\nHemmingsson uppräkning av allt som det här\r\nvårdnadsbidraget på 18 000 kr. skall kunna\r\nanvändas till. Föräldrarna skall få en väldigt stor\r\nvalfrihet. De skall kunna välja det ena eller andra\r\nalternativet. Vad ni föreslår är att dessa 18 000 kr.\r\nskall tas från statsbidraget. Jag förmodar att det\r\ninte bara gäller statsbidraget till de kommunala\r\nverksamheterna utan även statsbidraget till de\r\nalternativa verksamhetsformerna. På den punkten\r\nskall ni väl inte göra någon skillnad.</pre><pre>När kommunerna märker att vi i riksdagen inte\r\nprioriterar en utbyggnad av statsbidragen, låter de\r\nnaturligtvis bli att bygga ut. Så var det när ni förra\r\ngången diskuterade frågan om vårdnadsbidrag.\r\nVarje gång ni tar upp detta förslag låter\r\nkommunerna bli att bygga ut barnomsorgen,\r\neftersom de tror att borgarna kommer att träda till\r\noch att de därför inte behöver bygga ut, eftersom\r\nföräldrarna nu kommer att stanna hemma. Jag\r\ntycker att det är otroligt att höra Ingrid\r\nHemmingsson förklaringar.</pre><pre>Det är naturligtvis riktigt, Rosa Östh, att ni\r\ngenomförde en hel del när ni tillhörde den\r\nborgerliga regeringen. Men ni genomförde inte\r\nvårdnadsbidraget.</pre><pre>Ingrid Ronne-Björkqvist vill jag fråga vad det finns\r\nför fördelar med vårdnadsbidraget så länge det\r\nskall betalas med sänkta statsbidrag. Jag kan inte\r\nförstå att det i så fall blir några fördelar. Det\r\nkommer att drabba kvinnor som vill ut och arbeta,\r\neftersom kommunerna inte kommer att bygga ut\r\nbarnomsorgen. Man kan inte använda\r\nvårdnadsbidraget för att förkorta sin arbetstid,\r\neftersom man måste använda det för att betala\r\navgiften för sin barnomsorg.</pre><pre>Anf. 94 INGRID HEMMINGSSON (m):</pre><pre>Herr talman! Det verkar på Anita Persson som om\r\ndessa 18 000 var huvudsaken i vår motion. Man\r\nmåste emellertid ställa dessa pengar i relation till\r\nhela den borgerliga synen på familjepolitiken. Om\r\nman läser vår motion, vilket jag förstår att några\r\nhär i kammaren inte gjort, upptäcker man att den\r\nredovisar grundläggande principer i den borgerliga\r\nsynen på familjen som avsevärt skiljer sig från de\r\nsocialdemokratiska. Idén bakom dessa 18 000 är att\r\nföräldrarna själva skall få disponera en del av\r\nstatsbidraget.</pre><pre>Detta är också en fråga om rättvisa när det gäller\r\nstatsbidragen. I dag favoriserar man\r\nheldagsomsorgen. Tanken är också att statsbidrag\r\nskall ges till alla former av barnomsorg oavsett\r\nhuvudman. Detta kommer att leda till en hel del\r\nprivata alternativ, eftersom det nu är föräldrarna\r\nsom har dessa pengar i sin hand. Det är inte längre\r\npolitikerna som bestämmer över hela summan. Vill\r\nman välja den kommunala barnomsorgen, tar man\r\ndet statsbidrag man har i sin hand och betalar för\r\nsin barnomsorg.</pre><pre>Vårdnadsersättningen innebär att det blir\r\nkonkurrens och att kostnaderna pressas, så att\r\navgifterna kan hållas nere.</pre><pre>Det är alltså en stor idé som ligger bakom detta\r\nförslag. Idén är att vi skall sluta att bestämma över\r\nmänniskors huvuden. Vi måste ge föräldrarna och\r\nbarnen möjligheter att själva bestämma.</pre><pre>Jag förstår att Anita Persson sitter fast i det gamla\r\nsocialdemokratiska tänkesättet. I det\r\nfamiljepolitiska program som det\r\nsocialdemokratiska kvinnoförbundet fortfarande\r\nsäger sig stå bakom är grundinställningen att\r\nfamiljen inte räcker till. Samhället måste ta ett helt\r\nannat ansvar för barnens utveckling, heter det i\r\nprogrammet. Det sägs att den emotionella vården\r\nkan delas mellan samhälle och familj men att den\r\nsociala, intellektuella och materiella vården bör\r\nligga på samhället. Med den inställningen, som hela\r\ntiden legat till grund för den socialdemokratiska\r\npolitiken, förstår jag att Anita Persson i dag inte har\r\nmöjligheter att förstå idén bakom förslaget att man\r\nskall överföra beslutanderätten till föräldrarna.\r\nAllt eftersom fler alternativ kommer fram föds nya\r\nidéer ur detta. Jag är helt övertygad om att\r\nmänniskor själva vill ta hand om sina barn under\r\nsmåbarnstiden. Och fler röster om detta hörs.\r\nVisserligen är 18 000 kr. inte mycket, men det är\r\nbättre än ingenting.</pre><pre></pre><pre>Anf. 95 TREDJE VICE TALMANNEN:</pre><pre>Jag får meddela att anslag om kvällsplenum nu har\r\nuppsats.</pre><pre>Anf. 96 ROSA ÖSTH (c):</pre><pre>Herr talman! Nu måste jag be Anita Persson om\r\nstörsta möjliga uppmärksamhet. Jag upprepar att\r\nman under den borgerliga regeringsperioden\r\ninförde vårdnadsbidrag för tre månader. Det var ett\r\nlitet första steg. Men sedan kom som bekant\r\nsocialdemokraterna till makten. Men efter höstens\r\nval kommer det nya tider och nya möjligheter, och\r\nvi kan då gå vidare med detta förslag.</pre><pre>Jag vill upprepa ytterligare en sak, eftersom Anita\r\nPersson uppenbarligen tänker på andra saker än det\r\nsom vi diskuterar här i dag, och det gäller\r\nvalfriheten och vad vi lägger in i detta begrepp.\r\nValfrihet för oss i centern är inte att Anita Persson\r\neller någon annan socialdemokrat eller ens\r\nvänsterpartist skall välja åt småbarnsföräldrarna,\r\nutan valfrihet innebär att småbarnsföräldrarna\r\nsjälva skall välja. Men från samhällets sida kan vi\r\nunderlätta för dem genom att utforma stödet på så\r\nsätt att det ger en valmöjlighet. Vi kan också visa en\r\nsmula tilltro till barnfamiljernas förmåga att utföra\r\ndetta val.</pre><pre>Den borgerliga familjepolitiken och centerns\r\nfamiljepolitik handlar inte bara om ett\r\nvårdnadsbidrag, utan den handlar om att man ger\r\nutrymme för en mångfald av barnomsorgsformer.</pre><pre>Även om vi har en bra utbyggd barnomsorg i\r\nSverige är det de facto 208 000 barn som står\r\nutanför barnomsorgen. Och då räknar jag alltså in\r\nden öppna förskolan och deltidsförskolan i\r\nbarnomsorgen utan det som vi vanligtvis menar\r\nmed barnomsorg, alltså daghem eller\r\nfamiljedaghem. Och det innebär uppenbara\r\nproblem att klara dessa 208 000 barns behov om vi\r\ninte tillåter andra former och andra möjligheter.</pre><pre>Jag tycker att det vore klädsamt om Anita Persson\r\nkunde erkänna att socialdemokraterna på punkt\r\nefter punkt har tvingats till reträtt i fråga om det\r\nförslag som de borgerliga partierna har lagt fram,\r\nförslag som ni tidigare har motarbetat med samma\r\nlidelse som ni i dag gör när det gäller\r\nvårdnadsbidraget.</pre><pre>Anf. 97 ANITA PERSSON (s):</pre><pre>Herr talman! Detta har utvecklats till att bli en\r\nmycket intressant debatt. Rosa Östh sade att man\r\nunder den borgerliga regeringsperioden införde ett\r\nvårdnadsbidrag. Men det var i alla fall en nyhet för\r\nmig. Jag har tidigare inte i något sammanhang hört\r\ntalas om att man införde någon form\r\nvårdnadsbidrag.</pre><pre>Visst väljer småbarnsföräldrarna själva. Om det\r\nfinns en valmöjlighet för dem vill de gå ut och\r\narbeta. Det är helt självklart. Men det är på det\r\nsättet som Ingrid Hemmingsson sade att de vill\r\nstanna hemma när barnen är små. Och jag kan bara\r\nbeklaga att vi inte har kunnat bygga ut\r\nföräldraförsäkringen till 18 månader. Men det finns\r\ni dag en utbyggd föräldraförsäkring under 12\r\nmånader och med ytterligare 90 dagar med 60 kr.\r\nper dag.</pre><pre>Jag står verkligen bakom den socialdemokratiska\r\nfamiljepolitiken, eftersom den gör det möjligt för\r\nkvinnorna att förvärsarbeta. Därför är det så viktigt\r\natt barnomsorgen fortfarande kan byggas ut.</pre><pre>Enligt den barnomsorgsundersökning som gjordes\r\n1990 står 62 600 barn och inte 208 000 i kö till\r\nbarnomsorgen. Denna undersökning visar också att\r\n85 % av föräldrarna vill ha plats i kommunalt\r\ndaghem, 8 % vill ha plats i familjedaghem, och 7 %\r\nvill ha plats i alternativt daghem. I kön till alternativ\r\nbarnomsorg finns ca 4 700. Det är alltså helt klart\r\natt föräldrarna vill ha den kommunala\r\nbarnomsorgen. Därför är det viktigt att vi kan\r\nbygga ut den. Det är där det stora hindret ligger om\r\nman skall införa ett vårdnadsbidrag som skall\r\ntäckas med det statsbidrag som i dag går till\r\nbarnomsorgen. Och föräldrarna skall med\r\nvårdnadsbidraget betala dels den avgift som utgår i\r\ndag, dels en förhöjd avgift för att täcka det\r\nborttagna statsbidraget.</pre><pre>Anf. 98 INGRID HEMMINGSSON (m):</pre><pre>Herr talman! Anita Persson medgav att det faktiskt\r\nkunde tänkas att småbarnsföräldrar vill ta hand om\r\nsina egna barn. Men samtidigt vill hon inte ge\r\nsmåbarnföräldrarna frihet att göra det. Hon\r\nhänvisar till föräldraförsäkringen som täcker\r\ninkomstbortfallet under ett år. Enligt vårt förslag\r\nskall föräldraförsäkringen även i fortsättningen\r\nvara ett år. Men sedan då? När detta år har gått\r\nåterstår alla de orättvisor som finns i dag, dvs. att\r\ndrygt en tredjedel av Sveriges barn inte får ta del av\r\ndet allmännas stöd. Dessutom lovar och lovar\r\nsocialdemokraterna att de skall bygga ut\r\nföräldraförsäkringen. Anledningen till att vi anser\r\natt den även i fortsättningen skall vara ett år är att\r\nom man bygger ut den till att bli mycket längre ökar\r\norättvisorna. De som drar nytta av denna\r\nföräldraförsäkring är de som är duktiga på att\r\nplanera sitt barnafödande och de som har en hög\r\ninkomst. De som är arbetslösa, de som har låg\r\ninkomst eller de som inte kan planera in barnet på\r\nsådant sätt att de får del av denna\r\nföräldraförsäkring drar en verklig nitlott. De har\r\ningen som helst nytta av föräldraförsäkringen.\r\nDärför har vi borgerliga sagt att\r\nföräldraförsäkringen skall vara ett år, men efter det\r\nvill vi att det vårdnadsbidrag som vi har diskuterat\r\ni dag skall utgå. Detta vill vi ha för att föräldrarna\r\näven efter ett år skall få valfrihet. Småbarnstiden är\r\ninte bara ett år, utan varje familj måste själv få\r\nbestämma vem som skall ta hand om och vårda\r\nbarnen. Vårt förslag är att vårdnadsbidrag skall\r\nutgå till dess barnet fyller sju eller börjar skolan.</pre><pre>Jag talade om att det är viktigt för oss att familjerna\r\nskall kunna leva på sin lön och inte bli beroende av\r\nbidrag. Anita Persson och socialdemokraterna\r\ntycker precis tvärtom. Det var ganska mycket skryt\r\ni Anita Perssons anförande om att\r\nsocialdemokratena ökar bidragen --\r\nbostadsbidragen och barnbidragen. Vad innebär\r\ndet? Jo, det innebär att familjerna sitter fast i en\r\nfälla. De kan inte påverka sin ekonomiska\r\nsituation.</pre><pre>Anf. 99 ROSA ÖSTH (c):</pre><pre>Herr talman! Jag skall bara kortfattat säga att jag\r\när glad att jag ändå har lyckats lära Anita Persson\r\nnågot i dag, nämligen att en bit av\r\nvårdnadsersättningen infördes under de borgerliga\r\nregeringsåren.</pre><pre>Beträffande hur många barn som står i kö till\r\nbarnomsorgen sade jag inte att det var 208 000,\r\nutan jag sade att 208 000 barn står utanför den\r\ntraditionella barnomsorgen. Det visar dels att det\r\nfinns många barn som inte får del av det\r\nbarnomsorgsstöd som delas ut, dels att föräldrarna\r\ntill många av dessa barn efterfrågar en plats.</pre><pre>Anf. 100 ANITA PERSSON (s):</pre><pre>Herr talman! Jag skall inte heller förlänga debatten\r\nmycket längre. Jag vet att vi har mycket på vårt\r\nprogram i dag.</pre><pre>Ingrid Hemmingsson säger att det kan tänkas att\r\nman vill stanna hemma när barnen är små. Visst vet\r\njag att man vill stanna hemma när barnen är små.\r\nOch det är därför som det är så viktigt att\r\nföräldraförsäkringen finns, eftersom man då kan\r\nstanna hemma. Och då är det inte bara mamman\r\nsom kan stanna hemma, utan man kan även välja\r\natt låta pappan stanna hemma.\r\nFöräldraförsäkringen gör nämligen detta möjligt.\r\nDet gör inte ert vårdnadsbidrag. Om\r\nföräldraförsäkringen byggs ut är den så bra\r\nkonstruerad att man kan ta ut den i olika etapper.\r\nDen får tas ut ända tills barnet fyller åtta år. Och\r\nman kan alltså minska sin arbetstid om man vill\r\nutan att det sker på beskostnad av den kommunala\r\nbarnomsorgen.</pre><pre>Anf. 101 INGRID HEMMINGSSON (m):</pre><pre>Herr talman! Fortfarande anser Anita Persson att\r\nman skall få stanna hemma med sina barn under ett\r\når. Men hur man än delar upp föräldraförsäkringen\r\nunder detta år har den inte den betydelse som Anita\r\nPersson sade. Detta har jag emellertid inte tid att\r\nnu gå in på. Vad det handlar om är att ni\r\nsocialdemokrater anser att det är politikerna som\r\nskall välja åt folk.</pre><pre>Förslaget till det första steget till vårdnadsbidrag är\r\nså oerhört flexibelt, mycket mer flexibelt än vad vi\r\nhar kunnat tala om här i dag, eftersom det kan\r\nanvändas till att förkorta arbetstiden, och det kan\r\nbåda föräldrarna göra. De har alltså 1 000 kr. per\r\nmånad till det. Men framför allt är det föräldrarna\r\ntill 600 barn i Sverige som får 18 000 kr. om året i sin\r\nhand. Detta är alltså en stor maktfaktor, eftersom\r\nföräldrarna kan använda dessa pengar till att välja\r\nvilken barnomsorg de vill ha. De är inte beroende\r\nav den som politikerna erbjuder, utan de kan välja\r\nprivata lösningar. Och privata lösningar kommer\r\natt erbjudas eftersom makten nu till en liten del\r\ngenom detta förslag har flyttats över till\r\nföräldrarna. Om man kunde flytta över hela\r\nmakten till föräldrarna skulle de plötsligt bli\r\nmyndigförklarade och själva kunna bestämma, och\r\ndärmed kommer också utbudet.</pre><pre>Anf. 102 ANITA PERSSON (s):</pre><pre>Herr talman! Först och främst är det inte\r\npolitikerna som väljer åt föräldrarna, utan det är\r\nföräldrarna själva som väljer om de vill stanna\r\nhemma och om de vill förvärvsarbeta. Det är inte\r\npolitikerna som gör det. Men vi kan göra det\r\nmöjligt för dessa föräldrar att förvärvsarbeta\r\ngenom att bygga ut barnomsorgen. Och kom inte\r\noch säg att man kan förkorta arbetstiden med hjälp\r\nav vårdnadsbidraget, eftersom ni skall använda\r\nvårdnadsbidraget till att betala barnomsorgen. Ni\r\nskall ju ta bort statsbidragen till barnomsorgen,\r\nsom i stället skall bekostas genom\r\nvårdnadsbidraget. Hur skall man då kunna förkorta\r\nsin arbetstid?</pre><pre>Överläggningen om avd. 2 var härmed avslutad.</pre><pre>Socialutskottets betänkande SoU12</pre><pre>Mom. 1 (inriktningen av socialpolitiken)</pre><pre>Först biträddes reservation 3 av Ulla Tillander\r\noch Rosa Östh i motsvarande del med 33 röster mot\r\n14 för reservation 4 av Gudrun Schyman. 226\r\nledamöter avstod från att rösta.</pre><pre>Härefter biträddes reservation 3 av Ulla Tillander\r\noch Rosa Östh i motsvarande del med 32 röster mot\r\n30 för reservation 2 av Daniel Tarschys och Ingrid\r\nRonne-Björkqvist i motsvarande del. 214\r\nledamöter avstod från att rösta.</pre><pre>Därpå bifölls reservation 1 av Per Stenmarck m.fl.\r\ni motsvarande del med 54 röster mot 33 för\r\nreservation 3 av Ulla Tillander och Rosa Östh i\r\nmotsvarande del. 188 ledamöter avstod från att\r\nrösta.</pre><pre>Slutligen bifölls utskottets hemställan med 147\r\nröster mot 55 för reservation 1 av Per Stenmarck\r\nm.fl. i motsvarande del. 74 ledamöter avstod från\r\natt rösta.</pre><pre>Mom. 2 (ökad valfrihet inom den sociala\r\ntjänstesektorn och hälso- och sjukvården)</pre><pre>Utskottets hemställan bifölls med 151 röster mot\r\n121 för reservation 5 av Daniel Tarschys m.fl. 5\r\nledamöter avstod från att rösta.</pre><pre>Mom. 3 (vårdnadsbidrag)</pre><pre>Utskottets hemställan bifölls med 153 röster mot\r\n115 för reservation 6 av Daniel Tarschys m.fl. i\r\nmotsvarande del. 8 ledamöter avstod från att rösta.</pre><pre>Mom. 32 (ökade resurser till sjukvården)</pre><pre>Utskottets hemställan bifölls med 244 röster mot\r\n32 för reservation 17 av Ulla Tillander och Rosa\r\nÖsth.</pre><pre>Mom. 36 (dagbarnvårdare åt eget barn)</pre><pre>Utskottets hemställan bifölls med 246 röster mot\r\n17 för reservation 21 av Anita Stenberg. 14\r\nledamöter avstod från att rösta.</pre><pre>Mom. 43 (bidrag till Mättingeprojektet)</pre><pre>Utskottets hemställan -- som ställdes mot\r\nreservation 28 av Bo Holmberg m.fl. -- bifölls med\r\nacklamation.</pre><pre>Mom. 50 (medelsanvisningen till Bidrag till\r\nhandikapporganisationer)</pre><pre>Utskottets hemställan bifölls med 240 röster mot\r\n13 för reservation 36 av Gudrun Schyman i\r\nmotsvarande del. 23 ledamöter avstod från att\r\nrösta.</pre><pre>Mom. 51 (bidrag till handikapporganisationernas\r\ninternationella arbete)</pre><pre>Utskottets hemställan -- som ställdes mot\r\nreservation 36 av Gudrun Schyman i motsvarande\r\ndel -- bifölls med acklamation.</pre><pre>Mom. 53 (tolkverksamheten)</pre><pre>Utskottets hemställan bifölls med 230 röster mot\r\n19 för reservation 38 av Anita Stenberg. 25\r\nledamöter avstod från att rösta.</pre><pre>Mom. 56 (stöd till organisationer som bedriver\r\nrehabiliteringsarbete)</pre><pre>Utskottets hemställan bifölls med 245 röster mot\r\n31 för reservation 40 av Daniel Tarschys och Ingrid\r\nRonne-Björkqvist. 1 ledamot avstod från att rösta.</pre><pre>Mom. 61 (uttalande om ökat stöd till\r\nbarnjourverksamhet m.m.)</pre><pre>Utskottets hemställan bifölls med 256 röster mot\r\n16 för reservation 44 av Anita Stenberg. 1 ledamot\r\navstod från att rösta.</pre><pre>Mom. 62 (bidrag till kvinnojourernas\r\nriksorganisation m.m.)</pre><pre>Utskottets hemställan bifölls med 242 röster mot\r\n33 för reservation 45 av Daniel Tarschys och Ingrid\r\nRonne-Björkqvist. 2 ledamöter avstod från att\r\nrösta.</pre><pre>Mom. 65 (uttalande om de hemlösas situation\r\nm.m.)</pre><pre>Utskottets hemställan bifölls med 233 röster mot\r\n43 för reservation 47 av Ulla Tillander och Rosa\r\nÖsth.</pre><pre>Övriga moment</pre><pre>Utskottets hemställan bifölls.</pre><pre>Beslut om uppskjuten votering</pre><pre>På förslag av tredje vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nskulle företas till avgörande i ett sammanhang i\r\nbörjan av kammarens arbetsplenum onsdagen den\r\n24 april.</pre><pre>8 § Idrott (kulturutskottets betänkande KrU17)</pre><pre>(forts. från prot. 96)</pre><pre>Anf. 103 KAJ NILSSON (mp):</pre><pre>Herr talman! Jag får härmed försöka att axla den\r\notacksamma uppgiften att väcka liv i den\r\nrumphuggna debatten om idrotten från i går natt.\r\nDå efterlyste flera talare en heltäckande\r\nidrottsdebatt, i stället för den snuttifiering som det\r\nibland innbär med enstaka betänkanden. Jag måste\r\nemellertid i det här sammanhanget prisa\r\nsnabbprotokollservicen här i kammaren, som jag\r\nhar tagit del av under eftermiddagen och där\r\ngårdagens debatt refereras.</pre><pre>Herr talman! Jag beklagar mig inte för egen del. Jag\r\nkommer bara att göra ett kort inlägg. Det gäller\r\nmiljöpartiets syn på idrottens framtida inriktning,\r\npå kommersialiseringen inom idrotten med inslag\r\nav sponsring och på medicineringen av\r\nidrottsutövare, vilket vi har fört fram i ett par\r\nmotioner. Här i betänkandet sker det i form av ett\r\nsärskilt yttrande.</pre><pre>Vi är mycket kritiska till vissa av idrottens avarter,\r\nsom får alltmer groteska uttryck. Vi vill kanalisera\r\nsamhällets idrottsstöd till breddidrotten, ett slags\r\nallemanssportande med jämlika möjligheter och\r\nresurser för män och kvinnor. Vi vill öka\r\nmotionsidrotten, eventuellt på tävlingsidrottens\r\nbekostnad, om inte resurserna räcker till, vilket\r\nkanske skulle kunna föra samman pojkar och\r\nflickor, kvinnor och män i större utsträckning till att\r\nvilja och kunna idrotta tillsammans. Nu är detta\r\nemellertid i första hand en kommunal uppgift.</pre><pre>Idrottsrörelsen och riksidrottsförbundet har ställt i\r\nutsikt att dessa frågor utreds, eller kommer att\r\nutredas, i sådan utsträckning att man kan komma\r\ntill rätta med problemen. Vi respekterar denna\r\nbeslutsamhet och har därför inte reserverat oss,\r\näven om en sådan utredning inte ännu har gett\r\nnågra entydiga resultat. Kampen mot dopning har\r\ngetts högsta prioritet. Det är tillfredsställande.</pre><pre>Herr talman! En del av våra syften med motionerna\r\ntillgodoses också, bl.a. i reservation 1 av\r\nvänsterpartiet och reservation 3 av moderaterna\r\noch folkpartiet liberalerna -- den senare gäller\r\nidrottens möjligheter att ta sig an\r\nhandikapprörelsens idrottsutövare och ge dem\r\nmöjlighet till fysisk rekreation genom idrott --\r\nvarför jag ställer mig bakom dessa båda\r\nreservationer. I övrigt yrkar jag bifall till utskottets\r\nhemställan.</pre><pre></pre><pre>Anf. 104 LARS-OVE HAGBERG (v):</pre><pre>Herr talman! I denna rumphuggna idrottsdebatt\r\nvill jag inskränka mig till att redovisa att\r\nvänsterpartiet ställer sig bakom de reservationer\r\nsom Alexander Chrisopoulos har undertecknat.</pre><pre>Den första är reservation 1, om idrottsrörelsens\r\nframtida inriktning. Jag kan i stort sett instämma i\r\ndet Kaj Nilsson nyss har sagt från talarstolen om\r\nidrottens framtid. Den andra reservationen handlar\r\nom medelsanvisningen till idrotten. Det gäller\r\nframför allt en uppräkning av det lokala\r\naktivitetsstödet. Dessutom finns en reservation om\r\ndet reala värdet av aktivitetsstödet. Vi stöder även\r\nstimulansbidraget till ridverksamheten för barn och\r\nungdom, vilket framför allt handlar om flickors\r\nmöjligheter till idrottsutövande. Reservation 10 rör\r\nskattereformens effekter för idrottsföreningar vars\r\nlokaler framför allt drabbas av momsbeläggningen.</pre><pre>Vi ställer oss bakom dessa reservationer och yrkar\r\nbifall till reservation 1.</pre><pre>Dessutom vill jag till protokollet anföra att motion\r\n524 har tillstyrkts. Det är ett tillkännagivande av att\r\nidrottsrörelsen på ett bättre sätt skall redovisa hur\r\nanslaget fördelas mellan manlig och kvinnlig idrott.</pre><pre>Anf. 105 LARS AHLSTRÖM (m):</pre><pre>Herr talman! Jag har begärt ordet därför att\r\ndebatten om detta betänkande i går kväll fick ett\r\nnågot abrupt slut. Vi började ungefär kl. 22.20 och\r\nhade då en talarlista med en antecknad tid av 57\r\nminuter. Efter Anders Nilssons anförande, som\r\nslutade fem minuter i elva, begärde jag och Jan\r\nHyttring replik, men då avbröts debatten. Jag\r\nbeklagar detta, dels därför att varken Anders\r\nNilsson eller Jan Hyttring kan närvara i dag, dels\r\ndärför att vår ambition i går kväll var att med ett\r\npar mycket korta replikskiften kunna slutföra\r\nidrottsdebatten.</pre><pre>Det är inte särskilt stimulerande att få debattera\r\nunder stor tidspress. Jag kan alltså inte i dag gå i\r\npolemik mot Anders Nilsson, eftersom han är\r\nförhindrad att närvara. Jag vill dock poängtera att\r\nden beskrivning av situationen för svensk idrott\r\nsom jag tecknade i går kväll väl överensstämmer\r\nmed de uttalanden som vid olika tillfällen har gjorts\r\nav kända företrädare för svensk idrott.</pre><pre>Överläggningen var härmed avslutad.</pre><pre>(Beslut skulle fattas den 24 april.)</pre><pre>9 § Folkrörelse- och ungdomsverksamhet\r\nm.m.</pre><pre>Föredrogs</pre><pre>kulturutskottets betänkande</pre><pre>1990/91:KrU18 Folkrörelse- och\r\nungdomsverksamhet m.m. (prop. 1990/91 delvis).</pre><pre>Anf. 106 LARS AHLSTRÖM (m):</pre><pre>Herr talman! Kulturutskottets betänkande nr 18\r\nhar rubriken folkrörelse- och ungdomsverksamhet\r\nm.m. Här behandlas allt ifrån statens ungdomsråd\r\ntill bingo- och kasinoverksamhet.</pre><pre>I en värld där personliga kontakter människor\r\nemellan är en förutsättning för förståelse, fred och\r\nframsteg betyder naturligtvis våra ungdomars\r\nmöjligheter till utlandsbesök, studier och praktik\r\noerhört mycket. Vi måste tidigt lära oss andra\r\nländers förutsättningar, problem och\r\nframtidsutsikter. Vi behöver verkligen vidga våra\r\nvyer. När gränserna i Europa mer eller mindre\r\nsuddas ut ökar på ett dramatiskt sätt våra\r\nmöjligheter att resa, studera och arbeta utomlands.\r\nFör mig, med ett förflutet inom hantverket, går\r\ntankarna osökt till gångna generationers\r\ngesällvandringar. Det var den tidens sätt för unga\r\nmänniskor att förkovra sig i sitt yrke.</pre><pre>Mot denna bakgrund är det en självklarhet att\r\nseriöst ungdomsutbyte måste stödjas och\r\nunderlättas. I den moderata motionen Kr11 noterar\r\nvi att det förekommer ett omfattande\r\ninternationellt utbyte som arrangeras av enskilda\r\norganisationer. Förra året studerade ca 3 000\r\ngymnasieungdomar utomlands inom ramen för ett\r\nutbytesprogram. Inte minst inom de yrkesinriktade\r\nutbildningarna, där man nu endast kan få behålla\r\nstudiebidraget om utbildningen saknas i Sverige,\r\nbehövs ett nytänkande och en större öppenhet om\r\nvi i Sverige skall få möjlighet att följa med i den\r\nsnabba tekniska utvecklingen.</pre><pre>För att i någon mån ekonomiskt bidra till de ofta\r\nbetydande merkostnader som utlandsstudier\r\nförorsakar har moderata samlingspartiet föreslagit\r\natt elever som bedriver gymnasiestudier utomlands\r\nskall ha rätt till studiebidrag och\r\ninackorderingstillägg på samma villkor som gäller i\r\nSverige. Beträffande den nu föreslagna ökningen\r\nav anslagen till internationellt ungdomsutbyte,\r\nanser vi att dessa medel bättre skulle tjäna sitt syfte\r\ngenom att de i stället anvisas de ungdomar som\r\nbl.a. genom olika organisationer ges möjlighet till\r\ngymnasiestudier utomlands. Fördelningen av\r\nmedel bör göras av centrala studiestödsnämnden.\r\nVi vill alltså minska anslaget Stöd till internationellt\r\nungdomsutbyte med 1 milj.kr. och i stället tillföra\r\nanslaget Studiehjälp m.m. under\r\nutbildningsdepartementets huvudtitel 1 milj.kr.</pre><pre>I kulturutskottets tidigare behandlade betänkande\r\nnr 17 angående idrott framhöll jag bl.a. vikten av\r\natt stärka idrottens finansiering. Beroendet av det\r\nstatsfinansiella läget måste minska och\r\nidrottsföreningarna måste ges helt andra\r\nmöjligheter att få del av spel- och\r\nlotterimarknaden. För att belysa den bistra\r\nverkligheten vill jag än en gång erinra om vad\r\nlotteriutredningen slog fast i ett betänkande 1979:\r\n''Om de statliga lotterierna och totalisatorspelen i\r\nframtiden tillåts öka på samma sätt som hittills finns\r\nenligt vår mening risk för en ogynnsam utveckling\r\nför den ideella sektorn. Det statliga spelet bör\r\ndärför inte tillåtas att ytterligare breda ut sig på det\r\nideella spelets bekostnad.'' Detta uttalades 1979\r\noch alla är vi ju medvetna om den dramatiska\r\nutveckling som har skett sedan dess.</pre><pre>Vissa förbättringar skedde genom lotterilagen\r\n1988, men ännu återstår mycket. Därför\r\nåterkommer vi moderater i årets idrottsmotion med\r\nsamma sju krav som tidigare år. De handlar\r\nsammanfattningsvis om de ideella\r\norganisationernas rätt att utveckla nya spelformer.\r\nJag hoppas mycket på den parlamentariska\r\nutredning som nu -- tyvärr ett år försenad -- äntligen\r\nhar tillsatts. Dess arbetsuppgifter är omfattande\r\noch dess resultat av utomordentligt stor betydelse\r\nför svensk idrotts framtid.</pre><pre>Jag tror fullt och fast på riktigheten av att idrotten\r\ni Sverige skall erhålla en viss procentuell del av\r\nTipstjänsts omsättning. Liksom tidigare anser vi att\r\nsåväl automatspel som kasinon av internationell typ\r\nbör tillåtas.</pre><pre>Herr talman! För att spara tid yrkar jag bifall endast\r\ntill reservation 4, men vi står självfallet bakom\r\nreservationerna 1, 15 och 16.</pre><pre></pre><pre>Anf. 107 LOLA BJÖRKQUIST (fp):</pre><pre>Herr talman! Som Lars Ahlström sade är det en\r\nbrokig mängd ärenden som behandlas i detta\r\nbetänkande. Jag tänker börja med att beröra\r\nfolkrörelsernas arbete.</pre><pre>Folkrörelserna engagerar många människor som\r\noberoende av inkomst har möjlighet att delta och\r\nengagera sig inom de mest skilda områden.\r\nSamtidigt har folkrörelserna genom åren i högsta\r\ngrad varit folkbildande och tack vare dem har vår\r\ndemokrati kunnat utvecklas. Nya grupper har lärt\r\nsig att arbeta på ett demokratiskt sätt.</pre><pre>I den brytningstid som vi nu befinner oss i är det\r\nväsentligt att folkrörelserna kan fortsätta att\r\nutveckla sin verksamhet. Därför var folkpartiet\r\nliberalerna noga med att skattereformens\r\neventuella effekter på folkrörelsernas arbete skulle\r\nföljas upp.</pre><pre>Det gällde framför allt handikapp- och\r\nidrottsrörelsen samt trossamfunden. Till de senare\r\nville folkpartiet liberalerna anslå ytterligare 3\r\nmilj.kr., men det kravet framfördes i ett tidigare\r\nbetänkande, och vi fick inte med oss någon\r\nmajoritet för detta.</pre><pre>Som andre vice talmannen sade i går när vi\r\ndiskuterade idrott har vi i folkpartiet också\r\nföreslagit en kraftig höjning av det lokala\r\naktivitetsstödet och att en större andel av\r\nTipstjänsts överskott skall gå till idrotten.\r\nDessutom förordar vi en fortsatt befrielse från\r\nsociala avgifter, upp till ett halvt basbelopp. Vi är\r\növerens med en majoritet i kulturutskottet om det\r\nextra stöd på 100 milj.kr. som nu föreslås till\r\norganisationernas barn- och ungdomsverksamhet.\r\nDet innebär bl.a. att det lokala aktivitetsstödet kan\r\nhöjas kraftigt, från 17 till 28 kr.</pre><pre>När det gäller föreningarnas lotteriverksamhet --\r\nett annat viktigt sätt för föreningarna att öka sina\r\nintäkter -- har folkpartiet liberalerna denna gång\r\ninte ställt sig bakom motionskraven beträffande\r\nextra omgångar av trisslotterier för\r\nfolkrörelseändamål. Dels beror det på att det finns\r\nandra konkreta förslag om stöd och kompensation,\r\nbl.a. de 100 milj.kr. som jag nyss nämnde, Dels\r\nförutsätter vi att den parlamentariska\r\nlotteriutredning som nu äntligen skall komma i\r\ngång skyndsamt arbetar fram förslag som ger de\r\nideella organsationerna andra och större\r\nmöjligheter att använda sig av nya spelformer.</pre><pre>Till detta kommer att det enligt lotterinämndens\r\nanvisningar från den 1 mars i år skulle vara möjligt\r\natt höja vinstbeloppet vid bingospel till ett helt\r\nbasbelopp. Detta hade statsrådet föreslagit i\r\nbudgetpropositionen, men det är ännu inte\r\nlagreglerat. Därför föreslår utskottet att det skall\r\nbli en sådan lagreglering fr.o.m. den 1 juli i år. På\r\nså sätt ges folkrörelserna ytterligare en möjlighet\r\natt öka sina intäkter.</pre><pre>Herr talman! Folkpartiet liberalerna har endast en\r\nreservation fogad till detta betänkande, reservation\r\nnr 1, där vi tillsammans med moderaterna föreslår\r\natt statens ungdomsråd skall avvecklas och att\r\nregeringen, dvs. civildepartementet i stället skall\r\növerta den fördelning av medel till\r\nungdomsorganisationerna som rådet nu har\r\nansvaret för. Med detta följer att inga nya medel\r\nbör anvisas till ungdomsrådet för 1991/92 och att en\r\ndel av det föreslagna anslaget till rådet, dvs. 1\r\nmilj.kr., i stället anvisas till civildepartementet.</pre><pre>Jag yrkar därmed bifall till reservation nr 1.</pre><pre>Slutligen vill jag också beröra det internationella\r\nungdomsutbyte som behandlas i detta betänkande.</pre><pre>I dessa dagar med stora förändringar i vår omvärld,\r\nmed rivna murar och med allt större framtida\r\nmöjligheter för våra ungdomar att studera och\r\narbeta utanför Sverige, är det viktigt att så många\r\nsom möjligt kan få den chans till utveckling som ett\r\nsådant utbyte kan innebära.</pre><pre>När man frågar svenska ungdomar vilka\r\nförväntningar de har på ett närmande till Europa\r\noch EG är det i första hand just att de lättare skall\r\nkunna resa fritt, studera och arbeta i andra länder.</pre><pre>Inom Norden finns det flera program att välja på\r\noch inom EG arbetar man intensivt med\r\nungdomsutbyten, med att öka språkkunskaperna\r\noch med att bygga nätverk av allehanda slag.</pre><pre>Det är helt nödvändigt att man i Sverige arbetar för\r\natt också svenska ungdomar kan ta del av samma\r\nerbjudanden som gäller för ungdomar i andra\r\nländer. Folkpartiet liberalerna stöder alla försök\r\noch diskussioner som leder fram till bra\r\nkontaktmöjligheter.</pre><pre>Parallellt med att intresset för utbyte blir större,\r\nökar också behovet av att informationen om vilka\r\nmöjligheter som finns lätt kommer ungdomarna till\r\ndel. Därför behövs en samordning och spridning av\r\ninformationen. Ansvaret skall läggas på den nya\r\nStiftelsen för internationellt ungdomsutbyte, men\r\ndet skall inte byggas upp någon stor byråkrati.\r\nDetta framhålls också i propositionen, vilket är\r\nviktigt att påpeka, liksom att Landsrådet för\r\nSveriges ungdomsorganisationer och de\r\norganisationer som är anslutna härtill inte skall\r\nfråntas den samordning som man i dag har.</pre><pre>Svenska institutet arbetar ju med att också lägga\r\nupp databaserför information. Det är självfallet\r\nnödvändigt och viktigt att stiftelsen för\r\ninternationellt ungdomsutbyte samarbetar med\r\nsvenska institutet.</pre><pre>I övrigt följer vi regeringens arbete med översynen\r\nav allmänna arvsfonden -- eventuellt kan också\r\nsådana medel ges till ungdomar som vill studera\r\neller arbeta utomlands -- utvecklingen av ett\r\nungdomscertifikat enligt Europarådets förslag,\r\nkonsumentverkets arbete med kraven på\r\nungdomsutbytesarrangemang och centrala\r\nstudiestödsnämndens arbete med förändringen av\r\nstudiehjälpssystemet. Där ingår att centrala\r\nstudiestödsnämnden också skall se över hur stödet\r\ntill gymnasieungdomar som vill studera utomlands\r\nskall kunna förbättras. Folkpartiet liberalerna\r\nanser för övrigt att statsbidraget när det gäller\r\ngymnasiala studier skall knytas till eleverna, vilket\r\nockså underlättar ett val av studier utomlands.</pre><pre>Som jag tidigare har nämnt har vi endast en\r\nreservation fogad till detta betänkande. Jag yrkar\r\nalltså bifall till reservation nr 1.</pre><pre>(forts.)</pre><pre>Ajournering</pre><pre>Kammaren beslöt kl. 17.59 på förslag av tredje vice\r\ntalmannen att ajournera förhandlingarna till kl.\r\n19.00.</pre><pre>Återupptagna ärenden</pre><pre>Förhandlingarna återupptogs kl. 19.00.</pre><pre>9 § (forts.) Folkrörelse- och\r\nungdomsverksamhet m.m. (forts. KrU18)</pre><pre>Anf. 108 STINA GUSTAVSSON (c):</pre><pre>Herr talman! Ett aktivt kulturintresse grundläggs\r\nredan i barndomen. Förstahandsansvaret för barn\r\noch ungdomars kulturella utveckling ligger enligt\r\ncenterns mening hos föräldrarna.\r\nFörutsättningarna att med framgång klara denna\r\nuppgift varierar -- det är vi säkert överens om här i\r\nkammaren; därför måste också andra vara beredda\r\natt träda till och ge sitt stöd.</pre><pre>Vi torde också vara övrens om att mellanfolkliga\r\nkontakter och internationella utbyten är viktiga\r\nförutsättningar i arbetet för fred i världen och för\r\nbättre förståelse mellan olika kulturer. Varje år\r\ndeltar också tusentals svenska ungdomar i någon\r\nform av organiserat ungdomsutbyte med andra\r\nländer.</pre><pre>Det ökade ungdomsutbytet har i första hand vänt\r\nsig till studerande och välutbildade i de äldre\r\nåldersgrupperna. Det gäller t.ex. program som\r\nERASMUS och COMETT. I centern anser vi det\r\nvara minst lika viktigt att utveckla ungdomsutbytet\r\nmellan de nordiska länderna. Ett sätt är att stödja\r\nlägerskolverksamhet för yngre ungdomar i våra\r\nnordiska länder.</pre><pre>I stort delar vi i centern den syn på internationellt\r\nungdomsutbyte som regeringen framför i\r\nproposition nr 78. Vi ställer oss också positiva till\r\nde tre mål som föreslås för verksamheten, dvs. att\r\nutbudet breddas till fler ungdomsgrupper och till\r\ngeografiska områden som Sverige i dag har litet\r\nutbyte med. Vi vill också ha till stånd en förbättring\r\nav information och samordning och ett\r\nbibehållande av ungdomskortet.</pre><pre>Vi har dock från centern föreslagit att några\r\nförtydliganden skall göras. Det har vi fått gehör för\r\ni kulturutskottet. Bl.a. gäller det de uppgifter som\r\nStiftelsen för internationellt ungdomsutbyte skall\r\nhandha, nämligen att stödja och sprida\r\ninformation. Likaså skall det klart sägas ifrån att\r\ndet är ifrån att det är Landsrådet för Sveriges\r\nUngdomsorganisationer som ansvarar för\r\nsamordningen av utbytesverksamheten för de\r\nanslutna organisationerna.</pre><pre>Herr talman! Folkrörelserna bedriver i dag en\r\nvittomfattande verksamhet med mer eller mindre\r\nanknytning till de ursprungliga\r\nfolkrörelsetraditionerna. För kulturlivet innebär\r\nfolkrörelserna mycket stora möjligheter till kontakt\r\nmed skilda delar av kulturlivet, såväl\r\namatörverksamhet som den professionella\r\nverksamheten.</pre><pre>Själva kärnan i folkrörelsearbetet är de människor\r\nsom slutit sig samman för att på frivillig väg arbeta\r\nför gemensamma idéer. En av våra uppgifter som\r\npolitiker är att slå vakt om förutsättningarna för\r\norganisationer att bibehålla och utveckla sin\r\nfolkrörelsekaraktär.</pre><pre>Särskilt angeläget tycker vi från centerns sida att\r\ndet är att föreningsverksamheten bland barn och\r\nungdomar uppmuntras. I föreningslivet får\r\nungdomar möjligheter att själva ta initiativ och\r\nansvar, att vidareutveckla sina idéer och att ta del i\r\nsamhällsarbetet. De många ideellt arbetande\r\nledarna och funktionärerna i föreningarna utgör\r\nockså en omistlig tillgång för vårt samhälle, som Jan\r\nHyttring också nämnde vid behandlingen i går av\r\nbetänkandet om idrott.</pre><pre>I inledningen till budgetpropositionen säger\r\nungdomsministern att man inom regeringskansliet\r\nsärskilt har följt upp skattereformens effekter för\r\nfolkrörelserna och därvid konstaterat ''att särskilda\r\nicke avsedda effekter kan drabba de ideella\r\nfolkrörelserna. Framför allt får folkrörelserna\r\nökade kostnader på grund av breddningen av\r\nmervärdeskatten, samtidigt som man inte har\r\nmöjlighet att dra av dessa kostnader i sin\r\nverksamhet''.</pre><pre>Redan under beredningen i riksdagen av den nya\r\nskattereformen varnade centern för detta resultat.\r\nNu har vi facit i hand, och det ger centern rätt.</pre><pre>Till det utskottsbetänkande som vi nu behandlar\r\nhar centern två reservationer, som till viss del hör\r\nsamman med dessa effekter. Regeringen har i sin\r\nmedelsanvisning föreslagit en uppräkning av\r\nbidraget till folkrörelserna och det lokala\r\naktivitetsstödet från 17 till 28 kr. per\r\nbidragsberättigad aktivitet. Vi för vår del har\r\nföreslagit en höjning till 35 kr.</pre><pre>Ibland måste man vara litet av detektiv för att\r\nutläsa vad regeringen vill med sina propositioner.\r\nVi har i centern under allmänna motionstiden tyckt\r\noss förstå regeringens totala anslag på ett sätt, men\r\nså småningom har vi tack vare mycket arbete från\r\nutskottskansliets sida nu, tror vi, för egen del\r\nhamnat rätt i förslaget till totalt belopp.</pre><pre>Folkrörelsernas möjligheter att själva medverka i\r\nfinansieringen av sin verksamhet har under åren\r\nminskat. Ökade ekonomiska pålagor har\r\nnaturligtvis försämrat ekonomin. Krav på ökade\r\ndetaljredovisningar har inneburit ökad belastning,\r\nnågot som de ideellt arbetande upplever som\r\nminskad uppskattning från samhällets sida för\r\nderas viktiga arbetsinsatser.</pre><pre>En säker och pålitlig inkomstkälla har varit\r\nfolkrörelsernas lotterier, men den har för varje år\r\nminskat jämfört med statliga spel och lotterier.\r\nUnder hösten 1990 beslöt riksdagen, som tidigare\r\nnämnts från talarstolen, om en parlamentarisk\r\nutredning angående folkrörelsernas spel och\r\nlotterier, en utredning som enligt vår uppfattning\r\nmåste arbeta skyndsamt. Under tiden denna\r\nutredning arbetar anser vi dock att det är\r\nnödvändigt att lösa de akuta\r\nfinansieringsproblemen för folkrörelserna genom\r\nfyra extra omgångar av Trisslotteriet under 1991.</pre><pre>Herr talman! Jag yrkar bifall till reservationerna 12\r\noch 13 och i övrigt till hemställan i kulturutskottets\r\nbetänkande nr 18.</pre><pre>Anf. 109 JAN-OLOF RAGNARSSON (v):</pre><pre>Herr talman! Jag skall med anledning av det här\r\nbetänkandet säga några ord om det internationella\r\nungdomsutbytet.</pre><pre>Åtskilliga tusen svenska ungdomar deltar varje år i\r\nnågon form av organiserat utbyte med andra\r\nländer. Samtidigt vistas ca 2 000 ungdomar från\r\nandra länder i Sverige.</pre><pre>Möjligheten för ungdomar att resa i andra länder\r\nhar haft stor betydelse för en ökad\r\ninternationalisering. Resandet medför ökad\r\nförståelse mellan folk i olika länder och kan\r\ndärigenom skapa förutsättningar för fred i världen.\r\nInte minst har det betydelse för förståelse mellan\r\ninvandrar- och flyktingungdomar å ena sidan och\r\nsvenska ungdomar å den andra.</pre><pre>Med ungdomsutbyte menar vi att en individ eller\r\ngrupp av ungdomar i organiserad form reser till ett\r\nannat land i annat syfte än enbart som turist. Det är\r\nönskvärt att det utbytet är ömsesidigt.</pre><pre>Vänsterpartiet instämmer i den definition av\r\nungdomsutbyte som ungdomskommittén gör i\r\nbetänkandet SOU 1990:42 och som regeringen\r\nredogör för i den här aktuella propositionen. Det är\r\nalltså skillnad mellan turism och utbyte, vilket\r\nsjälvfallet inte utesluter att turistresor kan ge\r\nungdomar värdefulla erfarenheter.</pre><pre>Herr talman! Tonvikten på dagens ungdomsutbyte\r\nligger på studerandeutbyte. Det ökande\r\nungdomsutbytet har i första hand vänt sig till\r\nstuderande och välutbildade i de äldre\r\nungdomsgrupperna. Stora grupper av ungdomar\r\ndeltar mycket sällan i ungdomsutbytet. Det gäller\r\nsärskilt ungdomar från arbetarklassen och\r\nungdomar från familjer med låg inkomst och kort\r\nutbildning.</pre><pre>Handikappade ungdomar är en annan grupp som\r\nhar svårt att delta i ett ungdomsutbyte.</pre><pre>Betydande skillnader finns även mellan ungdomar\r\nsom är aktiva i någon ungdomsorganisation och de\r\nungdomar som inte är det. De senare deltar också\r\nsällan i ett ungdomsutbyte.</pre><pre>Enligt vänsterpartiets mening bör åtgärder vidtas\r\nför att underlätta och stimulera de här grupperna av\r\nungdomar att delta i det internationella\r\nungdomsutbytet.</pre><pre>Det utbytet är i dag koncentrerat till Norden,\r\nVästeuropa, Nordamerika och Australien. Med\r\ntanke på den betydelse som ungdomsutbytet har i\r\nett längre perspektiv är det viktigt att nya\r\ngeografiska områden och nya ungdomsgrupper\r\ntäcks in i det svenska utbytet. Det gäller inte minst\r\nungdomsutbytet med tredje världen och\r\nÖsteuropa.</pre><pre>Herr talman! I propositionen redogörs för\r\nNordiska rådets och barn- och\r\nungdomsdelegationens satsningar i utbytet i\r\nÖsteuropa, och det tycker vi är positivt. Men när\r\ndet gäller att stimulera utbytet med länder i tredje\r\nvärlden saknas förslag i regeringens proposition.</pre><pre>De länder Sverige tecknat avtal med för en mer\r\nlångsiktig biståndsverksamhet är för närvarande\r\n17, s.k. programländer. Vänsterpartiet anser att ett\r\neffektivt sätt att bygga upp kontakter mellan\r\nungdomar i Sverige och ungdomar från tredje\r\nvärlden, speciellt programländerna, skulle vara att\r\nungdom från Sverige och programländerna deltar i\r\nett utbyte. Ett sådant ömsesidigt utbyte skulle ge\r\nlångsiktiga positiva konsekvenser och vara ett bra\r\nsätt att skapa förståelse och sprida information i\r\nSverige om programländerna.</pre><pre>Därför föreslår vi att en paragraf i alla avtal mellan\r\nSverige och dessa 17 programländer skall gälla\r\nockså ungdomssamarbete. Man bör också\r\nunderlätta ungdomsutbytet mellan de båda\r\nländerna.</pre><pre>Finansieringen anser vi bör belasta\r\ninformationsanslaget inom biståndet. Det skall inte\r\nbelasta den faktiska biståndsverksamheten till\r\nprogramlandet.</pre><pre>Utbytesverksamheten får inte heller leda till att en\r\nstörre del av biståndet används till information och\r\nadministrationskostnader.</pre><pre>Detta förslag som vi för fram i reservation 8\r\növerensstämmer med ungdomskommitténs förslag.</pre><pre>En annan viktig sak anser vi vara ett förslag från en\r\narbetsgrupp i Europarådet att införa ett speciellt\r\nungdomsutbytescertifikat. Tanken är att ungdomar\r\ninom ett utbytesprogram av viss standard skall\r\nkunna få ett certifikat som innebär att de garanteras\r\nvissa rättigheter, både i hemlandet och i det land de\r\nreser till. Det certifikatet skall enligt förslaget\r\nutfärdas gratis till alla deltagare i ett\r\nutbytesprogram av en god standard.</pre><pre>Vi föreslår att Sverige aktivt skall verka för att ett\r\nsådant ungdomsutbytescertifikat snarast inrättas.\r\nSverige bör ta initiativ till att ett sådant certifikat\r\nockså skall gälla övriga delar av världen och inte\r\nbara i Europa. Ett sådant certifikat vore värdefullt,\r\ninte minst för ungdomar från tredje världen.</pre><pre>Med detta, herr talman, vill jag yrka bifall till\r\nreservationerna 8 och 11.</pre><pre></pre><pre>Anf. 110 KAJ NILSSON (mp):</pre><pre>Herr talman! Detta betänkande är en kompott av\r\nolika företeelser. Jag kommer bara att hålla mig till\r\nett avsnitt, lotterier och spel. Men jag vill gärna\r\ndeklarera min ståndpunkt när det gäller den av Jan-\r\nOlof Ragnarsson framförda reservationen om\r\nungdomsutbyte med 17 programländer i tredje\r\nvärlden. Jag vill gärna ställa mig bakom den.</pre><pre>När det gäller lotterier och spel har miljöpartiet en\r\ngrundinställning, i varje fall vad gäller idrottens\r\nbehov av stöd, och det är att den huvudsakligen bör\r\ntillgodoses genom statliga anslag.</pre><pre>Men nu är en lotteriutredning på gång och i\r\navvaktan på resultatet från dess arbete, att se över\r\nlotterilagstiftningen för att ge ökat utrymme för de\r\nfolkrörelser som så önskar att få finansiera sin\r\nverksamhet genom lotterier och spel, anser vi\r\nemellertid att Svenska penninglotteriet bör ordna\r\nfyra extra omgångar av Trisslotteriet, och att\r\nnettoöverskottet av dessa skall tillfalla olika\r\nfolkrörelseändamål.</pre><pre>Det rör sig om rätt mycket pengar, 160--170 milj.\r\nkr. Vissa folkrörelser befinner sig i en akut och\r\nbesvärande bristsituation. Då är det viktigt att\r\ndessa kompenseras nu.</pre><pre>Det kan dröja innan lotteriutredningen kan vara\r\nklar med lagstiftningsförslag och andra insatser för\r\natt förbättra folkrörelsernas ekonomi, och då är det\r\nkanske för sent.</pre><pre>Jag yrkar därför bifall till reservation 13\r\ntillsammans med vänsterpartiet och centerpartiet.</pre><pre>Reservation 14 är miljöpartiets. Den handlar om\r\növerföring av medel från de statliga lotterierna till\r\nstöd åt idrottsverksamhet för ungdomar som inte\r\nplatsar i laget och gemenskapen, som vi tycker\r\nmåste få komma med i denna gemenskap, de s.k.\r\nglömda ungdomarna.</pre><pre>Föreningar och ledare som ställer upp för dessa\r\nungdomar för att få med dem i gemenskapen bör\r\nockså ges ytterligare ekonomiskt stöd. Jag ställer\r\nmig bakom denna reservation, men avstår från att\r\nyrka bifall till den.</pre><pre>I övrigt yrkar jag bifall till hemställan i\r\nbetänkandet.</pre><pre>Anf. 111 ULLA BERG (s):</pre><pre>Herr talman! Vi är väl alla överens om att den start\r\nsom våra barn och ungdomar får i livet har en\r\navgörande betydelse för hur livet som vuxen skall\r\nbli.</pre><pre>Därför är det viktigt att vi satsar på dagens barn och\r\nungdomar. Det är ju de som skall ta över efter oss\r\noch det är de som skall bygga morgondagens\r\nsamhälle.</pre><pre>Ungdomars möjligheter till en aktiv och\r\nmeningsfull fritid är en av våra viktigaste\r\nframtidsfrågor.</pre><pre>Barn och ungdomsorganisationerna spelar en stor\r\nroll för att ge våra barn möjlighet att skapa en\r\nmeningsfull fritid.</pre><pre>I föreningslivet får de träna sig i att ta ansvar -- inte\r\nbara för sig själva utan också för varandra. De får\r\nlära sig hur samhället fungerar och hur man kan\r\npåverka.</pre><pre>Ungdomarna och deras organisationer utför ett\r\nutomordentligt fint samhällsarbete som det finns all\r\nanledning att stödja.</pre><pre>Kulturutskottet behandlar anslaget till statens\r\nungdomsråd. Ungdomsrådet har till uppgift att ha\r\ngoda kontakter med ungdomsorganisationer och\r\nnya ungdomsrörelser.</pre><pre>Ungdomsrådet skall bidra till samordning av de\r\nstatliga insatser som görs för barn och ungdomar\r\noch därefter också följa upp och utvärdera de\r\nsatsningar som gjorts. Vidare skall ungdomsrådet\r\nredovisa ungdomars levnadsvillkor och utifrån\r\ndetta ge förslag till hur vi skall kunna skapa bra\r\nuppväxtvillkor för våra barn och ungdomar.</pre><pre>Ungdomsministern föreslår att det görs en översyn\r\nav statens ungdomsråd och andra organ som finns\r\npå central nivå för att sköta ungdomsfrågorna.</pre><pre>Resultatet av en sådan översyn skall vara att\r\nungdomsfrågorna skall få en så effektiv hantering\r\nsom möjligt på central nivå och att vi skall få väl\r\nunderbyggda beslutsunderlag för centrala\r\nungdomspolitiska insatser.</pre><pre>Översynen skall leda till en bättre samordning,\r\nutvärdering och uppföljning av de insatser som görs\r\npå ungdomsområdet.</pre><pre>Även i år finns förslag om att avveckla statens\r\nungdomsråd. Förslaget innebär också att 1 milj.kr.\r\ntillförs civildepartementet för uppgiften att fördela\r\nanslaget till ungdomsorganisationerna. Utskottet\r\ntillstyrker regeringens förslag och yrkar avslag på\r\nreservation nr 1.</pre><pre>Betänkandet tar också upp regeringens proposition\r\nom internationellt ungdomsutbyte.</pre><pre>Ett internationellt utbyte har stor betydelse för en\r\nung människa. Möjligheten att resa, att lära sig\r\nspråk, att knyta kontakter med människor i andra\r\nländer och att möta andra kulturer, betyder mycket\r\nför en ung människas utveckling, både personligt\r\noch socialt. De ungdomar som kommer i kontakt\r\nmed andra länders kulturer har större möjligheter\r\natt också lära sig förstå invandrar- och\r\nflyktingungdomar här i landet. Ett\r\nerfarenhetsutbyte mellan människor från olika\r\nländer bidrar också till fred och avspänning.</pre><pre>Ungdomsministern tar upp tre mål som bör nås.</pre><pre>1.  Ett breddat ungdomsutbyte.</pre><pre>2.  Förbättrad information och samordning.</pre><pre>3.  Att det s.k. ungdomskortet skall ges fortsatt\r\nstöd.</pre><pre>Propositionen föreslår vidare att anslaget till det\r\ninternationella ungdomssamarbetet skall höjas.</pre><pre>I anslutning till propositionen har en rad motioner\r\nväckts. Några har föreslagit ytterligare medel till\r\ndet internationella ungdomsutbytet.</pre><pre>Låt mig beröra två av motionerna.</pre><pre>I motion Kr10, yrkande 6, från vänsterpartiet\r\nbegärs att elever som studerar ett år utomlands på\r\ngymnasienivå skall få behålla sina studiebidrag.\r\nÄven motion Kr11 från moderaterna behandlar\r\nfrågan om bidrag till elever som bedriver\r\ngymnasiestudier utomlands.</pre><pre>Frågan om att underlätta studerandeutbytet har\r\ndiskuterats i riksdagen vid olika tillfällen. Vid de\r\ntvå senaste tillfällena har riksdagen sett positivt på\r\nförslaget, men ansett att förslaget av statsfinansiella\r\nskäl inte kunde genomföras. Centrala\r\nstudiestödsnämnden håller på att göra en översyn\r\nav studiehjälpssystemet, som kommer att\r\npresenteras i anslutning till kommande\r\nanslagsframställan från CSN.</pre><pre>Utskottet anser därför att centrala\r\nstudiestödsnämndens överväganden inte bör\r\nföregripas.</pre><pre>Därmed yrkar jag avslag på reservationerna 4 och\r\n5.</pre><pre>Till sist några ord om det nya anslag på 100 milj.kr.\r\nsom avser bidrag till folkrörelserna på grund av de\r\neffekter som uppkommit med anledning av\r\nskattereformen.</pre><pre>Ungdomsministern föreslår att dessa medel skall\r\ntillföras de folkrörelser som bedriver barn och\r\nungdomsverksamhet.</pre><pre>Av dessa medel tillfaller 65 milj.kr. idrottsrörelsen.\r\n14 milj.kr. är avsatta till ungdomsorganisationernas\r\nlokala verksamhet. Resterande medel kan\r\ndisponeras för riktade insatser till folkrörelser som\r\nbedriver barn- och ungdomsverksamhet.</pre><pre>Utskottet tillstyrker regeringens förslag och avstår\r\ndärmed reservation 12. Betänkandet behandlar\r\nockså ett antal motioner om lotterier. Regeringen\r\nbeslutade den 11 april, dvs. i förra veckan, att\r\ntillsätta en lotteriutredning. Utredningen skall\r\navsluta sitt arbete före utgången av mars 1992.</pre><pre>Eftersom utredningens arbete inte bör föregripas,\r\nyrkar jag avslag på samtliga reservationer och bifall\r\ntill utskottets hemställan i dess helhet.</pre><pre>Anf. 112 GÖTHE KNUTSON (m):</pre><pre>Herr talman! Jag avser att tala litet om\r\nspelkasinon. I betänkandet behandlas detta ärende\r\npå s. 3. Där redovisas en motion av Gullan\r\nLindblad och mig. Vi ber att riksdagen ger\r\nregeringen till känna att det behövs en lagändring\r\nsom tillåter spelkasinon i Sverige. Det har funnits\r\nmotioner med likadan innebörd tidigare under 80-\r\ntalet.</pre><pre>I Danmark beslöt folketinget i fjol våras om en\r\nlagändring som innebär att det är fritt fram för\r\netablering av spelkasinon i Danmark. Sådana har\r\nöppnats, och i dagarna öppnar ett tvärs över\r\nsundet, dvs. i närheten av Malmö och Helsingborg.\r\nI Danmark anser man inte att det är något\r\nmärkvärdigt. Det är spel, och det skall givetvis\r\nfinnas en statlig kontroll över verksamheten. Vi\r\nmotionärer har också framhållit att verksamheten\r\nsjälvfallet skall kontrolleras. Danskarna räknar\r\nsjälvfallet med att detta skall öka turistströmmen\r\noch göra turisterna benägna att stanna ytterligare\r\nnågra dagar i Danmark. Man räknar inte minst med\r\natt svenskar skall komma till Danmark för att där\r\nidka de nöjen som spelkasinon bjuder på.</pre><pre>I Sverige har riksdagen däremot fattat beslut om\r\nsådana skattehöjningar som bokstavligen\r\nskrämmer bort turisterna. Resultatet av\r\nturistmomsen och höjningar av skatter som bl.a.\r\ndrabbar turister har kommit fram genom statistik\r\nfrån hotell- och restaurangbranschen,\r\nturistbranschen, skidorter osv. Det är en\r\nskrämmande utveckling. Tusentals jobb går\r\nförlorade inom hotell- och restaurangbranschen\r\nsamt turistbranschen genom den beskattningen.</pre><pre>Jag nämner detta som en exemplifiering på hur vi i\r\nSverige gör precis tvärt emot vad förnuftet bjuder\r\noch vad andra länder, som i detta fall Danmark,\r\ngör. Där höjer man inte turistmomsen. Där är\r\nmomsen mycket lägre än i Sverige.</pre><pre>På s. 18 i betänkandet behagar utskottet behandla\r\nde två motioner som finns i detta ärende. Den\r\nandra har skrivits av Sten Andersson i Malmö, även\r\nhan moderat. Utskottet säger att i likhet med vad\r\nsom anfördes i angivna betänkande i fjol, bör den\r\nprövning som sker hos regeringen av en\r\nframställning om tillåtande av kasinon av\r\ninternationell typ i Sverige inte förgripas. Därefter\r\navvisar man våra motioner.</pre><pre>Jag skulle vilja vända mig till socialdemokraternas\r\noch regeringens främsta företrädare i den här\r\ndebatten, Ulla Berg, och fråga: Vet Ulla Berg vad\r\nden här prövningen innebär? Vad är det som sker\r\nnär en prövning i regeringskansliet åberopas?</pre><pre>Detta är mycket angelägna frågor. Det här svaret\r\nfick vi i fjol på våra motionsyrkanden. Då ringde\r\njag till regeringskansliet stunden innan jag gick upp\r\ni debatten -- det var ont om tid då -- och fick veta\r\natt det inte hade skett någonting. Nu har riksdagens\r\nutredningstjänst på mitt uppdrag ringt till\r\nregeringskansliet och frågat\r\ndepartementssekreteraren Bo Netz vad det är för\r\nprövning som pågår. Svaret blev att regeringen inte\r\nhar tagit ställning till frågan om det skall tillsättas\r\nen utredning om kasinoverksamhet i Sverige. Det\r\nsades ingenting om någon prövning av ärendet.</pre><pre>Nu skall jag gå tillbaka till det som regeringen själv\r\nföranstaltade i ärendet för cirka tre år sedan.\r\nSanningen är den att man då gav två herrar --\r\nmycket väl bevandrade på turismens område -- i\r\nuppdrag att utreda möjligheterna för turististiska\r\naktiviteter och utveckling av turismen i två län,\r\nNorrbotten och Gotland. Dessa båda herrar -- Gert\r\nKarlsson, då ordförande i Sveriges turistråd, och\r\nBill Fransson, numera ordförande i Turistrådet --\r\nkom i sina resp. utredningar fram till att just\r\nspektakulära verksamheter av det slag som\r\nspelkasinon utgör är lämpliga för att sätta fart på\r\nturismen i de två län, som de hade till speciell\r\nuppgift att utreda.</pre><pre>Utredningsresultaten överlämnades till regeringen\r\nden 28 april 1989. Det är alltså i dagarna\r\ntvåårsjubileum.</pre><pre>Vad är det som socialdemokraterna och\r\nutredningsmajoriteten här väntar på? Jag ställer\r\nfrågan nu för andra gången, och jag utgår från att\r\ndemokratiska principer bjuder att det ges ett svar.</pre><pre>Anf. 113 ULLA BERG (s):</pre><pre>Herr talman! Jag nämnde i mitt anförande att\r\nsamtliga dessa frågor hänskjutits till\r\nlotteriutredningen. Det har i dagarna fattats beslut\r\nom denna utredning, och den skall vara färdig mitt\r\nsitt arbete om ett år.</pre><pre>Anf. 114 GÖTHE KNUTSON (m):</pre><pre>Herr talman! Det är tydligen olika uppgifter från\r\nregeringskansliet. Där säger man att man ännu inte\r\nhar tagit ställning till frågan om\r\nkasinoverksamheten. Vad skall man nu lita på?\r\nSkall man lita på departementssekreteraren, som\r\nhar svarat riksdagens utredningstjänst, som ju inte\r\nprecis är vem som helst som kommer och frågar?</pre><pre>À la bonne heure: låt oss då gå till själva sakfrågan.\r\nSkall den verkligen ingå i ännu en utredning när\r\nden redan varit föremål för två utredningar? Den\r\ns.k. punktskatteutredningen avsöndrade ett\r\nbetänkande år 1974, där det föreslogs att ett antal\r\nkasinon skulle inrättas i Sverige. Därefter har det\r\nvarit ännu en utredning i frågan.</pre><pre>Hur skulle det vara om regeringspartiet bestämde\r\nsig för att följa de förslag som de mycket\r\nrespektabla socialdemokraterna Gert Karlsson och\r\nBill Fransson har lagt fram. Fråga dem vad de\r\ntycker om detta. Gör det, gärna mellan fyra väggar!\r\nNi skall då få höra vad de tycker om\r\npartikamraternas behandling av en angelägen\r\nfråga.</pre><pre>Under tiden utvecklas turismen i Danmark, i\r\nNorge, i Finland och på kontinenten. Men i Sverige\r\nskrämmer vi bort turisterna. Vi kan inte ens\r\nåstadkomma den lilla utredning som behövs för att\r\nreglerna skall kunna utformas och verksamheten\r\netableras.</pre><pre>Svenska kommuner står i kö för att starta kasinon:\r\nGränna kommun och Landskrona kommun, som\r\nvill ha kasino på Ven, samt Stockholms och\r\nGöteborgs kommuner. I Värmland, på Gotland och\r\npå andra håll finns det också kommuner som vill\r\nstarta kasinon.</pre><pre>Under tiden som vi väntar minskar sysselsättningen\r\nytterligare i Norrbotten, på Gotland och på många\r\nandra orter i hela Sverige, och arbetslösheten är ju\r\nett resultat av den socialdemokratiska politiken.</pre><pre>Är detta hela det svar som socialdemokraternas\r\nföreträdare har att ge -- en hänvisning till\r\nlotteriutredningen? Med all aktning för den\r\nledamot som jag har vänt mig till och med all\r\naktning för andra ledamöter som fattat detta\r\navvisande beslut vill jag säga: Det är ynkligt!</pre><pre>Överläggningen var härmed avslutad.</pre><pre>(Beslut skulle fattas den 24 april.)</pre><pre>10 § Anmälan om interpellation</pre><pre>Anmäldes att följande interpellation framställts</pre><pre>den 17 april</pre><pre>1990/91:179 av Birgitta Hambraeus (c) till\r\nförsvarsministern om beredskapen inför stora\r\nkärnkraftsolyckor:</pre><pre>Chefen för avspärrningen runt Tjernobyl är döende\r\nav de strålskador han ådrog sig vid katastrofen.\r\nEnligt tidningsuppgifter rapporterar han att man\r\nmåste räkna med att 10 000 människor dör på\r\ngrund av Tjernobyl.</pre><pre>Från många områden i Sovjetunionen\r\nkommenderades människor in i området för att\r\nhjälpa till med saneringen. Många av dem kan\r\nberäknas ha erhållit höga stråldoser. Saneringen är\r\ninte avslutad. Uppgifter cirkulerar om att man\r\nmåste förnya den s.k. sarkofagen, som börjat läcka.</pre><pre>I dag råder tjänsteplikt i Sverige att bistå\r\nräddningsledare vid det akuta skedet i olyckor, som\r\nt.ex. skogsbrand och även kärnkraftsolyckor.</pre><pre>Utredningen om kärnkraftberedskapen tillsattes på\r\ngrund av Tjernobylkatastrofen. Betänkandet\r\n''Samhällets åtgärder mot allvarliga olyckor''\r\navlämnades strax före jul 1989. Där föreslås att\r\ntjänsteplikten skall kunna utsträckas till att gälla\r\nockså för saneringsskedet. Utredningen vill även\r\natt förfogandelagen skall ses över så att samhället\r\nskall kunna ta i anspråk de maskiner, byggnader\r\netc. man behöver för saneringen. Många andra\r\nförslag lämnas för att stärka beredskapen för en\r\nstor kärnkraftsolycka i Sverige. Riksdagen har inte\r\nfått något förslag med anledning av betänkandet.</pre><pre>Vilka åtgärder ämnar försvarsministern vidta för\r\natt öka beredskapen inför stora kärnkraftsolyckor?</pre><pre>11 § Anmälan om fråga</pre><pre>Anmäldes att följande fråga framställts</pre><pre>den 17 april</pre><pre>1990/91:542 av Sten Andersson i Malmö (m) till\r\ncivilministern om åtgärder mot demokratiskt\r\noacceptabla metoder:</pre><pre>Med polisen som åskådare har bönder, aktivt\r\npåhejdade av LRF (Lanbrukarnas Riksförbund)\r\nmed blockad och hot om våld i Malmö hamn drivit\r\ntvå företag i konkurs. Orsaken är att ett importerat\r\nparti polskt rågvete, nu förstört på grund av\r\nnämnda konflikt, inte accepterades av skånska\r\nbönder.</pre><pre>Polisen i Malmö visade nyligen stor aktivitet\r\navseende demokratiskt oacceptabla metoder. Då\r\nstormades en fastighet som ockuperats av\r\nbostadslösa ungdomar. En skara bönder kan\r\ndäremot, understödda av LRF, agera ostört och\r\navskärma enskilda företagare från att utöva sin\r\nlegitima verksamhet varvid polis och myndigheter\r\nendast ser på!</pre><pre>Är statsrådet beredd föreslå åtgärder så att\r\nkonflikter av den art, som beskrivits i frågan, kan\r\nstoppas på ett tidigt stadium?</pre><pre>12 § Kammaren åtskildes kl. 19.35.</pre><pre>Förhandlingarna leddes</pre><pre>av  förste vice talmannen från sammanträdets\r\nbörjan t.o.m. 3 § anf. 19 (delvis),</pre><pre>av  talmannen därefter t.o.m. 7 § anf. 82 (delvis),</pre><pre>av  tredje vice talmannen därefter till\r\najourneringen kl. 17.59. och</pre><pre>av  andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}