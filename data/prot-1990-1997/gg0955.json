{"dokumentstatus":{"dokument":{"hangar_id":"2387701","dok_id":"GG0955","rm":"1992/93","beteckning":"55","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"55","slutnummer":"0","datum":"1993-01-21 00:00:00","systemdatum":"2005-10-27 13:54:32","publicerad":"1993-01-21 00:00:00","titel":"Riksdagens snabbprotokoll 1992/93:55 Torsdagen den 21 januari","subtitel":null,"status":null,"htmlformat":null,"relaterat_id":null,"source":"webbnav","sourceid":"{56A833A4-8997-452D-9D6A-0F7B3F417449}","dokument_url_text":"http://data.riksdagen.se/dokument/GG0955/text","dokument_url_html":"http://data.riksdagen.se/dokument/GG0955","dokumentstatus_url_xml":"http://data.riksdagen.se/dokumentstatus/GG0955","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:55</div>\r\n<div class=\"sidhuvud_datum\">Torsdagen den 21 januari</div>\r\n<div class=\"sidhuvud_klockslag\">Kl. 12.00</div>\r\n<hr class=\"sidhuvud_linje\">\r\n<pre>1 §  Meddelande om ändrad partitillhörighet</pre><pre>Andre vice talmannen anmälde att Johan Brohult\r\nmeddelat att han fr.o.m. den 24 januari 1993 inte\r\nlängre tillhör Ny demokrati.</pre><pre>2 §  Val till Parlamentariska församlingen i\r\nkonferensen om säkerhet och samarbete i Europa\r\n(ESK)</pre><pre>Företogs val av åtta ledamöter till Parlamentariska\r\nförsamlingen i konferensen om säkerhet och\r\nsamarbete i Europa (ESK).</pre><pre>Valberedningen hade enhälligt godkänt en\r\ngemensam lista för detta val.</pre><pre>Sedan den gemensamma listan upplästs av andre\r\nvice talmannen och godkänts av kammaren befanns\r\nföljande personer, vilkas namn i här angiven\r\nordning upptagits på listan, valda för riksdagens\r\ninnevarande valperiod:</pre><pre>ledamöter till Parlamentariska församlingen i\r\nkonferensen om säkerhet och samarbete i Europa\r\n(ESK)</pre><pre>Lars Tobisson (m)</pre><pre>Pierre Schori (s)</pre><pre>Peeter Luksep (m)</pre><pre>Kristina Svensson (s)</pre><pre>Håkan Holmberg (fp)</pre><pre>Karin Wegestål (s)</pre><pre>Pär Granstedt (c)</pre><pre>Georg Andersson (s)</pre><pre>3 §  Val till Gemensamma\r\nparlamentarikerkommittén EG-Sverige</pre><pre>Företogs val av arton ledamöter och arton\r\nsuppleanter till Gemensamma\r\nparlamentarikerkommittén EG-Sverige.</pre><pre>Valberedningen hade enhälligt godkänt\r\ngemensamma listor för dessa val.</pre><pre>Sedan de gemensamma listorna upplästs av andre\r\nvice talmannen och godkänts av kammaren befanns\r\nföljande personer, vilkas namn i här angiven\r\nordning upptagits på resp. listor, valda för\r\nriksdagens innevarande valperiod:</pre><pre>ledamöter till Gemensamma\r\nparlamentarikerkommittén EG-Sverige</pre><pre>Lars Tobisson (m)</pre><pre>Mats Hellström (s)</pre><pre>Nic Grönvall (m)</pre><pre>Berit Löfstedt (s)</pre><pre>Hadar Cars (fp)</pre><pre>Pierre Schori (s)</pre><pre>Per-Ola Eriksson (c)</pre><pre>Birgitta Dahl (s)</pre><pre>Karin Falkmer (m)</pre><pre>Holger Gustafsson (kds)</pre><pre>Odd Engström (s)</pre><pre>Ian Wachtmeister (nyd)</pre><pre>Birger Hagård (m)</pre><pre>Ewa Hedkvist Petersen (s)</pre><pre>Ylva Annerstedt (fp)</pre><pre>Göran Persson (s)</pre><pre>Pär Granstedt (c)</pre><pre>Bertil Måbrink (v)</pre><pre>suppleanter till Gemensamma\r\nparlamentarikerkommittén EG-Sverige</pre><pre>Per Stenmarck (m)</pre><pre>Sture Ericson (s)</pre><pre>Charlotte Cederschöld (m)</pre><pre>Anita Johansson (s)</pre><pre>Carl B Hamilton (fp)</pre><pre>Monica Öhman (s)</pre><pre>Karin Starrin (c)</pre><pre>Per Olof Håkansson (s)</pre><pre>Jan Sandberg (m)</pre><pre>Lars Svensk (kds)</pre><pre>Inga-Britt Johansson (s)</pre><pre>Christer Windén (nyd)</pre><pre>Göran Lennmarker (m)</pre><pre>Axel Andersson (s)</pre><pre>Isa Halvarsson (fp)</pre><pre>Yvonne Sandberg-Fries (s)</pre><pre>Karin Israelsson (c)</pre><pre>Nils T Svensson (s)</pre><pre>4 §  Utökning av antalet suppleanter i\r\nsocialutskottet</pre><pre>Valberedningen hade enligt ett till kammaren\r\ninkommet protokollsutdrag tillstyrkt att antalet\r\nsuppleanter i socialutskottet utökades från 19 till\r\n20.</pre><pre>Kammaren biföll denna framställning.</pre><pre>5 §  Val av suppleant i socialutskottet</pre><pre>Företogs val av en suppleant i socialutskottet.</pre><pre>Kammaren valde i enlighet med valberedningens\r\nförslag till</pre><pre>suppleant i socialutskottet</pre><pre>Lennart Rohdin (fp)</pre><pre>6 §  Svar på interpellation 1992/93:59 om den\r\nsociala välfärden</pre><pre>Anf. 1  Socialminister BENGT\r\nWESTERBERG (fp):</pre><pre>Herr talman! Med åberopande av Sveriges första\r\nrapport till FN om konventionen om barnets\r\nrättigheter har Sylvia Lindgren ställt följande tre\r\nfrågor till mig:</pre><pre>1. Stämmer rapportens inledning överens med\r\nverkligheten av i dag?</pre><pre>2. Vilka åtgärder ämnar statsrådet vidtaga för att ge\r\nkommunerna möjlighet att ordna barn-  och\r\nungdomsverksamheten på ett bättre sätt?</pre><pre>3. Har statsrådet för avsikt att vidtaga extra\r\nåtgärder för att underlätta situationen i\r\nstorstäderna?</pre><pre>Sveriges rappport till FN inleds med ett\r\nkonstaterande om att alla barn har rätt till en god\r\nstart i livet, rätt att få sina materiella och\r\nkänslomässiga behov tillfredsställda och rätt till ett\r\nliv i trygghet och social gemenskap. Det\r\nkonstateras att barndomen har ett värde i sig och\r\ndärför är en tid vars syfte uteslutande är att ge en\r\ngod förberedelse för vuxenlivet.</pre><pre>Min uppfattning är att Sverige har kommit långt när\r\ndet gäller att ge barn och ungdomar möjlighet att i\r\nde flesta fall växa upp under goda förhållanden.\r\nDet finns i det svenska samhället stor förståelse för\r\nbarns behov och respekt för deras rättigheter.</pre><pre>Den ekonomiska situation som vårt land befinner\r\nsig i gör det nödvändigt för alla att anpassa sig till\r\nnya förhållanden. Det gäller för enskilda, för\r\nnäringslivet och för stat, landsting och kommuner.\r\nOmställningsprocessen i den offentliga sektorn är\r\ninte smärtfri, men nödvändig. Situationen ger\r\nupphov till svåra prioriteringar, inte minst i\r\nkommuner och landsting som svarar för väsentliga\r\ndelar av den välfärdspolitik som berör barnen.</pre><pre>Det är i denna situation som regeringen i\r\ninledningen till sin rapport till FN slagit fast att\r\nbarnperspektivet skall prägla arbetet på alla de\r\nsamhällsområden där barns intressen berörs. Detta\r\när en klar markering från regeringens sida att\r\nbarnen, som oftast har svårt att själva föra sin talan,\r\noch deras behov skall sättas i fokus i den pågående\r\nomstruktureringen av den offentliga sektorn. För\r\natt ytterligare markera detta har regeringen\r\naviserat att förslag om inrättande av en särskild\r\nfunktion som ombudsman för barn och ungdom\r\nkommer att föreläggas riksdagen.</pre><pre>Från olika håll har även till mig framförts farhågor\r\nom att den omställnings- och förnyelseprocess som\r\npågår i kommuner och landsting i alltför hög grad\r\nriskerar missgynna verksamheter som rör barn. På\r\nmitt förslag har regeringen därför givit\r\nSocialstyrelen i uppdrag att i samråd med\r\nBarnmiljörådet, Statens kulturråd och Statens\r\nungdomsråd följa hur situationen utvecklas i ett\r\nantal kommuner och landsting. Uppdraget\r\nomfattar all verksamhet som berör barn, men\r\nområdena barnomsorg, utsatta barn och ungdomar,\r\nbarn med funktionshinder och barn- och\r\nundomskultur har prioriterats. En redovisning av\r\nsituationen hösten 1992 inom de nämnda områdena\r\nskall lämnas till regeringen senast den 1 mars 1993.\r\nDen 1 mars 1994 skall Socialstyrelsen redovisa\r\nutvecklingen under den mellanliggande perioden.\r\nStyrelsen är oförhindrad att i anslutning till\r\nslutredovisningen föreslå eventuella åtgärder som\r\nkan föranledas av utvecklingen under perioden.</pre><pre>Regeringen har vidare senast i den nyligen\r\navlämnade budgetpropositionen aviserat en\r\nutvidgad lagreglering av kommunernas ansvar på\r\nbarnomsorgsområdet. Sedan statsbidragen till\r\nbarnomsorgen avskaffades är det angeläget att i\r\nsocialtjänstlagen precisera kommunernas\r\nskyldigheter.</pre><pre>I den proposition med förslag till ny lag om stöd och\r\nservice till funktionshindrade, m.m. som snart\r\nkommer att föreläggas riksdagen kommer att\r\nlämnas förslag till förändringar inom\r\nföräldraförsäkringen som avser att förbättra det\r\nekonomiska stödet till föräldrar med\r\nfunktionshindrade barn. Även i andra avseenden\r\nbör förslagen i propositionen innebära ett\r\nförbättrat stöd till funktionshindrade barn och\r\nderas familjer.</pre><pre>Även i övrigt har regeringen vidtagit olika åtgärder\r\nför att stärka barnens ställning i samhället.\r\nSocialstyrelsen har fått i uppdrag att utforma och\r\ngenomföra ett program för att utveckla\r\nsocialtjänstens förhållningssätt till utsatta barn och\r\nderas familjer (Barn i fokus-projektet). Satsningen\r\ntar sikte på att höja kompetensen och öka\r\nmedvetenheten hos socialarbetare och andra som\r\narbetar med utsatta barn. Förmågan att se, förstå,\r\nbeskriva och bemöta utsatta barns behov skall\r\nutvecklas. Särskilda medel har avsatts för detta\r\nutvecklingsarbete som syftar till att sätta barns\r\nbästa i främsta rummet.</pre><pre>I en särskild satsning som främst berör storstäderna\r\nhar regeringen på civilministerns förslag anslagit\r\n30 mkr för ett projekt för lokal utveckling genom\r\nsamverkan -- det s.k. Plusprojektet. Syftet är att i\r\ntio storstadsområden, varav sex stadsdelar i\r\nStockholms län, förebygga utslagning av ungdomar\r\ni riskzonen. Projektet bygger på att lokala parter,\r\nsåväl föreningslivet som den offentliga sidan,\r\ngenom samverkan bidrar till en utveckling och\r\nmångfald när det gäller allmänt förebyggande och\r\nindividuellt inriktade insatser.</pre><pre>Under det senaste året har vidare situationen för\r\növergivna ungdomar i främst storstäderna\r\nuppmärksammats särskilt. För att få en mer samlad\r\nbild och för att få veta om samhället brister i sitt\r\nansvar uppdrog regeringen till Socialstyrelsen att\r\nundersöka situationen för gruppen i fråga.\r\nSocialstyrelen har vidare under 1991 startat\r\nprojektet Ungdom utanför. Det syftar till att\r\nutveckla en mer medveten och genomtänkt\r\nhållning i ungdomsarbetet.</pre><pre>Om Socialstyrelsens kartläggningar så föranleder,\r\när jag beredd att överväga att föreslå regeringen\r\nliknande insatser även på andra\r\nverksamhetsområden som berör barn och\r\nungdomar.</pre><pre>Jag vill avslutningsvis framhålla att situationen trots\r\nallt inte är så illavarslande som Sylvia Lindgrens\r\ninterpellation ger ett intryck av. Som exempel på\r\nmotsatsen kan jag nämna att under 1992 har antalet\r\nbarn i daghem ökat med över 30 000. Även om en\r\ndel av denna ökning beror på något större\r\nbarngrupper, är det uppenbart att det fortfarande\r\nsker en utbyggnad av barnomsorgen i landet.</pre><pre>Genom Socialstyrelsens rapporter kommer vi att få\r\nett mer tillförlitligt underlag för att bedöma hur\r\nsituationen för barnen utvecklas i kommunerna.\r\nDen debatt som förts under hösten har i stort rört\r\ndiskuterade åtgärder och inte genomförda.</pre><pre>Anf. 2  SYLVIA LINDGREN (s):</pre><pre>Herr talman! Jag tackar Bengt Westerberg för\r\nsvaret på min interpellation. Men visst skulle jag ha\r\nvarit ännu mera tacksam om Bengt Westerberg\r\nhade sagt att det nu behövs kraftåtgärder för att det\r\nskall gå att komma till rätta med välfärdsfrågorna.</pre><pre>Jag hade också hoppats på en större förståelse för\r\nstorstädernas dåliga ekonomi och för det faktum att\r\nden politik som bedrivs -- med nedskärningar av\r\nstatsbidragen, oviljan att häva kommunala\r\nskattestopp osv. -- starkt bidrar till försämringar\r\nbeträffande välfärden.</pre><pre>Statliga beslut ledde till att Stockholm tappade ca\r\n2,7 miljarder av sina inkomster för 1993.\r\nSkattestoppet förhindrade att Stockholm kunde\r\nhöja skatten, trots att staden har en kommunalskatt\r\nsom ligger ca två kronor under riksgenomsnittet.\r\nDet råder inget tvivel om att bl.a. dessa åtgärder\r\nbidragit till försämring av välfärden. Den slår hårt\r\npå många områden.</pre><pre>Jag bor själv i en förort till Stockholm och ser mer\r\neller mindre dagligen hur negativa effekterna blir.\r\nLokaler står tomma. Ingen bedriver längre\r\nverksamhet i dem. Barn och ungdomar samt även\r\npensionärer som tidigare vistades där har fått söka\r\nsig andra vägar. Ungarna drar till stan.\r\nPensionärerna sitter hemma i sina lägenheter.\r\nIdrottsrörelsen, Vår teater, skolan,\r\nfritidsverksamheten, mellanstadieverksamheten;\r\nlistan kan göras lång över områden där\r\nförsämringar leder till att ungdomars situation\r\nförvärras.</pre><pre>I den interpellation som jag har ställt har jag också\r\nåberopat Sveriges rapport till FN. Där står talat om\r\natt en valfrihetsrevolution genomförs inom\r\nbarnomsorg, familjepolitik och skola. Det rimmar\r\nilla, Bengt Westerberg, med kommunernas egna\r\nrapporter och budgetbeslut. Där talas hela tiden\r\nom neddragningar i verksamheten.</pre><pre>Den alltmer utökade arbetslösheten gör att många\r\nfamiljer utsätts för extrema påfrestningar. Jag\r\nhörde på radion att BRIS informerat om att allt fler\r\nbarn kontakter dem. Barnen har det dåligt hemma.\r\nDe blir misshandlade osv. Detta kan i många fall\r\ndirekt kopplas till arbetslösheten.</pre><pre>Föräldrar måste också kunna vara trygga i\r\nförvissningen om att deras barn har det riktigt bra i\r\nden skola och i den barnomsorg som erbjuds. Även\r\nför de äldre barnen måste det erbjudas en trygg\r\nvärld efter skolans slut. Antalet s.k. nyckelbarn får\r\ninte öka. Behovet av vård och omsorg ökar i\r\nsamhället av i dag snarare än minskar. Ändå skärs\r\nresurserna ned.</pre><pre>I takt med alla de negativa effekter som\r\narbetslösheten bär med sig ökar också\r\nsocialbidragskostnaderna för kommunerna. För\r\n1993 beräknas dessa till minst 1,3 miljarder för\r\nStockholms vidkommande, som en följd av\r\narbetslösheten. Kommunal verksamhet handlar\r\ninte om välgörenhet till de sämst ställda, utan om\r\natt tillhandahålla ett basutbud av nyttigheter som\r\ngagnar alla kommuninvånare.</pre><pre>Den nationella ekonomiska politiken, såväl\r\nbudgetpolitik som finanspolitik, får i flera\r\navseenden betydelse för kommunernas egen\r\nekonomi. En ineffektiv arbetsmarknadspolitik\r\nminskar skatteintäkterna samtidigt som\r\nkommunernas utgifter för bl.a. socialbidragen\r\nstiger. Ett växande budgetunderskott driver upp\r\nränteläget och påverkar därmed också\r\nkommunerna och deras bolags kapitalkostnader. Så\r\nflätas ekonomierna samman, och så styrs våra\r\nsamhällsmedborgares öden.</pre><pre>Nu arbetar regeringskansliet med en uppföljning av\r\nKommunalekonomiska kommitténs förslag. Det är\r\ndå oerhört viktigt att man tar hänsyn till\r\nstorstädernas speciellt utsatta situation. Det finns\r\nsärskilda kostnader i storstäderna som man inte har\r\ntagit hänsyn till när man utformat det nya\r\nstatsbidraget.</pre><pre>Vi måste lyssna på människor. Vi måste förstå\r\nsambanden i det som håller på att ske, sambanden\r\nmellan arbetslöshet och sämre barn- och\r\nungdomsverksamhet, sämre beting för idrotten och\r\nsämre tillgång till bra service. Vi måste ta\r\nkonsekvenserna av de signaler som ges.</pre><pre>Till att börja med, Bengt Westerberg: Hjälp till och\r\nriv upp skattestoppet! Stockholm, som har en låg\r\nkommunalskatt, måste åtminstone få höja till\r\nriksgenomsnittet. Hjälp till så att storstäderna får\r\nen rättvis behandling vid uppföljningen av\r\nKommunalekonomiska kommitténs förslag!</pre><pre>Anf. 3  EVA ZETTERBERG (v):</pre><pre>Herr talman! Jag skall inte uppta någon längre tid\r\nmed att kommentera de frågor som Sylvia Lindgren\r\nberör i sin interpellation eller de svar som Bengt\r\nWesterberg lämnar. Men jag tycker att det är\r\nangelägna frågor som Sylvia Lindgren har ställt till\r\nsocialministern. Jag kommer i en egen\r\ninterpellation senare att ta upp de frågor som\r\nspecifikt berör barnomsorgen. Jag väntar svar på de\r\nfrågorna i februari.</pre><pre>Det jag tycker att det finns anledning att\r\nkommentera och det jag till fullo instämmer i är att\r\nstorstäderna får dålig tilldelning av statsbidrag.\r\nSärskilt för Stockholms läns del är en minskad\r\nandel av statsbidragen mycket allvarligt med tanke\r\npå att problemen ökar.</pre><pre>Jag tror att både Sylvia Lindgren och jag, och de\r\nflesta i den här riksdagen, är väl medvetna om att\r\nsvenska barn, med internationella mått, har det rätt\r\nbra. Det finns ett väl utbyggt skyddsnät för svenska\r\nbarn. Men vi ser också olika tecken på att detta\r\nskyddsnät håller på att rivas upp. Jag tror inte att\r\nman kan ta för givet att svenska barns\r\nvälbefinnande är en självklarhet i framtiden. Jag\r\ntror att vi skall vara mycket noga med vilka delar i\r\nvälfärdssystemet som förändras och hur de ändras.</pre><pre>I rapporten till FN om barnets rättigheter, som\r\nSocialdepartementet har lämnat, nämns bl.a.\r\nSocialstyrelsens och flera organisationers\r\nuppföljning av de klara orosmoln som finns när det\r\ngäller barn och hur de förändringar som sker ute i\r\nkommuner och landsting drabbar barn. Där\r\nbeskrivs att slutversionen av rapporten kommer\r\nförst våren 1994 och att man därefter kan vidta\r\nåtgärder. Jag tycker att en självklar fråga att ställa\r\nsig är varför man inte redan våren 1993 kan vidta\r\nåtgärder, när det redan finns allvarliga tecken på att\r\nbarn kommer i kläm.</pre><pre>De olika projekt som är på gång, som\r\nsocialministern nämner, Barn i fokus,\r\nPlusprojektet och Ungdom utanför är alla utmärkta\r\nexempel på hur man kan se till att barn inte hamnar\r\nutanför och att särskilt utsatta barn och ungdomar\r\nfår ett berättigat stöd. Men det gäller att ligga steget\r\nföre, så att barn inte hamnar utanför eller blir\r\nsärskilt utsatta barn. Då gäller den generella\r\nvälfärden och att barnomsorgen, som har en\r\nmycket viktig roll, får fungera på bästa möjliga sätt.</pre><pre>Jag vill här bara ta upp en speciell fråga, som nämns\r\ni svaret och som den borgerliga regeringen\r\nåterkommer till, och det är valfriheten. Jag tycker\r\natt det är bra med valfrihet inom barnomsorg och\r\npå de flesta områden. Men det sätt som regeringen\r\ngår ut med detta på stämmer inte.</pre><pre>Ute i en del kommuner har man i sitt närområde\r\nnämligen bara ett privat alternativ. När man i mitt\r\nområdet, Skarpnäcksfältet -- en söderförort till\r\nStockholm, som jag har diskuterat om tidigare med\r\nBengt Westerberg -- talar om att lägga ned\r\nmellanstadieverksamheten och att den skall föras\r\növer på föreningslivet, har vi föräldrar ingen\r\nvalfrihet. Trots att över 90 % av föräldrarna är\r\nmycket nöjda med kommunal barnomsorg skall ett\r\nprivat, föreningsdrivet alternativ pressas fram. Då\r\nmenar jag att talet om valfrihet rimmar illa med\r\nverkligheten.</pre><pre>Det har i dag presenterats att regeringen börjar bli\r\növerens om vårdnadsbidraget. Jag vill fråga Bengt\r\nWesterberg, vars parti tidigare har varit mycket\r\nskeptiskt till om vårdnadsbidraget skulle befrämja\r\nbarns utveckling på ett så mycket bättre sätt än de\r\nandra skyddnät vi har, de generella\r\nvälfärdsinstrumenten med en utbyggd\r\nföräldraförsäkring: Är Bengt Westerberg nu\r\nberedd att gå med på ett alternativ med\r\nvårdnadsbidrag?</pre><pre>Anf. 4  INGELA MÅRTENSSON (fp):</pre><pre>Herr talman! Jag tycker att detta är en mycket\r\nviktig debatt om barnomsorgen, inte minst för\r\nkvinnor, eftersom kvinnor är beroende av att det\r\nfinns en bra barnomsorg för att de skall kunna ha\r\nförvärvsarbete.</pre><pre>Vi har tidigare i debatten hört talas om\r\nstorstädernas problem. Jag kan instämma i detta.\r\nÄven Göteborg har stora ekonomiska bekymmer.\r\nDäremot vill jag inte förorda någon skattehöjning i\r\nGöteborg. Det är inte någon lösning på Göteborgs\r\nproblem. Men det finns stora ekonomiska problem\r\ni många kommuner i dag, och det gör att\r\nbarnomsorgen kanske kommer i kläm. Därför\r\ntycker jag att det var tillfredsställande att i svaret\r\nhöra att regeringen är beredd till någon form av\r\nreglering när det gäller kommunernas skyldigheter\r\natt tillhandahålla barnomsorg.</pre><pre>Däremot vill jag ta fram ett annat problem som\r\nhänger samman med barnomsorgen. Det är inte\r\nbara fråga om att den skall finnas i olika former.\r\nDet är också fråga om vilka avgifter som gäller. Vi\r\nhar kunnat läsa om i tidningarna att man planerar\r\natt höja avgifterna ganska rejält. Det kan också bli\r\nett hinder för kvinnor att över huvud taget kunna\r\nutnyttja den barnomsorg som ges. Hur man skall\r\ntackla problemet vet inte jag. Har statsrådet något\r\nförslag?</pre><pre>Det viktiga är att det finns en barnomsorg som kan\r\nutnyttjas av kvinnor. Inte minst gäller detta för\r\ndeltidsarbetande kvinnor. Om avgifterna blir för\r\nhöga kommer de helt enkelt inte att ha råd. Då\r\ntvingas de hem. Det kan inte vara meningen.</pre><pre>Anf. 5  Socialminister BENGT\r\nWESTERBERG (fp):</pre><pre>Herr talman! Låt mig först nämna det som vi alla är\r\nmedvetna om, att en utgångspunkt för alla sådana\r\nhär resonemang är att Sverige befinner sig i stora\r\nekonomiska svårigheter. Detta drabbar\r\nnaturligtvis -- det var jag inne på i mitt svar -- alla\r\ndelar av samhället. Det berör kommunerna,\r\nenskilda hushåll och självfallet staten. Det måste vi\r\nväga in. Självklart skulle jag önska att vi kunde\r\nbedriva välfärdspolitiken och all annan politik i ett\r\nlitet bättre ekonomiskt klimat. Men när nu\r\nsituationen ser ut som den gör måste vi ta hänsyn\r\ntill det, och det måste kommunerna också göra. Det\r\nkommer att beröra alla verksamheter.</pre><pre>Jag nämner detta därför att Eva Zetterberg kom\r\ntillbaka till sina erfarenheter från Skarpnäck och\r\nStockholms kommun om mellanstadiebarnen. Min\r\nuppfattning är att kommuner måste få pröva nya\r\noch billigare lösningar. Jag kan inte, innan jag har\r\nsett hur det fungerar, ta avstånd från en lösning och\r\nsäga att det är en dålig lösning som vi inte kan tänka\r\noss. Jag tycker att det är rimligt att kommunerna får\r\npröva nya lösningar.</pre><pre>Det är självklart att skolorna skall ha ett ansvar\r\nockså för mellanstadiebarnen, så att vi undviker en\r\nsituation med nyckelbarn. Men att utan vidare säga\r\natt en viss lösning inte går att ha kan jag inte hålla\r\nmed om, även om jag förstår att Eva Zetterberg\r\nsom mamma tycker att den lösning som nu funnits\r\nmed mer fristående fritidshem har varit ännu\r\nbättre. Detta tillhör den typen av rationaliseringar\r\nsom man måste vara beredd att acceptera.</pre><pre>Sylvia Lindgren var inne på uppföljningen av den\r\nkommunalekonomiska reformen. Där är det två\r\ndelar som är viktiga. Den ena är skattestoppet.\r\nSylvia Lindgren uppmanade mig att medverka till\r\natt riva upp det. Det är inte aktuellt, därför att\r\nstoppet bara gäller för 1993. Vad som skall hända\r\n1994 kommer regeringen tillbaka till i\r\nkompletteringspropositionen i slutet av april.</pre><pre>Den andra frågan gäller strukturindexen, som är en\r\nav de ingående faktorer som påverkar de utgående\r\nskatteutjämningsbidragen. Där pågår, som Sylvia\r\nLindgren också nämner, en översyn. Den kommer\r\natt föreligga någon gång under året och kommer att\r\nleda till justeringar i skatteutjämningsbidragen för\r\n1995, men inte dessförinnan. Jag delar helt Sylvia\r\nLindgrens och Eva Zetterbergs syn att det är\r\nangeläget att man då tar hänsyn till de speciella\r\nförhållanden som finns i storstäderna. Jag tror,\r\nprecis som ni, att storstäderna har blivit\r\nmissgynnade i skatteutjämningssystemet, såsom\r\ndet nu ser ut.</pre><pre>Sylvia Lindgren var också inne på detta med\r\nvalfriheten och menade att det inte blivit någon\r\nutvidgad valfrihet. Det kan jag inte riktigt hålla\r\nmed om. Jag tycker nog att kommunerna, trots att\r\ndet är kärvt och att de har svårigheter att skapa\r\nmånga alternativ, ändå försöker att vidga\r\nvalfriheten på olika sätt.</pre><pre>Jag fick häromdagen som pappa till en liten pojke\r\nett brev från Stockholms läns landsting, där man\r\nmeddelade att vi nu själva kunde välja vilken\r\ntandläkare pojken skall gå till, tandläkare inom\r\nfolktandvården eller privat tandläkare. Vi valde för\r\nvår del folktandvården därför att vi tycker att den\r\nfungerar utmärkt. Jag tycker att frihet att få välja\r\när viktig. Det kommer på område efter område nu,\r\nockså när det gäller barnomsorgen.</pre><pre>Däremot är det alldeles självklart att skall man\r\nkunna tala om valfrihet på t.ex.\r\nbarnomsorgsområdet, är det viktigt att det finns\r\nbarnomsorg över huvud taget. Den sämsta formen\r\när att det inte finns något alternativ alls att välja.\r\nDen näst bästa att det åtminstone finns en\r\nbarnomsorg, även om man inte kan välja. Den\r\nbästa är om man får välja mellan olika former av\r\nbarnomsorg. Det är bl.a. för att säkerställa detta\r\nsom jag tycker det är angeläget med den utvidgade\r\nlagreglering av socialtjänstlagen som vi har talat om\r\noch som jag skall återkomma till när jag besvarar\r\nEva Zetterbergs interpellation om några veckor.</pre><pre>Sylvia Lindgren var vidare inne på att det finns\r\nmånga tomma lokaler, vilket leder till att ungdomar\r\noch pensionärer antingen drar ut på gatan -- det är\r\nungdomar -- eller sitter hemma -- pensionärer. Det\r\när olyckligt om det är så. Finns det tomma lokaler\r\nhar jag svårt att se varför inte ungdomar och\r\npensionärer, om kommunen inte har råd att behålla\r\nlika mycket personal som tidigare, själva kan få\r\nsköta dessa lokaler. Det är ett typiskt område där\r\njag tycker att en s.k. övervältring på frivilligsektorn\r\när fullt möjlig att genomföra. Jag tycker att varje\r\nkommun som har en ungdomsgård eller en\r\npensionärslokal skall ställa sig frågan: Om vi inte\r\nhar råd att ha personal hela dagarna i dessa lokaler,\r\npå vilket sätt skall vi hålla i gång verksamheten?\r\nSkall vi inte låta ungdomar och pensionärer ta över\r\nsjälva?</pre><pre>Jag tror att man då skulle lösa problemet, och jag\r\ntror att det kan bli väl så bra som när kommunen\r\nhar anställd personal som håller i lokalerna.</pre><pre>Eva Zetterberg frågade om man inte kan vidta\r\nåtgärder redan nu och menade att man inte behöver\r\nvänta med allting till 1994. Jag håller helt och hållet\r\nmed om det. En rad åtgärder planeras nu. Vi lägger\r\nom några veckor fram, som jag har sagt, ett förslag\r\ntill en ny handikapplag som innehåller flera\r\nreformer som rör mindre barn. Vi kommer med ett\r\nförslag om en barnombudsman under våren. Vi\r\nkommer med ett förslag om lagreglering av\r\nbarnomsorgen. Vi kommer med ett förslag om\r\nfamiljerådgivning som i alla fall indirekt berör\r\nbarnen. En lång rad förslag är alltså på gång. Men\r\ndyker det upp några väl underbyggda\r\nlarmrapporter, måste vi sälvklart gripa in. Då\r\nkommer vi inte att sitta med armarna i kors och\r\nvänta till 1994.</pre><pre>Allra sist vill jag svara på Eva Zetterbergs fråga om\r\nartikeln i Dagens Nyheter i dag vad gäller\r\nvårdnadsbidraget. Det är sant att vi i regeringen\r\ndiskuterar frågan om barnomsorgslag och\r\nvårdnadsbidrag. Det har vi hållit på med nästan\r\nsedan regeringen tillträdde. Det finns inget sakligt\r\nunderlag alls för den artikel som finns i Dagens\r\nNyheter i dag. Eftersom jag inte är inblandad i alla\r\ndikussioner som pågår i regeringen, har jag för\r\nsäkerhets skull diskuterat med mina kolleger på\r\nmorgonen, och ingen av dem känner till vad det\r\nfinns för grund för denna artikel. Den är faktiskt\r\ntillkommen på något sätt som inte har någon saklig\r\ngrund alls.</pre><pre>Anf. 6  SYLVIA LINDGREN (s):</pre><pre>Herr talman! Det är i alla fall viktigt att se till att\r\nskattestoppet för kommuner och landsting\r\nupphävs, om inte 1993 så 1994. Självfallet kan\r\nskatterna alrig bli något självändamål. Därför\r\nmåste kommunerna ges möjlighet och frihet att\r\nhöja skatten när statsbidragen försämras och man\r\nmärker att man inte klarar av att hålla den\r\nservicenivå som man så väldigt gärna vill.</pre><pre>Jag tycker också som Bengt Westerberg att det är\r\nbra att man prövar nya metoder. Men man måste\r\nförst kontrollera om det blir billigare och om man\r\nkan hålla samma kvalitet. Tyvärr är det ofta så i dag\r\natt många drar i gång bra verksamheter i tron att\r\ndet blir billigare. Man har inte gjort\r\nkonsekvensbeskrivningar eller\r\nkonsekvensanalyser, innan man river upp i och för\r\nsig bra verksamheter.</pre><pre>Vad hjälper det med lagregleringar om\r\nkommunernas ansvar på barnomsorgsområdet om\r\nman i praktiken nedrustar barnomsorgen? Det är ju\r\nvad man gör i dag. Även om vi internationellt sett\r\när bra, är vi på väg att bli sämre än vad vi är i dag.\r\nBarngrupperna blir större. Barn med föräldrar som\r\när föräldralediga med mindre syskon får inte vara\r\npå dagis mer än tre timmar per dag. 6-åringarna får\r\növer huvud taget inte vara kvar på dagis. Vad är\r\nvalfriheten?</pre><pre>Lokalersättningen kommer att schabloniseras.\r\nDagis i t.ex. nybyggda områden i både kommunal\r\noch kooperativ regi kommer att få det svårt att\r\nklara sig. Fler barn eller lägg ned verksamheten!\r\nVad är valfriheten?</pre><pre>Ersättningen för s.k. tretimmarsbarn är så låg att\r\nbarngrupperna måste bli väldigt stora för att det\r\nskall gå ihop ekonomiskt. Till detta kommer att\r\nsocialdistrikten, för att sänka sina kostnader, lägger\r\nned enavdelningsdaghemmen och försöker slå ihop\r\navdelningarna -- naturligtvis i effektiviserings- och\r\nrationaliseringssyfte.</pre><pre>För barnen blir alla dessa förändringar för många\r\npå en gång. De flyttas runt som schackpjäser. De\r\nfår byta både kamrater och personal. Det blir\r\nmycket oro i leden. Många dagis föreslås läggas ut\r\npå entreprenad, ofta utan att ens föräldrarna är\r\ninformerade eller själva har önskemål om ändrade\r\ndriftsformer. Många av barnomsorgens lokaler är\r\nbundna med långa kontrakt. Man får betala\r\nlokalkostnader utan att verksamhet bedrivs där.\r\nInte heller då blir det några besparingar på\r\npersonalen. På kort sikt har man uppsägningstider\r\no.d. På lång sikt ökar socialbidragen mest -- därav\r\nneddragningar i välfärden.</pre><pre>Anf. 7  EVA ZETTERBERG (v):</pre><pre>Herr talman! Jag skall inte upprepa den\r\nverklighetsbeskrivning som Sylvia Lindgren har\r\ngjort på ett väldigt bra sätt. Jag instämmer till fullo\r\ni den. Det är den verklighet som barnomsorgen på\r\nmånga håll i dag möter.</pre><pre>Det finns dock litet att tillägga. Det är självfallet\r\nbra, Bengt Westerberg, att man från regeringens\r\nsida är villig att vidta åtgärder så fort signaler dyker\r\nupp. Skillnaden är kanske att Sylvia Lindgren och\r\njag tycker att signalerna redan är väldigt tydliga, att\r\nman alltså inte behöver invänta så många fler\r\nrapporter.</pre><pre>Jag tycker också att de olika förbättringar som\r\nBengt Westerberg nämner -- barnomsorgslagen,\r\nbarnombudsman, förbättringar för föräldrar med\r\nfunktionshindrade barn osv. -- självklart är bra. Vi\r\nställer oss bakom dem. Men jag tror inte att det\r\nräcker. Kvar står frågan om statsbidragen och\r\nmöjligheten för kommunerna att höja skatten om\r\nman bedömer att det behövs. Det är viktiga\r\nåtgärder för att kommunerna skall kunna ge en bra\r\nbarnomsorg, inte bara ge barnomsorg.</pre><pre>Till sist frågan om valfriheten, som jag tycker är en\r\nav de absolut viktigaste frågorna i det här\r\nsammanhanget. Bengt Westerberg tog som\r\nexempel det här med folktandvården. Det är ett\r\nexempel på valfrihet. Jag har likaså fått sådant\r\nerbjudande till samtliga barn. Där har jag ett val.\r\nJag kan välja folktandvården eller en privat\r\ntandläkare, om jag nu föredrar det. Sedan kan man\r\ni och för sig diskutera om det blir billigare, vilket\r\njag inte tror, men valfriheten finns.</pre><pre>Valfriheten vad gäller barnomsorg innebär i så fall\r\natt jag kanske får ta mitt barn till ett annat område,\r\nom jag t.ex. enbart erbjuds ett privatdagis som jag\r\ninte vill ha eller ett föreningsdrivet dagis. Där\r\nkänner vi till ett dåligt exempel från Åkersberga.\r\nMan tvingades stänga dagiset därför att det inte\r\nfungerade. Då kan man inte tala om valfrihet om\r\ndet innebär att man som förälder skall resa långt.\r\nDagis- och fritidsverksamhet,\r\nbarnomsorgsverksamhet över huvud taget, bygger\r\npå att man har den i sin närmiljö.</pre><pre>Allra sist vill jag kommentera mitt eget område,\r\nsom jag har berättat om för Bengt Westerberg\r\ntidigare. Där har vi en integrerad fritids- och\r\nmellanstadieverksamhet. Den finns i skolan under\r\nsamma tak och under samma huvudman. Det är ett\r\nutmärkt exempel på hur integreringen kan gå till.\r\nMen om man så småningom beslutar att lägga ned\r\nverksamheten, kan jag inte som förälder åka till\r\nStureby, Högdalen eller någon annanstans därför\r\natt det där finns en integrerad verksamhet. Då\r\nmenar jag att talet om valfrihet blir en fullständig\r\nchimär.</pre><pre>Jag vill så här på stående fot inbjuda Bengt\r\nWesterberg till Kärrtorp och Skarpnäck. Då kan\r\nhan se hur effektiv och bra\r\nmellanstadieverksamheten där är, en verksamhet\r\nsom drivs i kommunal regi.</pre><pre>Anf. 8  Socialminister BENGT\r\nWESTERBERG (fp):</pre><pre>Herr talman! Jag tackar för inbjudan, och jag skall\r\nse om jag kan komma vid tillfälle.</pre><pre>Först vill jag svara på den fråga som Ingela\r\nMårtensson ställde, vilket jag glömde i mitt förra\r\ninlägg. Frågan gällde det här med avgifterna. Jag\r\ndelar naturligtvis uppfattningen att man i och för sig\r\nkan införa en skyldighet för kommunerna att\r\ntillhandahålla barnomsorg, dvs. en rättighet för\r\nförädrar att få tillgång till barnomsorg. Sedan kan\r\ndå kommunerna ta ut en så hög avgift att denna\r\nrättighet kan bli en chimär. Det håller jag med om.</pre><pre>I dag regleras denna fråga i en paragraf i\r\nsocialtjänstlagen, som omfattar barnomsorg och\r\nannan social service. Där sägs inte så mycket mer\r\nän att avgifterna skall ligga på en skälig nivå. Det\r\nfinns emellertid en begränsning som innebär att\r\nkommunerna inte får ta ut mer än självkostnader.\r\nMen även avgifter i den prisklassen skulle göra\r\ndenna service otillgänglig för många människor.</pre><pre>I samband med att ÄDEL-avgiftspropositionen\r\nantogs i höstas skrevs det också in ett särskilt\r\nförbehåll, nämligen att personer som bor på\r\nsjukhem och betalar avgifter alltid måste\r\nförbehållas en viss inkomst som är tillräcklig för att\r\nde skall kunna klara normala levnadsomkostnader.\r\nHögre avgifter än så får inte kommunerna ta ut. Jag\r\när inte främmande inför tanken att en liknande\r\nreglering skulle kunna bli aktuell också när det\r\ngäller barnomsorg och annan social service, om det\r\nvisar sig att kommunerna genom prissättning\r\nförsöker att få bort klienter, patienter eller\r\nbarnfamiljer från marknaden. Men jag vill avvakta\r\noch se vad som händer.</pre><pre>Det är visserligen sant att avgifterna inom\r\nbarnomsorgen har höjts på många håll i landet,\r\nmen man kan ännu inte säga att priserna ligger på\r\nen så hög nivå att det är fråga om en direkt\r\ndiskriminering av den här typen. Vi skall\r\nnaturligtvis vara mycket vaksamma, och om vi ser\r\nnågra tendenser till helt orimlig prissättning, finns\r\ndet anledning att ingripa och göra en reglering.</pre><pre>Sylvia Lindgren talade om nedrustning inom\r\nbarnomsorgen. Jag delar inte riktigt hennes\r\nuppfattning. Det är visserligen sant att\r\nbarngrupperna har blivit något större, men man\r\nkan inte utan vidare säga att större barngrupper\r\ninnebär sämre kvalitet. Det finns en alldeles färsk\r\nforskning -- utförd av Gunni Kärrby,\r\npedagogikprofessor i Göteborg -- om daghem.\r\nGunni Kärrby har sett på just vad som är god\r\nkvalitet och vad som konstituerar god kvalitet inom\r\nbarnomsorgen. I sin forskning konstaterar hon att\r\ndet är viktigare med t.ex. personalens utbildning än\r\nmed stor personaltäthet på ett och samma daghem.\r\nJag tror att man med fortbildning och med bättre\r\nkvalitet hos personalen mycket väl kan ha något\r\nstörre barngrupper. Sedan kan det finnas speciella\r\nproblem i socialt utsatta områden, där\r\npersonaltätheten har större betydelse för\r\nkvaliteten. Vissa barn talar kanske inte svenska\r\nmedan andra barn kan ha sociala problem hemma,\r\noch sådant måste man ta hänsyn till. Men det finns\r\ninget entydigt samband mellan personaltäthet och\r\nkvalitet. Man kan alltså inte utan vidare dra\r\nslutsatsen att kvaliteten har försämrats i och med\r\natt barngrupperna har blivit något större. Det är en\r\nlitet för snabb slutsats.</pre><pre>Jag tycker att det är bra med så stor valfrihet som\r\nmöjligt, men det går ju inte att erbjuda alla\r\nföräldrar ett Montessoridagis med en liten grupp\r\nbestående av tolv barn i det kvarter där de bor. Alla\r\nalternativ som föräldrar skulle kunna önska sig kan\r\ninte tillhandahållas. Ibland måste föräldrarna åka\r\nlånga sträckor för att få tillgång till alternativen.\r\nOm de vill ha in sina barn på ett Montessoridagis\r\neller något annat speciellt inriktiktat dagis, går det\r\ninte ens i Stockholm att erbjuda sådana alternativ i\r\nvarje område. Då får man räkna med att åka en bit\r\nför att få tillgång till just det alternativ som man är\r\nintresserad av.</pre><pre>Valfriheten har naturligtvis alltid sina gränser. Vi\r\nsom bor i den här regionen är dock gynnade,\r\neftersom vi med relativt korta reseavstånd kan få\r\ntillgång till många olika alternativ.</pre><pre>När nu fler enskilda alternativ har släppts fram har\r\nvi kunnat se att detta leder till en utveckling av\r\nkvaliteten. Jag besökte i går dagiset Knatteborgen i\r\nFarsta, som sedan en tid tillbaka drivs som ett\r\naktiebolag. Det var ett utomordentligt bra dagis.\r\nJag kan då jämföra med de kommunala dagis som\r\njag har personlig erfarenhet av. Det fanns flera\r\nintressanta inslag på Knatteborgen som jag gärna\r\nskulle ha sett på det dagis där min egen son har gått.\r\nDen etableringsfrihet som valfrihetsrevolutionen\r\npå det här området har inneburit har lett till att det\r\nkommer fram alternativ som medför en utveckling\r\nav kvaliteten. Det tycker jag är mycket positivt.</pre><pre>Andre vice talmannen anmälde att Eva Zetterberg\r\nanhållit att till protokollet få antecknat att hon inte\r\nägde rätt till ytterligare inlägg.</pre><pre>Anf. 9  SYLVIA LINDGREN (s):</pre><pre>Herr talman! Jag ställer självfallet upp på att man i\r\nvissa fall kan ha större barngrupper, vilket också\r\nhar förekommit och förekommer. Både\r\nrationaliseringar och effektiviseringar har under en\r\nlång tid ägt rum, inte minst inom den offentliga\r\nsektorn. Men det finns alltid smärtgränser. Det\r\nfinns en nivå, där man inte kan pressa personalen\r\nmera.</pre><pre>Vad hjälper det om man säger att barn med behov\r\nav särskilt stöd skall värnas, när systemet med\r\nbarnomsorgspeng och skolpeng riskerar att\r\nytterligare segregera barnen?</pre><pre>Jag tycker att den omtalade rapporten i dess helhet\r\när bra, men jag har studsat inför vissa formuleringar\r\ni inledningen. Som jag ser det är det väldigt mycket\r\nav läpparnas bekännelse när jag jämför med dagens\r\nverklighet. Till skillnad från vad som sägs i\r\nrapporten går utvecklingen bakåt när det gäller att\r\nsätta barnens rätt i centrum. Barnen är alltid\r\nutsatta, och det som händer i vårt samhälle i dag är\r\ninte positivt, sett ur barnens perspektiv. Det\r\nförekommer t.ex. arbetslöshet, neddragningar av\r\nidrottsverksamhet, av föreningsliv och i skolan.</pre><pre>Jag tror inte heller att det är så som det står i\r\nrapportens inledning: ''En brist i Sverige har dock\r\nvarit att de familjer som av olika skäl vill ha någon\r\nannan barnomsorg än den traditionella har haft\r\nsvårt att kunna få det. Bara mycket resursstarka\r\nföräldrar har haft möjlighet att välja enskilda\r\nalternativ.'' Detta ställde sig Bengt Westerberg litet\r\ngrand här bakom när han kommenterade det som\r\nEva Zetterberg sade. Bengt Westerberg sade att\r\nom man vill ha en annan skolform eller ett speciellt\r\ndagis, får man finna sig i att åka långa sträckor.</pre><pre>Jag tycker att man skall ha en bra grundbarnomsorg\r\nför alla, som också kan göras bättre. Men mängder\r\nav enkätundersökningar tyder på att de allra flesta\r\när nöjda med den kommunala barnomsorgen och\r\nvill ha den kvar. Stöd då den kommunala\r\nbarnomsorgen, Bengt Westerberg! Ge inte\r\nantydningar och signaler om att andra, privata\r\nalternativ alltid är bättre! Kvalitet och kostnader\r\nmåste vägas in. Det finns all anledning att stödja\r\näven den offentliganställda personalen i vårt land.</pre><pre>Anf. 10  Socialminister BENGT\r\nWESTERBERG (fp):</pre><pre>Herr talman! För det första är det klart att den\r\nsamhällsekonomiska utvecklingen inte är bra för\r\nbarnen, och inte heller för någon annan. Därför är\r\ndet väldigt aneläget att vi för en politik som kan\r\nvända utvecklingen. Regeringens hela politik är\r\nutformad utifrån den utgångspunkten.</pre><pre>För det andra har jag verkligen aldrig sagt att\r\nprivata alternativ alltid är bättre än offentlig\r\nbarnomsorg. Tvärtom, den offentliga\r\nbarnomsorgen i Sverige är utomordentligt bra.\r\nMen jag har under många år reagerat emot att man\r\ninte från socialdemokratisk sida har velat tillåta\r\nenskilda alternativ vid sidan av den offentliga\r\nbarnomsorgen. De förskollärare och andra som\r\ntycker sig kunna ge mer av sitt engagemang, sin\r\nfantasi och skaparlust inom ramen för privata\r\nalternativ har inte tillåtits driva alternativ i den\r\nformen. Det är det som jag har reagerat emot.\r\nPrivata alternativ kan vara bra också för\r\nföräldrarna. Knatteborgen är ett bra exempel på\r\ndetta. Där fick inte personalen starta ett aktiebolag\r\noch driva daghemmet i den formen förrän för ett år\r\nsedan, då vi avskaffade lex Pysslingen. Sylvia\r\nLindgren och andra socialdemokrater har under\r\nmånga motarbetat eller åtminstone röstat emot\r\ndenna idé, när den har tagits upp i riksdagen. I dag\r\nfinns den möjligheten, vilket gör att mångfalden är\r\nstörre. Men detta innebär verkligen ingen kritik\r\nmot den offentliga barnomsorgen. Jag, som har\r\nbesökt massor av dagis runt om i Sverige, vet att\r\nden offentliga barnomsorgen ofta fungerar\r\njättebra, men kvaliteten skiftar också där. Det finns\r\nbra och det finns dåliga kommunala dagis.</pre><pre>Den mångfald som kommer sig av att man släpper\r\nfram enskilda alternativ är någonting som är\r\npositivt. Jag ser med en viss oro att det finns\r\nkommuner i dag som, när de har fått överta alla\r\nbidrag, säger nej till enskilda alternativ. Det blir\r\nalltså små lokala, kommunala lex Pysslingar i stället\r\nför den statliga lex Pysslingen som vi avskaffade för\r\nett år sedan. Det hoppas jag att man skall kunna\r\nsätta stopp för genom den förändring i\r\nsocialtjänstlagen som jag tidigare har aviserat.</pre><pre>Överläggningen var härmed avslutad.</pre><pre>7 §  Svar på interpellation 1992/93:62 om svensk\r\nalkoholpolitik avseende EG och EES</pre><pre>Anf. 11  Socialminister BENGT\r\nWESTERBERG (fp):</pre><pre>Herr talman! Karin Israelsson har ställt följande\r\nfrågor till statsrådet Dinkelspiel:</pre><pre>1. Vilka åtgärder har regeringen hitintills vidtagit\r\nför att informera verkschefer och andra ledande\r\nförtroendemän resp. tjänstemän för att förankra av\r\nriksdag och regering fattade beslut?</pre><pre>2. Vilka åtgärder ämnar regeringen vidta för att\r\nstatligt anställda skall få kunskap om vilka politiska\r\ndirektiv som gäller för svensk alkoholpolitik?</pre><pre>Arbetet inom regeringen är så fördelat att det är jag\r\nsom skall svara på interpellationen.</pre><pre>Frågorna är enligt Karin Israelsson föranledda av\r\natt ledande tjänstemän i Vin  &amp;  Sprit AB,\r\nKonkurrensverket samt EFTA:s\r\növervakningsmyndighet på konferenser och i\r\nmassmedier uttryckt åsikter som står i motsättning\r\ntill alkoholpolitiska beslut som fattats av regering\r\noch riksdag.</pre><pre>Inledningsvis vill jag konstatera att regeringen vid\r\nupprepade tillfällen har uttalat sig för en fortsatt\r\naktiv alkoholpolitik, vilket riksdagen också ställt\r\nsig bakom. Alkoholmonopolen utgör viktiga inslag\r\ni vår restriktiva alkoholpolitik, och då särskilt\r\ndetaljistmonopolet. Även om rättsläget i EG är\r\nnågot oklart är vi på svensk sida av den\r\nuppfattningen att alkoholmonopolen inte är\r\ndiskriminerande i Romfördragets mening.\r\nMonopolen har ett klart socialt och hälsopolitiskt\r\nsyfte. Det är ett viktigt mål för Sverige att i de\r\nförestående medlemskapsförhandlingarna få den\r\nsvenska linjen erkänd av EG.</pre><pre>Jag anser i likhet med vad riksdagen vid olika\r\ntillfällen framhållit att det är självklart att de\r\nstatliga monopolföretagen på alkoholområdet\r\nföljer den av staten fastställda alkoholpolitiken. I\r\nlagen om handel med drycker åläggs de båda\r\nalkoholmonopolen en alkoholpolitisk roll.</pre><pre>Låt mig något kommentera de tre verksamheter\r\nsom Karin Israelsson hänvisar till i sin\r\ninterpellation. Vin  &amp;  Sprit AB är ett helstatligt\r\naktiebolag som har att verka inom de ramar som\r\nriksdagen angett. Regeringens inflytande\r\ntillgodoses genom att ägaren, dvs. företrädare för\r\nstaten, vid bolagsstämma beslutar om\r\nbolagsordning och utser bolagets ordförande och\r\nstyrelse. Därtill sluts även separata avtal mellan\r\nregeringen och bolaget. Bolagsstyrelsen består av\r\npersoner med bred samhällsförankring.</pre><pre>Konkurrensverket är ett centralt ämbetsverk som\r\nverkar inom ramen för verksförordningen och en\r\nsärskild instruktion för myndigheten. De statliga\r\nämbetsverken har i förhållande till regeringen en\r\nrelativt stor självständighet, med vilket också följer\r\nett stort mått av eget ansvar. Under senare tid har\r\nKonkurrensverket vid olika tillfällen utrett och\r\nyttrat sig i konkurrensfrågor inför ett svenskt\r\nnärmande till EG.</pre><pre>EFTA:s övervakningsmyndighet (ESA) har som\r\nuppgift att övervaka EFTA-ländernas tillämpning\r\nav EES-avtalets bestämmelser och skall därvid inta\r\nen självständigt granskande roll till enskilda EFTA-\r\nländer, inkl. Sverige. Den svenska representanten i\r\nmyndigheten utses visserligen av regeringen men\r\nhar att verka självständigt inom\r\növervakningsmyndighetens arbetsfält och skall\r\nsåledes inte ta några som helst instruktioner från\r\nden svenska regeringen. ESA uppstår formellt först\r\nnär EES-avtalet träder i kraft. Tidigast om några\r\nveckor får vi klarhet i när detta kan ske.</pre><pre>Jag ser det som självklart att ledningarna för olika\r\nmyndigheter skall vara mycket väl insatta i de\r\npolitikområden de är tillsatta att ansvara för. Jag är\r\növertygad om att ledningen för de statliga bolagen\r\nliksom de statliga verken har full vetskap om vilken\r\nposition som Sverige intagit i de här frågorna.\r\nRegeringen har därför inte funnit anledning att i\r\nsärskild ordning informera verkschefer och andra\r\nledande förtroendemän specifikt om riksdagens\r\noch regeringens hållning i alkoholpolitiska frågor\r\ninför EG-arbetet.</pre><pre>Anf. 12  KARIN ISRAELSSON (c):</pre><pre>Herr talman! Jag ber att få tacka för svaret på min\r\ninterpellation. Den ställdes till statsrådet\r\nDinkelspiel, som tyvärr inte gavs möjlighet att\r\nbesvara den. Det känns inte riktigt rätt att\r\ndebattera denna fråga med den minister som\r\nverkligen helhjärtat ställer upp bakom den svenska\r\nalkoholpolitiken och som på alla nivåer även driver\r\ndessa frågor.</pre><pre>Bakgrunden till min interpellation är de olika\r\nuttalanden som under hösten kommit rörande den\r\nsvenska alkoholpolitiken. Krav på att vin skall\r\nkunna säljas fritt i livsmedelsbutikerna har kommit\r\nmed jämna mellanrum. Krav på ett upphörande av\r\nmonopolen har också väckts i vissa fall. Allt detta\r\nhar då florerat medan riksdagen har beslutat att den\r\nsvenska linjen i svensk alkoholpolitik skall ligga\r\nfast.</pre><pre>För dem som i EG är intresserade av att följa den\r\nsvenska debatten inför avtalsförhandlingarna om\r\nmedlemskap måste det verka förvirrande att\r\npolitiskt ansvariga på hög nivå liksom chefer för\r\nverk i vårt land har en annan inställning i dessa\r\nfrågor. Jag ser det som en stark försämring av\r\navtalsläget i de fall vissa parter redan innan\r\nförhandlingarna inleds ger upp den svenska\r\nalkoholpolitiken.</pre><pre>Till yttermera visso har 42 länder i Europa\r\ntillsammans i ett WHO-dokument gått Sverige till\r\nmötes på åtskilliga punkter när det gäller även\r\nderas framtida alkoholpolitik. Det måste i ett\r\nsådant skede vara än mera viktigt att samstämmiga\r\nkrav kommer från vårt land.</pre><pre>Nu vet jag att vi inte har ministerstyre i vårt land.\r\nDet är nog en bra regel. Men man kan med fog\r\nhävda, som jag ser det, att riksdagens beslut bör\r\nföljas av verk och myndigheter. Om en person\r\ndärutöver har en annan personlig uppfattning, kan\r\nman inte förhindra att han ger uttryck för den. Men\r\ndå måste det klart framgå att den uppfattningen\r\nockså är personlig.</pre><pre>Att informera ledande tjänstemän inom Vin  &amp; \r\nSprit eller Konkurrensverket borde man\r\nnaturligtvis inte behöva göra. Jag är inte ens säker\r\npå att en kurs eller en konferens skulle ändra deras\r\npersonliga uppfattning. Jag kan bara hoppas att\r\ndenna debatt bidrar till att de mera eftertänksamt\r\nuttalar sig i dessa frågor på sina myndigheters\r\nvägnar.</pre><pre>Socialministern framhåller att de båda\r\nalkoholmonopolen har en alkoholpolitisk roll.\r\nSystembolaget har nog uppfattat sin roll på det\r\nsättet. När det gäller Vin  &amp;  Sprit kan man\r\nnaturligtvis diskutera om så är fallet, särskilt om\r\nman ser på Vin  &amp;  Sprits strävan att vara ett stort\r\nexportföretag.</pre><pre>Dessutom pågår en utredning,\r\nAlkoholkommissionen, som har att behandla den\r\nframtida svenska alkoholpolitiken. De direktiv som\r\nfinns till denna utredning är klart grundade på\r\nkravet på minskad tillgänglighet av alkohol men\r\nmed beaktande av de regler som EG kan ställa i de\r\nförhandlingar som skall föregå avtalet. I dag finns\r\ndet inte något som talar för att vi skall tvingas\r\növerge vårt försäljningsmonopol, vare sig i\r\nRomtraktaten eller på annat sätt. Det finns för\r\növrigt inget försäljningsställe i världen som kan visa\r\npå ett så välsorterat utbud som just Systembolaget\r\nkan erbjuda. Om livsmedelshandeln skulle överta\r\nexempelvis vinförsäljningen, vilket vore mycket\r\nolyckligt ur många andra synpunkter, skulle\r\nutbudet bli mycket torftigare.</pre><pre>Vi har i Sverige under olika perioder prövat friare\r\nförsäljning av alkohol i livsmedelsbutikerna. Det\r\nhar alltid slutat med en katastrofal ökning av sociala\r\noch medicinska problem.</pre><pre>Sjukvårdskostnaderna, liksom kostnaderna för\r\nsocialtjänst och polismyndigheter, ökar med en\r\nökad alkoholkonsumtion. Vi har inte utrymme för\r\ndet i den svaga svenska ekonomin. Utslagningen\r\nskulle bli katastrofal.</pre><pre>Det är med glädje jag har kunnat konstatera att\r\nregeringen nu äntligen kan tänka sig en\r\nskattehöjning på starksprit. Men varför skall man\r\nbegränsa den till enbart den produkten? I dag blir\r\nvåra unga, och särskilt våra yngre kvinnor,\r\nberoende av alkohol genom starköl och vin. Det är\r\ndessa som utgör inkörsporten. Skapa flera drogfria\r\nalternativ, och ge resurser till ökad information. Vi\r\nfår inte avveckla de förebyggande insatserna. Det\r\när billigare att stämma i bäcken än i ån.</pre><pre>Jag hoppas bara att socialministern inte ger upp i\r\nsina strävanden att dessa frågor rörande den\r\nsvenska alkoholpolitiken får en framträdande roll i\r\navtalsarbetet.</pre><pre>Anf. 13  STEN ANDERSSON i Malmö (m):</pre><pre>Herr talman! Först vill jag gratulera dem i Sverige\r\nsom vill ha ett öppnare och tolerantare samhälle,\r\ndär människor får bestämma mer över sin egen\r\nsituation än vad de tillåts göra i dag. Den främsta\r\nrepresentanten för dessa människor är, trots att det\r\ninte är medvetet, Karin Israelsson. När hon agerar\r\nhär i riksdagen och i massmedier handlar det\r\nnämligen om pekpinnar, förbud och\r\ninkompetensförklaring av de enskilda\r\nmänniskorna. Fortsätt därför med detta, Karin\r\nIsraelsson. Det är många som gratulerar henne.</pre><pre>Det är, som framgår av svaret, korrekt att\r\nriksdagen med röstsiffrorna 301 mot 23 fattade\r\nbeslut om att man skulle försöka bibehålla\r\nmonopolen även vid ett EG-inträde. Men, herr\r\ntalman, jag tror inte att jag har helt fel om jag\r\npåstår att siffrorna hade blivit de omvända om man\r\nhade gått ut och frågat svenska folket.</pre><pre>Denna interpellation är väl inte ställd i första hand\r\nför att man skall diskutera Sveriges alkoholpolitik,\r\nmen denna alkoholpolitik är faktiskt obegriplig för\r\nmånga. Det är väl ingen hemlighet att människor\r\nbåde skrattar åt och struntar i de mer eller mindre\r\ntokiga inslag som ingår i vår nuvarande\r\nalkoholpolitik.</pre><pre>Jag kan inte bli beskylld för att fara med osanning\r\nom jag påstår att de människor som bryter mot vår\r\nalkohollagstiftning inte betraktas som några\r\nkriminella personer av den stora allmänheten. Jag\r\nanser, herr talman, att om man har en lagstiftning\r\nsom så till den milda grad strider mot majoritetens\r\nuppfattning, borde det vara dags att vi politiker ser\r\ntill att ändra lagstiftningen i den riktning som\r\nmajoriteten av våra uppdragsgivare, som väljarna\r\ntrots allt är, vill.</pre><pre>Under senare tid har man här i riksdagen sagt att\r\nmonopol är skadliga. Men det finns ett undantag\r\nsom bekräftar regeln, och man vill tydligen behålla\r\nmonopolen när det gäller Vin  &amp;  Sprit och\r\nSystembolaget. Jag kan hålla med om att om man\r\nskulle behålla nuvarande skattesatser och ha ett\r\nfritt försäljningssystem, skulle priserna på alkohol\r\nute i handeln bli högre. Det är bara att erkänna att\r\nden distributionsform som man i dag har i Sverige\r\nnär det gäller alkohol är billigare än vad den skulle\r\nbli med ett fritt försäljningssystem. Om varje\r\nvaruhus och varje butik skulle få lov att sälja\r\nalkohol, skulle transportkostnaderna bli högre, och\r\ndessa skall betalas av någon. Men jag tror att\r\nmånga med mig gärna skulle betala någon eller\r\nnågra kronor mer för en flaska vin för att slippa stå\r\ni köer på torsdagar och fredagar, vilket svenska\r\nfolket, till skillnad från 95 % av Europas folk,\r\nförnedras att stå i.</pre><pre>Herr talman! Jag skall något kommentera de frågor\r\nsom Karin Israelsson ställde. Det som hon sade om\r\ninformation till och från ledande tjänstemän inom\r\nVin  &amp;  Sprit och inom Konkurrensverket kan jag så\r\natt säga köpa. Men om den andra frågan, som\r\ngällde information till statligt anställda, är generell\r\ninnebär det då att brevbäraren på Postverket,\r\nkontoristen på Byggnadsstyrelsen eller städerskan\r\npå Luftfartsverket få någon särskild duvning i\r\nsvensk alkoholpolitik? Den frågan måste man ställa\r\nsig när man läser Karin Israelssons fråga. Jag\r\nnoterade också att statsrådet inte svarade på\r\nhennes fråga. Han avser ju inte att vidta någon\r\nytterligare informationsåtgärd i detta\r\nsammanhang.</pre><pre>Jag skulle till slut vilja ställa en fråga till statsrådet\r\nWesterberg. Det beslut som riksdagen fattade i\r\nnovember i fjol är fortfarande litet diskutabelt.\r\nGällde det Vin  &amp;  Sprit, gällde det Systembolaget\r\neller gällde det båda två? Men vi kan anta att det\r\ngällde Vin  &amp;  Sprit och ponerar att Sverige går med\r\ni EG, vilket jag hoppas. Jag skall då exemplifiera\r\ndetta.</pre><pre>En fransk vinproducent vill sälja sin produkt till\r\nSverige. Han går då till den enda instansen som\r\nfinns, nämligen Vin  &amp;  Sprit. Där säger man nej till\r\natt köpa och sälja hans produkt. Anledningen\r\nhärtill kan vara att den har dålig kvalitet eller att\r\nden har ett för högt pris.</pre><pre></pre><pre>Producenten kan då gå till EG-domstolen och säga:\r\nJag får inte lov att sälja min produkt, kanske inte\r\ndärför att ingen vill köpa den. Jag får inte ens\r\nförsöka sälja min produkt i Sverige. När jag\r\ndäremot kommer till andra länder -- till Danmark,\r\nTyskland, Frankrike eller England -- kan jag gå in\r\noch visa min vara för ett varuhus, och om man där\r\nvill sälja den, kan man också göra det. Men i\r\nSverige kan man inte, på grund av det monopol som\r\nVin  &amp;  Sprit i Sverige har, göra på detta sätt.</pre><pre>Jag undrar, Bengt Westerberg, om det finns någon\r\nrimlig chans att tro att EG-domstolen skulle\r\nacceptera ett sådant agerande från svensk sida?</pre><pre>Anf. 14  BERIT LÖFSTEDT (s):</pre><pre>Herr talman! I många EG-länder, t.o.m. kanske\r\nframför allt i Frankrike, växer i dag insikten om att\r\nden höga alkoholkonsumtionen där är ett\r\nfolkhälsoproblem. Däremot har inte EG som\r\nsådant egentligen någon alkoholpolitik. Där kan\r\nman i stället återfinna rester av alkoholpolitiken\r\ninom konkurrenspolitik, jordbrukspolitik och\r\nskattepolitik.</pre><pre>Jag vill fråga om Bengt Westerberg är beredd att\r\nslåss för att just folkhälsoperspektivet skall föras in\r\ni EG:s -- möjligen obefintliga -- alkoholpolitik. Det\r\när ju det som vi bygger vår alkoholpolitik på och\r\nsom skulle kunna utgöra grunden för att EG-\r\nländerna i förhandlingarna skall förstå vår\r\ninriktning.</pre><pre>Jag skulle möjligen också vilja fråga om regeringen\r\när alldeles ense när det gäller\r\nförhandlingspositionen i alkoholfrågan. Det råder\r\nhos mig inte någon tvekan om att Bengt Westerberg\r\nstår för detta perspektiv, men ibland kan man\r\nkanske ändå bli litet orolig.</pre><pre>Medlemskapsförhandlingarna kommer vidare att\r\nföras parallellt av Sverige och Finland, möjligen\r\nvartefter också av Norge. Förekommer det några\r\nförberedelser för en gemensam linje i\r\nförhandlingarna just när det gäller\r\nalkoholpolitiken? Vi har ju en lång likartad\r\ntradition i de nordiska länderna, och jag skulle\r\nföreställa mig att vi också skulle vilja leva vidare\r\nmed vår restriktiva alkoholpolitiska tradition.</pre><pre>Anf. 15  Socialminister BENGT\r\nWESTERBERG (fp):</pre><pre>Herr talman! Till Karin Israelssons kommentarer\r\nhar jag i min tur inte så mycket att säga. Vi är nog\r\nganska överens om hur dessa frågor skall hanteras.</pre><pre>Sten Anderssons i Malmö utläggning föranleder\r\ndock några kommentarer. Jag har ju hört Sten\r\nAndersson tala många gånger här i kammaren om\r\ndessa frågor, och det har genomgående varit så att\r\njust det perspektiv som Berit Löfstedt anlade,\r\nfolkhälsoperspektivet och alkoholens vådor, inte\r\nhar slagit Sten Andersson. För honom handlar\r\nalkoholpolitik bara om kineseri, besväret med\r\nköer, svårigheterna att dricka obegränsade\r\nmängder och sådana saker.</pre><pre>Men det finns ju en bakgrund till att Sverige för en\r\nrestriktiv alkoholpolitik. Denna är inget som\r\nriksdagsledamöter här i kammaren har hittat på\r\nbara för att i största allmänhet jäklas med\r\nmänniskor, utan den har en historisk bakgrund. Jag\r\ntänker på det enorma superi som vi hade i Sverige,\r\ntill att börja med på 1800-talet men även ett stycke\r\nin på detta sekel, och som ledde till att vi etablerade\r\nen mycket restriktiv alkoholpolitik i Sverige, med\r\nmotboken från 1917 och framåt.</pre><pre>När vi jämför erfarenheterna av vår restriktiva\r\nalkoholpolitik med den alkoholpolitik som förs i\r\nandra länder kan vi också konstatera -- i motsats till\r\nvad Sten Andersson säger -- att den faktiskt har\r\nvarit framgångsrik. Det är möjligt att den ibland är\r\ntill åtlöje på revyscener och på moderata möten --\r\ndet vet jag ingenting om -- men i verkligheten är\r\nden framgångsrik. Det kan vi mäta med objektiva\r\nmått, t.ex. genom att se på förekomsten av\r\nalkoholrelaterade sjukdomar och hur många\r\nmänniskor som avlider på grund av att de dricker\r\nför mycket sprit osv.</pre><pre>Men detta hindrar inte att alkoholmissbruket\r\nfortfarande är ett av de största sociala problemen i\r\nSverige, även om det är mindre än i många andra\r\nländer. Alltför många människor dör en för tidig\r\ndöd på grund av alkoholbruk. Alltför mycket\r\nbrottslighet är på olika sätt förknippad med\r\nalkohol. Många människor omkommer i olyckor på\r\ngrund av alkohol. Ungefär var fjärde eller var femte\r\nsjukhussäng beläggs av personer som har\r\nalkoholrelaterade sjukdomar och som på det sättet\r\norsakar stora kostnader i samhället.</pre><pre>Det här är orsaken till att vi fortsätter att bedriva en\r\naktiv och restriktiv alkoholpolitik trots de relativa\r\nframgångar som vi har nått. Jag tycker att det är\r\nviktigt att påminna om det, eftersom det är ett\r\nperspektiv som tydligen aldrig har fallit Sten\r\nAndersson in -- i varje fall vill han ständigt blunda\r\nför detta perspektiv.</pre><pre>Sten Andersson ställde också en mera konkret\r\nfråga, nämligen hur en vinproducent från ett annat\r\neuropeiskt land skall göra, om han vill sälja vin i\r\nSverige. Ja, om producenten vill sälja vin i\r\nDanmark, kan han inte tvinga sig in i några butiker\r\ndär, även om man där inte har ett detaljistmonopol\r\nutan har större möjligheter. Men han kan\r\nnaturligtvis pröva sig fram hos olika detaljister och\r\nse om någon vill sälja hans vin i Danmark.</pre><pre>Han får också göra på samma sätt i Sverige. Han\r\nfår vända sig till en detaljist som finns i Sverige. Jag\r\ntycker att det är angeläget att man ger större\r\nmöjligheter för producenter att pröva sig fram på\r\nden svenska marknaden. Det kan vara så att\r\nproducenten, Systembolaget eller Vin  &amp;  Sprit är\r\noeniga om huruvida det är fråga om ett bra vin eller\r\ninte. Kanske kan man då komma överens om en\r\nprovförsäljning inom begränsad tid eller inom ett\r\nbegränsat område. Det är en typ av frågor som vi\r\nmåste diskutera i de förestående förhandlingarna\r\nmed EG, hur man skall kunna öka tillgängligheten\r\nför producenterna på den svenska marknaden.</pre><pre>Men det avgörande med detaljistmonopolet är ju\r\ninte en begränsning av antalet butiker eller något\r\nsådant, utan det som med ett litet krångligt ord\r\nkallas desintresseringsprincipen, enligt vilken vi\r\ninte tillåter att man i detaljhandeln i Sverige har ett\r\nvinstintresse. Om den har ett sådant, kommer det\r\nnaturligtvis att ha en konsumtions- och\r\nförsäljningsstimulerande effekt, och det är det som\r\nvi till varje pris vill undvika. Det kan vi göra\r\nframför allt genom att behålla detaljistmonopolet,\r\nsom från alkoholpolitisk synpunkt är det viktigaste\r\nav de två monopolen.</pre><pre>Men detta hindrar inte att bägge monopolen\r\ntillkommit just av hälsopolitiska och sociala skäl.\r\nJag tycker att vi måste framföra detta med stor\r\ntyngd i de förhandlingar med EG som nu förestår\r\noch få erkännande från EG:s sida att det är det som\r\nmotiverar våra monopol. Ingen kan ju misstänka\r\nSverige för att försöka skydda egna producenter,\r\nåtminstone inte när det gäller vin, vilket över huvud\r\ntaget inte produceras i Sverige och som utgör en\r\nstor del av försäljningen i Systembolaget.</pre><pre>Berit Löfstedt underströk folkhälsoperspektivet,\r\nsom jag var inne på, och jag tycker att det är viktigt\r\natt göra det. Hon frågade också om vi har några\r\nkontakter med Norge och Finland, och det är\r\nalldeles självklart att vi har sådana kontakter för att\r\ndiskutera bl.a. dessa frågor men också andra\r\nförhandlingsfrågor. Vi kommer inte att förhandla\r\ntillsammans, utan varje land för sig, men det\r\nförekommer självfallet kontakter mellan våra\r\nländer. Jag talade senast för bara några dagar sedan\r\nmed den norska socialministern Grete Knudsen om\r\njust denna problematik.</pre><pre>Berit Löfstedt frågade också om vi inom regeringen\r\när ense om det som nu skall sägas till EG i samband\r\nmed förhandlingsstarten. Jag kan utan vidare säga\r\natt regeringen är det. Det har inte på något sätt\r\nifrågasatts i de diskussioner som regeringen har\r\nhaft.</pre><pre>Anf. 16  KARIN ISRAELSSON (c):</pre><pre>Herr talman! Jag kan tolka Bengt Westerbergs svar\r\nså att han kommer att verka för att dessa frågor\r\ndrivs med kraft i de förhandlingar som snart\r\npåbörjas.</pre><pre>Jag vill också något kommentera Sten Anderssons\r\ni Malmö inlägg. Jag har accepterat den svenska\r\nalkoholpolitiken av de skäl som också\r\nsocialministern har anfört. Stora sociala och\r\nmedicinska skador orsakas av ett stort alkoholbruk.\r\nAtt förebygga det måste vara den bästa insatsen för\r\natt slippa de kostnader och personliga tragedier\r\nsom det innebär att hamna i ett beroende. I det\r\narbetet har vi i Sverige insett att det är de här\r\nmetoderna som har givit resultat. Vi kan i historiskt\r\nperspektiv klart visa på att så är fallet. Det måste\r\ntala för att vi skall stå fast vid de regler som vi i dag\r\nhar.</pre><pre>Att sedan också många europeiska länder har insett\r\natt vi har en framgångsrik alkoholpolitik gör ju att\r\nvi står än fastare på denna grund.</pre><pre>Det finns några områden som jag anser skall vara\r\nabsolut alkoholfria. Arbetet -- och det gäller alla\r\ntyper av arbete --, trafiken, fostertiden och\r\nungdomstiden skall vara alkoholfria. Det ligger\r\ninget förbud i det, utan det är ett krav att när man\r\nmöter människor i de sammanhangen skall det vara\r\ni en alkoholfri miljö.</pre><pre>Jag tror också att allt fler länder börjar inse detta.\r\nMan börjar i England införa förbud mot alkohol på\r\narbetsplatserna. Man tar där t.o.m. bort ölet. Det\r\när helt i linje med många andra EG-länders linje.</pre><pre>Jag vill inte hålla med om att jag skulle stå för ett\r\nslutet samhälle. Jag tycker att vi skall ha en fri\r\ndebatt. Jag tolererar synpunkter som Sten\r\nAndersson kan stå för, men jag tar mig rätten att\r\nbemöta dem. Sakliga skäl talar för att jag nog ligger\r\nsanningen mera nära än vad Sten Andersson gör.\r\nHan berör aldrig alkoholens verkningar utan mera\r\ndet regelsystem som finns omkring alkoholen.\r\nRegler runt alkoholutskänkning och\r\nalkoholförsäljning finns i alla länder, och det vore\r\nkanske nyttigt för Sten Andersson att åka utanför\r\nSveriges gränser och se hur dessa regler ser ut i\r\nandra länder.</pre><pre>Det är folkhälsoperspektivet som ligger bakom de\r\nkrav som vi har i Sverige när det gäller en\r\nalkoholpolitik som är till gagn för de allra flesta i\r\nvårt land.</pre><pre>Anf. 17  STEN ANDERSSON i Malmö (m):</pre><pre>Herr talman! Först om ett litet missförstånd: Jag\r\nhar aldrig ens drömt om att Karin Israelsson skulle\r\ntystna i denna debatt, tvärtom. Jag vill att hon skall\r\nprata så mycket som möjligt -- den sida som jag står\r\npå förlorar ingenting på det.</pre><pre>När det gäller att åka utomlands, Karin Israelsson:\r\nVilka ungdomar är det som i dag svinar ner i\r\nHelsingör i Danmark? Det är förvisso inte danska\r\nungdomar, utan det är frukten av en felaktig och\r\nverklighetsfrämmande svensk alkoholpolitik.</pre><pre>Statsrådet Westerberg talar om enorma superier\r\noch säger att vi i dag har nått ett bättre resultat än\r\nandra länder. Jag kan bara notera, baserat på vad\r\nett stort antal forskare i dag säger, att vi i Sverige\r\nhar en mycket omfattande hembränning, som går\r\nutanför all statistik. Lägger man de siffrorna till den\r\noffentliga statistiken, finner man att vi är fullt i nivå\r\nmed den konsumtion som genomsnittligt finns ute i\r\nEuropa.</pre><pre>Herr talman! När jag gick i skolan fick jag lära mig\r\nav en biologilärare att strutsen inte finns i Sverige\r\ni vilt tillstånd, men när jag lyssnar på den svenska\r\nalkoholdebatten kan jag konstatera att den faktiskt\r\nfinns här i rätt stort antal. Man använder samma\r\negenskap som strutsen är berömd för, nämligen att\r\nsticka huvudet i sanden när det uppstår problem.</pre><pre>Vad gäller raljerandet om revyer och\r\nalkoholkommentarer på moderata möten, som jag\r\nkänner till litet bättre än Bengt Westerberg, vill jag\r\nsäga att man skrattar åt svensk alkoholpolitik också\r\npå andra håll än dessa. Det gör man faktiskt runt\r\nom i vårt avlånga land, från Ystad till Haparanda.</pre><pre>Till sist en fråga. Kanske missförstod jag statsrådet.\r\nJag har uppfattat att man vill behålla monopolet\r\ndärför att Vin  &amp;  Sprit skall få bestämma vilka viner\r\nsom skall få lov att säljas i Sverige. Statsrådet talade\r\nnu om att man skulle kunna gå till en detaljist. Skall\r\ndet alltså enligt statsrådet finnas flera som skall ha\r\nrätt att köpa vin i Sverige för vidare försäljning till\r\nolika butiker? Eller uppfattade jag statsrådets\r\npåstående fel?</pre><pre>Anf. 18  Socialminister BENGT\r\nWESTERBERG (fp):</pre><pre>Herr talman! Låt mig först konstatera att det är\r\nriktigt att det förekommer en icke registrerad\r\nalkoholkonsumtion i Sverige, men det gör det\r\nockså i andra länder. Ingen skall tro att man\r\nregistrerar t.ex. den vinförtäring som förekommer\r\nute på vingårdarna eller lokalt ute i Europa. Där\r\nfinns ett mörkertal vid jämförelser mellan statistik\r\nfrån olika länder.</pre><pre>Vi kan t.ex. se hur många människor som dör i\r\nalkoholrelaterade sjukdomar och hur många som\r\nligger på våra sjukhus med den typen av sjukdomar.\r\nDärför kan vi konstatera att Sverige står sig bättre\r\nän jämförbara länder, vilket naturligtvis hänger\r\nihop med att alkoholkonsumtionen är mindre i\r\nSverige än i andra länder. Det är bara att studera en\r\nlista över t.ex. hur många som har dött i levercirros\r\neller liknande och konstatera att det förhåller sig så.</pre><pre>Det var intressant att höra Sten Andersson i Malmö\r\nbekräfta att man skojar med den svenska\r\nalkoholpolitiken på moderata möten, och han säger\r\natt man gör det även på andra möten. Det har jag\r\ninte ifrågasatt. Jag är helt övertygad om att Sten\r\nAndersson vet mer om moderata möten än vad jag\r\nvet. Det var precis det jag sade i mitt förra inlägg.</pre><pre>Vidare har vi frågan om vart producenten skall\r\nvända sig. I dag vänder man sig till Vin  &amp;  Sprit AB.\r\nSå kommer det förhoppningsvis att vara även i\r\nframtiden för flertalet producenter. Regeringen\r\nhåller just på att förbereda en promemoria som\r\ngäller starköl. Den föraviserades i samband med\r\nbeslutet om EES-avtalet. Det kan bli aktuellt med\r\nfler försäljningssätt än via Vin  &amp;  Sprit AB. Det var\r\ndet jag menade med att vissa producenter kan\r\nkomma att vända sig till detaljister, eller möjligen\r\nandra partihandlare, än till Vin  &amp;  Sprit AB.</pre><pre>Jag är förvånad över den nonchalans som Sten\r\nAndersson visar som riksdagsman och ansvarig\r\npolitiker för de vådor som alkoholen kan orsaka.\r\nÄven om man förespråkar en politik som är något\r\nmer fri än den vi har i Sverige i dag, borde man\r\nkunna visa någon förståelse för det sociala och\r\nmedicinska lidande som följer i alkoholens spår.\r\nJag saknar dess värre helt detta ansvar och denna\r\nförståelse hos Sten Andersson.</pre><pre>Anf. 19  STEN ANDERSSON i Malmö (m):</pre><pre>Herr talman! Det är helt klart att personalen och\r\nägarna på franska vingårdar till husbehov kan ta sig\r\nen flaska av den egna produktionen.\r\nHembränningen i Sverige beror på något helt\r\nannat. Det är en fråga om pris. Ingenting annat!\r\nDet är det som är skälet till att ett för stort antal\r\nmänniskor i dag, tyvärr, konsumerar hembränd\r\nsprit -- med de faror som det för med sig.</pre><pre>Jag har aldrig sagt att sprit- och alkoholkonsumtion\r\ni övermått är något positivt. Men 90--95 % av det\r\nsvenska folket kan hantera alkohol på ett hyggligt\r\nsätt. Det här landet är visserligen i ekonomisk ruin,\r\nmen för övrigt fungerar landet hyggligt. Varför då\r\nställa till så mycket jäkelskap för dessa människor,\r\nsom trots allt kan hantera sitt förhållande till\r\nalkoholen?</pre><pre>Jag känner mig faktiskt inte ensam, och jag har\r\nmeningsfränder här i Sverige. Dessutom går det att\r\nstatistiskt se att 95 % av befolkningen i Europa\r\nlever under och med den alkoholpolitik som jag\r\ntycker även borde införas i Sverige.</pre><pre>Statsrådet sade i sitt förra inlägg att jag raljerar\r\növer detta kineseri. Men jag skall ge ett exempel\r\nsom är helt ofattbart.</pre><pre>Halv tio på morgonen kan a-lagaren gå in på\r\nSystembolaget på Vasagatan och köpa i princip vad\r\nhan vill. Men affärsmannen som skall äta lunch med\r\nen utländsk gäst på Grand Hotel kl. 11.30 kan bara\r\nfå en Ramlösa. Kan någon förklara konsekvensen i\r\nen sådan lagstiftning?</pre><pre>Jag tycker att statsrådet borde förstå att de delar av\r\nalkoholpolitiken som definitivt strider mot det\r\nallmänna folkmedvetandet, dvs. vad majoriteten av\r\nsvenska folket tycker, borde ändras. Om jag inte\r\nmissminner mig sade man i regeringsförklaringen\r\nför två år sedan att dumma förbud skulle avskaffas.\r\nKommer regeringen att lägga fram någon\r\nproposition i den riktningen i riksdagen under det\r\nkommande året?</pre><pre>Anf. 20  KARIN ISRAELSSON (c):</pre><pre>Herr talman! Det finns ett talesätt som säger att där\r\nvinet går in, går vettet ut. Det stämmer fortfarande.</pre><pre>Vem skall betala de ökade kostnader, Sten\r\nAndersson i Malmö, som all erfarenhet i vårt land\r\nvisar att det blir av ökad konsumtion? Var skall vi få\r\npengarna från? Vem skall avstå sjukvård, och vem\r\nskall avstå andra saker för att klara de\r\nkostnaderna?</pre><pre>Sten Andersson hävdar att 90 % av människorna\r\nklarar av att hantera sin alkoholkonsumtion. Läs i\r\ntidningarna en måndag om alla de våldsbrott som\r\nhar blivit resultatet av drickandet under helgen. Jag\r\nkan nog påstå att många av dem som har druckit\r\ninte tillhör gruppen missbrukare utan är s.k.\r\nmåttlighetskonsumenter. Ett antal ungdomar har\r\nomkommit i drunkningsolyckor på grund av att de\r\nhar deltagit i nog så våta fester under en helg, osv.\r\nDet är inte bara de som missbrukar alkohol som får\r\nskador och som orsakar kostnaderna.</pre><pre>Den som kan hantera sprit har nog inte några\r\nproblem med de regler och restriktioner som finns\r\ni vårt land i dag. Vi är många som bor utanför\r\ntätorter och där det inte finns vare sig bank, post\r\neller Systembolag. Vi klarar oss mycket väl, och vi\r\nklagar inte högljutt om vi måste stå i kö när vi åker\r\nin till tätorten för att klara av våra bankärenden.\r\nDet måste finnas någon annan anledning till att\r\nman hela tiden hackar just på den service som\r\nerbjuds i Sverige när det gäller att få tillgång till\r\nalkohol.</pre><pre>Jag kan också upplysa Sten Andersson om att de\r\nflesta affärsmän inte är speciellt intresserade av\r\nstarksprit eller alkohol kl. 11.30 på morgonen. Det\r\när mera vanligt att dricka vatten till lunchen. Man\r\nhar insett att alkohol och arbete inte passar ihop.\r\nVatten är den nya innedrycken i många länder, t.ex.\r\nAmerika och Frankrike. Se litet utanför den egna\r\nsfären, så kanske det går att få litet andra\r\ninfallsvinklar.</pre><pre>Alkoholkommissionen ser nu över\r\nserveringsreglerna. Det återstår att se vad\r\nkommissionen kommer fram till i de\r\nsammanhangen. Sedan kommer ett förslag att\r\nläggas fram och remissbehandlas och därefter\r\nbehandlas i riksdagen.</pre><pre>Anf. 21  Socialminister BENGT\r\nWESTERBERG (fp):</pre><pre>Herr talman! Låt mig börja med Sten Anderssons\r\ni Malmö problem med affärsmannen som skall äta\r\nlunch på Grand Hotel klockan halv tolv. Det är\r\nriktigt att han får nöja sig inte med Ramlösa men\r\nväl med folköl. Men han kan möjligen dra ut litet\r\npå måltiden och sedan bjuda på konjak till kaffet --\r\nom han absolut måste dricka något av starkare slag.</pre><pre>Just vilka restriktioner och regler som skall finnas\r\när en av de frågor som Alkoholkommissionen skall\r\nse över. Vår ambition är naturligtvis att\r\nrestriktionerna skall vara så effektiva som möjligt.\r\nOm de inte behövs av alkoholpolitiska skäl skall de\r\ntas bort. Det har funnits restriktioner under årens\r\nlopp som har visat sig vara onödiga. Det gäller t.ex.\r\nde svarta skynkena som tidigare fanns i\r\nlivsmedelsbutiker och som skulle hängas över öl av\r\nklass II under helgerna och kvällarna. Sådana\r\nrestriktioner har tagits bort. Det är möjligt att det\r\ngår att genomföra fler avregleringar. Det viktiga är\r\nnaturligtvis att nå resultat, dvs. att hålla\r\nalkoholkonsumtionen nere.</pre><pre>Sten Andersson säger att de flesta är\r\nnormalkonsumenter eller konsumerar ingenting\r\nalls. Lyckligtvis är det riktigt. Det är just för att\r\nåtminstone inte fler storkonsumenter skall\r\nrekryteras som vi vill hålla tillbaka den totala\r\nalkoholkonsumtionen. Det går inte att samtidigt\r\nsom vi stimulerar konsumtionen hos\r\nnormalkonsumenterna begränsa mängden\r\nstorkonsumenter. Då får vi fler storkonsumenter.\r\nMed ökad totalkonsumtion i samhället får vi fler\r\npersoner som är storkonsumenter och fler skador\r\nav olika slag som beror på alkohol. Det är därför\r\nvi skall se till att även normalkonsumenterna håller\r\nnere sin konsumtion. Det begränsar något\r\nrekryteringen av storkonsumenter.</pre><pre>Sten Andersson säger att hembränningen endast\r\nberor på att priserna är för höga. De höga priserna\r\när säkert ett incitament för dem som bränner\r\nhemma. Men vi skulle få betala ett ännu högre pris\r\nom vi sänkte priserna kraftigt på svensk alkohol och\r\nökade tillgängligheten, t.ex. sålde alkohol i\r\nlivsmedelsbutikerna, som Sten Andersson och\r\nmånga andra vill. Det skulle öka mängden alkohol\r\ni samhället, öka konsumtionen, öka antalet\r\nstorkonsumenter och öka antalet skador. Detta vet\r\nvi väl av att titta på hur det ser ut i många länder i\r\nvärlden och också av en hel del svenska\r\nerfarenheter. Det är därför jag tycker att det är\r\nangeläget att vi, även om vi tvingas ompröva en del\r\ninslag i vår alkoholpolitik den dag Sverige blir\r\nmedlem i EG, fortfarande har kvar målen och att vi\r\nser till att kompensera det vi förlorar på\r\nalkoholpolitikens område genom att vara hårdare\r\npå andra områden.</pre><pre>Till sist, herr talman, vill jag säga att jag tycker att\r\ndet är viktigt att understryka att svensk\r\nalkoholpolitik handlar om solidaritet. Det är\r\nsjälvklart att de flesta människor klarar sig ganska\r\nbra utan några restriktioner alls på\r\nalkoholområdet, men några gör det inte och ännu\r\nfler skulle inte göra det om vi saknade restriktioner.</pre><pre>Därför tycker jag att det är rimligt att alla vi som är\r\nnormalkonsumenter visar solidaritet med dem som\r\nhar en benägenhet att dricka för mycket och förlora\r\nväldigt mycket på det. Jag tycker att vi skall stå fast\r\nvid den solidariska alkoholpolitiken också i\r\nframtiden.</pre><pre>Överläggningen var härmed avslutad.</pre><pre>8 §  Svar på interpellation 1992/93:57 om\r\nursprungsbefolkningar</pre><pre>Anf. 22  Statsrådet ALF SVENSSON (kds):</pre><pre>Herr talman! Ingela Mårtensson har frågat\r\nutrikesministern vilka åtgärder regeringen avser\r\nvidta för att uppmärksamma FN:s urbefolkningsår,\r\npå vilket sätt Sverige medverkar till att förbättra\r\nvillkoren för urbefolkningarna i Latinamerika och\r\nhuruvida Sverige kommer att aktivt verka för att\r\nILO:s konvention om ursprungsbefolkningar kan\r\nfå en större uppslutning. Arbetet inom regeringen\r\när så fördelat att det är jag som skall svara på\r\ninterpellationen.</pre><pre>Den svenska regeringen fäster stort avseende vid\r\nurbefolkningsfrågorna och spelar en aktiv roll i det\r\narbete som pågår inom FN för att stärka de\r\nmänskliga rättigheterna för personer som tillhör\r\nurbefolkningar eller nationella minoriteter.\r\nUrbefolkningarnas situation är intimt förknippad\r\nmed den allmänna situationen vad gäller respekten\r\nför mänskliga rättigheter i de stater där\r\nurbefolkningarna lever. Många av de problem som\r\ndrabbar urbefolkningarna skulle kunna elimineras\r\nom staterna i fråga respekterade de mänskliga\r\nrättigheterna.</pre><pre>Urbefolkningarnas situation aktualiseras i de fora\r\ndär man behandlar mänskliga rättigheter, i första\r\nhand de kommittéer som övervakar efterlevnaden\r\nav FN:s konventioner på området mänskliga\r\nrättigheter och i FN:s särskilda organ på området,\r\nden under ECOSOC lydande kommissionen för de\r\nmänskliga rättigheterna. Underkommissionen för\r\nförhindrande av diskriminering och skydd av\r\nminoriteter, vilken lyder under kommissionen,\r\ninrättade en särskild arbetsgrupp för\r\nurbefolkningsfrågor år 1982.</pre><pre>Regeringen tar i både bilaterala och multilaterala\r\nsammanhang upp frågan om kränkningar av de\r\nmänskliga rättigheterna, inbegripet rättigheterna\r\nför de personer som tillhör en urbefolkning.\r\nExempelvis i fråga om Guatemala, där drygt\r\nhälften av befolkningen utgörs av urbefolkningen,\r\nhar Sverige i FN:s kommission för de mänskliga\r\nrättigheterna varit mycket aktivt i att påtala de\r\növergrepp som sker. I detta sammanhang har vi\r\nsärskilt påtalat urbefolkningarnas situation.</pre><pre>I samband med riksdagsbehandlingen i december\r\n1992 av regeringens proposition (1992/93:32)\r\nSamerna och samisk kultur m.m. diskuterades\r\nfrågan om en eventuell ratifikation av ILO-\r\nkonventionen (nr 169) om ursprungsfolk och\r\nstamfolk i självstyrande länder. Bakgrunden till\r\nbeslutet att inte ratificera ILO-konventionen är att\r\nartikel 14 som behandlar frågan om rätten till land\r\ninte är förenlig med svenska rättsförhållanden. Den\r\ntalar sålunda endast om erkännande av ägande och\r\nbesittning av land.</pre><pre>Under utarbetandet av konventionen föreslog\r\nSverige en skrivning som skulle ha inbegripit\r\nerkännande av bruksrätt som ett alternativ. Den\r\nrenskötselrätt som svenska samer har hade passat\r\nin under en sådan bestämmelse. Det gick emellertid\r\ninte att få gehör för detta förslag. Mot denna\r\nbakgrund bör inte Sverige, såsom Ingela\r\nMårtensson förespråkar, aktivt uppmana andra\r\nstater att ratificera konventionen.</pre><pre>Vi deltar i arbetet med att utarbeta ett utkast till en\r\ndeklaration om urbefolkningars rättigheter i FN:s\r\narbetsgrupp för urbefolkningsfrågor. Vi hoppas att\r\ndetta arbete, som bedrivs i samråd med\r\nurbefolkningsrepresentanter, kan avslutas under år\r\n1993.</pre><pre>Regeringen deltar aktivt, såväl i Sverige som\r\ninternationellt, i förberedelsearbetet för det av FN\r\nutropade internationella urbefolkningsåret 1993.\r\nChefen för Utbildningsdepartementet, statsrådet\r\nPer Unckel, har på regeringens vägnar tillsatt en\r\nspeciell delegation som arbetar med förslag till\r\nolika aktiviteter under året. Till delegationen har\r\nknutits representanter för Sveriges egen\r\nurbefolkning -- samerna. Året invigdes officiellt i\r\nSverige av statsministern den 14 januari i\r\nKulturhuset i Stockholm, vid en ceremoni där såväl\r\nsamerepresentanter som statsrådet Unckel och jag\r\nsjälv medverkade.</pre><pre>Frågan om urbefolkningarns ställning och\r\nrättigheter, i framför allt Latinamerika, har fått\r\nökad aktualitet genom att Rigoberta Menchú\r\ntilldelades Nobels fredspris 1992 för sitt arbete för\r\nfrämjandet av respekten för urbefolkningarnas\r\nrättigheter. Detta tillsammans med det faktum att\r\når 1993 utropats till det internationella\r\nurbefolkningsåret kommer förhoppningsvis att\r\ninnebära ett ökat intresse och förståelse för\r\nurbefolkningar, både vad gäller de problem som de\r\nutsätts för, och de positiva bidrag som\r\nurbefolkningarna gett och fortsätter att ge till oss\r\nandra.</pre><pre>Anf. 23  INGELA MÅRTENSSON (fp):</pre><pre>Herr talman! Jag vill tacka statsrådet Alf Svensson\r\nför svaret. Anledningen till att jag väckt en\r\ninterpellation om ursprungsbefolkningar är att jag\r\ntycker att det är viktigt att deras rättigheter tas till\r\nvara. FN har också utlyst 1993 till\r\nurbefolkningarnas år. Syftet är att förstärka\r\ninternationellt samarbete för lösning av de problem\r\nsom ursprungsbefolkningar möter.</pre><pre>Det finns en tendens i Alf Svenssons svar att sätta\r\nlikhetstecken mellan ursprungsbefolkningars\r\nrättigheter och mänskliga rättigheter generellt. Jag\r\ntycker ändå att man måste skilja på dessa begrepp.\r\nUrsprungsbefolkningars rättigheter handlar\r\nnaturligtvis också om mänskliga rättigheter, men\r\ndet är något mer.</pre><pre>Ursprungsbefolkningar är folk som levt i ett\r\nområde som de har haft förfogande över, haft rätt\r\ntill enligt urminnes hävd. Sedan har andra folk\r\nkommit och tagit över marken, tvingat i väg\r\nurbefolkningen och t.o.m. försökt utrota den. Det\r\nfinns många förfärliga beskrivningar i historien om\r\nhur det har gått till. Det har funnits en\r\nnedvärderande syn på den ursprungliga\r\nbefolkningen som ett primitivt folk, att man alltså\r\nhaft rätt att bete sig som man har gjort.</pre><pre>Det är mot den bakgrunden som världen, anser jag,\r\nhar en skuld till dessa folk. Det gäller att\r\nåterupprätta ursprungsbefolkningarnas\r\nrättigheter -- deras rätt till sin egen kultur. I dag rör\r\ndet sig om cirka 300 miljoner människor världen\r\növer.</pre><pre>Jag vill citera Rigoberta Menchú Tum, som\r\nglädjande nog fick förra årets Nobelpris för fred.\r\nHon kommer från Guatemala och har verkat för\r\nindianernas rättigheter där men också utmärkt sig\r\npå det internationella planet i försvaret för\r\nursprungsbefolkningars rättigheter. Hon har även\r\nhaft kontakt med samerna i Sverige. Rigoberta\r\nsäger så här:</pre><pre>''Om Guatemalas folk, Guatemalas indianer, blivit\r\ntvungna att lämna sina hemtrakter och söka skydd\r\npå annat håll, att gömma sig i andra delar av landet,\r\nså beror det på att det blivit omöjligt för dem att\r\nleva på sitt eget territorium. Som många av våra\r\nbröder förklarat hör liv och mark samman för oss.\r\nLiv är för oss lika med Natur. Naturen ger oss liv,\r\nallt vi värdesätter kommer från henne. Om vårt folk\r\nlämnat allt detta är det av nödtvång, det beror på\r\natt vi inte längre kan leva där vi hör hemma.</pre><pre>Därför måste vi göra vår sak känd, vi måste se till\r\natt den studeras, att man undersöker vad som\r\nhänder vårt folk. Vi är ingen fiskart, vi är mänskliga\r\nvarelser med en kultur och ett liv som vi inte vill\r\nförlora. Så är det. Vi tänker inte tiga, varken här\r\neller någon annanstans. Det är vår plikt att tala.''</pre><pre>Även Sverige bör tala för\r\nursprungsbefolkningarnas rättigheter, och då gäller\r\ndet också vår egen ursprungsbefolknings --\r\nsamernas -- rätt att bevara och kunna utöva sin\r\nkultur.</pre><pre>Riksdagen har nyligen beslutat om sameting -- vi\r\ngjorde det före jul -- och det är bra. I samband med\r\ndet beslutet hade vi en lång debatt, och jag skall\r\ninte upprepa den här, men bl.a. diskuterade vi\r\nILO:s konvention 169 om ursprungsbefolkningar\r\noch stamfolk i självstyrande länder.</pre><pre>Det förvånar mig, måste jag säga, att Alf Svensson\r\nhelt kort avfärdar mitt förslag att Sverige skulle\r\nverka för att konventionen får större uppslutning.\r\nFör Sveriges del stupar det på att bruksrätt inte\r\nanvänds i artikel 14, utan att man använder ordet\r\nägarrätt.</pre><pre>Norge har ratificerat konventionen, och då ställer\r\nsig många frågande till varför inte Sverige kan göra\r\ndet. Norge har avgivit en enkel tolkningsförklaring,\r\ndär man deklarerar att man tolkar ägarrätt som\r\nbrukningsrätt. Denna tillämpning är just nu\r\nföremål för granskning i ILO. Om det anses att\r\ndenna tolkning inte strider mot konventionen, finns\r\ndet inga hinder för Sverige att också ratificera\r\nkonventionen.</pre><pre>Om det skulle anses oförenligt med konventionen\r\natt göra den tolkning som Norge gör, skulle ju\r\nSverige kunna verka för att få till stånd en\r\nförändring av konventionen. Det är detta jag\r\nmenar när jag skriver att Sverige skall verka för att\r\nfler länder skall kunna ställa upp på konventionen.</pre><pre>Jag tycker att man bör avvakta nu och noga följa\r\nvad som händer i Norges fall, och sedan kan man ta\r\nställning utifrån vad resultatet blir där. Men det är\r\nviktigt, anser jag, att verka för att så många länder\r\nsom möjligt ställer upp på konventionen, för den är\r\nviktig för ursprungsbefolkningarnas rättigheter.</pre><pre>Jag vill också säga, innan min repliktid är slut, att\r\ndet finns positiva drag i svaret. Statsrådet tar upp\r\nhur Sverige samarbetar i olika organ för\r\nursprungsbefolkningarna. Jag tycker att det är\r\nväldigt viktigt att understryka att vi verkligen gör\r\ndet. I det arbetet är ILO:s konvention 169 mycket\r\nbetydelsefull.</pre><pre>Anf. 24  BERITH ERIKSSON (v):</pre><pre>Herr talman! Jag ville delta i den här debatten\r\ndärför att jag anser, liksom Ingela Mårtensson, att\r\nurbefolkningsåret måste leda till att det görs\r\nframsteg i världen i de här frågorna.</pre><pre>Jag tycker naturligtvis också att det är bra att\r\nSverige är aktivt internationellt när det gäller\r\nursprungsfolk och etniska minoriteter. Exemplen\r\npå våld, massmord och utrensningar av\r\nursprungsfolk och etniska minoriteter världen över\r\när ju förfärliga.</pre><pre>Det har egentligen inte blivit så mycket bättre, trots\r\natt det sker ett internationellt samarbete och trots\r\natt vi försöker arbeta för att länder skall följa\r\ninternationella överenskommelser, folkrättslagar,\r\nosv. Jag läste nu i veckan om Amnestys redogörelse\r\növer de etniska utrensningar och massmord som\r\nförekommer i Brasilien mot olika indianstammar\r\nsom anses stå i vägen för exploatering av\r\nnaturresurser.</pre><pre>Det här betyder ju inte att arbetet inte är\r\nbetydelsefullt, utan det betyder att vi måste lägga\r\nner ändå mera intresse och öka strävandena att nå\r\nresultat. För oss här i Sverige skulle det ge mer\r\ntyngd i det internationella arbetet, om vi mera\r\nmedvetet och bättre skötte frågor som gäller vårt\r\neget ursprungsfolk, samerna.</pre><pre>Det finns ingen som anser att Sverige i modern tid\r\nhar behandlat samer på ett sätt som kan jämföras\r\nmed förhållandena i länder som vi nu har pratat\r\nom -- stater i Latinamerika, Turkiet, länder i\r\nMellanöstern och många andra -- även om vi i\r\nbörjan av det här seklet tvångsförflyttade samer.</pre><pre>Sverige har haft och har fortfarande ett mer\r\nsofistikerat tillvägagångssätt. Det tråkiga är att\r\nslutresultatet blir detsamma, nämligen att ett\r\nursprungsfolks kultur, språk och näringar undan för\r\nundan fasas ut och försvinner. Vi uttalar att vi är\r\nmedvetna om det hotet, och vi försöker att möta\r\ndet, som nu med inrättandet av ett sameting. Men\r\nsamtidigt fattar vi beslut som leder till att den här\r\nutfasningen fortsätter.</pre><pre>Om den samiska kulturen skall överleva och\r\nutvecklas - och då menar jag inte museifieras eller\r\nfinnas kvar som ett exotiskt inslag i turistnäringen --\r\nmåste även det samiska samhällets näringar få\r\nutvecklas. Man måste hitta nya vägar för samernas\r\ngamla näringsgrenar, och deras gamla\r\nnäringsgrenar är renskötsel, jakt, fiske och\r\nhusbehovsslöjd.</pre><pre>Vi säger oss värna om fri företagssamhet och\r\nsmåföretagare och stödja utvecklingen när det\r\ngäller att skapa nya näringsgrenar och\r\nnäringsområden. Samerna hade börjat bygga upp\r\nsmåföretag inom turism där jakt, fiske,\r\nnaturupplevelser och äventyr var viktiga inslag.</pre><pre>Det var småföretag som skulle göra det möjligt för\r\nicke renskötande samer att stanna kvar och få sin\r\nutkomst i Sapmi. Nu har viktiga bitar av underlaget\r\nför den verksamheten dragits bort i och med\r\nbeslutet om att de inte själva får administrera jakt\r\noch fiske.</pre><pre>Jakt och fiske var och är en viktig del i deras\r\nföretagsverksamhet. Den debatt och det\r\nresonemang som fördes i regeringen, i utskottet och\r\ni riksdagen sammankopplade den frågan med ILO-\r\nkonventionen om markägarfrågan. Även om det är\r\nen intressant fråga, hade den egentligen ingen\r\nabsolut relevans i det här sammanhanget.</pre><pre>Det är nödvändigt att Sverige kan hitta vägar för att\r\nratificera ILO-konventionen. Det är också\r\nnödvändigt att Sverige aktivt arbetar med en FN-\r\nkonvention för ursprungsfolks och etniska\r\nminoriteters rättigheter, men det är lika nödvändigt\r\natt vi mer medvetet fattar beslut som innebär att vi\r\nsjälva uppfyller konventioner, lagar och uttalanden\r\nsom vi gjort här hemma. Det skall naturligtvis ske\r\npå den nivå och efter den standard som vi har här\r\ni Sverige. Vi måste alltså ha en mer långsiktig och\r\nmedveten politik i samefrågorna.</pre><pre>Jag antar att den arbetsgrupp som statsrådet\r\nnämnde är den svenska arbetsgruppen. Jag vet att\r\nsamer i Kiruna, som har kontaktat mig, planerar ett\r\nseminarium med forskare som Kajsa Korpijaakko.\r\nDeras mål är att stärka samernas självkänsla, sprida\r\nkunskap och information om samerna i ett\r\nhistoriskt perspektiv, beskriva dagens situation och\r\nförsöka komma fram till framtidens möjligheter.\r\nJag vill fråga om Alf Svensson vet något om\r\narbetsgruppens planer under detta år och vilka\r\nekonomiska möjligheter det finns för grupper som\r\nvill arbeta för att sprida kunskaper om samerna\r\nunder det här året.</pre><pre>Anf. 25  Statsrådet ALF SVENSSON (kds):</pre><pre>Herr talman! Jag tycker att det är mycket bra att\r\nden här interpellationen har ställts. Det är\r\nutomordentligt att dessa frågor aktualiseras. Vi bör\r\ngöra allt vi kan nationellt och internationellt för att\r\nlösa dessa frågor.</pre><pre>Jag tror att det finns en fara i att man försöker göra\r\ngällande att ursprungsbefolkningarnas fri- och\r\nrättigheter och rätt till egen kultur osv. skulle vara\r\nnågot som inte ryms inom FN:s konvention om\r\nmänskliga fri- och rättigheter. Det är faktiskt vad\r\nsom sker.</pre><pre>I det sammanhanget får vi kanske också erinra oss,\r\nherr talman, att den gamla ILO-konventionen\r\ngenomsyrades av vad man nog kan kalla ett ganska\r\npaternalistiskt tänkande. Jag tror att det ligger ett\r\nvärde i att vi generellt har sådana mänskliga fri- och\r\nrättigheter att minoriteter och\r\nursprungsbefolkningar upplever att de har samma\r\nrätt som den nu existerande majoriteten i dessa\r\nländer, vilka de nu än är, Sverige eller länder i\r\nLatinamerika. Det som tas upp i den nu aktuella\r\nILO-konventionen är de frågor som vi ivrigt driver\r\ni FN-sammanhang i den arbetsgrupp för\r\nurbefolkningar som Sverige agerar i där.</pre><pre>Vi kan naturligtvis debattera länge om det var rätt\r\noch riktigt att Sverige inte ratificerade den\r\nförändrade ILO-konventionen. Jag är säker på att\r\nbåde Ingela Mårtensson och Berith Eriksson är\r\nunderkunniga om att konstitutionsutskottet klart\r\noch entydigt har fastslagit att den bedömning som\r\nregeringen har gjort, dvs. att vi inte skulle ratificera\r\nde ordalydelser som finns i den aktuella ILO-\r\nkonventionen, var en riktig bedömning. Det skulle\r\nkunna uppfattas som att vi har erkänt att samerna\r\nhar äganderätt till all den mark som de en gång\r\nanvänt som renbetesland, men som i dag ägs av icke\r\nrenskötande människor. Detta hade kunnat leda till\r\nägorättstvister. Det är nog ganska entydigt.</pre><pre>Men jag vill än en gång med kraft understryka att\r\ndetta inte innebär detsamma som att vi inte bryr oss\r\nom urbefolkningarnas situation. Det är klart att vi\r\nkan använda rejält med energi, tid och kraft till att\r\nförändra konventionen. Men efter att ha försökt få\r\nin ordalydelser i konventionen som man ville ha in,\r\nmen inte fick in, försöker man finna nya och andra\r\nvägar för att mer effektivt utnyttja sina resurser och\r\nsin energi. Det är vad som sker för närvarande.</pre><pre>Anf. 26  INGELA MÅRTENSSON (fp):</pre><pre>Herr talman! Det är viktigt att man ser på detta\r\nmed mänskliga fri- och rättigheter och tar upp\r\nrättigheterna för ursprungsbefolkningar. Jag har\r\ntagit del av de diskussioner som skett inom den\r\neuropeiska säkerhetskonferensen, ESK, där vissa\r\ndelegationer inte vill ställa upp på krav när det\r\ngäller ursprungsbefolkningar, därför att man inte\r\nvill tala om kollektiva rättigheter.</pre><pre>I detta svar finns det också en del tendenser till att\r\ntala om rättigheter för personer som tillhör en viss\r\ngrupp. När det gäller ursprungsbefolkningar är det\r\nrelevant att tala om kollektiva rättigheter, eftersom\r\ndet gäller rättigheter för ett folk. Det måste skiljas\r\nfrån de generella rättigheter som gäller i ett land.\r\nDärför är det viktigt att reda ut begreppen.</pre><pre>Jag är väl medveten om den diskussion som ägde\r\nrum i konstitutionsutskottet, eftersom jag deltog i\r\nden. Visst är det så att KU sade att vi inte nu skulle\r\nkunna ratificera konventionen så som regeringen\r\ntolkade den. Men KU gjorde faktiskt en förändring\r\ngenom att man såg att det kanske kan öppna sig\r\nmöjligheter beroende på hur granskningen av\r\nNorges tillämpning kommer att utfalla.</pre><pre>Riksdagen har också uppmuntrat regeringen att\r\nfölja detta noga för att se vad det blir av det. Det\r\nkunde öppna möjligheter för Sverige att ratificera.\r\nDet är alltså inte uteslutet att vi skulle kunna\r\nratificera konventionen. Jag tycker att vi skall\r\nanvända energi och kraft för detta. Det är ett stöd\r\nför ursprungsbefolkningar.</pre><pre>Många vill ju förneka deras identitet. Jag säger inte\r\natt vi gör det i Sverige. Jag vet att samerna själva\r\nhade velat att vi skulle ha ett grundlagsskydd för\r\nsamerna, men riksdagen har inte ställt sig bakom\r\ndet. Det bottnar i att samerna känner att man\r\nbehöver få erkännas som ett folk. Det är minsann\r\ninte självklart. Många vill ju hävda att det inte är\r\nett speciellt folk, utan skall integreras i det egna\r\nlandet. Det handlar om ett självbestämmande och\r\nen rätt för ursprungsbefolkningen att få överleva,\r\nfå ha sin identitet och även få ha ett\r\nsjälvbestämmande.</pre><pre>Anf. 27  BERITH ERIKSSON (v):</pre><pre>Herr talman! Statsrådet sade att dessa frågor ryms\r\ninom konventionen om de mänskliga rättigheterna.\r\nDet är klart att de ryms där, men det är också klart\r\natt det behövs ytterligare rättigheter för\r\nursprungsfolk. Varför skulle man annars inom FN\r\narbeta med en konvention om just denna fråga?</pre><pre>Sedan tog Ingela Mårtensson upp frågan om\r\nägande i det gamla samiska samhället liksom hos\r\nandra ursprungsfolk. Det har här mer handlat om\r\nett folks rättigheter än om enskilda personers\r\nrättigheter.</pre><pre>Jag vill återkomma till frågan om upplåtelse. Alf\r\nSvensson nämnde ingenting om den. När man mer\r\norganiserat började att upplåta mark och vatten för\r\njakt och fiske bedriven av andra än samer sades det\r\nhelt klart att rättigheten tillhör samerna, men man\r\ntrodde inte att samerna själva kunde administrera\r\nupplåtelserna. Indirekt erkänns upplåtelserätten\r\ngenom att det sägs att de pengar som kommer in\r\nskall tillfalla samebyarna. Det leder till slutsatsen\r\natt man tydligen fortfarande anser att samerna inte\r\nsjälva kan administera.</pre><pre>Jag fick heller inte något svar på min fråga om\r\nstatsrådet kände till vilka planer som den tillsatta\r\narbetsgruppen har för sitt arbete under detta år.\r\nFinns det exempelvis möjlighet för en kommitté\r\nsom vill göra någonting att ansöka om pengar?</pre><pre>Anf. 28  Statsrådet ALF SVENSSON (kds):</pre><pre>Herr talman! Också jag vill gärna understryka att\r\nvi, vilket Ingela Mårtensson sade i sitt första\r\nanförande, står i skuld till ursprungsbefolkningar\r\npå många håll i världen. I detta sammanhang vill\r\njag också erinra om att det stora problemet är att\r\nmänskliga fri- och rättigheter kränks i nästan vart\r\noch vartannat hörn av världen. Jag kan försäkra att\r\njag som bistånds- och MR-minister tar upp dessa\r\nfrågor, i det fall frågan är relevant, vid varje\r\növerläggning vi har med ett land som mottager\r\nbistånd.</pre><pre>Jag kan berätta att vi så sent som för ett par tre\r\ndagar sedan har observerat indianernas situation i\r\nBolivia. Vi har ett par personer från vår u-\r\navdelning där för att se hur de behandlas av staten.\r\nVi har uppmärksammats på detta problem, och vi\r\nförsöker att göra en specifik insats. Detta är inte\r\nnog. Vi kan också som exempel ta åtskilliga andra\r\nområden -- det gäller Guatemala och Nicaragua --\r\ndär vi specifikt från biståndsavdelningens sida\r\nengagerat oss för ursprungsbefolkningar.</pre><pre>Det är statsrådet Unckel som har hand om\r\nsamepolitiken, om jag får använda det uttrycket.\r\nJag kan berätta för Berith Eriksson att det är avsatt\r\nungefär en halv miljon för delegationens arbete.\r\nJag kan i och för sig räkna upp en rad punkter som\r\njag vet att man kommer att syssla med. Man har\r\nvänt sig till en rad organisationer och institutioner --\r\nuniversitet, museer och bibliotek -- för att under\r\ndetta år engagera dem i arbetet.</pre><pre>Sameorganisationerna kommer på egen hand att\r\nanordna utställningar och ta fram läromedel för\r\nsamer och om samerna. Man kommer förstås att ha\r\nutställningar, och man kommer att skapa ett\r\npermanent informationscenter etc. Låt mig rent ut\r\nfå säga, att jag tror att det är enklast för Berith\r\nEriksson att be sameministern redogöra för detta\r\nriktigt rejält och utförligt. Men det är åtskilligt på\r\ngång, och anslaget är en halv miljon.</pre><pre>Jag kan mycket väl förstå att många -- jag hoppas\r\natt vi alla gör det -- känner otålighet inför dessa\r\nfrågor. Man känner också en otillräcklighet över\r\nhuvud taget när det gäller MR-frågor. Jag tror\r\ndäremot fortfarande att det inte hade varit klokast\r\natt satsa på att få andra länder att ratificera en\r\nkonvention där vi själva inte nådde ända fram vid\r\nformulerandet. Vi kan ju gärna inte vädja till andra\r\nstater att ratificera när vi själva inte har gjort det.\r\nMen det innebär inte att vi är sysslolösa och inte har\r\nengagemang i dessa frågor. Jag skulle vilja drista\r\nmig till att säga, herr talman, att norrmännen mer\r\nän en gång har funderat på om det de gjorde var\r\nhelt korrekt.</pre><pre>Anf. 29  INGELA MÅRTENSSON (fp):</pre><pre>Herr talman! Jag vill gärna instämma i att frågan\r\nom kränkningar av de mänskliga rättigheterna har\r\nstor betydelse. De är ett gissel i hela världen. Det\r\när mycket viktigt att vi har en minister som särskilt\r\ntar sig an dessa frågor och driver på. Det behövs i\r\nalla sammanhang.</pre><pre>När man i olika situationer träffar eller har möten\r\nmed människor från andra länder bör man betona\r\nbetydelsen av skydd för mänskliga rättigheter.\r\nSverige bör också vid fördelningen av\r\nbiståndspengarna använda sig av möjligheten att\r\npåverka just när det gäller mänskliga rättigheter.\r\nDet instämmer jag helt i. Jag tycker att det är\r\nmycket bra att regeringen i budgetpropositionen\r\nbetonar detta.</pre><pre>Även om skydd för ursprungsbefolkningar ryms\r\ninom MR-området behövs det något därutöver.\r\nDet är därför som denna konvention -- ILO:s\r\nkonvention 169 -- är så betydelsefull. Det är klart\r\natt jag förstår att Sverige inte kan gå ut och begära\r\natt andra länder skall ställa upp och ratificera en\r\nkonvention när vi i Sverige själva har kommit till\r\nden slutsatsen att den inte stämmer med vår\r\nlagstiftning.</pre><pre>Jag menar att vi skall följa hur Norges tillämpning\r\nbedöms inom ILO. Om man anser att det är en\r\nmöjlig tolkning finns det inget hinder för att också\r\nSverige skulle kunna ratificera konventionen. I den\r\nsituationen kan vi verka för att få fler länder att\r\nratificera den -- dvs. om man kan göra tolkningen\r\natt ägarrätt är lika med bruksrätt. Om det inte är\r\nså, tycker jag att man får arbeta för att\r\nkonventionen skall ändras så att man på det viset\r\nkan få många fler länder att skriva under.</pre><pre>Det handlar inte bara om mänskliga rättigheter.\r\nDet handlar om ursprungsbefolkningarnas\r\nrättigheter totalt sett. Sverige uppfyller många av\r\ndessa krav. Det är därför tråkigt, och i högsta grad\r\nolyckligt, att vi inte kan underteckna konventionen\r\npå grund av artikel 14. Men jag tror att vi kommer\r\natt få mer klarhet under detta år. Jag för min del\r\nanser att det vore mycket fint om Sverige under\r\nFN:s år för ursprungsbefolkningar kunde\r\nunderteckna ILO:s konvention 169. Det skulle på\r\nsikt betyda mycket för ursprungsbefolkningarna.</pre><pre>Anf. 30  Statsrådet ALF SVENSSON (kds):</pre><pre>Herr talman! Låt mig avslutningsvis säga att\r\nregeringen naturligtvis följer denna utveckling med\r\nmycket stort intresse och att vi också skall se till vad\r\nsom händer i Norge. Det måste vara en självklarhet\r\nför oss att göra det.</pre><pre>Det finns ingen anledning att säga att det inte finns\r\nmöjlighet för Sverige att i en framtid underteckna\r\ndenna konvention. Den kom så pass nyligen som år\r\n1989. Efter det arbete som bedrevs för att få in de\r\ntexter som Sverige ville ha med, och när man inte\r\nlyckades, tycker jag att vi ändå kan vara överens\r\nom att det var klokt att man då inte slog sig till ro\r\nutan i stället satsade ivrigt via de kanaler som är\r\nöppna.</pre><pre>Överläggningen var härmed avslutad.</pre><pre>9 §  Svar på interpellation 1992/93:47 om\r\nenergikrisen i Litauen</pre><pre>Anf. 31  Statsrådet ALF SVENSSON (kds):</pre><pre>Herr talman! Kristina Svensson har ställt tre frågor\r\nom det svenska biståndet och om energiinsatser till\r\nde baltiska staterna, särskilt Litauen.</pre><pre>Låt mig börja med att svara på de första två\r\nfrågorna om hur Sverige kommer att bistå Litauen\r\nför att mildra effekterna av den energikris som\r\nlandet befinner sig i, och vilka multilaterala initiativ\r\nsom tagits från svensk sida för att bistå Litauen med\r\nolje- och gasleveranser.</pre><pre>För cirka två månader sedan besökte\r\nrepresentanter för Utrikesdepartementet Vilnius\r\noch sammanträffade med bl.a. vice\r\nenergiministern. Vid dessa samtal framkom att den\r\nhjälp man prioriterade högst i vinter, är hjälp i form\r\nav pengar. Anledningen härtill är det stora behovet\r\nav olja, och att man för att kunna köpa olja från\r\nRyssland, krävs på betalning för tidigare gjorda\r\noljeinköp.</pre><pre>För Litauen är det problematiskt att ta emot olja\r\nfrån något annat land än just Ryssland, på grund av\r\natt hamnanläggningarna inte är anpassade för\r\nimport av olja. Från Ryssland däremot kan import\r\nske via pipeline. De tio miljoner kronor vilka\r\nsvenska regeringen för en tid sedan beslutade om\r\natt avsätta för katastrofinsatser i Litauen kommer\r\nsåledes mycket väl till pass för regeringen i Vilnius.\r\nHär kan också nämnas att 10 miljoner kronor även\r\navsatts för katastrofinsatser i vardera Estland och\r\nLettland. Litauerna kan på så sätt få hjälp med att\r\nreglera energiskulderna med Ryssland. Om\r\nbetalning av skulder till Ryssland ej sker, har\r\nRyssland hotat att upprätta bränsleblockad\r\ngentemot Litauen. Den 18 december 1992\r\nundertecknade SIDA på regeringens vägnar en\r\növerenskommelse mellan Sverige och Litauen i\r\nvilken transfereringen av medlen regleras.</pre><pre>Jag kan i detta sammanhang också nämna att\r\nlitauerna inte efterfrågat olje- och gasleveranser\r\nper se utan just pengar för att täcka nämnda skulder\r\noch kunna göra nya inköp.</pre><pre>Vad gäller Kristina Svenssons fråga om\r\nmultilaterala initiativ för att bistå Litauen med olje-\r\noch gasleveranser vill jag först nämna arbetet inom\r\nG-24 där Sverige spelat en framträdande roll.\r\nSverige har i detta forum tagit initiativ till särskilda\r\nG-24 möten om Baltikum. Ett sådant möte hölls i\r\nRiga den 23--24 november 1992. Avsikten med\r\ndessa möten är först och främst att samordna\r\nbiståndsinsatserna, men också att bredda\r\ngivarkretsen. Samtliga 24 OECD-länder samt\r\ninternationella organisationer har deltagit på hög\r\ntjänstemannanivå. Då det gäller\r\nbetalningsbalansstöd, som kan ha omedelbar\r\nbetydelse för energiimporten till Baltikum, har\r\nSveige gjort ansträngningar för att förmå övriga G-\r\n24 länder att delta i finansieringen. Sverige har\r\nockså bidragit med 10 % av totalbeloppet eller ca\r\n200 miljoner kronor enbart till Litauen. Bidraget\r\nhar formen av ett lån som börjar betalas ut under\r\nbörjan av 1993 och kan användas till import av olja\r\noch gas.</pre><pre>Sverige har dessutom spelat en central roll i\r\nansträngningarna att så snabbt som möjligt få fram\r\nbetydande resurser till de baltiska staterna från\r\nmultilaterala institutioner som Världsbanken och\r\nEuropeiska utvecklingsbanken.</pre><pre>Beträffande Världsbanken har den ett omfattande\r\nprogram för utveckling av energisektorn i Litauen.\r\nPå kort sikt, bl.a. för att upprätthålla nödvändig\r\nenergiimport, har Litauen fått ett\r\nimportrehabiliteringslån om 60 miljoner US dollar.\r\nSverige har lämnat tekniskt stöd vid utarbetandet\r\nav detta lån, som sker i etapper. Under nästa\r\nbudgetår planerar Världsbanken ett särskilt energi-\r\noch miljölån till Litauen om 70 miljoner US dollar.\r\nArbetet med att identifiera lämpliga projekt har\r\nredan påbörjats. I den nyligen framlagda\r\nbudgetpropositionen ingår förslag om strukturlån\r\nsom skulle kunna komplettera Världsbankens lån\r\npå energiområdet.</pre><pre>Europeiska utvecklingsbanken har beviljat\r\nenergilån till samtliga tre baltiska stater av vilka det\r\ntill Litauen uppgår till inte mindre än 37 miljoner\r\necu (European Currency Unit). Lånen är avsedda\r\nför import och investeringar som är vitala för de\r\nbaltiska länderna. Ett samarbete har etablerats\r\nmellan Miljö- och naturresursdepartementet och\r\nbankerna för att pröva möjligheterna till\r\nsamordning eller samfinansiering inom detta\r\nområde.</pre><pre>Kristina Svensson vill avslutningsvis veta vilka\r\nplaner som finns i det svenska biståndet då det\r\ngäller att i ett mer långsiktigt perspektiv trygga\r\nenergiförsörjningen i de baltiska staterna.</pre><pre>Detta är egentligen en fråga som ligger utanför mitt\r\nansvarsområde. Jag kan ändå informera om\r\nföljande.</pre><pre>Som jag redan sagt har i det tekniska samarbetet\r\nmed de baltiska staterna energiområdet från början\r\ngivits mycket hög prioritet. Med tanke på att\r\nmycket stora investeringar och insatser krävs i de\r\nbaltiska staterna för att på sikt begränsa\r\nenergiförbrukningens negativa effekter på miljön,\r\narbetar Sverige aktivt för att koordinera\r\nbiståndsinsatserna multilateralt. Sverige har genom\r\ns.k. konsultfonder både hos Europeiska\r\nutvecklingsbanken och Världsbanken lämnat\r\nadditionella bidrag som kan finansiera tekniska\r\nbiståndsinsatser med svensk expertis.</pre><pre>Utöver dessa svenska insatser har Sverige under\r\nvåren 1992 bidragit med 10 miljoner kronor till\r\nEstland för inrättandet av en revolverande fond.\r\nDenna är tänkt att kunna utnyttjas av estniska\r\nföretag som behöver ta lån i hårdvaluta för att\r\nkunna göra investeringar på energiområdet och\r\nbetala tillbaka genom motköp.</pre><pre>Jag vill i detta sammanhang också framhålla\r\nMiljöoch naturresursdepartementets proposition\r\n1992/93:99 om vissa åtgärder inom klimatområdet\r\noch i Östersjöregionen. Denna förelades riksdagen\r\nden 2 november 1992, och ett riksdagsbeslut togs\r\nden 16 december 1992. Där stadgas att 45 miljoner\r\nkronor avsätts för att bidra till uppbyggnaden av ett\r\nmiljöanpassat energisystem i de baltiska staterna.\r\nVidare att stödet till kärnsäkerhets- och\r\nstrålskyddssamarbete med de baltiska staterna och\r\nmed Ryssland ökas med 43,1 miljoner kronor.</pre><pre>Sverige har hittills avsatt 75 miljoner kronor för\r\nstrålskydds- och kärnsäkerhetssamarbete i\r\nÖstersjöregionen. Kärnkraften utgör en viktig\r\nenergikälla för Litauen där Ignalinaverken står för\r\n60 % av landets energibehov.</pre><pre>Avslutningsvis kan jag nämna att myndigheten\r\nBITS finansierat ett antal studier i de baltiska\r\nstaterna rörande energipotential och\r\nenergiplanering. BITS finansierar vidare en\r\nenergirådgivartjänst vid energiministeriet i Tallinn.</pre><pre>Den fundamentala förändringsprocess som nu\r\npågår, ej endast inom f.d. Sovjetunionen, utan\r\nockså på andra ställen i Europa och annorstädes, är\r\nmycket besvärlig. Omedelbar humanitär hjälp är\r\nnödvändig. Samtidigt är det emellertid viktigt att vi\r\nser dessa länders utveckling i ett mer långsiktigt\r\nperspektiv. Vår huvuduppgift i detta enorma och\r\nsvårhanterliga arbete måste hela tiden vara att\r\nhjälpa länderna att klara sig själva och att länderna\r\nutvecklas till sunda demokratier, med väl fungerade\r\nmarknadsekonomier.</pre><pre>Anf. 32  KRISTINA SVENSSON (s):</pre><pre>Herr talman! Jag tackar biståndsministern för det\r\nuttömmande svaret. Jag vill samtidigt påpeka att\r\nmin interpellation lämnades in för nästan två\r\nmånader sedan. Den var föranledd av mycket\r\nalarmerande rapporter som vi nåddes av från\r\nVilnius. Litauiska socialdemokrater vädjade till oss\r\nsocialdemokrater om stöd och ekonomisk hjälp för\r\natt lindra den svåra situation som man såg framför\r\nsig under den kommande vintern. Både olje- och\r\ngaslagren var mycket knappa. Situationen var\r\nminst sagt akut. Även med mycket extrema\r\nransoneringar skulle lagren snabbt ta slut. Sedan\r\njag lämnade in min interpaellation har det som sagt\r\ngått två månader, och biståndsministern och jag har\r\nhaft kontakter med varandra under tiden.</pre><pre>Som vi hörde har två miljoner ur katastrofanslaget\r\nanslagits. Det var ett mycket bra tillskott.</pre><pre>Situationen var svår i alla tre baltiska stater, men\r\nden var mest akut i Tallinn. I det perspektivet kan\r\nman ha synpunkter på att det gjordes en\r\nschablonartad fördelning, dvs. att alla tre länderna\r\nfick lika stora belopp. Ja menar att situationen var\r\nbetydligt allvarligare i Litauen. Det är också fråga\r\nom olika stora länder. Litauen var i störst behov av\r\nhjälp. Man saknade lager. Litauen har dessutom en\r\nstörre befolkning än de två andra länderna att ta\r\nhänsyn till.</pre><pre>Energiproblemen i Litauen har ett antal orsaker.\r\nMan är extremt beroende av tillförsel av olja och\r\ngas från Ryssland. Man har inte reglerat sina\r\nskulder till Ryssland. Ryssarna har ställt krav på\r\nbetalning innan vidare leveranser kan göras och\r\nhotat med att stänga av alla leverenser. Man har\r\ninte heller hamnkapacitet för att ta emot leveranser\r\nsjövägen. Trots att man bygger ut hamnen i\r\nKlaipeda är den fortfarande otillräcklig. Frågan om\r\natt bygga en modern oljeterminal är mycket\r\nkontroversiell, eftersom den delvis krockar med\r\nmiljöintressen. De fjärrvärmeverk som finns i\r\nLitauen är minst sagt ineffektiva, och husen är\r\ndåligt isolerade. Det här är en komplex\r\nproblembild.</pre><pre>Nu är den akuta krisen avvärjd för tillfället. Jag\r\ntalade i morse med vår ambassadör i Vilnius. Han\r\nberättade att situationen har blivit betydligt bättre\r\nefter nyår. Olje- och gaslagren växer något. Man\r\nräknar med att man har reserver för ytterligare två\r\nveckor. Detta är alltså en dagsfärsk rapport.\r\nAmbassadören berättade också att man kan ta in\r\nnågra leverensanser via järnväg från Polen.</pre><pre>De internationella lån som Alf Svensson nämnde\r\nhar delvis fallit ut. Det bidrar självfallet till att\r\nförbättra situationen.</pre><pre>Men människor har fortfarande inte varmvatten.\r\nDet beror på att kostnaderna har ökat så att de inte\r\nhar råd att betala räkningarna.</pre><pre>Jag är också av den uppfattningen att vårt stöd till\r\nde baltiska länderna skall vara långsiktigt. Det skall\r\nleda till en hållbar utveckling på kort sikt.\r\nPrinciperna skiljer sig inte alls från vad som gäller\r\nför det övriga internationella biståndet till\r\nutvecklingsländer.</pre><pre>I akuta situationer måste vi emellertid agera\r\nsnabbt. Därför har vi ett väl tilltaget\r\nkatastrofanslag -- som visserligen ändå inte räcker\r\ntill.</pre><pre>Jag har synpunkter på Östeuropasamarbetet i stort.\r\nMen jag vet inte om vi skall ta tid för att diskutera\r\ndet, eftersom interpellationen gällde en mycket\r\nspecifik fråga som har löst sig. Jag tycker dock att\r\nÖsteuropasamarbetet i stort är otillfredsställande\r\nmed oklara mål och prioriteringar. Det gäller också\r\nplaneringsordning och myndighetsordning.</pre><pre>Jag tycker att den redovisning som\r\nbiståndsministern har gjort är uttömmande. Den\r\nvisar på något som jag tycker är mycket bra,\r\nnämligen att Sverige driver frågor i de multilaterala\r\norganen och når resultat där. Det är mycket viktiga\r\ninsatser för en hållbar utveckling i Baltikum. De\r\nsiffror som redovisades är imponerande, om man\r\nlägger samman dem.</pre><pre>Anf. 33  PÄR GRANSTEDT (c):</pre><pre>Herr talman! Jag hade tillfälle att debattera frågan\r\nom energikrisen i Baltikum redan i höstas. Jag\r\nställde en enkel fråga, och därför gick hanteringen\r\nlitet snabbare.</pre><pre>Situationen var då mycket akut. Jag kunde redan\r\ndå konstatera att det fanns en hög grad av\r\nmedvetenhet om detta på Utrikesdepartementet\r\noch hos biståndsministern personligen. Det fanns\r\nockså en stark vilja att verkligen få till stånd snabba\r\nåtgärder.</pre><pre>Det är viktigt att Sverige och andra länder verkligen\r\nkan hjälpa till i akuta situationer, inte minst när det\r\ngäller vårt eget grannskap. Det är omvittnat att\r\nkrisen inte blev lika svår i år som förra vintern. Man\r\nhade bättre beredskap, och klimatförhållandena\r\nvar något bättre. Det är nu viktigt att förebygga att\r\nden här typen av problem upprepar sig vinter efter\r\nvinter. Jag tycker därför att det är mycket värdefullt\r\nmed den politik som redovisas i det här\r\ninterpellationssvaret. Det handlar om\r\nkatastrofåtgärder men framför allt om insatser för\r\natt bygga upp ett långsiktigt fungerande\r\nenergisystem. Det gäller att få en hög\r\nisoleringsstandard i bostäderna. Situationen är\r\nmycket undermålig. Det gäller också att skapa ett\r\nenergiförsörjningssystem som är godtagbart ur\r\nmiljösynpunkt. Jag har noterat att det här har\r\nmycket hög prioritet både inom\r\nUtrikesdepartementet och Miljödepartementet.\r\nMan samlar verkligen ihop sina krafter för detta.</pre><pre>Herr talman! Jag vill uttrycka min tillfredsställelse\r\növer den starka vilja att verkligen nå resultat på det\r\nhär området som finns i interpellationssvaret. Jag\r\nvill uppmuntra att det här får fortsätta att ha en\r\nmycket hög prioritet när det gäller våra östinsatser\r\noch vårt samarbete med Baltikum.</pre><pre>Anf. 34  Statsrådet ALF SVENSSON (kds):</pre><pre>Herr talman! Jag känner mig naturligtvis\r\nuppmuntrad över att vi är överens. Jag hade inte\r\nheller väntat mig något annat.</pre><pre>Jag tror att vi alla ivrar för att få till stånd den\r\nlångsiktighet som både Kristina Svensson och Pär\r\nGranstedt har understrukit behovet av.</pre><pre>Som ni väl känner till har jag inte hand om\r\nprojektbiståndet, utan katastrofbiståndet när det\r\ngäller Östeuropa och Baltikum. Vad som redan\r\nnämnts och som jag också vill säga här i kammaren\r\när att katastrofbiståndet är för litet.</pre><pre>När vi talar om Baltikum måste vi också komma\r\nihåg -- och förstå mig då rätt -- att Jugoslavien\r\nkräver mycket stora resurser ur det anslaget.</pre><pre>Det finns alltså en botten på påsen. Jag kan\r\nförsäkra att vi skulle önska att katastrofanslaget\r\nvore större. Å andra sidan vet vi att hur stort det än\r\nhade varit hade vi som vill göra insatser -- och vi är\r\nmånga, jag gläder mig åt det -- ändå upplevt att det\r\ninte hade räckt till.</pre><pre>Anf. 35  KRISTINA SVENSSON (s):</pre><pre>Herr talman! Jag skall inte förlänga den här\r\ndebatten, utan vill bara stryka under att det var bra\r\natt vi klarade ut den här situationen när den var\r\nakut. Jag hoppas att det finns beredskap inför\r\nkommande vintrar i Baltikum.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 14.16 på förslag av förste vice\r\ntalmannen att ajournera förhandlingarna till kl.\r\n14.30, då regeringsinformationen skulle börja.</pre><pre>Återupptagna förhandlingar</pre><pre>Förhandlingarna återupptogs kl. 14.30.</pre><pre>10 §  Information från regeringen om EG</pre><pre>Anf. 36  Statsrådet ULF DINKELSPIEL\r\n(m):</pre><pre>Herr talman! Om drygt en vecka, den 1 februari,\r\ninleds Sveriges medlemskapsförhandlingar med\r\nEG. Därmed går arbetet in i en ny fas. Nu gäller det\r\natt lägga fast villkoren för Sveriges medlemskap i\r\nEG/EU.</pre><pre>I mitt öppningsanförande i Bryssel den 1 februari\r\nkommer jag att redovisa vilka utgångspunkter vi\r\nhar för förhandlingarna och på vilka områden vi\r\neftersträvar särlösningar.</pre><pre>En utgångspunkt för förhandlingarna är att vi har\r\nsamma grundläggande värderingar som\r\nGemenskapen och att vi delar dess långsiktiga\r\npolitiska mål. Vi får aldrig glömma att det\r\nursprungliga syftet var att bygga ett allt fastare\r\nförbund mellan de europeiska folken för att trygga\r\nfred och frihet.</pre><pre>En annan utgångspunkt är de värderingar som\r\nsärskilt präglar det svenska samhället och som\r\nkommer att vägleda oss såväl i förhandlingarna som\r\ni vårt agerande som en medlem. Jag tänker här på\r\noffentlighetsprincipen, på miljöpolitiken, på\r\nsocialpolitiken, på arbetsmarknadspolitiken, på\r\njämställdhet mellan kvinnor och män, på\r\nallemansrätten och på det nordiska samarbetet.\r\nHär finns värden som utgör omistliga delar i vårt\r\ndagliga liv. På dessa områden har Sverige också en\r\nhel del erfarenheter som kan vara av värde även för\r\nvåra framtida samarbetspartner i EG/EU.</pre><pre>En tredje utgångspunkt är den svenska utrikes- och\r\nsäkerhetspolitiken. I ljuset av det radikalt\r\nförändrade säkerhetspolitiska läget i Europa är det\r\nett starkt svenskt intresse att delta aktivt och utan\r\nförbehåll i den gemensamma utrikes- och\r\nsäkerhetspolitiken. Sverige vill medverka i arbetet\r\npå att bygga en ny europeisk freds- och\r\nsäkerhetsordning. Samtidigt består den militära\r\nalliansfriheten alltjämt.</pre><pre>Ytterligare en utgångspunkt är det svenska\r\nintresset att delta i EG:s arbete med den fortsatta\r\nutformningen av den ekonomiska och monetära\r\nunionen. Oron på valutamarknaderna under det\r\ngångna året har givit många bevis på behovet av ett\r\nfastare samarbete på detta område.</pre><pre>Förhandlingarna kommer att baseras på EG:s\r\nnuvarande och tillkommande regelverk. På en del\r\nområden kommer Sverige emellertid att ställa krav\r\npå särlösningar som beaktar specifikt svenska\r\nförhållanden och intressen. Den 8 oktober förra\r\nåret redogjorde jag här i riksdagen för de viktigaste\r\nförhandlingsfrågorna. De avser i första hand\r\njordbrukspolitik, fiske, regionalpolitik, miljöfrågor\r\ni vidaste mening, alkoholpolitik, Euratom,\r\nhandelspolitik, gränskontroller, institutionella\r\nfrågor, vissa skattefrågor samt EG:s budget.\r\nLiksom hittills kommer regeringen att sträva efter\r\nbredast möjliga parlamentariska uppslutning\r\nbakom de svenska kraven.</pre><pre>Med hänvisning till de lösningar som uppnåtts vid\r\nEG:s toppmöte i Edinburgh för att klara av\r\nDanmarks problem har i den svenska debatten\r\nförslag framförts att också Sverige borde\r\neftersträva en ''dansk'' lösning. På den punkten vill\r\njag slå fast att varje kandidatland måste bemöda sig\r\nom att finna lösningar på sina speciella nationella\r\nfrågeställningar. Vi kommer i stället att aktivt driva\r\nsvenska lösningar på våra specifika svenska\r\nproblem.</pre><pre>Edinburghmötet lyfte fram en rad allmängiltiga\r\ntolkningar av fördragstexten om Europeiska\r\nunionen, som vi har all anledning att välkomna\r\ninför medlemskapsförhandlingarna. Jag tänker\r\nt.ex. på möjligheterna att utveckla strängare regler\r\nrörande miljön, arbetsmiljön och\r\nkonsumentskyddet. Och vidare på att utvecklingen\r\nav fördelnings- och välfärdspolitiken är en nationell\r\nangelägenhet. Med tillfredsställelse bör vi också\r\nnotera Edinburghmötets överenskommelse om\r\nökad öppenhet och allmän insyn i EG-arbetet. Vi\r\nvälkomnar de viktiga steg som tagits av EG:s stats-\r\noch regeringschefer beträffande tillämpningen\r\ninom EG av subsidiaritetsprincipen, eller den s.k.\r\nnärhetsprincipen. Gemenskapsnivån är inte till för\r\nsådant som lika bra eller bättre kan hanteras på\r\nnationell nivå.</pre><pre>Herr talman! Jag besökte i förra veckan företrädare\r\nför såväl det danska ordförandeskapet som EG-\r\nkommissionen för att diskutera uppläggningen av\r\nde kommande förhandlingarna. Jag fick då det\r\nbestämda intrycket att man från Gemenskapens\r\nsida kommer att ge utvidgningsprocessen hög\r\nprioritet under det närmaste året. Utrikesminister\r\nElleman-Jensen förklarade att EG har samma mål\r\nsom vi, nämligen att Sverige skall kunna bli medlem\r\når 1995 och att arbetet kommer att inriktas på\r\ndetta.</pre><pre>Samtidigt med Sverige inleder också Finland och\r\nÖsterrike sina förhandlingar. Norge väntas följa\r\nefter om några månader. Enligt det beslut som\r\nfattades vid toppmötet i Edinburgh skall\r\nförhandlingarna föras med varje land för sig,\r\nsamtidigt som man så långt det är möjligt skall\r\neftersträva parallellitet. Detta är också ett svenskt\r\nintresse. Inte minst från synpunkten av det\r\nnordiska samarbetet vore det en klar fördel om de\r\ntre nordiska kandidatländerna blev medlemmar\r\nsamtidigt.</pre><pre>Herr talman! Jag har flera gånger tidigare från\r\ndenna talarstol uttalat att det är min och\r\nregeringens ambition att förhandlingarna skall\r\nkunna föras under största möjliga öppenhet. Med\r\ntanke på att arbetet nu går in i ett intensivare skede\r\nräknar jag med att, med relativt korta intervaller\r\noch som komplement till andra kontakter med\r\nriksdagens olika organ, återkomma med\r\növersiktliga redogörelser för hur det går i\r\nförhandlingarna. Jag har också instruerat\r\nförhandlingsdelegationen att i alla sammanhang\r\nvara så öppen som möjligt mot omvärlden.</pre><pre>Under rubriken öppenhet vill jag också hänvisa till\r\nvad statsrådet Reidunn Laurén framhöll i riksdagen\r\nhäromdagen rörande offentlighetsprincipen. Som\r\nregeringen tidigare haft anledning att betona, är\r\ndenna inte förhandlingsbar. Vi har efter statsrådet\r\nLauréns besök härförleden i Bryssel inte anledning\r\ntro annat än att denna för oss så viktiga princip är\r\nfullt förenlig med EG:s regelverk.</pre><pre>Herr talman! I mina kontakter med EG-sidan har\r\njag också understrukit den fortsatt stora vikt som vi\r\nfrån svensk sida fäster vid EES-avtalet.</pre><pre>Trots att Schweiz sagt nej till avtalet, är samtliga\r\növriga EFTA-länder och EG inställda på att gå\r\nvidare. Sverige är nu ordförande i EFTA, och\r\nansträngningar pågår att under svensk ledning\r\nfinna en lämplig lösning.</pre><pre>Jag hoppas att parterna snart skall kunna enas om\r\nett protokoll om en anpassning av avtalstexten,\r\ntrots att vissa delvis komplicerade frågor återstår\r\natt lösa. Protokollet skall därefter föreläggas\r\nparlamenten i EGoch EFTA-länderna liksom EG-\r\nparlamentet för godkännande. Siktet är inställt på\r\nikraftträdande senare i år.</pre><pre>Herr talman! Norges statsminister tog under\r\nsenhösten initiativ till en diskussion mellan EFTA-\r\noch EG-länderna om ekonomiskt samarbete för att\r\nfrämja tillväxt och sysselsättning i Europa, det s.k.\r\nBrundtlandinitiativet. Initiativet ligger väl i linje\r\nmed det tillväxt- och sysselsättningspaket, genom\r\nbl.a. ökade investeringar i infrastruktur, som EG-\r\nländerna kom överens om vid toppmötet i\r\nEdinburgh. Regeringen ser mycket positivt på\r\ndessa initiativ och Sverige kommer i egenskap av\r\nEFTA-ordförande att aktivt driva\r\nBrundtlandinitiativet med sikte på ett gemensamt\r\nmöte mellan EFTA- och EG-länderna under våren.</pre><pre>Herr talman! Riksdagen godkände förra året\r\nregeringens förslag om att anslå 50 miljoner kronor\r\ntill informationsinsatser, och ett lika stort belopp är\r\nföreslaget i årets budget. Hälften går till\r\nstudieförbund, folkhögskolor och utomstående\r\norganisationer via den s.k. Fälldindelegationen,\r\noch hälften går till regeringskansliets Europa-\r\ninformation. Informationssatsningen är av allra\r\nstörsta betydelse.</pre><pre>Fälldindelegationen har nu fördelat 16 miljoner\r\nkronor till folkbildningen och drygt 5 miljoner\r\nkronor till andra organisationer. Fördelning av\r\nåterstående drygt 3 miljoner kronor pågår.\r\nGensvaret på delegationens annonser har varit\r\nmycket stort. Över 500 ansökningar har inkommit.</pre><pre>Under nästa budgetår kommer det också att vara\r\nmöjligt för kampanjorganisationerna, som\r\nförespråkar ja eller nej i folkomröstningen, att\r\nerhålla bidrag.</pre><pre>För att samordna regeringskansliets del av\r\ninformationsinsatserna har ett särskilt sekretariat\r\nför Europainformation upprättats vid UD.\r\nSekretariatet ger saklig och allsidig basinformation\r\ntill allmänheten och driver ingen linje i\r\nmedlemskapsfrågan. En mycket bred verksamhet\r\när under uppbyggnad, i samarbete med bl.a.\r\nKommerskollegium. Låt mig nämna några\r\nexempel:</pre><pre>En telefonsluss inrättas med ett s.k. 020-nummer,\r\ndit allmänheten kan vända sig för att ställa frågor\r\nom allt som rör Europaintegrationen. Slussen är\r\nöppen mellan kl. 9 och 21 varje dag. Verksamheten\r\nkommer till stor del att bedrivas som\r\nberedskapsarbete, vilket innebär utvecklande\r\nsysselsättning för kvalificerad men arbetslös\r\npersonal. Sekretariatet samarbetar här med\r\nArbetsmarknadsstyrelsen.</pre><pre>Ett informationsnätverk byggs upp med\r\nfolkbiblioteken som bas.</pre><pre>På regional nivå samarbetar sekretariatet med\r\nlänsstyrelserna.</pre><pre>Sekretariatet kommer också att producera material\r\ni form av skrifter, bl.a. en ny serie av lättillgängliga\r\nfaktablad. Avsikten är att det skall vara möjligt att\r\nprenumerera på informationspaket för en låg\r\nkostnad. Särskilda insatser planeras för\r\nhandikappade och synskadade.</pre><pre>Journalistseminarier för lokala media planeras runt\r\nom i landet, med start i norra Sverige i vår.</pre><pre>Startskottet för informationssatsningen skall gå\r\nmed den broschyr till samtliga hushåll som planeras\r\nför utgivning i mars.</pre><pre>Syftet med denna informationssatsning är inte att\r\nstyra ställningstaganden, utan att göra det möjligt\r\nför var och en att kunna ta ställning utifrån sin egen\r\nkunskap. Ingen skall kunna säga att brist på\r\ninformation förhindrar ett ställningstagande till ett\r\nav 1900-talets viktigaste vägval för vårt land.</pre><pre>Inför folkomröstningen behövs också en rad breda\r\nkonsekvensanalyser. Regeringen avser att inom\r\nkort tillsätta ett antal utredningar med uppgift att\r\nbelysa konsekvenserna inte bara av medlemskapet\r\ni EG/EU utan också av att stå utanför. Jag tror\r\nnämligen att följderna av att ställa sig utanför det\r\neuropeiska samarbetets kärna på sikt kan få nog så\r\nomvälvande följder för det svenska samhället.\r\nBland de fält som kommer att belysas inför ett\r\nmedlemskap vill jag nämna samhällsekonomin i vid\r\nbemärkelse, miljön, frågor som rör välfärden och\r\nkvinnorna, utrikes- och säkerhetspolitiken samt\r\nden nationella suveräniteten bl.a. i ljuset av den\r\nökade betoningen av närhetsprincipen. Till\r\nutredningarna skall knytas en gemensam\r\nparlamentarisk referensgrupp efter samma modell\r\nsom konsekvensutredningen inför\r\nfolkomröstningen om kärnkraft.</pre><pre>Tack, herr talman!</pre><pre>Anf. 37  STINA ELIASSON (c):</pre><pre>Herr talman! Inför förhandlingarna och våra\r\nmöjligheter att ställa villkor på olika områden vill\r\njag ta upp ett område, nämligen utförsel av\r\nkulturföremål. Den europeiska gemenskapen\r\nbygger ju på tanken om fritt varuutbyte.\r\nFöreträdarna för EG är samtidigt medvetna om att\r\nden tanken i grunden är oförenlig med de olika\r\nmedlemsstaternas föreskrifter om utförsel av\r\nkulturföremål. Vi har i vårt land en lag som\r\nfungerar som ett skydd mot utförsel av\r\nkulturföremål. Jag talar alltså nu om den nationella\r\nkulturskatten.</pre><pre>Vi är emellertid många som är oroliga med tanke\r\npå det förslag som EG-kommissionen har lagt fram\r\noch som syftar till att i lag reglera handel med\r\nsådana föremål som har stor betydelse för\r\nmedlemsstaternas kulturhistoria. Vad vi är oroliga\r\nför och vad vi ser i detta förslag är att\r\nvärdegränserna är så oerhört högt satta. Jag kan ge\r\nexempel. För en liten målning eller teckning är\r\nvärdegränsen 1 miljon. För en byrå är värdegränsen\r\ninom EG över 300 000. Det vi är ängsliga över är\r\nden nationalskatt som finns i våra hembygdsgårdar\r\noch som har med den verkligt folkliga kulturen att\r\ngöra.</pre><pre>Synpunkter kommer nu från olika håll med\r\nanledning av den här promemorian. Min fråga är:\r\nKommer villkor att ställas inför förhandlingarna\r\njust när det gäller utförsel av kulturföremål? Jag\r\nhoppas naturligtvis att så blir fallet.</pre><pre>Anf. 38  Statsrådet ULF DINKELSPIEL\r\n(m):</pre><pre>Herr talman! Stina Eliasson tar upp en\r\nbetydelsefull fråga, som vi har uppmärksammat i\r\nvårt arbete. Det gäller just vårt agrara kulturarv,\r\nsåsom föremål av trä, vävnader, målningar och\r\nliknande. Vi har i det sammanhanget ett skydd för\r\nprodukter som är över 100 år gamla, oberoende av\r\nderas värde, medan EG i sina bestämmelser utgår\r\nfrån en hög värdegräns, 50 000 ecu, vilket är ca\r\n400 000 kr.</pre><pre>Vi argumenterar för en revidering av reglerna, så\r\natt hänsyn tas till våra svenska bestämmelser. Det\r\när ju fråga om ett förslag från EG:s sida, som kan\r\nkomma upp i EES-förhandlingarna eller i\r\nmedlemskapsförhandlingarna. Vi anser att en\r\nvärdegräns, som den som EG har, är en relativt\r\ndålig mätare på just ett nationellt kulturarv. Detta\r\nkan vara av betydligt mindre pekuniärt värde men\r\nändå av stort nationellt värde, och därför söker vi\r\nåstadkomma en utformning av reglerna som ligger\r\ni linje med våra egna nuvarande regler.</pre><pre>Anf. 39  GUDRUN SCHYMAN (v):</pre><pre>Herr talman! Jag skulle vilja ställa ytterligare några\r\nfrågor utöver dem jag har haft möjlighet att ställa\r\ntidigare. Min första fråga gäller utrikes- och\r\nsäkerhetspolitiken. Statsrådet sade att den svenska\r\nmilitära alliansfriheten alltjämt skall bestå. Tycker\r\ninte Ulf Dinkelspiel att det är litet problematiskt att\r\ningå som medlem i en union där en militär allians\r\när en integrerad del samtidigt som man hävdar att\r\nSverige kan fortsätta att vara alliansfritt? Jag tycker\r\ninte att det går ihop.</pre><pre>Det sägs att Sverige skall ställa krav på särlösningar\r\nsom beaktar specifikt svenska förhållanden och\r\nintressen. Vilken vikt har dessa särlösningar?\r\nKommer några av dem att särskilt villkoras? På\r\nvilket sätt skall man få en juridiskt bindande\r\nbekräftelse på att detta inte bara är\r\növergångsbestämmelser utan att det skall fortsätta\r\natt vara permanenta undantag? Är det över huvud\r\ntaget det man har tänkt sig?</pre><pre>Jag uppmärksammar att handelspolitiken är med\r\nsom ett nytt område där man tänker sig\r\nsärlösningar. Jag vet att det har förts resonemang\r\nom att detta skall gälla våra avtal med Baltikum,\r\ndär ju Sveriges avtal är mer vittgående och så att\r\nsäga bättre än EG:s. Gäller detta också öst- och\r\ncentraleuropeiska länder där Sverige har mer\r\nfrihandelsinriktade avtal, och gäller det också\r\ntredje världens länder? Är det i så fall möjligt att\r\nförena ett medlemskap i en tullunion med begäran\r\nom permanenta undantag?</pre><pre>Slutligen vill jag ställa en fråga om\r\noffentlighetsprincipen, som ju är mycket\r\ndiskuterad. Det finns en stark och berättigad\r\nopinion som kräver juridiskt bindande bekräftelser\r\npå att den svenska offentlighetsprincipen och\r\nmeddelarskyddet skall finnas kvar. Hur har man\r\ntänkt sig att hantera den frågan i förhandlingarna?\r\nHittills har man sagt att man inte tänker förhandla\r\nom den, just därför att den inte är förhandlingsbar,\r\noch att det skall vara bekräftelsen. Detta betraktas\r\nav en del, en jurist bl.a., som en oproffessionell,\r\nobegriplig och oetisk taktik.</pre><pre>Anf. 40  Statsrådet ULF DINKELSPIEL\r\n(m):</pre><pre>Herr talman! Jag skall besvara Gudrun Schymans\r\nfyra frågor.</pre><pre>För det första: Det finns ingenting i EG:s\r\nnuvarande regler som lägger hinder i vägen för vad\r\nsom i den nya, förändrade säkerhetspolitiska\r\nsituationen är ett starkt svenskt intresse, nämligen\r\natt fullt ut medverka i den gemensamma utrikes-\r\noch säkerhetspolitiken.</pre><pre>När det gäller frågan om utvecklandet av ett\r\nförsvarspolitiskt samarbete inom EG, säger\r\nfördraget om den europeiska unionen att EG självt\r\nskall ta ställning till hur den skall utformas vid en\r\nny konferens som skall äga rum 1996. Vid den\r\ntidpunkten är det vår förhoppning att Sverige är\r\nmedlem och kan medverka i diskussionerna kring\r\ndetta.</pre><pre>Därtill kommer att det svenska ställningstagandet\r\ntill frågan om en försvarspolitisk dimension,\r\nförhållandet till den västeuropeiska unionen, är\r\nnågonting som vi inte har anledning att ta upp\r\nförrän längre fram. Ett ställningstagande i denna\r\nfråga saknar aktualitet, som riksdagen har uttalat,\r\noch det är detta som vi från svensk sida och från\r\nregeringens sida avser att hålla oss till.</pre><pre>För det andra: När det gäller frågan om hur\r\nsärlösningar skall omsättas i precisa åtaganden och\r\nbestämmelser, är ambitionen på den punkten\r\nsjälvklart att det skall i alla delar återspeglas i det\r\nsvenska anslutningsavtalet, i traktaten om en\r\nsvensk anslutning till EG, oavsett om det har\r\nkaraktären av övergångslösningar, icke\r\ntidsbegränsade lösningar, eller tar sikte på\r\nexempelvis ändring av kriterier för t.ex. fördelning\r\nav regionalpolitiskt stöd.</pre><pre>För det tredje: Gudrun Schyman säger att\r\nhandelspolitiken är ett nytt område. Jag förstår inte\r\nvad hon menar. Det fanns redovisat i riksdagen den\r\n8 oktober, och jag har vid flera andra tillfällen tagit\r\nupp de frågorna. De tar sikte på vissa punkter där\r\nde svenska bestämmelserna skiljer sig på ett sådant\r\nsätt att vi anser det angeläget att utverka en\r\nsärlösning.</pre><pre>Det gäller frihandelsavtalen med de baltiska\r\nländerna. Där har Sverige gått före och upprättat\r\nfrihandelsavtal, medan EG inte har upprättat\r\nsådana. Vi vill alltså ha en särlösning intill den\r\ndagen EG har ingått motsvarande avtal.</pre><pre>Gudrun Schyman ställer frågan: Varför begär vi\r\ninte motsvarande undantag när det gäller de\r\ncentral- och östeuropeiska länderna? Det beror på\r\natt EG har gått före oss och att vi alltså är\r\nangelägna, till den del vi inte har kommit ifatt\r\ndem -- det har vi gjort i fråga om flera länder -- om\r\natt åstadkomma frihandel så snabbt som möjligt.\r\nDär EG har gått snabbare fram i frihandel, är det\r\nett svenskt intresse att delta, för att så snabbt som\r\nmöjligt söka åstadkomma en öppning mot Central-\r\noch Östeuropa. Här behöver vi inga undantag eller\r\nsärlösningar.</pre><pre>För det fjärde: När det gäller\r\noffentlighetsprincipen, är den inte -- jag upprepar\r\ndet -- förhandlingsbar. Den är en omistlig del av\r\nvårt samhälle. Reidunn Laurén har tagit upp den\r\nhär frågan helt nyligen, både med EG och här\r\nhemma. Vi har inte heller någon som helst\r\nanledning att tro att den skulle ifrågasättas från\r\nEG:s sida. Skulle frågan i något sammanhang\r\nuppkomma, kommer vi bara att säga blankt nej på\r\nden punkten. I vår öppningsdeklaration den 1\r\nfebruari avser vi att redovisa den svenska\r\noffentlighetsprincipen som en omistlig del av det\r\nsvenska samhället.</pre><pre>Anf. 41  YLVA ANNERSTEDT (fp):</pre><pre>Herr talman! Statsrådets besked när det gäller\r\noffentlighetsprincipen var mycket klargörande. Jag\r\nskulle dock på en punkt vilja ha ett ytterligare\r\nförtydligande. Det gäller de handlingar som\r\nkommer i stora strömmar från EG. Kommer vi att\r\nhävda att också samtliga dessa handlingar skall\r\nomfattas av offentlighetsprincipen? Har EG hittills\r\nkommenterat just detta faktum? Plötsligt kommer\r\nen ökad del av vår ärendehantering att innebära\r\nutrikespolitiska frågor, och därför vill jag ha ett\r\nförtydligande på den punkten.</pre><pre>En annan fråga gäller de analyser som skall göras,\r\nsom statsrådet tog upp. Det är oerhört viktiga\r\nområden, som man ständigt får frågor om, inte\r\nminst i fråga om konsekvenserna för kvinnorna vid\r\nett inträde. Jag vill alltså därför understryka att det\r\när viktigt med en snabb tidsplan för genomförandet\r\nav de här analyserna, och att man snart funderar\r\növer på vilket sätt analysresultaten skall föras ut till\r\nen bred allmänhet, eftersom det är just de frågorna\r\nsom är de mest diskuterade.</pre><pre>Anf. 42  Statsrådet ULF DINKELSPIEL\r\n(m):</pre><pre>Herr talman! På den första frågan, om\r\ntillämpningen av offentlighetsprincipen på\r\nhandlingar som kommer fram som led i samarbetet\r\nmed EG, kan jag svara att vi kommer att förfara på\r\nprecis samma sätt som vi gör nu, dvs. att vi kommer\r\natt sträva efter största möjliga öppenhet. Det finns\r\nen del handlingar som rör själva förhandlingarna,\r\nförhandlingspositioner och liknande, eller\r\nutrikespolitiskt känsliga frågor, som\r\nsekretessbeläggs nu och som kommer att\r\nsekretessbeläggas i framtiden. Men den helt\r\ndominerande delen av dokumenten kommer -- det\r\när jag övertygad om -- också i framtiden att vara av\r\nden karaktären att de omedelbart offentliggörs. De\r\nkommer över huvud taget icke att\r\nsekretessbeläggas i något avseende.</pre><pre>När de gäller konsekvensanalyserna, delar jag Ylva\r\nAnnerstedts uppfattning om betydelsen av de här\r\nutredningarna. Det är därför som vi tillsätter\r\nutredningar och föranstaltar om analyser på en rad\r\nviktiga områden. Vi har då valt ut områden som har\r\nvarit centrala i debatten. Det är vår förhoppning att\r\nvi inom de närmaste veckorna skall inte bara fatta\r\nbeslut om utredningarna, utan också tillsätta dem\r\noch rekrytera erforderligt folk till dem.\r\nAmbitionen är att resultaten av\r\nkonsekvensanalyserna skall föreligga i god tid före\r\nfolkomröstningen, så att de kan vara en del av\r\nunderlaget för belysning av olika frågor och vara\r\nunderlag för ställningstaganden.</pre><pre>I det här sammanhanget vill jag också bejaka vad\r\nYlva Annerstedt sade om vikten av att man -- även\r\nom analyserna i delar kan bli djuplodande --\r\nförsöker presentera materialet på ett sådant sätt att\r\ndet blir lättillgängligt. Det är vår avsikt att\r\nuppmana resp. utredningar att särskilt beakta\r\npresentationsfrågan.</pre><pre>Jag vill också peka på det förhållandet att det skall\r\nknytas en parlamentarisk referensgrupp till\r\nutredningarna, och det är naturligt att man också\r\nfrån riksdagens sida på det sättet bevakar just\r\ndenna, som jag bedömer det, mycket viktiga\r\naspekt.</pre><pre>Anf. 43  HADAR CARS (fp):</pre><pre>Herr talman! Tillåt mig först uttrycka min glädje\r\növer att vi i relationerna till EG nu, efter alla år, har\r\nkommit så långt att vi inom 14 dagar skall inleda\r\nförhandlingar om svenskt medlemskap.</pre><pre>Vi är alla angelägna om att få ett snabbt och bra\r\nresultat i förhandlingarna. Jag skall inte säga ''alla'';\r\ndet finns ju några undantag i kammaren. Men de\r\npartier som står bakom det här är alla utom de\r\ntidigare kommunisterna, Vänsterpartiet.</pre><pre>Med ''snabbt'' menar jag att vi kanske är klara före\r\nårets slut med förhandlingarna. Med ''bra'' menar\r\njag naturligtvis att vi får gehör för de krav och\r\nönskemål som Sverige ställer fram inför\r\nförhandlingarna.</pre><pre>Min första fråga till statsrådet Dinkelspiel är om det\r\nvid något tillfälle krävs en avvägning mellan snabba\r\nförhandlingar och snabbt resultat och ett bra\r\nresultat, där man kanske kunde ha uppnått något\r\nmera om man hade förhandlat litet längre. Vilken\r\navvägning är statsrådet i så fall beredd att göra\r\nmellan snabbt och bra? Min egen avvägning är att\r\nvi i så fall skall satsa på ett bra resultat.</pre><pre>Min andra fråga är om man i det här arbetet, i\r\nförberedelserna, med konsekvensanalyser och\r\nsådant, också kommer att ta upp vad detta betyder\r\nför arbetssituationen i Sverige, dvs. om\r\nmedlemskapet leder till ökade arbetstillfällen för\r\nvårt land eller om det har motsatta konsekvenser.\r\nJag tror att det vore mycket värdefullt om de här\r\nalternativstudierna också gav ett bra svar på den\r\nfrågan.</pre><pre>Anf. 44  FÖRSTE VICE TALMANNEN:</pre><pre>Jag kommer att något dra över tiden för att ge de\r\nfyra ytterligare talare som är anmälda möjlighet att\r\nställa frågor. Jag hemställer om så korta inlägg som\r\nmöjligt.</pre><pre>Anf. 45  Statsrådet ULF DINKELSPIEL\r\n(m):</pre><pre>Herr talman! Jag skall försöka efterkomma den\r\nönskan.</pre><pre>På Hadar Cars första fråga blir mitt svar att vi har\r\nett med EG gemensamt mål för förhandlingarna,\r\nmedlemskap 1995. Den danske utrikesministern\r\nUffe Ellemann-Jensen har sagt att man från EG:s\r\nsida är angelägen om att gå så snabbt fram som\r\nmöjligt. Jag delar i och för sig den uppfattningen.\r\nMen samtidigt är det uppenbart att sakfrågorna nu\r\nstår i fokus.</pre><pre>Ingen förhandlare, åtminstone ingen med\r\nsjälvaktning, skall säga sig att vi måste vara klara\r\nden och den dagen. Då har han spelat bort ett\r\nförhandlingskort.</pre><pre>Det är ett bra resultat som räknas, och ett sådant\r\nskall vi uppnå.</pre><pre>Sedan något om sysselsättningen, som är en central\r\nfråga. Den kommer att vara en central fråga kanske\r\ni första hand för den samhällsekonomiska\r\nkonsekvensanalysen. Men den kommer också in\r\nexempelvis när man talar om välfärden. Jag räknar\r\nsåledes med att frågan kommer att inta en central\r\nroll i båda konsekvensanalyserna.</pre><pre>Anf. 46  BIRGITTA HAMBRAEUS (c):</pre><pre>Herr talman! Jag tolkar Ulf Dinkelspiel så, att\r\nmeddelarskyddet kommer att få vara kvar helt och\r\nhållet, ograverat, i Sverige. Det innebär att det,\r\nockså när EG:s hemligheter kan komma att lämnas\r\nut, fortfarande är lika förbjudet att ens efterforska\r\nvem som kan ha lämnat dem, även om det är\r\nstatliga tjänstemän.</pre><pre>Offentlighetsprincipen har det bekymret att\r\nutrikessekretessen nu, utan att man ändrar på\r\nlagen, kan komma att omfatta också inrikespolitik.\r\nNär vår lagstiftning går över till ett delvis\r\ndiplomatiskt spel i COREPER kommer sättet att\r\nlagstifta att bli väldigt annorlunda. Vi är vana vid\r\nen stor öppenhet här. Men risken finns att det blir\r\nslutenhet utan lagändring. Det är alltså väldigt\r\nviktigt att vi fortsätter att bevaka\r\noffentlighetsprincipen, så att den inte urholkas.</pre><pre>När det sedan gäller konsekvensutredningarna blev\r\njag något bestört när Ulf Dinkelspiel sade att det\r\nskulle vara konsekvensutredningar ungefär som när\r\ndet gällde kärnkraften. Men där har oberoende\r\nforskare -- forskare som kanske rent av är mycket\r\npositiva till kärnkraften men som ändå är\r\noberoende, vidsynta och justa -- sagt att\r\nkonsekvensutredningen när det gällde kärnkraften\r\nvar alldeles bedrövlig. Använd alltså inte den som\r\nmönster!</pre><pre>Man får bara svar på de frågor som man ställer.\r\nVäldigt mycket beror på vilka frågor man ställer.\r\nDet i sin tur beror väldigt mycket på vilken\r\ninställning man har.</pre><pre>Ulf Dinkelspiel säger ''när vi kommer in i EG''. Då\r\ninser man vilken inställning han har.</pre><pre>Till sist en fråga: Varför inte en vitbok om våra\r\nförhandlingskrav? Om dessa bevakas av en upplyst\r\nopinion, finns därmed en hjälp för förhandlarna att\r\nfå igenom kraven som man önskar.</pre><pre>Anf. 47  Statsrådet ULF DINKELSPIEL\r\n(m):</pre><pre>Herr talman! Jag måste säga att jag känner mig\r\nmycket främmande inför tanken på ett diplomatiskt\r\nspel när vi har att göra med viktiga internationella\r\nförhandlingar nu och i framtiden som rör centrala\r\nsvenska intressen. Vi har förhandlingar som rör\r\nutrikes-  och säkerhetspolitiken. Vi har\r\nförhandlingar som rör en rad andra områden som\r\nalla har både en utrikes-  och en inrikespolitisk\r\ndimension.</pre><pre>När det gäller t.ex. OECD-samarbetet och ILO\r\nkan det finnas vissa handlingar som\r\nsekretessbeläggs, på samma sätt som det i\r\nframtiden av bl.a. förhandlingsskäl kan finnas skäl\r\natt sekretessbelägga andra handlingar.</pre><pre>Men här gäller vad jag sade tidigare. Jag räknar\r\nalltså med att i allt väsentligt kommer den typen av\r\nhandlingar att vara öppna.</pre><pre>På Birgitta Hambraeus fråga, om meddelarfriheten\r\nkommer att finnas kvar också i det här\r\nsammanhanget, är svaret ett okvalificerat ja.</pre><pre>När det gäller frågan om konsekvensutredningar är\r\navsikten att tillsätta experter, fackfolk o.d. som är\r\nväl kvalificerade att göra bedömningar här.</pre><pre>Birgitta Hambraeus ifrågasätter tidigare utredares\r\nheder, objektivitet osv. Men det får helt stå för\r\nBirgitta Hambraeus egen räkning.</pre><pre>När det slutligen gäller de svenska\r\nförhandlingskraven och relationerna till\r\nmotsvarande svenska bestämmelser kan man ha\r\nolika uppfattning om huruvida det skall vara en\r\nvitbok eller, som vi har, en grönbok. I denna\r\nredovisar vi grundläggande svenska\r\nutgångspunkter för förhandlingar som sedan\r\nkompletteras med en redovisning av\r\nförhandlingsmålen. Jag gav en första redovisning i\r\nde delarna den 8 oktober här i riksdagen, och de\r\nfinns tillgängliga skriftligt. Mitt anförande finns\r\nockså tillgängligt skriftligt.</pre><pre>De utgångspunkter som vi ger för förhandlingarna\r\nmed EG kommer att offentliggöras i precis det\r\nögonblick som jag framför mitt anförande i Bryssel.\r\nPå den vägen kommer vi att gå vidare med största\r\nmöjliga öppenhet när det gäller alla svenska\r\nförhandlingskrav och önskemål i förhandlingarna\r\nmed EG.</pre><pre>Anf. 48  CHARLOTTE CEDERSCHIÖLD\r\n(m):</pre><pre>Herr talman! Spanien har visat stor ovilja när det\r\ngäller att acceptera EES-ländernas linje vad avser\r\nSchweiz bortfallande bidrag.</pre><pre>Därför undrar jag: Är statsrådets oro stor för att\r\nSpaniens ställningstagande skulle kunna innebära\r\nen risk för att EES-avtalet inte kommer till stånd?</pre><pre>Jag har naturligtvis förståelse för att statsrådet i\r\nsvaret måste ta hänsyn till svenska\r\nförhandlingsintressen.</pre><pre>Anf. 49  Statsrådet ULF DINKELSPIEL\r\n(m):</pre><pre>Herr talman! När det gäller EES-förhandlingarna\r\neftersträvar vi, som jag sade tidigare, en anpassning\r\nav EES-avtalet som följd av den situation som har\r\nuppstått genom att Schweiz har sagt nej.</pre><pre>Vi har haft konsultationer, diskussioner, med EG-\r\nkommissionen som för förhandlingar för EG:s\r\nräkning. När det gäller oss och EG-kommissionen\r\nfinns det en långtgående samsyn. Det kan dock inte\r\nbli fråga om förhandlingar förrän Kommissionen\r\nhar ett förhandlingsmandat. Man siktar tydligen på\r\natt utverka ett sådant i samband med rådsmötet\r\nden 1 februari. Uppenbarligen finns det delade\r\nmeningar.</pre><pre>Jag har uppmärksammat bl.a. vad den spanske\r\nutrikesministern Solana sade i Strasbourg i går.\r\nHan framförde krav som ligger en bra bit från den\r\nposition som EFTA-länderna har intagit, och delvis\r\nreste han nya krav. Det är klart att det väcker oro.\r\nDet är också klart att det ökar risken för\r\nförseningar. Men jag hoppas och tror att man på\r\nEG-sidan ändå skall visa sig mena allvar med vad\r\nsom uttalades omedelbart efter Schweiz nej --\r\nnämligen att man på alla håll, i alla EG-länder och\r\ni EG-kommissionen, är angelägen om att sätta\r\navtalet i kraft så snabbt som det någonsin är möjligt\r\nbeträffande EG och de återstående EFTA-\r\nländerna.</pre><pre>Anf. 50  PÄR GRANSTEDT (c):</pre><pre>Herr talman! Först en fråga angående den\r\nplanerade konsekvensutredningen. Jag bedömer\r\ndet som väldigt angeläget i den här frågan, där det\r\nfinns ganska olika uppfattningar om verkligheten,\r\natt den här utredningen arbetar på ett sådant sätt\r\natt de verklighetsbeskrivningar som man kommer\r\nfram till har trovärdighet både bland dem som är\r\nanhängare av ett EG-medlemskap och bland dem\r\nsom har en kritisk inställning.</pre><pre>Jag blev inte lika upprörd som statsrådet\r\nDinkelspiel av Birgitta Hambraeus beskrivning av\r\nkonsekvensutredningen om kärnkraften. Jag var\r\nsjälv med i den utredningen. Men jag ansåg mig\r\ntvungen att lämna den, därför att jag inte\r\nuppfattade att det i de verklighetsbeskrivningar\r\nsom gjordes togs tillräcklig hänsyn till de\r\nvärderingar som jag stod för.</pre><pre>Min fråga är alltså: Kan man räkna med att den här\r\nutredningen verkligen kommer att anstränga sig att\r\nnå fram till resultat som kan vara trovärdiga både\r\nför anhängare och för kritiker av ett svenskt EG-\r\nmedlemskap? Det kan gälla något slags modell,\r\nvetenskaplig medling e.d.</pre><pre>Statsrådet framhöll att vi skall eftersträva en\r\nförhandlingslösning från svenska utgångspunkter\r\noch inte från exempelvis danska. Det tycker jag är\r\nrimligt. Men samtidigt innebär den danska\r\nuppgörelsen från Edinburgh för det första att det\r\nslagits fast att man kommer att stå utanför en\r\nmilitär samverkan och för det andra att man\r\nbibehåller handlingsfriheten när det gäller den\r\nmonetära unionen i sista skedet.</pre><pre>Det här påminner om tankar som förts fram i den\r\nsvenska debatten. Det finns också en del\r\ngemensamma nordiska värderingar när det gäller\r\nregionalpolitik, sociala frågor,\r\noffentlighetsprincipen osv. Vilken vikt tillmäter\r\nstatsrådet Dinkelspiel möjligheten att på de\r\nområden där det är befogat hitta gemensamma\r\nnordiska ståndpunkter i förhandlingsarbetet?</pre><pre>Anf. 51  Statsrådet ULF DINKELSPIEL\r\n(m):</pre><pre>Herr talman! På Pär Granstedts första fråga kan jag\r\nsvara mycket kort: Det är vår fasta ambition att\r\nkonsekvensanalyserna skall få en sådan personell\r\nsammansättning att de blir trovärdiga i alla läger\r\noch kan tjäna som ett gott underlag för\r\nfolkomröstningarna.</pre><pre>På Pär Granstedts andra fråga kan jag svara att den\r\ndanska lösningen är en dansk lösning, som inte är\r\ntillgänglig för de andra länderna.</pre><pre>Men samtidigt finns det vissa tolkningar här -- jag\r\nhar redovisat detta i ett anförande tidigare i dag --\r\nsom naturligtvis är vägledande också i andra\r\nsammanhang.</pre><pre>Jag kan mycket väl tänka mig att utverka\r\ngemensamma parallella nordiska lösningar på\r\nområden där vi har gemensamma intressen. Ett\r\nsådant område är regionalpolitiken. Ett annat\r\nsådant område är förutsättningarna för att driva\r\njordbruk i subarktiska delar och i glesbygd. Det\r\nfinns också några andra områden där det är\r\nnaturligt att söka lösningar som blir parallella.</pre><pre>Det är ett, men bara ett, av många skäl till att vi\r\nfrån regeringens sida kommer att eftersträva ett\r\nmycket nära nordiskt samråd under\r\nförhandlingarna.</pre><pre>Anf. 52  INGELA MÅRTENSSON (fp):</pre><pre>Herr talman! Jag skulle vilja ställa en fråga om\r\noffentlighetsprincipen. Statsrådet säger att den inte\r\när förhandlingsbar och att vi skall säga blankt nej\r\ntill att förändra i vår grundlag. På det viset skulle\r\nden kunna urholkas på något sätt.</pre><pre>Om vi inte ens tar med offentlighetsprincipen i\r\nförhandlingarna och kräver att få ha den ograverad,\r\nkan vi inte då hamna i en situation där ett ärende\r\nkommer upp i domstolen, domstolen konstaterar\r\natt Sverige inte uppfyller kraven, varpå vi tvingas\r\natt förändra i tryckfrihetsförordningen, om det\r\nskulle visa sig att uppgifter som rör personer lämnas\r\nut t.ex. till journalister?</pre><pre>Anf. 53  Statsrådet ULF DINKELSPIEL\r\n(m):</pre><pre>Herr talman! Frågan var om offentlighetsprincipen\r\nskulle kunna komma upp i domstolen. Såvitt jag\r\nhar erfarit från jurister och från EG slår man fast\r\natt den inte berörs. Varje land för på detta område\r\nsin egen politik.</pre><pre>Till yttermera visso kan det icke bli en\r\ndomstolsfråga så länge det inte finns någon\r\nunderliggande rättsakt. Det vore en sak om det\r\nfanns en rättsakt som berörde\r\noffentlighetsprincipen, en gemensam EG-\r\nbestämmelse. Då kunde fråga uppstå om\r\ntolkningen av denna. Men eftersom det inte finns\r\nen sådan underliggande rättsakt, är det svårt att se\r\nhur man skall kunna anhängiggöra något ärende\r\noch ta upp det i domstolen.</pre><pre>Som jag sade tidigare är det vår avsikt att även i vårt\r\nöppningsanförande deklarera\r\noffentlighetsprincipen såsom ett omistligt svenskt\r\nvärde. Det kan finnas anledning att fundera över\r\nom man skall förena det med något slags\r\ndeklaration eller liknande under förhandlingarna\r\nför att ytterligare stadfästa detta. Om det skulle visa\r\nsig erforderligt är vi självklart beredda att göra det.</pre><pre>Överläggningen var härmed avslutad.</pre><pre>11 §  Svar på interpellation 1992/93:58 om\r\nanknytningsinvandring</pre><pre>Anf. 54  Kulturminister BIRGIT FRIGGEBO\r\n(fp):</pre><pre>Herr talman! Lars Biörck har frågat mig om\r\nregeringen avser att harmonisera anhörigbegreppet\r\ni den svenska utlänningslagstiftningen med det som\r\när rådande inom EG.</pre><pre>Utgångspunkten för Lars Biörcks interpellation är\r\natt de svenska reglerna borde harmoniseras med de\r\ninom EG rådande reglerna. Så som frågan är ställd\r\när jag böjd att tro att den grundar sig på ett\r\nmissförstånd om vad EG-rätten hittills har reglerat.</pre><pre>Om man vill jämföra den svenska\r\nutlänningslagstiftningens anhörigbegrepp med ett\r\nför EG-länderna gemensamt begrepp, måste man\r\nvara medveten om att ett sådant ännu inte existerar,\r\npå samma sätt som det ännu inte finns någon ''EG:s\r\ninvandringspolitik'' i stort. En sådan är visserligen i\r\nvardande men långt ifrån något färdigt, tillämpbart\r\nregelverk.</pre><pre>Det i dag rådande anhörigbegreppet inom EG-\r\nrätten avser fri rörlighet för EG-medborgare och\r\nderas anhöriga inom EG:s eget territorium.\r\nInvandring från länder utanför EG regleras inte av\r\nEG-rätten men har under de senaste åren varit\r\nföremål för mellanstatligt samarbete mellan EG-\r\nländerna, vilket resulterat i folkrättsliga\r\ninstrument, t.ex. konventioner och resolutioner.\r\nEtt utkast till resolution föreligger sedan i höstas\r\nvad gäller principer för familjeåterförening, men\r\nnågon resolution har inte kunnat undertecknas\r\nännu på grund av meningsskiljaktigheter. Jag\r\nåterkommer senare till resolutionsutkastet.</pre><pre>Rätten till familjeåterförening och skyddet för\r\nfamiljelivet återkommer i en rad internationella\r\nkonventioner och överenskommelser som Sverige\r\ntillträtt och som vi därmed åtagit oss att tillämpa i\r\nvår utlänningslagstiftning.</pre><pre>Enligt nuvarande svenska regler får\r\nuppehållstillstånd ges till en utlänning som är nära\r\nanhörig till en person bosatt i Sverige. Enligt praxis\r\navses med nära anhörig maka/make eller sambo,\r\nhemmavarande barn under 20 år som är\r\nensamstående, föräldrar och andra släktningar som\r\när väsentligen beroende av en i Sverige bosatt\r\nperson. Personer vars samtliga nära släktingar finns\r\ni Sverige, s.k. ''sista länk''-fall kan också få\r\nuppehållstillstånd.</pre><pre>Lars Biörck menar att våra grannländer och övriga\r\neuropeiska länder saknar motsvarande generösa\r\nregler. Principerna för anhöriginvandring i de\r\nenskilda länderna, som alltså regleras i varje\r\nenskild stats utlänningslagstiftning, skiljer sig på\r\nolika punkter vad gäller t.ex. personkretsen,\r\nkvalifikationstider och försörjningsplikt. Det är\r\ndärför svårt att göra entydiga jämförelser. Den\r\nparlamentariska kommitté som nu tillsätts för att se\r\növer hela den svenska invandrarpolitiken samt\r\ninvandrings- och flyktingpolitiken kommer bl.a. att\r\nstudera dessa regler.</pre><pre>Jag nämnde inledningsvis att det i dag för EG-\r\nrätten rådande gemensamma anhörigbegreppet\r\ngäller fri rörlighet inom EG för EG-medborgare\r\noch deras anhöriga. EG:s regelverk blir gällande\r\näven i Sverige när EES-avtalet träder i kraft.</pre><pre>Den fria rörligheten för personer inom EG, och\r\nsåledes även inom EES, innebär att EES-\r\nmedborgare får rätt att fritt flytta mellan de\r\navtalsslutande länderna för att ta anställning, starta\r\negen verksamhet, studera, bo och leva -- enligt ett\r\nför hela EES gemensamt regelsystem. En\r\ngemensam arbetsmarknad skapas och medborgare\r\ni EG- och EFTA-länderna får rätt att utan krav på\r\narbetstillstånd ta arbete var som helst inom hela\r\nEES-området.</pre><pre>Den fria rörligheten innebär också att\r\nfamiljemedlemmar till den som flyttar för att\r\narbeta, studera eller pensionera sig i ett annat EES-\r\nland, oavsett nationalitet, har rätt att flytta med och\r\nbosätta sig i EES-landet i fråga. Med\r\nfamiljemedlemmar avses maka/make och deras\r\nbarn som är under 21 år eller beroende av dem för\r\nsin försörjning samt föräldrar som är beroende av\r\nden som flyttar eller dennes maka/make.\r\nMaka/make och barn har, oavsett nationalitet, rätt\r\natt arbeta i det nya EES-landet.</pre><pre>EES-avtalet innebär en principiell rätt till\r\nuppehållstillstånd för medföljande som inte kan\r\nprövas annat än i begränsad utsträckning gällande\r\nsläktskap och beroendeställning visavi den person\r\nsom bosätter sig i ett annat EES-land.</pre><pre>Vad gäller EES-medborgare som flyttar till Sverige\r\nkommer man således i framtiden inte att kunna\r\npraktisera den s.k. uppskjutna\r\ninvandringsprövning av makan/maken som är\r\npraxis i dag.</pre><pre>EES-medborgarens barn har rätt till\r\nuppehållstillstånd t.o.m. 21 års ålder i stället för\r\nnuvarande svensk praxis som är 20 år. Det finns\r\nheller inga möjligheter till bedömningar om barnen\r\när ''hemmavarande'' eller ''ensamstående'', endast\r\nsjälva släktskapet måste styrkas. Bedömningar kan\r\ninte heller göras vad gäller medföljande föräldrar,\r\nutom avseende släktskap och beroendeställning.</pre><pre>Utgångspunkten för EG:s regler är alltså att den\r\nfria rörligheten för personer är något positivt och\r\neftersträvansvärt. För att underlätta för människor\r\natt utnyttja sin rättighet att flytta skall familjen\r\nockså ha en naturlig rätt att flytta och leva\r\ntillsammans.</pre><pre>Som ett led i avskaffandet av de inre gränserna\r\ninom EG har EG-länderna valt att harmonisera\r\nvissa delar av sina invandrings- och asylregler. Jag\r\nredovisade inledningsvis att detta arbete sker i\r\nmellanstatlig form. Det är således inte en del av\r\nEG-rätten. När EG:s statschefer antog ett\r\ngemensamt arbetsprogram för invandringspolitik i\r\nMaastricht i december 1991 identifierades\r\nfamiljeåterförening som ett prioriterat område.</pre><pre>Vid EG:s immigrationsministermöte i London den\r\n30 november förra året diskuterades frågan om\r\nfamiljeåterförening, och ett utkast till en resolution\r\nom principer för familjeåterförening för personer\r\nsom inte är EG-medborgare presenterades. Men\r\nman kunde inte enas på grund av irländska\r\ninvändningar mot den del som handlar om\r\narbetstillstånd för familjemedlemmar.</pre><pre>De principiella riktlinjer som läggs fast i\r\nresolutionsutkastet vad gäller familjeåterförening\r\nskall utgöra en harmoniserad ''minimistandard''\r\nsom inte får underskridas av det enskilda landet.\r\nDenna typ av minimiregler används ofta i EG-\r\narbetet. Det uttrycks också klart och tydligt i\r\nutkastet att det inte finns något hinder för\r\nfördelaktigare regler på detta område om ett enskilt\r\nland så skulle önska.</pre><pre>EG:s medlemsländer är överens om att ta hänsyn\r\ntill de uppräknade principerna vid eventuella\r\nändringar i den nationella lagstiftningen. 1995 skall\r\nde individuella EG-ländernas nationella\r\nlagstiftning vara i överensstämmelse med reglerna,\r\nmen det konstateras också att principerna inte är\r\ntvingande för de enskilda länderna.</pre><pre>Det skall också poängteras att denna resolution inte\r\nskall gälla för personer som beviljats flyktingstatus,\r\neftersom vissa EG-länder har andra regler för\r\nflyktingar.</pre><pre>Vid ett svenskt medlemskap i EG kommer Sverige\r\natt, efter förhandlingar, bli delaktigt av de\r\nbestämmelser och principdeklarationer som\r\narbetats fram inom EG före vårt inträde. Om man\r\ninom EG-kretsen antagit t.ex. den föreslagna\r\nresolutionen om familjeåterförening utgör den en\r\ndel av den textmassa Sverige har att ta ställning till\r\ni medlemskapsförhandlingarna. Frågan om hur\r\nutvecklingen inom EG kommer att påverka Sverige\r\nskall också följas av den parlamentariska kommitté\r\nsom nu tillsätts.</pre><pre>Vad är då en resolution och vad skulle det innebära\r\nom Sverige skulle skriva under en sådan? En\r\nresolution är ett icke-bindande folkrättsligt\r\ninstrument som kan uppnå en viss bindning genom\r\natt vara tillräckligt precis i det den föreskriver eller\r\ngenom nogsam tillämpning av de länder som skrivit\r\nunder den. Resolutioner är ett av de instrument\r\nsom används i EG:s mellanstatliga arbete och de\r\nger inga sanktionsmöjligheter. När den europeiska\r\nunionen träder i kraft kommer troligen även\r\nresolutioner att kunna tolkas av EG-domstolen.</pre><pre>Utkastet till resolutionen, som Lars Biörck troligen\r\ngrundar sin interpellation på, omfattar alltså\r\nfamiljeåterförening vad gäller personer som inte är\r\nmedborgare i något EG-land i motsats till de EG-\r\nrättsliga reglerna som gäller EG-medborgare och\r\nderas anhöriga. Dessutom gäller resolutionen inte\r\npersoner med flyktingstatus.</pre><pre>Anf. 55  LARS BIÖRCK (m):</pre><pre>Herr talman! Jag ber att få tacka statsrådet för\r\nsvaret på min interpellation om\r\nanknytningsinvandring. Av statistiken över\r\nbeviljade uppehållstillstånd för de senaste åren\r\nframgår klart att just denna typ av invandring är\r\nden som ökat mest. År 1991 fick 21 000 personer på\r\ndetta sätt tillträde till det svenska folkhemmet.</pre><pre>Det är därför väldigt viktigt att riksdag och regering\r\nnoggrant observerar den här utvecklingen, studerar\r\ntillgänglig statistik över olika typer av\r\nanknytningsförhållanden, gör internationella\r\njämförelser, beaktar invandringens påverkan på\r\nsamhällsekonomin och bedömer det humanitära\r\nbehovet. Ja, i korthet skall man ta hänsyn till alla\r\nnationella och internationella aspekter när det\r\ngäller invandring av anhöriga.</pre><pre>Statsrådet uppehåller sig i sitt svar mycket vid EG-\r\nrätten avseende den fria rörligheten inom det stora\r\nEES-område som vi förhoppningsvis snart befinner\r\noss i. Min fråga avser naturligtvis inte\r\nflyttningsrörelser inom EES-området, utan den\r\nsyftar på invandring av flyktingskäl eller av\r\nliknande skäl. Det är den bakomliggande orsaken.</pre><pre>Det börjar för övrigt bli otidsenligt att använda\r\nordet invandrare för person som flyttar inom EG-\r\noch EFTA-området. Om jag som sörmlänning\r\nskulle flytta till Småland, Bayern eller Normandie\r\nkänner jag mig inte i någotdera fallet som en riktig\r\nutvandrare, lika litet som jag skulle betrakta en\r\nperson från Skåne, Själland eller Kastilien som\r\ninvandrare bara därför att han bosätter sig i\r\nStockholm.</pre><pre>Av de 21 000 anhöriga som år 1991 fick\r\nuppehållstillstånd är också det absolut övervägande\r\nflertalet från länder utanför det blivande EES-\r\nområdet. I grova drag sammanfaller deras\r\nursprungsländer med de länder som är mest\r\nförekommande när det gäller flyktinginvandring.\r\nLåt oss därför koncentrera debatten kring dessa\r\nkategorier och lämna de medborgare som omfattas\r\nav EES.</pre><pre>Statsrådet må förlåta mig att jag i min interpellation\r\ntalar om EG-regler, när -- som jag nu förstår av\r\ninterpellationssvaret -- jag skulle ha nämnt att det\r\nhär handlar om ett arbete mellan EG-länderna som\r\ninte direkt gäller EG-rätt utan ligger på en mera\r\nfolkrättslig konventionsbas. Det är ju faktiskt en\r\nformell skillnad. Men, Birgit Friggebo, vi menar väl\r\nsamma sak, så vi kan hoppa över en byråkratisk\r\ntolkning!</pre><pre>Dessa konventioner försöker skapa gemensamma\r\ndefinitioner och en gemensam syn på det regelverk\r\nsom sedan skall utformas på nationell bas. I den här\r\nfrågan handlar det om den s.k.\r\nDublinkonventionen, där bl.a.\r\nanhörighetsbegreppet definieras. Eftersom det är\r\nsnävare än den nuvarande svenska tolkningen,\r\nfrågade jag efter regeringens syn på en eventuell\r\nharmonisering.</pre><pre>Vid Lissabonmötet den 11 juni 1992 mellan\r\ninvandrarministrar uppmanades dessutom till ett\r\nsamarbete med EFTA-länderna i\r\nharmoniseringsfrågor.</pre><pre>Jag har egentligen inte fått något svar på den\r\ndirekta frågan i min interpellation, nämligen om\r\nregeringen avser att harmonisera vår politik med\r\nEG:s när det gäller anhörighetsbegreppet, som det\r\ndefinieras i Dublinkonventionen. Enligt min\r\nmening är våra regler i dag för generösa och avviker\r\nkraftigt från de olika nationella regler som olika\r\nEG- och EFTA-länder tillämpar.</pre><pre>Jag hoppas att den parlamentariska kommitté som\r\nnu skall tillsättas får klara direktiv att studera\r\nkonsekvenserna av den nuvarande politiken och ge\r\nförslag till harmonisering.</pre><pre>Personligen anser jag att det i de flesta\r\nanknytningsfallen bör krävas ekonomiska garantier\r\nför invandrares försörjning. Det kan egentligen\r\nsynas mycket skäligt, eftersom anhörighetskriteriet\r\njust gäller ''person som är väsentligen beroende av\r\nen i Sverige bosatt person''. Vill en tidigare\r\ninvandrare ta hit sina barn, föräldrar eller annan\r\nsläkting, kan det ju inte vara fel att han eller hon\r\nockså åtar sig att för åtminstone ett antal år fram i\r\ntiden svara för deras försörjning och inte utgår ifrån\r\natt det är samhällets uppgift. Visst kan det givetvis\r\nfinnas fall där vi av humanitära skäl bör och får\r\nacceptera att den nya invandraren inte har några\r\nekonomiska resurser. Men grundregeln bör vara ett\r\nkrav på ordnat livsuppehälle. Det är för övrigt ett\r\nsystem som tillämpas i ett antal europeiska länder,\r\nså det skulle inte bli något unikt för Sverige.</pre><pre>Jag skulle gärna höra statsrådets åsikt i detta\r\navseende och dessutom få en analys av stats resp.\r\nkommuns ansvar i denna försörjningsfråga. Som\r\ndet nu är, är det staten som beviljar\r\nuppehållstillstånd, och i de fall där\r\nflyktingbidragsregler inte är tillämpliga drabbas\r\nmottagande kommun av höga kostnader för\r\nsocialbidrag.</pre><pre>Själv kommer jag från Södertälje kommun. Med de\r\nerfarenheter jag har från kommunalpolitiken där\r\nkan jag försäkra statsrådet om att det är ett\r\nallvarligt problem för utpräglade\r\ninvandrarkommuner. Det känns heller inte särdeles\r\nrättvist att kommunen skall drabbas när staten tagit\r\nbeslutet. Återigen är detta en fråga som kan vara\r\nett lämpligt medskick till den parlamentariska\r\ninvandrarkommittén.</pre><pre>Jag skall återkomma med några frågor beträffande\r\nden statistiska uppläggningen i fråga om\r\ninvandrarregistreringen.</pre><pre>Anf. 56  Kulturminister BIRGIT FRIGGEBO\r\n(fp):</pre><pre>Herr talman! Statsrådet Ulf Dinkelspiel var nyss\r\nhär och informerade om förhandlingarna med EG.\r\nFinns det någonting som människor efterfrågar i\r\ndag när det gäller EG och vad vi står inför är det\r\ninformation om vad som gäller och vad det kommer\r\natt innebära. Detta var bakgrunden till att jag ville\r\nge en fullödig information om\r\nfamiljeåterföringsregler visavi EG-staterna.</pre><pre>Jag är inte säker på att alla delar Lars Biörcks\r\nuppfattning och värdering om vem som är\r\ninvandrare eller inte. Fortfarande är det oberoende\r\nnationella stater, där man blir medborgare i en stat.\r\nJag tror att de allra flesta svenskar betraktar dem\r\nsom nyligen har kommit hit också från ett EG-land\r\nsom invandrare, i varje fall under den första period\r\nsom de befinner sig i Sverige. Än har vi inte brutit\r\nner nationsgränserna. Fortfarande blir man\r\nmedborgare i ett visst land.</pre><pre>Jag tog som utgångspunkt för mitt svar den fråga\r\nsom Lars Biörck ställde, nämligen om vi vill\r\nharmonisera familjeåterföreningsbegreppet med\r\ndet som är rådande inom EG. Det finns inga regler\r\nnär det gäller invandring från stater utanför EG.\r\nDet finns ett resolutionsutkast som ännu inte är\r\nantaget. När det gäller flyktingar finns det över\r\nhuvud taget inte ens ett resolutionsutkast att ta\r\nställning till.</pre><pre>Lars Biörck tog upp Dublinkonventionen. Det\r\nhandlar om ett mellanstatligt arbete mellan EG-\r\nländerna. Den är inte heller ännu ratificerad av alla\r\nstater och gäller därför inte ännu. Vi följer det\r\narbetet mycket noga. Vi blir också inbjudna till de\r\nolika möten som hålls och blir informerade om vad\r\nsom är aktuellt och på gång. Vi har för vår del sagt\r\natt vi vill involveras ännu mer i detta arbete. När nu\r\nplattformen för förhandlingarna inför EG kommer\r\natt presenteras kommer vi återigen att framhålla\r\nvår önskan att bli involverade i arbetet, så att vi\r\nredan nu, innan vi skall ta ställning till om vi skall\r\nbli medlemmar eller inte, kan påverka\r\nutvecklingen.</pre><pre>Man diskuterar om det skall göras en s.k.\r\nparallellkonvention till Dublinkonventionen, dvs.\r\natt andra länder än EG-länderna, t.ex. Sverige,\r\nskulle kunna ansluta sig till denna\r\nparallellkonvention, om nu Dublinkonventionen så\r\nsmåningom kommer att antas av alla länder. Vi från\r\nSveriges sida driver mycket hårt frågan om att vi\r\nönskar en sådan anslutning.</pre><pre>Till sist frågan om kommunernas ekonomi och över\r\nhuvud taget ekonomin när det gäller\r\nflyktinginvandring och\r\nfamiljeåterföreningsinvandring. När man väntar på\r\nett beslut är det staten som helt och hållet betalar\r\nkostnaderna för flyktingförläggningar och\r\nliknande. När flyktingarna fått sitt\r\nuppehållstillstånd och har rätt att vara i Sverige, får\r\nkommunerna ett visst bidrag från staten i\r\nintroduktionsskedet.</pre><pre>Det förhåller sig litet olika i kommunerna. En del\r\nkommuner gör vinster på\r\nintroduktionsersättningen, medan andra\r\nkommuner inte klarar att hålla sig inom dessa\r\nramar. Det finns många exempel på kommuner där\r\nman har en mycket effektiv introduktion av dem\r\nsom har fått rätt att stanna här i landet. Därmed\r\nkan de hushålla med resurser.</pre><pre>Varje år när det fastställs hur stort bidraget till\r\nkommunerna skall vara sker det förhandlingar med\r\nKommunförbundet under vilka man går igenom\r\nhuruvida ersättningarna till kommunerna är\r\ntillräckliga eller inte. Utgångspunkten är dock att\r\ndet är staten som skall stå för kostnaden.</pre><pre>Anf. 57  LARS BIÖRCK (m):</pre><pre>Herr talman! Dublinöverenskommelsen är, som\r\nBirgit Friggebo säger, naturligtvis en konvention\r\nsom inte har karaktären av EG-rätt. Men\r\nDublinöverenskommelsen betecknar ändå den typ\r\nav regler som det kan vara lämpligt för de olika\r\nstaterna att ansluta sig till. Jag kräver naturligtvis\r\ninte att Birgit Friggebo i dag skall svara på frågan\r\nom vad som kan vara lämpligt för Sverige. Det kan\r\ndock vara lämpligt att diskutera frågan i den\r\nkommitté som skall tillsättas.</pre><pre>Om jag har förstått saken rätt, ger man ett bidrag\r\ntill kommunerna för ett antal år under förutsättning\r\natt det finns en flyktingstatus bakom invandringen.\r\nDet gör det nu inte alltid beträffande\r\nanhöriginvandring. Ofta finns det inte det. Det är\r\ndärför som man på något sätt måste komma fram\r\ntill ett sytem där frågan riktigt kan analyseras. I\r\nannat fall kan det fattas dåliga politiska beslut,\r\nsamtidigt som den politiska debatten blir ytlig och\r\nintetsägande.</pre><pre>Jag har försökt forska litet grand kring hur det\r\nförhåller sig med anknytningsinvandring, men jag\r\nfår aldrig några riktiga svar. Vare sig\r\ninvandrarministern eller jag kan nog inte analysera\r\norsaken till de 21 000 uppehållstillstånden. Det\r\nvore intressant att veta hur många barn det rör sig\r\nom, i vilka åldrar de är, hur många föräldrar och\r\nhur gamla de är, i vilken utsträckning de har\r\nmöjlighet att komma in på den svenska\r\narbetsmarknaden, vilka de övriga släktingarna är\r\nsamt vilka kriterierna är för uppehållstillstånden.</pre><pre>I många fall är det blivande äktenskap som är skälet\r\ntill uppehållstillstånd. Hur många av dessa\r\näktenskap ingås med personer som själva är\r\ninvandrare och hur många ingås med så att säga\r\nursvenskar?</pre><pre>Enligt Invandrarverket är det ca 7 000 av dessa\r\n21 000 som har anknytning till en flykting. Är det\r\nför dessa 7 000 som man kan få kommunalt bidrag?\r\nResten av fallen -- ca 14 000 -- rubriceras som\r\n''vanlig'' anknytning. Jag är mycket nyfiken på vad\r\nman på Invandrarverket menar med ''vanlig''.</pre><pre>Jag anar att det finns en annan brist i statistiken som\r\ngör att man inte kan få fram om den i Sverige\r\nbosatta personen är född svensk eller själv är\r\ninvandrare med svenskt medborgarskap.</pre><pre>Anf. 58  Kulturminister BIRGIT FRIGGEBO\r\n(fp):</pre><pre>Herr talman! Dublinkonventionen innehåller\r\nregler om i vilket land som en asylansökan skall\r\nprövas. Det är inte meningen att man skall komma\r\ntill Europa, kanske få avslag i det första europeiska\r\nlandet och sedan åka vidare till ett annat land och\r\nsöka asyl där. Tanken är att staterna skall ha något\r\nslags gemensamma regler om var asylansökan skall\r\nbehandlas. Det är oftast i det första landet som den\r\nasylsökande kommer till.</pre><pre>Däremot finns det inte några regler i\r\nDublinkonventionen om vilka bedömningar som\r\nskall göras, utan de skall utgå ifrån varje lands egen\r\nnationella lagstiftning.</pre><pre>Dublinkonventionen är mer en reglering om var\r\nbeslutsfattandet skall ske och inte en reglering om\r\nefter vilka regler som asylpövningen skall göras.</pre><pre>Det pågår en diskussion mellan EG-ministrarna om\r\nhuruvida man skall försöka att samordna också\r\nasylreglerna. Men man har inte kommit särskilt\r\nlångt. Jag har tidigare från svensk sida hävdat att\r\ndet är angeläget att det sker en samordning. Sverige\r\nvill vara med i det arbetet.</pre><pre>Eftersom länderna har olika regler, blir det oftast\r\ndet land som har de minst generösa reglerna som\r\nblir styrande. Om något land stramar åt, tvingas\r\ngrannlandet att också göra det. Till sist har ribban\r\nhöjts väldigt mycket för de människor som söker\r\nasyl.</pre><pre>Lars Biörck talade om statistiken över\r\nfamiljeåterföreningar. Jag delar uppfattningen att\r\nden inte är särskilt fullödig. Eftersom den\r\nparlamentariska kommittén skall se på bl.a.\r\nfamiljeåteranknytning, utgår jag ifrån att man tar\r\nupp denna fråga. Kommittén har i uppdrag att\r\nundersöka hur familjeåterförening har fungerat och\r\nockså se på reglerna i andra länder.</pre><pre>Anf. 59  LARS BIÖRCK (m):</pre><pre>Herr talman! I artikel 4 i Dublinkonventionen finns\r\ndet en klar och tydlig defenition av vem som\r\negentligen är anhörig. Jag översätter till svenska:\r\n''Den ifrågavarande familjemedlemmen får inte\r\nvara annan än maka/make till den asylsökande eller\r\nhans eller hennes ogifta minderåriga barn (under 18\r\når), eller hans eller hennes far eller mor, där\r\nasylsökanden själv är en minderårig under 18 år.''\r\nDetta är alltså en betydligt mer begränsad regel än\r\nden som i dag tillämpas i Serige.</pre><pre>De svenska anhörighetsreglerna går ut på att det\r\nskall vara fråga om make, maka eller sambo. Men\r\ndet framgår inte om det skall vara anhöriga till barn\r\nsom är minderåriga. Vuxna personer kan alltså ta\r\nhit sina mycket gamla föräldrar. Det handlar om\r\nhemmavarande, ensamstående barn under 20 år.\r\nDet finns också en vag guttaperkaparagraf om\r\nannan släkting som är väsentligt beroende av en i\r\nSverige bosatt person. Det finns också ett sista\r\nlänkfall. Begreppet är alltså väsentligt mer utvidgat\r\nän det som man finner i artikel 4 i\r\nDublinkonventionen.</pre><pre>Jag har inte några grumliga avsikter med mina\r\ninlägg. Min bakgrund är att jag är gift med en\r\nmänniska, för vilken jag har sökt\r\nuppehållstillstånd. Resultatet av denna affär för ca\r\n30 år sedan är att jag har en son som i dag tänker\r\ngöra exakt samma sak. Vad jag egentligen vill\r\nbetona är att man borde införa kravet på att den\r\nperson som söker uppehållstillstånd som anhörig\r\nockså skall ha garanti för en ordnad livsförsörjning,\r\nen regel som tillämpas i andra länder såsom\r\nEngland, Frankrike, Belgien m.fl.</pre><pre>Anf. 60  Kulturminister BIRGIT FRIGGEBO\r\n(fp):</pre><pre>Herr talman! Diskussionen har nu vidgats utöver\r\nden fråga som ställdes om huruvida vi skulle\r\nanpassa oss till EG-rätten.</pre><pre>Som jag tidigare har informerat kommer den\r\nparlamentariska kommittén att syssla bl.a. med\r\nfamiljeåterföreningsfrågor. Då kan mycket väl de\r\nfrågor som här har tagits upp aktualiseras inom\r\nramen för detta arbete. Lars Biörcks parti kommer\r\natt vara representerat i denna kommitté.</pre><pre>Överläggningen var härmed avslutad.</pre><pre>12 §  Svar på interpellation 1992/93:49 om\r\ndifferentiering av bensinskatten</pre><pre>Anf. 61  Statsrådet BO LUNDGREN (m):</pre><pre>Herr talman! Stefan Attefall har frågat mig om jag\r\ngenom en differentiering av bensinskatten är\r\nberedd att medverka till att glesbygdsbor\r\nkompenseras för de kraftiga bensinprishöjningar\r\nsom sker 1993.</pre><pre>Bensinskattehöjningen tillkom på initiativ av\r\nSocialdemokraterna i samband med den första\r\nkrisuppgörelsen. Det hade enligt min mening varit\r\nbättre om Socialdemokraterna i stället varit\r\nberedda att ställa upp på ytterligare minskningar av\r\nde offentliga utgifterna som motsvarade den\r\nstatsfinansiella effekten av bensinskttehöjningen.\r\nSå var inte fallet.</pre><pre>Med anledning av den prishöjning som blivit\r\nföljden av bensinskttehöjningen har avdraget för\r\nresa med bil mellan bostad och arbetsplats samt\r\navdraget för resa med egen bil i tjänsten höjts till 13\r\nkronor per mil 1993. Det höjda avdraget mildrar\r\nden höjda bensinskattens effekter för glesbygdsbor\r\noch andra som använder bilen i tjänsten eller på väg\r\ntill eller från arbetet.</pre><pre>Jag vill samtidigt erinra om att en önskvärd\r\nmiljödifferentiering på skatteuttaget mellan blyad\r\noch oblyad bensin genomfördes i samband med\r\nbensinskattehöjningen. En ytterligare, geografisk,\r\ndifferentiering av den typ som Stefan Attefall\r\nefterlyser leder till administrativt merarbete.</pre><pre>Anf. 62  STEFAN ATTEFALL (kds):</pre><pre>Herr talman! Jag tackar statsrådet Bo Lundgren för\r\nsvaret, även om jag hade hoppats på ett mer\r\nutvecklat svar när det gäller just de idéer som jag\r\nlanserar i min interpellation.</pre><pre>Jag är medveten om att bensinskattehöjningen\r\ningick i krispaket nr 1. Jag är lika litet glad som Bo\r\nLundgren över att man har tvingats höja\r\nbensinskatten. Men nu är läget som det är, och jag\r\nvar själv med och röstade igenom höjningen i\r\nriksdagen. Jag tycker dock att man borde fundera\r\növer hur bensinskatten slår och hur man kan lindra\r\neffekterna.</pre><pre>Behovet av en form av regional differentiering var\r\nstort redan före bensinskattehöjningen. Det\r\naccentuers nu ytterligare. Det beror helt enkelt på\r\natt människor i glesbygd är mer beroende av bil. De\r\nhar inte tillgång till en fungerande kollektivtrafik.\r\nNär de skall ut och resa finns det ofta bara ett\r\nalternativ, och det är att färdas med egen bil.</pre><pre>Glesbygdens avståndshandikapp förstärks\r\nytterligare av att transportkostnaderna blir högre.\r\nArbetspendlingen försvåras, vilket är särskilt\r\nbekymmersamt i glesbygden och i Norrlands\r\ninland.</pre><pre>SCB har gjort resvaneundersökningar, bl.a. från\r\n1990/91. Av dessa framgår att 49 % av\r\narbetsresorna i t.ex. Stockholm sker med bil,\r\nmedan 81 % av arbetsresorna i Norrland sker med\r\nbil.</pre><pre>Resvaneundersökningar från SCB från 1984/85\r\nvisar att de personer som bor på landsbygden eller\r\ni mindre tätorter, dvs. orter med mindre än 5 000\r\ninvånare, reser i kilometer räknat 50 % mer med bil\r\nän människor i storstäder.</pre><pre>Det har gjorts en del för att lindra dessa effekter för\r\nglesbygden. Fordonskatten sänktes för ett antal år\r\nsedan med 384 kr per år i stödområdena. Det\r\ninnebär ungefär 20 öre per liter om man kör 2 000\r\nmil under ett år. Det är bra. Men nackdelen med\r\ndetta är att det gynnar enbart privatpersoner och\r\nenbart människor som är mantalskrivna i ett\r\nstödområde. Jag kommer själv från Västerbottens\r\nlän. Om jag skulle vara mantalskriven hemma hos\r\nmina föräldrar i Lycksele skulle jag få denna\r\nsänkning, oavsett om jag kör bil i Umeå, Stockholm\r\neller någon annanstans i landet. Oavsett var jag\r\nskulle köra skulle jag dra nytta av detta. Det tycker\r\njag inte riktigt skall vara poängen. Det är de\r\nmänniskor som verkar och bor i dessa områden som\r\nskall få denna skattesänkning.</pre><pre>Som Bo Lundgren sade har reseavdragen höjts från\r\n12 till 13 kr per mil. Det är också bra. Men Bo\r\nLundgren måste erkänna att han från början inte\r\nville göra detta. Det var efter ett opinionstryck som\r\ndenna höjning skedde. Men vad handlar detta om?\r\nJag har gjort en kalkyl.</pre><pre>Om man har tio mils pendling varje dag -- fem mil\r\ni varje riktning -- vilket inte är helt otroligt om man\r\nreser exempelvis mellan Vindeln och Umeå. Då får\r\nman 3 kr kompensation efter skatt för tio mils\r\nkörning per dag till följd av denna höjning.</pre><pre>SCB visar också i sina undersökningar att de som\r\ngynnas av höjda reseavdrag är framför allt\r\nmänniskor i storstadsområdena, därför att de i\r\ngenomsnitt har högre reseavdrag. Det beror på att\r\nmänniskor i mindre tätorter bor nära\r\narbetsplatserna. Men det finns en mycket känslig\r\ngrupp som har långa pendlingsavstånd och som inte\r\nfår så mycket kompensation för detta.</pre><pre>Vad är då fördelen med en regionalt differentierad\r\nbensinskatt? Jo, den skulle öka rättvisan för\r\nmänniskor som bor och verkar i glesbygder. Det\r\nskulle bli en synlig kompensation, vilket jag anser\r\natt man också skall ta med i bilden. Det blir ett slags\r\npsykologisk effekt av att man ser att det finns en\r\nviss fördelningspolitik även på detta område som\r\ngäller bensinskatten. Det riktas även till\r\nnäringslivet som verkar i glesbygden och i t.ex.\r\nNorrlands inland. Det gynnar även turismen. När\r\nmänniskor kör i dessa turistlän kan de få lägre\r\nkostnader. Det skulle inte handla om enbart var\r\nman är mantalskriven.</pre><pre>Statsrådet hävdar att detta skulle innebära\r\nadministrativt merarbete. Det är klart att det\r\ninnebär ett visst administrativt merarbete. Men\r\ndatateknologin har faktiskt utvecklats i Sverige. Vi\r\nhar t.o.m. klarat av det som var helt omöjligt för\r\nnågra år sedan, nämligen differentierad\r\nmervärdesskatt på livsmedelsområdet. Detta har\r\nlivsmedelshandeln klarat av utan att, såvitt jag\r\nförstår, skattemyndigheten har knäat på grund av\r\ndetta. Skattemyndighetens problem består kanske\r\nav andra saker. Jag tror därför att vi skulle kunna\r\nklara av detta om det fanns en politisk vilja och att\r\nvi skulle kunna hitta ett system som innebar att vi\r\nskulle få en större rättvisa när det gäller hur\r\nbensinskatten slår. Jag tror att en regional\r\ndifferentiering därför skulle vara välkommen och\r\nupplevas positivt av människor. Den typ av\r\nbensinskattehöjningar som tvingas fram av\r\nsamhällsekonomiska skäl skulle då upplevas som\r\nmer rimliga och rättvisa. Därför efterlyser jag\r\nstatsrådets vilja att se närmare på dessa idéer.</pre><pre>Anf. 63  Statsrådet BO LUNDGREN (m):</pre><pre>Herr talman! Jag är glad över att vi är överens om\r\natt man inte borde ha höjt bensinskatten. Det var i\r\noch för sig inte samhällsekonomin som krävde det,\r\nutan det var Socialdemokraterna, på grund av att\r\nde inte var beredda att acceptera tillräckligt stora\r\nneddragningar i utgiftsnivåerna.</pre><pre>Det är förhoppningsvis även en oavsiktlig\r\nmissuppfattning att tro att jag skulle ha motsatt mig\r\nen höjning av reseavdragen. Tvärtom kan jag\r\ngarantera att så länge som det kan skapas\r\nstatsfinansiellt utrymme för avdrag eller\r\nskattesänkningar, och helst sänkningar när det\r\ngäller skattesatserna, kommer jag att försöka\r\ngenomföra så mycket som möjligt.</pre><pre>Sedan säger Stefan Attefall att behovet av en\r\nregional differentiering är stort. Då får man försöka\r\nse litet grand på vad det kan finnas för underlag för\r\ndetta. Om man tittar på reseavdragen vid 1992 års\r\ntaxering, dvs. för inkomståret 1991, och ser på olika\r\nlän finner man, vilket förvånar en del, att antalet\r\npersoner med reseavdrag är större i flera andra län\r\nän i Norrlandslänen. Genomsnittet för hela riket är\r\n15 %. I Norrlandslänen är genomsnittet 13 %,\r\n18 %, 14 %, 16 % och 15 % i Gävleborgs,\r\nVästernorrlands, Jämtlands, Västerbottens och\r\nNorrbottens län. Det största antalet personer som\r\nfår reseavdrag finns i Uppsala län där siffran är\r\n21 %. Därnäst kommer Hallands län med 20 %,\r\nsedan kommer Älvsborgs län och Kristianstads län\r\nmed 19 %.</pre><pre>Det kan emellertid vara fråga om olika kostnader.\r\nDe siffror som jag har räknat upp gäller antalet\r\npersoner. Men frågan är hur stora avdrag som det\r\nhandlar om i procent av den inkomst av tjänst som\r\nmänniskor har redovisat. Detta tycker jag är ett\r\nrimligt mått. Jag utgår från att det är lättare att\r\nhantera löntagarsituationen när vi ser på inkomsten\r\nav tjänst. Då får man ett mått på hur stor andel\r\ndetta utgör i procent av inkomst av tjänst. Då finner\r\nman att det även i detta sammanhang är de nämnda\r\nlänen som kommer före Norrlandslänen. Till dessa\r\nkommer även Gotlands län. Det är alltså fråga om\r\nen ganska jämn fördelning när det gäller såväl\r\nandelen personer som har reseavdrag som\r\nreseavdragen i procent av den inkomst av tjänst\r\nsom människor har. Det kan naturligtvis inom varje\r\nlän finnas variationer.</pre><pre>Det som Stefan Attefall föreslår -- jag förutsätter\r\natt det skall vara statsfinansiellt neutralt -- är en\r\nsänkning av bensinskatten i vissa regioner, t.ex. i\r\nNorrlandslänen som ju är mindre utsatta än vissa\r\nandra län, och en höjning i t.ex. Uppsala och\r\nHalland, som har den största andelen. Jag anser\r\ninte att detta är en rimlig ståndpunkt. Om man skall\r\ngenomföra ett förslag, måste man utgå från att det\r\nfinns ett behov. Enligt min uppfattning visar dessa\r\nsiffror att detta behov av regional differentiering\r\ninte finns.</pre><pre>Anf. 64  STEFAN ATTEFALL (kds):</pre><pre>Herr talman! Jag har förstått att Bo Lundgren\r\ngärna vill sänka skatter. Här ger jag Bo Lundgren\r\nmöjlighet att delta i en skattesänkning. De\r\nstatsfinansiella effekterna skulle säkert inte bli så\r\nallvarliga i och med detta. Vi skulle säkert klara av\r\natt hitta en besparing som kan lösa problemen utan\r\natt vi behöver höja skatten för andra. Jag tror att\r\ndetta är ett sätt att konkret sänka skatten, och vi\r\nkan inrikta denna skattesänkning på områden där\r\ndetta verkligen skulle noteras med tacksamhet. Det\r\nskulle säkert bidra till att öka skatteministerns\r\npopularitet i vissa områden i Sverige.</pre><pre>Det viktiga i detta sammanhang är det principiella.\r\nDär man har alternativ måste förutsättningen att\r\nanvända kollektivtrafik vara bättre. I så fall är man\r\ninte lika beroende av ett enda transportmedel.</pre><pre>Det andra som också är principiellt viktigt är: Vad\r\nvill vi åstadkomma med en relativt hög bensinskatt,\r\noavsett om man tar med den senaste\r\nskattehöjningen eller inte? Jo, det är inte bara att\r\nsuga in pengar till statskassan, utan det är bl.a. att\r\nhålla bensinförbrukningen på en lägre nivå och\r\ndärmed även bilkörningen. Det finns ett\r\nmiljöargument i det hela. Det är därför vi även har\r\nökat skillnaden i pris mellan blyad och oblyad\r\nbensin.</pre><pre>Men var finns de största miljöproblem som orsakas\r\nav bensinförbrukning och bilkörning? Det är\r\nknappast i Tärnaby i Västerbottens inland eller i\r\nÅre eller i Jokkmokks kommun. Dessa problem\r\nfinns i Stockholmstrakten och i andra\r\nstorstadsområden och större tätorter. Jag anser inte\r\natt t.ex. Umeå borde omfattas av en\r\ndifferentiering, men däremot Tärnaby och Sorsele.</pre><pre>Det är dessa principer i skattesystemet som jag\r\nefterlyser, att man i skattesystemet tar hänsyn till\r\nolika saker.</pre><pre>Jag kan nämna att det finns en miljöavgift inbyggd\r\ni bensinskatten. Det är en koldioxidavgift på 74 öre.\r\nMan skulle kunna laborera med en sådan avgift och\r\nlåta den slå olika i olika områden i Sverige. Man\r\nkunde låta den slå hårdare i områden där man vill\r\nminska biltrafiken mer, där det finns fler alternativ\r\noch där det är möjligt att styra över till en\r\nkollektivtrafik som är relativt väl utbyggd.</pre><pre>Det har även tagits fram statistik bl.a. i samband\r\nmed att skattereformen genomfördes. Den visar att\r\nmedelkörsträckan per fordon inte är så mycket\r\nlängre på exempelvis landsbygden i norr än i\r\nexempelvis Stockholm, men den är ändå längre än\r\ni en del andra områden i Sverige. Men framför allt\r\när antalet bilar per hushåll mycket större på\r\nexempelvis landsbygden i norr, därför att man i\r\nmycket större utsträckning tvingas ha två bilar.\r\nVarje vuxen hushållsmedlem måste ha var sin bil.\r\nDet behöver man inte ha på samma sätt i\r\nStockholm. I norr är man beroende av bilen på ett\r\nhelt annat sätt.</pre><pre>I storstadsområdena förekommer det mycket\r\narbetspendling på grund av att t.ex. Stockholm\r\nbyggs upp på ett sådant sätt att man skall pendla;\r\nman skall bo i en del av staden och arbeta i en\r\nannan. Sådan har utvecklingen varit. Det är något\r\nsom man måste försöka komma åt, både med\r\nsamhällsplanering och med utbyggnad av\r\nkollektivtrafiken. I storstadsområdena har man\r\nproblem med bilar -- trängsel och miljöproblem.</pre><pre>Men om man bor i en by fyra--fem mil från en tätort\r\ninnebär det problem, och till det måste hänsyn tas\r\nvid utformningen av bensinskattepolitiken.</pre><pre>Anf. 65  Statsrådet BO LUNDGREN (m):</pre><pre>Herr talman! Låt mig börja med att tala om\r\nbehovet. Det går inte att komma ifrån att bilden av\r\nreseavdragen visar var problemen kan finnas. Det\r\när ett mått på om man behöver bilen och om man\r\nmåste ha kostnader för bilen. Det visar sig då att\r\nde största problemen, om vi nu skall kalla det för\r\nproblem i detta avseende, finns i Uppsala,\r\nKristianstads, Hallands och Älvsborgs län. Om\r\nman dessutom, vilket jag tycker är rimligt, ser om\r\ndet kan röra sig om längre sträckor och också ser på\r\nantalet personer, vilket inte säger hur långa\r\nsträckor det rör sig om, kan man titta på\r\nreseavdragen i procent av inkomsten. Då finner\r\nman att det även där är ett antal andra län som\r\nkommer i fråga.</pre><pre>När det gäller bedömningen av det administrativa\r\narbetet -- bortsett från att problemet är jämnt\r\nfördelat över landet, även om det finns toppar och\r\nbottnar, och topparna finns alltså inte i\r\nNorrlandslänen -- var vi överens om att det finns ett\r\nadministrativt problem men att det skulle kunna\r\nhanteras. Ja, möjligen om det hade gällt ett förslag\r\nrörande Norrlandslänen eller vissa andra län. Men\r\nnu säger Stefan Attefall att Umeå inte skall\r\nomfattas men däremot Tärnaby. Jag antar att det i\r\nfråga om Kristianstads län, som ligger väl framme i\r\ndetta sammanhang, skulle vara normal bensinskatt\r\ni Kristianstads tätort men att det i Glimåkra,\r\nSibbhult eller Tommelilla, som är\r\nglesbygdsområden, skulle vara lägre bensinskatt.\r\nDet skulle i sin tur innebära att människor när de\r\npasserade förbi skulle passa på att tanka på de\r\nställen där bensinskatten är lägst. Var och en inser\r\natt det måste bli ett komplicerat system om vissa\r\norter skall ha lägre bensinskatt.</pre><pre>Jag har full förståelse för Stefan Attefalls\r\ninterpellation mot bakgrund av att det råder en\r\nutbredd missuppfattning att det för vissa regioner i\r\nlandet finns ett specifikt problem som kan lösas\r\ngenom differentieringar. Det är helt klart av\r\nstatistiken att problemet finns överallt i landet och\r\ninte kan lösas på det här viset.</pre><pre>Anf. 66  STEFAN ATTEFALL (kds):</pre><pre>Herr talman! Hur reseavdragen slår över landet är\r\nförst och främst inte enbart beroende av om man\r\nhar ett behov av att använda bilen för resor till\r\njobbet. Att man måste transportera sig till jobbet\r\när klart, men det finns i större tätorter alternativ i\r\nbetydligt större utsträckning. De brister som finns i\r\nkollektivtrafikens utbyggnad kommer där kanske\r\natt åtgärdas genom Dennisuppgörelser och\r\nliknande insatser.</pre><pre>Men vad man glömmer bort i debatten är att man\r\ninte får stirra sig blind på resebidragen. Det gäller\r\nhär alla resebehov. Den som skall åka till affären,\r\ntill kulturella nöjen osv. har inget alternativ i de\r\nområden som det gäller. Man måste se till helheten.\r\nStatistiken visar att man tvingas till en större\r\nbiltäthet i dessa områden, exempelvis i\r\nstödområdena, än i övriga Sverige. Man är i dessa\r\nområden på ett helt annat sätt beroende av bilen.</pre><pre>Mitt förslag till differentiering innebär inte heller\r\nen differentiering mellan Kristianstad och\r\ngrannkommunerna i länet. Jag är bl.a. inriktad på\r\nstödområdesindelningen. Vi har ett väl uppbyggt\r\nsystem med stödområden, och vi kan följa deras\r\nindelning. Man rör sig då i glest befolkade\r\nområden. Eftersom det ofta är ganska långt mellan\r\nbensinmackarna, slipper man problem med att\r\ndessa på nära håll tillämpar olika skattesatser.</pre><pre>Jag ser det alltså som ganska enkelt att lösa sådana\r\nproblem. Men frågan är också i vilket avseende\r\nman är mest handikappad i ett stödområde. Jo, det\r\när avståndsmässigt. Människorna där har\r\nexempelvis inte sämre förutsättningar att utveckla\r\nsitt område och skapa ett gott näringslivsklimat,\r\nutan det är avståndshandikappet som vi måste\r\nhjälpas åt att bygga bort. Att bygga vägar och\r\njärnvägar är ett sätt, men också att ha en\r\nskattepolitik som inte ytterligare ökar på detta\r\navståndshandikapp. Också detta gör att en\r\ndifferentiering av regionala skäl har sitt\r\nberättigande.</pre><pre>När man ser till helheten inser man att resebidrag\r\när ett ganska trubbigt instrument, som inte tar\r\nhänsyn till den totala bilden. Jag skulle därför vilja\r\natt statsrådet övervägde detta ytterligare en\r\nomgång.</pre><pre>Anf. 67  Statsrådet BO LUNDGREN (m):</pre><pre>Herr talman! Jag har respekt för glesbygdens\r\nproblem. Jag inser naturligtvis att avstånden i\r\nNorrlandsregionen är betydligt mycket större än\r\nexempelvis i Skåne. Men det som jag har velat visa\r\när att problemet finns i hela landet. Det är\r\nnaturligtvis mycket svårt att genomföra en\r\ndifferentiering som kommer att ha någon\r\nnämnvärd effekt för de berörda. Rimligen leder en\r\nsådan till att man drar ned på förmåner eller lägger\r\npå skatter för andra.</pre><pre>Slutsatsen för mig är att det svenska\r\nhögskattesamhället kan få en bättre profil bara\r\ngenom lägre skatter och att vi därför hade bort\r\nundvika bensinskattehöjningen.</pre><pre>Överläggningen var härmed avslutad.</pre><pre>13 §  Anmälan om fråga</pre><pre>Anmäldes att följande fråga framställts osv.</pre><pre>den 20 januari</pre><pre>1992/93:331 av Carl Fredrik Graf (m) till\r\narbetsmarknadsministern om fördelningen av\r\nlänsanslagen:</pre><pre>I årets budgetproposition behandlas på sedvanligt\r\nsätt frågan om regionala utvecklingsinsater under\r\nanslaget Dn2 i Arbetsmarknadsdepartementets\r\nbudget. Föredragande statsrådet skriver att det bör\r\nankomma på regeringen att även fortsättningsvis\r\nfördela anslaget mellan länen efter de regionala\r\nproblemens svårighetsgrad och utfärda de\r\nföreskrifter som krävs.</pre><pre>I Halland, som under 70- och 80-talen kunnat\r\nglädja sig åt en mycket god utveckling, med bl.a.\r\nlåg arbetslöshet och hög befolkningstillväxt, ser vi\r\nnu en delvis annan tendens.\r\nOmställningsproblemen i jordbruket och en lägre\r\nandel teknikintensiva företag än i riket i allmänhet\r\nger särskilda problem. Efter vad jag förstått\r\nerhåller Halland 5 miljoner kronor av de över 1\r\nmiljard kronor som fördelas över landet. Därmed\r\nligger Halland längst ned på listan.</pre><pre>Jag vill med anledning av detta ställa följande\r\nprincipiella fråga:</pre><pre>Hur definierar statsrådet det regionala problemens\r\nsvårighetsgrad, när anslagen mellan länen skall\r\nfördelas?</pre><pre>14 §  Kammaren åtskildes kl. 16.03.</pre><pre>Förhandlingarna leddes</pre><pre>av andre vice talmannen från sammanträdets\r\nbörjan t.o.m. 9 § anf. 31 (delvis) och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}