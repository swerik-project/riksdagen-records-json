{"dokumentstatus":{"dokument":{"hangar_id":"2349172","dok_id":"GI0928","rm":"1994/95","beteckning":"28","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"28","slutnummer":"0","datum":"1994-11-23 00:00:00","systemdatum":"2005-10-27 13:37:10","publicerad":"1994-11-23 00:00:00","titel":"Riksdagens snabbprotokoll 1994/95:28 Onsdagen den 23 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{E2F770D8-CAE4-49AC-86F0-178068DD91EA}","dokument_url_text":"http://data.riksdagen.se/dokument/GI0928/text","dokument_url_html":"http://data.riksdagen.se/dokument/GI0928","dokumentstatus_url_xml":"http://data.riksdagen.se/dokumentstatus/GI0928","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1994/95:28</div>\r\n<div class=\"sidhuvud_datum\">Onsdagen den 23 november</div>\r\n<div class=\"sidhuvud_klockslag\">Kl 9.00 16.41</div>\r\n<hr class=\"sidhuvud_linje\">\r\n<pre>Det justerade protokollet beräknas utkomma om 3 veckor</pre><pre>Protokoll\r\n1994/95:28</pre><pre>___________________________________________________________________</pre><pre>\r\n 1 §  Justering av protokoll</pre><pre>Justerades protokollet för den 17 november.</pre><pre> 2 §  Hänvisning av ärenden till utskott</pre><pre>Föredrogs och hänvisades\r\nProposition\r\n1994/95:122 till skatteutskottet</pre><pre>Förslag\r\n1994/95:RB2 till finansutskottet</pre><pre>Motioner\r\n1994/95:N3-N5 till näringsutskottet\r\n1994/95:Sk19-Sk29 till skatteutskottet\r\n1994/95:So5-So11 till socialutskottet\r\n1994/95:T15-T17 till trafikutskottet\r\n1994/95:K3 till konstitutionsutskottet\r\n1994/95:N6 och N7 till näringsutskottet\r\n1994/95:Sf7 och Sf8 till socialförsäkringsutskottet\r\n1994/95:So12-So19 till socialutskottet\r\n1994/95:Sk30-Sk32 till skatteutskottet\r\n1994/95:Ub13 och Ub14 till utbildningsutskottet\r\n1994/95:Sf9 och Sf10 till socialförsäkringsutskottet\r\n1994/95:A3-A12 till arbetsmarknadsutskottet\r\n1994/95:Jo4 och Jo5 till jordbrukutskottet\r\n1994/95:A13-A16 till arbetsmarknadsutskottet\r\n1994/95:Bo6 till bostadsutskottet</pre><pre>3 §  EU-inträdet - redovisning av\r\npartiledarna</pre><pre>Anf.  1  Statsminister  INGVAR\r\nCARLSSON (s):\r\nFru talman! Under denna politiskt intensiva höst\r\nhar vi i Sverige genomfört en valrörelse med val till\r\nkommuner, landsting och riksdag. Val har förrättats\r\ntill kyrkofullmäktige, och vi har nu senast varit med\r\nom några intensiva kampanjveckor inför\r\nfolkomröstningen om ja eller nej till EU. Det är min\r\nförhoppning att det engagemang som så många\r\nmänniskor har visat skall leva vidare även efter\r\nvaldagen.\r\nResultatet vid folkomröstningen blev mycket jämt\r\nmen gav ändå ett klart utslag till förmån för ett\r\nmedlemskap i EU. Det innebär att Sverige nu kommer\r\natt bli medlem i Europeiska unionen i enlighet med\r\ndet avtal som har förhandlats fram mellan Sverige och\r\nEU:s medlemsstater.\r\nDetta är ett historiskt steg för Sverige som nation\r\n- för hela det svenska folket. När vi nu som\r\nmedlemmar kommer att ta del av det dagliga och\r\npraktiska arbetet i EU får vi emellertid inte glömma\r\natt det sker mot bakgrund av en jämn folkomröstning.\r\nDet är viktigt att vi alla, oavsett uppfattning i\r\nfolkomröstningen, verkar för en nationell samling\r\nkring Sveriges särskilda intressen i den europeiska\r\nunionen.\r\nMedlemskapet ger oss nu ett direkt demokratiskt\r\ninflytande också på Europanivån. Vårt uppdrag är att\r\nutnyttja detta inflytande på bästa sätt. För att det skall\r\nbli möjligt behövs det en fortsatt vital politisk debatt i\r\nhela landet.\r\nI Sverige finns det en bred värdegemenskap kring\r\nmånga av de centrala inrikespolitiska målen. Så är det\r\nockså när det gäller att tillvarata svenska nationella\r\nintressen genom en aktiv utrikes- och säkerhetspolitik.\r\nMin ambition är att söka samförstånd i riksdagen i\r\nolika sakfrågor. Detta slår jag tydligt fast i\r\nregeringsdeklarationen. Även när det gäller\r\nEuropapolitiken kommer jag naturligtvis att anstränga\r\nmig för att förverkliga regeringsförklaringens\r\nambitioner om samarbete, samförstånd och ett nytt\r\nsamarbetsklimat.\r\nNu börjar de viktiga förberedelserna inför\r\nregeringskonferensen 1996, då EU:s framtid skall\r\nbestämmas. Det innebär också att debatten går in i ett\r\nnytt skede. Nu går inte skiljelinjen i första hand\r\nmellan ja och nej. Nu handlar det om att diskutera\r\nhela skalan av politiska sakfrågor. De olika partierna\r\nhar en skyldighet gentemot väljarna att företräda det\r\npolitiska program som de har gått till val på. Även om\r\npartierna har vitt skilda uppfattningar i mångt och\r\nmycket behöver det inte hindra ett samarbete när det\r\nkrävs för landets bästa. Det handlar om att\r\nåstadkomma resultat och hållfasta lösningar.\r\nDet står nu klart att både Finland och Sverige\r\nkommer att ta steget in som medlemmar i den\r\neuropeiska unionen. Om några dagar kan också Norge\r\nansluta sig till skaran av nordiska länder i EU. Det är\r\nmin förhoppning att så sker. Detta skulle ge oss i\r\nNorden goda möjligheter att sätta vår prägel på\r\nEuropapolitiken. Norden har mycket att tillföra i form\r\nav gemensamma intressen och värderingar. Jag tänker\r\nbl.a. på det breda nordiska engagemanget för miljön,\r\njämställdheten och den sociala välfärden.\r\nDe nordiska länderna kan också bidra till ett\r\nfortsatt stöd för den pågående utvecklingen i Central-\r\noch Österuopa mot demokratisk styrka, välstånd och\r\nstabilitet. Våra baltiska grannar förhandlar nu om\r\navtal liknande dem som har slutits med sex länder i\r\nCentral- och Österuopa. Vi kan från nordisk sida ge\r\nvårt stöd till de baltiska staterna i den pågående\r\nutvidgningsprocessen inom EU.\r\nFru talman! När Sverige blir medlem i EU öppnar\r\nsig en ny demokratisk dimension för oss i Sverige.\r\nSvensk socialdemokrati kommer att verka för ett\r\nEuropa med en levande demokrati där alla människors\r\nlika värde och delaktighet ligger till grund för\r\npolitiken. Politiken skall användas som ett instrument\r\natt balansera marknadskrafterna. Människorna måste\r\nengageras.\r\nDet är därför nödvändigt att den offentliga insynen\r\ni EU ökar. Det är också viktigt att riksdagen får\r\nordentliga möjligheter att följa och påverka den\r\nsvenska regeringens arbete i ministerrådet. Jag är\r\nockså av den bestämda uppfattningen att\r\nEuropaparlamentet måste ges initiativrätt, att dess\r\nbeslut skall gälla som förslag till ministerrådet. Vi ser\r\ni dag alltför många prov på klåfingrighet från EU:s\r\nsida genom att man lägger sig i allehanda småfrågor.\r\nDetta bör inte vara EU:s roll. EU skall syssla med de\r\nstora och övergripande frågorna.\r\nEn viktig uppgift blir att verka för en alleuropeisk\r\nfredsordning där såväl Ryssland som USA ingår. Den\r\nsvenska militära alliansfriheten kommer inte att\r\nrubbas genom medlemskapet i EU.\r\nFrån regeringens sida arbetar vi intensivt med\r\nytterligare åtgärder för att bekämpa arbetslösheten.\r\nDetta arbete underlättas när vi nu blir medlemmar i\r\nEU. I Sverige skall vi fortsätta att driva en ambitiös\r\noch mycket aktiv politik mot arbetslösheten. När vi\r\nblir medlemmar i EU ökar trovärdigheten för vår\r\nekonomiska politik som syftar till att komma till rätta\r\nmed obalanserna i ekonomin. Företagen kan få mer\r\nstabila villkor. Räntan kan pressas ner och\r\ninvesteringarna öka. Sysselsättningspolitiken får\r\ndärmed draghjälp av medlemskapet.\r\nI EU skall vi tillsammans med de övriga\r\neuropeiska och socialdemokratiska partierna verka för\r\natt genomföra vårt gemensamma program: Sätt\r\nEuropa i arbete. Det är ett program som redan har\r\nbidragit till att sätta sysselsättningen högt upp på EU:s\r\ndagordning.\r\nSysselsättningsfrågan och arbetet för en sund\r\nekonomi kommer att ges högsta prioritet när\r\nföreträdare för Sverige nu tar plats i EU:s parlament\r\noch ministerråd. Det är nödvändigt för att man skall\r\nbli framgångsrik i kampen för välfärden. Hög\r\narbetslöshet och offentliga finanser i olag undergräver\r\nden sociala tryggheten. Även som medlemmar i EU\r\nskall vi naturligtvis fortsätta att slå vakt om den\r\nsvenska välfärdsmodellan när det gäller skolan,\r\nvården och omsorgen om de äldre.\r\nFör att lösa miljöproblemen krävs internationell\r\nsamverkan. Strategin för det svenska miljöarbetet i\r\nEU måste bygga på hårdare lagar och regler för\r\nutsläpp och kemikalieanvändning. Det får inte löna\r\nsig att vara miljöbov. Trafikproblemen måste\r\nbekämpas genom skärpta miljökrav på fordon och\r\nkonkreta åtgärder mot den ökade vägtrafiken.\r\nÖstersjöns miljöproblem behöver ges särskild\r\nuppmärksamhet, och det är nödvändigt att EU ökar\r\nsina miljösatsningar i Östeuropa och det forna\r\nSovjetunionen.\r\nHär har grunden lagts i det program som de\r\nnordiska socialdemokratiska partierna har antagit:\r\nEuropa - en chans för miljön. Nu bör vi gå vidare och\r\nutarbeta motsvarande program tillsammans med\r\növriga socialdemokratiska partier i Europa.\r\nLänderna i den europeiska unionen är sinsemellan\r\nväldigt olika. Det är stor spännvidd mellan de rika och\r\nfattiga delarna. Därför är solidariteten mellan olika\r\ndelar av Europa så viktig för EU. Ekonomisk och\r\nsocial utjämning bidrar till en snabbare ekonomisk\r\nutveckling. Hela Europa skall leva.\r\nDen gemensamma jordbrukspolitiken är viktig för\r\natt åstadkomma regional rättvisa. Men den är alldeles\r\nför reglerad och tar för stor del av EU:s budget.\r\nRegleringar och subventioner måste minska.\r\nKonsumenternas behov av billig mat skall prioriteras.\r\nJag ser även ett stort behov av att vi från svensk\r\nsida driver på utvecklingen inom EU för att\r\nåstadkomma mindre protektionism och friare\r\nvärldshandel. Vi har haft nog med murar i Europa. Nu\r\ngäller det att inte bygga murar runt Europa, utan att\r\nverka för en stor öppenhet gentemot omvärlden.\r\nInom två år skall ledamöter direktväljas till\r\nEuropaparlamentet. De skall väljas utifrån sina\r\npartiers olika politiska program. Vi får säkert ännu en\r\nspännande valrörelse. Så skall det vara i en demokrati.\r\nMen vi har också ett gemensamt ansvar att\r\nåstadkomma resultat när väl debatten klingat ut. Det\r\nskall vara resultat som är hållfasta för framtiden.\r\nDet handlar om att tillsammans skapa ett\r\nsamarbetsklimat som underlättar för oss att hävda\r\nSveriges nationella intressen på den internationella\r\nscenen. Det handlar om att ta till vara den historiska\r\nchans vi har att mer handfast ta del i den europeiska\r\nutvecklingen.</pre><pre>Anf.  2  CARL BILDT (m):\r\nFru talman! När Sverige nu helt och fullt tar steget\r\nin i det europeiska samarbetet, innebär det att ett av\r\nde allra viktigaste mål som vi moderater har arbetat\r\nför sedan decennier tillbaka äntligen uppfylls.\r\nGenom årtionden är det vi som har varit\r\nEuropapartiet - kanske framför andra - i svensk\r\npolitik. Sedan slutet av 1980-talet har det varit\r\nuppenbart för alla och envar att det varit de vägar\r\nsom, om än inte omedelbart och inte alltid utan\r\nkontrovers, så småningom också har blivit Sveriges.\r\nNär vi tillsammans med övriga icke-socialistiska\r\nborgerliga partierna i oktober 1991 bildade regering,\r\nvar Europafrågan den första av de viktiga uppgifter vi\r\nhade att lösa. Vår uppgift var då att få till stånd de\r\nförhandlingar med den europeiska unionens 12\r\nmedlemsstater som kunde ge oss ett bra avtal, som\r\nkunde göra oss till fullvärdiga medlemmar i det\r\neuropeiska samarbetet fr.o.m. januari 1995.\r\nDet var ett mycket ambitiöst mål. Längs vägen\r\nkom våra möjligheter att uppnå målet ofta att\r\nifrågasättas. Men i mars detta år slutfördes\r\nförhandlingarna. På midsommarafton undertecknades\r\navtalet på Korfu, i Grekland. I augusti lade regeringen\r\nfram för riksdagen propositionen om Sveriges\r\nmedlemskap i den europeiska unionen. Det är det\r\nviktigaste enskilda förslag som lagts på riksdagens\r\nbord sedan en generation tillbaka.\r\nNär riksdagen nu inleder arbetet med att fatta de\r\nformella beslut som man i folkomröstningen sagt ja\r\ntill, innebär detta att Sverige och vi svenskar får\r\nrösträtt i Europa och får vara med i diskussionen om\r\nden gemensamma framtiden i Europa. Då är det\r\nviktigt att vi för vidare och fördjupar den diskussion\r\nom inriktningen av vår samarbetspolitik som redan\r\ninletts. Folkomröstningen får inte innebära slutet på\r\ndiskussionen. Den måste innebära att nu börjar den\r\nstora Europadiskussionen på allvar.\r\nDet är nationellt viktigt att detta sker. Förmår vi\r\ninte att få kraft i och samling kring en nationell linje i\r\nviktiga frågor, riskerar Sverige att stå svagt i den\r\neuropeiska dialogen och debatten.\r\nDet europeiska arbetet kommer att fortsätta.\r\nStatsministern nämnde förberedelserna för\r\nregeringskonferensen 1996. Låt mig nämna tre för oss\r\nviktiga Europaprojekt under de år som kommer att\r\nföra oss fram och in i 2000-talet.\r\nFör det första är det fredsprojektet. Det handlar\r\nom att bygga ut och förstärka arbetet för en\r\ngemensam utrikes- och säkerhetspolitik. För oss är det\r\nviktigt att medverka till att ge den en tydlig\r\nnordeuropeisk dimension. Även om vi kan bibehålla\r\nvår militära alliansfrihet så länge vi upprätthåller ett\r\nstarkt försvar, har vi ett starkt intresse av att aktivt\r\nmedverka i arbetet i den västeuropeiska unionen inte\r\nminst när det gäller dess kontakter med de\r\ncentraleuropeiska och baltiska länderna. Men\r\nfredsprojektet handlar dessutom om att nu börja\r\nbygga det samarbete som successivt måste vidgas för\r\natt inom ett decennium kunna omfatta praktiskt taget\r\nsamtliga europeiska demokratier. Det gäller självklart\r\nde centraleuropeiska länderna. Men det gäller för\r\nSverige och Norden med speciell styrka och också de\r\nbaltiska staterna.\r\nFör det andra handlar det om tillväxtprojekt.\r\nEuropa utmanas när det gäller tillväxt, välfärd och\r\njobb dels av sin egen oförmåga under gångna\r\ndecennier, men dels allt kraftigare av den nya\r\ndynamik som ligger i det globala och liberala\r\nsystemskiftet och inte minst den revolutionerande\r\nbetydelsen av de nya informationsteknologierna. De\r\nutmaningarna kan bara mötas genom dels en bestämd\r\ninriktning på att föra arbetet med fullbordan av den\r\ninre marknaden vidare till en ekonomisk och monetär\r\nunion, dels en politik som i de olika länderna\r\navreglerar och förbättrar företagsamhetens\r\nförutsättningar. En bestämd inriktning på att vidga\r\nden fria handelns förutsättningar och möjligheter är\r\nockså en avgörande del av det europeiska\r\ntillväxtprojektet.\r\nFör det tredje handlar det om rättsprojekt, dvs. att\r\nsteg för steg bygga en rättsordning på områden där det\r\när uppenbart att nationalstaten är för liten. Det är\r\nfråga om miljöpolitiken med klara och fasta\r\nrättsregler över nationsgränserna. Vidare är det\r\nknarkbekämpningen, där samarbetet ger oss\r\nmöjligheter som vi tidigare saknat. Flyktingpolitiken,\r\ndär det är uppenbart att mer måste göras tillsammans.\r\nDet är viktigt att vi på dessa och andra områden\r\nprövar möjligheten att forma en nationell linje. Det är\r\nmin mycket tydliga erfarenhet under de förhandlingar\r\nsom har lett oss fram till avtalet att en stark nationell\r\nlinje ger större inflytande och bättre möjligheter till\r\nframgång. Det är mot denna bakgrund som vi\r\nmoderater i riksdagen har lagt fram två viktiga\r\nförslag. Dels att regeringen omedelbart tar initiativ till\r\nen parlamentariskt sammansatt grupp med sikte på att\r\nutforma en nationell linje inför de ställningstaganden\r\nsom regerings- och översynskonferensen 1996\r\nkommer att göra. Dels att fatta beslut om direktval av\r\nSveriges representanter i Europaparlamentet, t.ex.\r\ntredje söndagen i september nästa år. Vi har alla sagt\r\nhur betydelsefulla demokrati- och insynsfrågorna är\r\nför oss svenskar. Då vore det konstigt om vi inte\r\nganska snart kunde ta ställning till att snabbt ge den\r\ndemokratiska styrka som ligger i det direkta valet åt\r\nvåra 22 representanter i Europaparlamentet.</pre><pre>Anf.  3  OLOF JOHANSSON (c):\r\nFru talman! Svenska folket har i folkomröstningen\r\nden 13 november i demokratisk ordning gett ett\r\ntydligt besked. Sverige skall bli medlem i den\r\neuropeiska unionen.\r\nCenterns riksdagsgrupp respekterar folkets besked\r\ni folkomröstningen. Det gäller denna folkomröstning,\r\nmen också 1980 års omröstning med total uppslutning\r\nkring kärnkraftens avveckling i vårt land.\r\nEfter det kalla krigets slut, Öst- och\r\nCentraleuropas frigörelse från kommunistiska\r\nförtryckare och exploateringsregimer riktade mot\r\nbåde människor och natur, efter Sovjetunionens\r\nsönderfall, Berlinmurens fall och Tysklands enande,\r\nstår vi inför en historisk möjlighet, en vision om ett\r\nenat, fredligt, demokratiskt och mångkulturellt\r\nEuropa. Sverige har en självklar roll i det\r\nalleuropeiska samarbetet.\r\nFramtiden är alltid osäker. Men det kan aldrig\r\nrättfärdiga passivitet, att inte ta vara på de historiska\r\nmöjligheterna. Om demokratin får fäste med stöd av\r\nen hållbar ekonomisk utveckling kan\r\ndemokratiseringen i vår världsdel också bekräfta att\r\ndemokratier inte löser konflikter mellan sig genom att\r\nbekriga varandra.\r\nSveriges stryka i det europeiska samarbetet är\r\nkvalitet mer än kvantitet. För att kunna påverka krävs\r\nen nationell politik i viktiga frågor. Då kan vi också\r\nsamarbeta med andra likasinnnade länder.\r\nDärför har vi från Centerns sida manat andra\r\npartier att redovisa sina prioriteringar kring frågor\r\nsåsom fortsatt alliansfrihet, valutasamarbetet\r\nframöver, det nordiska samarbetet, offentlighets- och\r\nsubsidiaritetsprincipernas tillämpning, etc. Ibland har\r\növriga partier gett besked, dock långt ifrån alltid eller\r\nentydigt.\r\nDet innebär risker. Andra krafter, utan politiskt\r\nansvar, kan bli de som tar över politiken. Det var ju\r\ndessa anonyma krafter som skulle förhindras\r\ndominera på det europeiska planet. Det borde krävas\r\nsamma vaksamhet här hemma, mot marknaden och\r\nmot kampanjredaktioner i Marieberg eller\r\nannorstädes.\r\nDet finns ingen anledning att kora vare sig vinnare\r\neller förlorare efter svenska folkets besked. Men det\r\nkan konstateras att minoriteten är mycket stor. Det är\r\nnu en nationell angelägenhet att lyssna på dem som\r\nröstat nej.\r\nDetta är ingen ny position för Centerns del. Vi har\r\nkanske mer än något annat parti betonat vikten av att\r\ngenomföra folkomröstningen på ett sådant sätt att dess\r\nresultat inte leder till politisk kris i landet.\r\nNär Sverige fullt ut blir en del av EU:s inre\r\nmarknad ökar inte bara risken för koncentration. Den\r\nblir ett faktum. Det inser sannolikt de flesta. Denna\r\nmarknadseffekt måste enligt Centerns uppfattning\r\nmötas genom att motkrafterna mot koncentration på\r\nhemmaplan stärks. Men i detta läge gör den svenska\r\nregeringen precis tvärtom.\r\nNär insatserna för regional utveckling och balans\r\nbehöver stärkas signalerar regeringen att\r\nambitionsnivån skall sänkas. När behovet av\r\ndecentralisering är som störst föreslår regeringen\r\ncentraliserande flyttlass.\r\nNär Sverige förhandlat fram omfattande miljöstöd\r\ntill jordbruket vill regeringen avstå från både\r\nförhandlingsresultatet och öppna landskap. Nu väntar\r\nvi bara på att EU skall användas som bromskloss i\r\nmiljöpolitiken i stället för som hävstång.\r\nSvenska folket inbjöds att säga ja eller nej  till det\r\nframförhandlade avtalet. Det gäller vad vi är\r\nförpliktigade till gentemot EU. Men väljarna i Sverige\r\när uppenbarligen mindre viktiga än EU. Därför ändras\r\navtalets av fyrklöverregeringen framförhandlade\r\nmateriella innehåll först efter folkomröstningen.\r\nInvånarna i de regioner som haft en stark nej-\r\növervikt i folkomröstningen får veta att Sveriges\r\nmöjligheter vid medlemskap inte skall utnyttjas. Helst\r\nskall de flytta. Avgifterna på arbetskraft höjs så att\r\nfler arbetsplatser hotas. Det är verkligen ett\r\növertydligt sätt att låta grupper och landsdelar med\r\nnej-övervikt i folkomröstningen betala den största\r\ndelen av avgiften. Den som till äventyrs trodde att den\r\nden svenska politiken här hemma och i den\r\neuropeiska unionen skulle bli en strävan till samarbete\r\noch nationell samling får tydligen tänka om.\r\nEU ger enligt Centerns uppfattning stora\r\nmöjligheter. Centern vill fullt ut utnyttja de\r\nmöjligheterna. Då kan medlemskapet i den europeiska\r\nunionen komma att upplevas som positivt av allt fler.\r\nProblemet är alltså inte EU-samarbetet, utan det är\r\noförmågan till samarbete i Sverige.\r\n(Applåder)</pre><pre>Anf.  4  BENGT WESTERBERG (fp):\r\nFru talman! Det var med stor glädje som vi\r\nliberaler på kvällen den 13 november kunde\r\nkonstatera att en majoritet av svenska folket hade sagt\r\nja till svenskt medlemskap i EU. Det skedde så när\r\nsom på två dagar precis fem år efter att jag i ett tal för\r\nFolkpartiet liberalernas räkning hade föreslagit att\r\nSverige före sekelskiftet borde bli medlem.\r\nDen gången avfärdades vårt förslag kategoriskt av\r\nledande socialdemokrater, bl.a. Ingvar Carlsson. Nu\r\nförverkligas det ändå, långt tidigare än jag då vågade\r\nhoppas. Det välkomnar vi varmt, liksom givetvis att\r\nsamme Ingvar Carlsson nu har tänkt om och på ett\r\nengagerat och kanske avgörande sätt har medverkat\r\ntill att det blev ett ja.\r\nJag är mycket stolt över den pådrivande roll som\r\nFolkpartiet har spelat i den här processen. Mina\r\npartivänner runt om i landet har varit mycket aktiva i\r\narbetet för ett ja. Partiet har varit väl samlat och med\r\növerväldigande majoritet slutit upp bakom den linjen.\r\nHade Folkpartiet varit lika splittrat som\r\nSocialdemokraterna är det inte osannolikt att det hade\r\nblivit ett nej den 13 november.\r\nFru talman! Sveriges ja innebär ett moraliskt\r\nvägval. Medlemskapet ger oss naturligtvis en chans\r\natt påverka beslut som är viktiga för oss svenskar.\r\nMen det innebär framför allt att vi har förklarat oss\r\nberedda att ta ett större ansvar för Europas framtid. Vi\r\nhar sagt ja till idén att genom en nära och allt fastare\r\nsamverkan mellan de europeiska demokratierna stärka\r\nde demokratiska strävandena också i andra länder och\r\npå så sätt ta gemensamt ansvar för friheten och\r\nfreden.\r\nTill de viktigaste uppgifterna under de närmaste\r\nåren hör att fördjupa samarbetet mellan EU och de\r\nforna kommuniststaterna i Öst- och Centraleuropa,\r\ninklusive Baltikum. EU har en viktig roll att spela för\r\natt säkra demokratin i de staterna, men också för att\r\nunderlätta en god ekonomisk utveckling.\r\nDet är, vill jag hävda, Europas viktigaste\r\nfredspolitiska projekt under det närmaste decenniet.\r\nJag är optimist om att de nya medlemsländerna -\r\nÖsterrike, Sverige, Finland och förhoppningsvis också\r\nNorge - kan medverka till att EU:s engagemang för\r\ndet projektet stärks.\r\nInför nästa utvidgning av EU med några av\r\nöststaterna, som bör kunna ske kring sekelskiftet, är\r\ndet angeläget att reformera EU:s jordbrukspolitik.\r\nSubventionerna måste minska och resurserna\r\nanvändas till mer angelägna ändamål, t.ex.\r\nutvecklingsstöd till Östeuropa.\r\nMed säkrad demokrati i Öst- och Centraleuropa\r\nkommer en stabil grund att ha lagts för ett framtida\r\nfredligt Europa. Hur en ny alleuropeisk fredsordning\r\nkan komma att se ut vet vi ännu inte. Men det ligger i\r\nallra högsta grad i svenskt intresse att medverka till en\r\nsådan. Jag tar för givet att det framtida utrikes-,\r\nsäkerhets- och kanske också försvarspolitiska\r\nsamarbetet inom EU kommer att vara en viktig bas\r\nför en sådan fredsordning.\r\nFru talman! Många svenskar röstade nej den 13\r\nnovember. Självfallet skall vi i den fortsatta\r\nEuropadebatten lyssna också på deras synpunkter. Det\r\när viktigt att påminna om att mycket av den kritik mot\r\nEU som nej-sägarna har haft har också vi på ja-sidan\r\nframfört.\r\nMen det har också förekommit exempellösa\r\növerdrifter i nej-sidans argumentation, t.ex. inslag av\r\nintolerans mot och rädsla för det kulturellt annorlunda\r\nsom för en liberal är och förblir oacceptabla. Särskilt\r\nallvarligt är det när sådana synpunkter framförs av en\r\nregeringsmedlem.\r\nJag är övertygad om att många av dem som har\r\nröstat nej snart kommer att finna att medborgarna i\r\ndagens EU-länder har samma drömmar och\r\nförhoppningar som vi svenskar om fred, trygghet mot\r\nsocial ofärd, säkerhet för sina barn, meningsfullt\r\narbete och en god miljö.\r\nFru talman! I diskussionen här i kammaren i\r\nanslutning till att Ingvar Carlsson lämnade in Sveriges\r\nmedlemsansökan slog jag fast att vi liberaler vill\r\narbeta för att Sverige aktivt och med entusiasm skall\r\nmedverka till en europeisk union som i\r\nvärldspolitiken blir en kraft för avspänning och fred,\r\nför demokrati och för respekt för mänskliga\r\nrättigheter, för en internationell rättsordning, för\r\nekonomisk och social utveckling samt för en god\r\nlivsmiljö för alla, ett generöst Europa, ett Europa\r\nöppet mot omvärlden. Det finns skäl att upprepa det\r\nnär vi nu står på tröskeln till medlemskapet.\r\nJag framhöll också att vi i Sverige har mycket att\r\nlära och vinna av en medverkan i EU men också att vi\r\nhar mycket att tillföra. Våra erfarenheter när det\r\ngäller arbetsmarknadspolitik, jämställdhet,\r\nmiljöpolitik, arbetsmiljö, drogbekämpning och annat\r\ngör att vi ingalunda går tomhänta in i det europeiska\r\nsamarbetet. Vi har anledning att arbeta för att dessa\r\nfrågor kommer högt på EU:s dagordning.\r\nTillsammans kan vi européer skapa ett bättre Europa.\r\nNu kan och skall vi svenskar på ett mer aktivt sätt än\r\ntidigare vara med och forma Europas framtid, ett\r\nfredens och medborgarnas Europa.\r\n(Applåder)</pre><pre>Anf.  5  GUDRUN SCHYMAN (v):\r\nFru talman! Vänsterpartiet lovade före\r\nfolkomröstningen att följa den rådgivande\r\nfolkomröstningens resultat. Vi i Vänsterpartiet ansåg\r\noss ha argumenten för ett nej på vår sida. Men vi\r\nförstod också att förutsättningarna för ja- respektive\r\nnej-sidan skulle vara mycket olika. Ja-sidan hade\r\nstora ekonomiska resurser; ja-sidan hade\r\netablissemanget och medierna med sig. Om vi skall\r\nha fler folkomröstningar måste statsmakten, bättre än\r\nsom nu skett, vårda principen om att förutsättningarna\r\nför olika alternativ skall vara likvärdiga.\r\nDet vore positivt för demokratin om ja-sidan\r\nkritiskt diskuterade frågor som det kraftiga medium-\r\noch resursövertaget och vad det inneburit för ett\r\nverkligt demokratiskt behandlingssätt av dessa frågor.\r\nHela ja-sidan, inklusive Arbetsgivareföreningen och\r\nstorföretagen, måste redovisa sina ekonomiska\r\nsatsningar för en ja-seger. Då kan klarhet skapas för\r\nframtida analys och forskning.\r\nMen vi är inga bittra förlorare. Nej-sidan hade\r\nkunnat vinna. Vi i Vänsterpartiet kommer alltså att stå\r\nfast vid vårt löfte att rösta ja till EU-medlemskapet.\r\nVårt ställningstagande innebär inte att vi har ändrat\r\nuppfattning. De beslut som nu kommer att fattas\r\ninnebär en urholkning av demokratin och rösträttens\r\nvärde i Sverige. EU:s överstatliga inslag kommer att\r\nleda till stora svårigheter när det gäller att föra en\r\nsjälvständig politik inom många viktiga områden.\r\nVi kommer nu att inrikta vårt arbete på att noga\r\nfölja vad som blir av alla de löften som ni på ja-sidan\r\ngav. Ni på ja-sidan har lovat sänkt ränta, ni har lovat\r\nett sysselsättningspaket, ni har lovat bevarad välfärd,\r\nni har lovat garanterad offentlighetsprincip, ni har\r\nlovat fortsatt alliansfrihet och neutralitetspolitik. Ja,\r\nMats Hellström har t.o.m. lovat att berätta hur inte\r\nbara den svenska ministern röstat i rådet utan även hur\r\nandra länders ministrar har röstat. I varje fråga skall\r\nvi följa utvecklingen. Ni på ja-sidan vann\r\nomröstningen. Nu skall ni uppfylla alla era löften; det\r\när en demokratisk skyldighet mot väljarna.\r\nFru talman! Vi är nu i en ny politisk situation. Om\r\nen dryg månad är Sverige medlem i den europeiska\r\nunionen. Vänsterpartiet kommer att inom EU aktivt\r\narbeta för demokratisering, öppenhet och offentlighet\r\ni hela EU-systemet. Vi kommer att tillsammans med\r\nandra progressiva krafter arbeta för att\r\nMaastrichtfördraget omarbetas och för att ointresset\r\nför massarbetslösheten bryts. Kampen för rätten till\r\narbete, social och ekonomisk rättvisa och en bra miljö\r\nmåste ställas i centrum.\r\nDet är nödvändigt med en snabb breddning och\r\nöppning av EU för att bryta byggandet av en rik\r\nvästeuropeisk fästning. De länder i Östeuropa som\r\nsjälva i demokratisk ordning väljer att ansluta sig skall\r\nfå göra det snarast. Vi kräver också EU:s öppenhet\r\nmot den övriga världen. Unionens protektionistiska\r\nkaraktär och tullmurar måste raseras.\r\nVår huvudinriktning är att motarbeta EU:s\r\nstormaktsambitioner för att i stället försöka bygga upp\r\nett samarbete med alla Europas länder, med frågor\r\nsom arbete, jämlikhet, ekonomisk och internationell\r\nrättvisa i centrum.\r\nEn ny regeringskonferens väntar inom EU år\r\n1996. Då kommer med all sannolikhet avgörande\r\nfrågor som gemensamt försvar, genomförandet av den\r\ngemensamma valutan och minskat inflytande för de\r\nsmå medlemsländerna att behandlas. Om det vid den\r\nregeringskonferensen fattas beslut som medför\r\nytterligare inskränkningar av Sveriges beslutanderätt\r\nmåste vi få en ny folkomröstning.\r\nFru talman! Nej-sidan förlorade omröstningen.\r\nMen vi på nej-sidan är en stark minoritet, som\r\nomfattar 47 % av svenska folket. Vi är 63 % av LO-\r\nmedlemmarna. Vi är glesbygdens och\r\nlåginkomsttagarnas folk. Vi utgör en mycket tydlig\r\nmajoritet av ungdomen, dvs. framtidens invånare i\r\nvårt land. Vi kommer att fortsätta försvara våra\r\nintressen både här i Sverige och i EU-samarbetet.\r\n(Applåder)</pre><pre>Anf.  6  BIRGER SCHLAUG (mp):\r\nFru talman! Radiolyssnare och alla ni som sitter\r\nhär i kammaren! Folkomröstningen är över. Ja-sidan\r\nvann.\r\nNär jag gick ut från nej-sidans valvaka tänkte jag\r\natt nu möter jag nog festande människor och tutande\r\nbilar; det är nog en jublande folkfest. Men så var det\r\ninte. Det var tyst, tomt och öde. Det enda jag såg var\r\ntre överförfriskade unga män i strikta kostymer som\r\ndrack champagne. De skrålade något om att det här\r\nbara var början - vad de nu menade med det. De såg\r\nut som elaka nidteckningar av nyliberaler; ni har\r\nsäkert sett sådana bilder. I övrigt var det tyst och tomt;\r\ndet var nästan öde i Sveriges huvudstad. Vart tog\r\nglädjen vägen?\r\nEn god vän till mig som är EU-motståndare\r\nberättade att han i vallokalen ändå röstade ja. Han\r\nskulle sätta om sina lån och var rädd för hotet om höjd\r\nränta, något som skulle tvinga honom från hus och\r\nhem. Med kniven på strupen röstade han ja. Hoten var\r\nsofistikerade - inget blod. Det var mycket mer\r\nsofistikerat.\r\nDet blev ingen folkfest. Visserligen blev\r\naktieägarna 20 miljarder kronor rikare den 14\r\nnovember, men säg den glädje som varar länge,\r\nsärskilt gäller det när vi lever i en panikekonomi där\r\nhotet om marknadens hämnd utgör den moderna och\r\nsofistikerade maktapparaten - nästan krigsapparaten.\r\nI den grundlag som vi skall underställas som EU:s\r\nmedlemmar har vi fått ett nytt bud: frihet för kapital.\r\nDet känns litet märkligt att detta nyliberala slagord\r\nplötsligt blivit grundlag. Men tiden kanske är sådan.\r\nIbland känns det som att man måste påminna om att\r\nsamhället är till för människor av kött och blod, inte\r\nför pengar.\r\nMen pengar styr. De styr också folkomröstningar.\r\nDärför kräver Miljöpartiet de gröna att regeringen\r\ntillsätter en kommission för att granska hur mycket\r\npengar ja-sidan förfogade över och hur mycket - eller\r\nsnarare hur litet - nej-sidan förfogade över. Det kan\r\nvara bra att ha som underlag inför nästa\r\nfolkomröstning - en sådan behöver vi kanske.\r\nDet mandat som politikerna fick från svenska\r\nfolket var att föra landet in i unionen, men  inte att\r\nansluta Sverige till en valutaunion eller ett militärt\r\nförsvar; så fördes debatten från ja-sidan. För varje\r\nnytt steg i denna riktning som tas kräver Miljöpartiet\r\nen ny folkomröstning. Därmed är det sagt att EU-\r\nfrågan inte alls är överstökad, tvärtom.\r\nDet är nu andra fasen börjar, andra fasen av\r\nkampen. Det är nu vi skall se till att alla de löften som\r\ngavs verkligen hålls. Det är nu vi skall granska om\r\nuppmaningar som \"lita på mig\" var värda någon\r\ntilltro. Men självklart skall vi också se framåt och ta\r\nansvar både här Sverige och i EU med vår röst i\r\nparlamentet.\r\nHär hemma kan vi ta ansvar genom att på allvar ta\r\ndel i arbetet för att finansiera medlemsavgiften till\r\nEU. Vi har tagit det ansvaret. Och jag är förvånad\r\növer att de borgerliga partierna - som var så\r\nengagerade före folkomröstningen - nu, när det gäller\r\natt betala vad man ställt till, är väldigt tysta. Man\r\nuppträder märkbart likt ganska traditionella\r\nmissnöjespartier. Det är inte på det sättet vi kan lösa\r\nvare sig ekonomiska eller ekologiska problem.\r\nVi i Miljöpartiet tänker ta vårt ansvar för att\r\nminska budgetunderskott och statsskuld. Samarbetet\r\nunderlättas om regeringen tar sitt ansvar när det gäller\r\natt komma till rätta med miljöproblemen och de\r\nverkligt stora frågorna.\r\nFör Miljöpartiet handlar det alltså nu om att göra\r\ndet bästa möjliga av situationen. Vår utgångspunkt är\r\natt vi ställer upp i valet till EU-parlamentet. Vi tänker\r\nnaturligtvis, som enda svenska parti, arbeta i den\r\ngröna parlamentarikergruppen. Målet är bl.a. att\r\ndemokratisera EU, klart definiera - men även\r\nreducera - de områden där överstatliga beslut kan\r\naccepteras och stoppa alla planer på uppbyggnaden av\r\nen ny stormakt. Vi arbetar alltså enligt det\r\ngemensamma program som de gröna i hela Europa\r\nhar antagit.\r\nHär hemma avser vi att se till att offentlighet och\r\ndemokrati upprätthålls, att riksdagen inte förvandlas\r\ntill en lam anka och att riksdagsledamöterna inte\r\nförvandlas till en lobbygrupp.\r\nDet innebär bl.a.:\r\n- att riksdagen måste besluta om svensk\r\nförhandlingsposition i EU,\r\n- att EU-nämnden skall inhämta yttrande från\r\nrespektive fackutskott och\r\n- att alla handlingar som kommer till EU-\r\nnämnden från EU skall jämställas med svenska\r\nhandlingar och underställas svensk\r\noffentlighetslagstiftning.\r\nDet är så vi tolkar löften som flera av ja-sidans\r\nföreträdare gav före folkomröstningen.\r\nNär jag gick hem från valvakan slog mig en tanke\r\ndär jag gick förbi de där tre som gapade på gatorna:\r\nDet var den närande delen av landet som röstade nej.\r\nDär vattenkraften, skogen, malmen, turismen och vår\r\nexportindustri ligger röstade man nej, i det som kallas\r\nperiferi, dvs. 90 % av vårt land. Det känns bra att ha\r\nstått på den närande delens sida i folkomröstningen.\r\nMen inte bara det: Det känns rätt - ja, jag är\r\nfaktiskt stolt över det - att stå på samma sida som\r\nmajoriteten av låginkomsttagarna, majoriteten av\r\nkvinnorna och majoriteten av ungdomarna. Jag undrar\r\nom man kan känna samma stolthet över att stå på\r\nandra sidan.\r\nJag tror att det vi nu har upplevt kan bli början på\r\nframväxten av ett nytt politiskt landskap, och då kan\r\ndet alltså komma något gott ur något ont.\r\nHemlösheten och besvikelsen är stor hos många.\r\nFinns det i besvikelsen också viljan att arbeta för ett\r\nekologiskt hållbart och socialt ansvarsfullt samhälle -\r\ndär människan och demokratin betyder mer än\r\npengarna och den otyglade marknaden - då är man\r\nvälkommen till Miljöpartiet.\r\nKampen för deltagande, demokrati,\r\nmänniskovärde och miljö har bara börjat.\r\n(Applåder)</pre><pre>I detta anförande instämde Peter Eriksson,\r\nThomas Julin, Roy Ottosson, Yvonne Ruwaida,\r\nAnnika Nordgren, Ragnhild Pohanka, Per Lager, Per\r\nGahrton, Ronny Korsberg, Marianne Samuelsson,\r\nGudrun Lindvall, Gunnar Goude, Elisa Abascal\r\nReyes, Ewa Larsson, Kia Andreasson och Barbro\r\nJohansson (alla mp).</pre><pre>Anf.  7  ALF SVENSSON (kds):\r\nFru talman! Det måste vara självklart att Sverige\r\nsom medlem av EU ser som en av sina främsta\r\nuppgifter att främja och stärka demokratin inom\r\ngemenskapen och samtidigt verka för att svenska\r\nfolket kan leva med, påverka och hålla sig informerat.\r\nJag tror att detta är en målsättning som vi alla, hur vi\r\nän röstade i frågan, kan vara ense om.\r\nDemokratin handlar självfallet också om att visa\r\nrespekt, förståelse och ärlig vilja att ta till sig och\r\nvärdera varandras åsikter och ståndpunkter. Jag är\r\növertygad om att vi i vår stabila demokrati klarar av\r\ndetta. Vi hyser också full respekt för olika\r\nställningstaganden, och jag tror att vi ärligt kan\r\nerkänna att vi under meningsutbyten och debatter har\r\ntagit intryck av varandra, lärt av varandra, från båda\r\nsidor.\r\nDet känns skönt, fru talman, att svenska folket tog\r\nEU-valet så seriöst att man inte kunde hitta mer än tre\r\nskrålande personer på Stockholms gator efter\r\nvalresultatets tillkännagivande.\r\nGanska ofta gör vi, en aning självtillräckligt,\r\ngällande att vi i Sverige och Norden har en\r\nsamhällsmodell som nära nog är unik och enbart\r\nberömvärd. Det är naturligt att det finns vissa\r\nskillnader i kultur och tradition, i seder och bruk\r\nmellan länder och faktiskt också mellan regioner.\r\nMen visst kan vi vara överens om att det nere på vår\r\neuropeiska kontinent finns mycket för oss att anknyta\r\ntill och hämta impulser från.\r\nI sammanhanget kan jag inte låta bli att retoriskt\r\nställa frågan, om någon tror att Europa hade varit\r\nsäkrare, mer fredsfrämjande eller mer solidariskt\r\ninriktat om Europa levt kvar i sin mer eller mindre\r\nartificiella nationalstatsindelning bakom tullmurar och\r\ngränsbommar. Människosynen, att varje individ är\r\nunik och har ett okränkbart värde, respekten för varje\r\nmedborgares integritet och för de universella\r\nmänskliga fri- och rättigheterna har vi tillsammans\r\nmed övriga Europa. Och jag tror att det är\r\ntillsammans vi kan stärka denna demokratins grund i\r\nEuropa, men också i en värld där kampen för fri- och\r\nrättigheter måste vara ständig.\r\nFru talman! Det var uppmuntrande att ta del av\r\nhur Östeuropa välkomnade Sveriges ja. Nu såg man\r\ndär större möjligheter att själv komma med i\r\ngemenskapen.\r\nIngen har undgått resonemangen om att Europa\r\nbygger murar mot tredje världen. Det finns ingen\r\nanledning att annat än beklaga att EU ännu inte\r\nkommit längre i sina frihandelssträvanden. Jag tror\r\nemellertid att Norden, som i sin biståndspolitik och i\r\nsitt utvecklingsarbete visat progressivitet och\r\nengagemang, kan förmå EU att mer ta sig an den\r\nabsolut ofrånkomliga uppgiften, att minska klyftorna\r\nmellan i- och u-land.\r\nVad kan det vara annat än en självklarhet att vi\r\nskall vara med och besluta om det som angår oss och\r\nfinnas med i den gemenskap som vi tillhör?\r\nI augusti 1992 var vi svenska kristdemokrater med\r\nom att anta ett program från EPP, kristdemokraterna i\r\nEuropa. Från EPP:s program är följande meningar\r\nhämtade:\r\n- Vi kristdemokrater, medlemmar av EPP,\r\nbekänner oss till varje människas okränkbara värde.\r\nVi betraktar människan som historiens subjekt och\r\ninte som dess objekt.\r\n- Präglade av de judisk-kristna värderingarna ser\r\nvi i varje människa en person, ett unikt mänskligt\r\nväsen.\r\n- Varje människa är beroende av gemenskapen\r\nmed andra. Hon kan delta i utformningen av samhället\r\nsom fri, solidarisk och ansvarig person.\r\nDetta är alltså hämtat från de tre första satserna i\r\nprincipprogrammet - det principprogram som antagits\r\nav kristdemokrater i EU, dvs. i Holland, Belgien,\r\nLuxemburg, Tyskland, Spanien osv. och Sverige.\r\nLåt mig, fru talman, läsa upp ytterligare något ur\r\nEPP:s principprogram:\r\n- För kristdemokraterna betyder solidaritet framför\r\nallt skydd för de svagaste i vårt samhälle och världen i\r\növrigt.\r\n- Vördnad för skapelsen kräver ett\r\nansvarsmedvetet umgänge med biosfären och dess\r\nlivsformer, vilka hör till mänsklighetens\r\ngemensamma arv och är oumbärliga för att\r\nmänniskorna skall kunna leva tillsammans i dag och i\r\nframtiden.\r\n- Bärkraftig utveckling betyder speciellt att\r\nekonomins och miljöns krav försonas liksom att\r\nomsorgen om natur och miljö integreras i alla\r\nekonomiska, sociala och politiska beslut. Vi vill\r\nengagera oss i detta så att de livsnödvändiga\r\nresurserna bevaras för kommande generationer.\r\nFru talman! Det är vår förhoppning att\r\ntillsammans med övriga politiker och partier kunna\r\nkonkret främja dessa intentioner.\r\n(Applåder)</pre><pre>Överläggningen var härmed avslutad.</pre><pre>4 §  Grundlagsändringar inför ett svenskt\r\nmedlemskap i Europeiska unionen</pre><pre>Föredrogs\r\nkonstitutionsutskottets betänkande\r\n1994/95:KU9 Grundlagsändringar inför ett svenskt\r\nmedlemskap i Europeiska unionen (vilande\r\ngrundlagsbeslut).</pre><pre>Anf.  8  KENNETH KVIST (v):\r\nFru talman! Folkomröstningens resultat innebär att\r\nSverige skall bli medlem i EU. Därför måste vår\r\ngrundlag ändras nu, och den enda möjliga\r\ngrundlagsändringen före årsskiftet är det föreliggande,\r\nvilande förslaget. Vi hade dock hellre sett en annan\r\nlösning.\r\nEn anslutning till EU innebär omfattande\r\nförändringar i vårt konstitutionella system. EU skiljer\r\nsig från varje annat internationellt samarbete genom\r\natt det är överstatligt. Beslut inom EU har därför ofta\r\ndirekt rättsverkan i medlemsländerna. EU-rätt går\r\ndessutom före nationell rätt, oavsett den nationella\r\nrättens konstitutionella valör. En EU-förordning, ja\r\nt.o.m. ett rättsgrundande beslut av EU:s domstol, kan\r\ntränga undan varje motstridig svensk lag, även en\r\ngrundlag.\r\nEnligt svensk författning skall all offentlig makt\r\nutgå från folket, varmed förstås dem som har rösträtt i\r\nSverige. Riksdagen skall vara folkets främsta\r\nföreträdare. Därför skall riksdagen stifta lag. Men nu\r\nkommer vi in i en ordning där riksdagens lag kan få\r\nvika för EU-lag. Nu kommer vi in i en ordning där det\r\npå de områden EU omfattar finns en högre lagstiftare\r\nän riksdagen och där riksdagen därmed på en växande\r\nmängd områden upphör att vara folkets främsta\r\nföreträdare.\r\nVi underordnar nu en hyggligt väl fungerande\r\ndemokrati ett system som karakteriseras av ett\r\ndemokratiskt underskott. Det är ett system där på\r\nmånga områden de höga tjänstemännen i\r\nkommissionen har formella monopol, på initiativ till\r\nbeslut. Det är ett system där regeringarna blir\r\ndelaktiga i själva lagstiftandet och där parlamenten\r\nriskerar att förminskas till rådgivande. Regeringen får\r\nmakten att vara med och stifta lag men får inte mer\r\nmakt eller inflytande över denna lagstiftning än ett\r\nlitet minoritetsparti har i Sveriges riksdag, utom i de\r\nfall då besluten kräver enhällighet.\r\nAll offentlig makt utgår därmed inte längre från\r\nfolket. Har beslutande EU-instanser en annan mening\r\nän folkmeningen är det EU:s mening som gäller. Den\r\nmakt som utgått från folket överförs nu på stora - och\r\nväxande - områden till EU-organen. När riksdagens\r\nbeslutanderätt överförs till EU är det nämligen\r\nfolkets, väljarnas, möjlighet att påverka politiken vi\r\nminskar. Så är EU uppbyggt. Folksuveräniteten i vår\r\nförfattning får vika för överstatliga beslut. Makten\r\nförskjuts från väljarna och riksdagen till regeringen,\r\noch från regeringen till de höga herrarna - och, för\r\nden delen, några damer - i Bryssel.\r\nDärför har vi bekämpat ett medlemskap i EU.\r\nMedlemskapet upphäver viktiga delar av den\r\nnationella självbestämmanderätten, som är en\r\ngrundval för vår demokrati.\r\nStora delar av de bestämmande skikten i vårt land\r\n- i näringslivet, i förvaltningen, i de stora partiernas\r\nledningar - har under flera år energiskt arbetat för ett\r\nmedlemskap. Trots de viktiga, starka och riktiga skäl\r\nsom talade däremot visste vi att det fanns en risk för\r\nett ja i folkomröstningen.\r\nSå verkar makten i samhället: Ja- och nej-sidan\r\nhade inte lika resurser, vare sig ekonomiskt eller i\r\ninflytande. EU-anpassning genomfördes i förväg för\r\natt markera EU-medlemskapet som något\r\nofrånkomligt. EU-anhängare kunde utifrån sina\r\nmaktpositioner i näringsliv och samhälle utså både hot\r\noch löften för den händelse det skulle bli ett ja. Ja-\r\nsidan hade till sitt förfogande mångfaldigt större\r\nekonomiska resurser än nej-sidan. Medierna har haft\r\nen kraftig övervikt för ja-material. Företag har haft\r\nintern ja-information till anställda och en systematisk\r\npåverkan utan möjlighet för nej-sidan att argumentera\r\nemot. Inte heller förelåg hela avtalstexten och\r\nMaastrichtfördraget lätt tillgängliga för medborgarna.\r\nDen statliga informationen har dessutom i många fall\r\nbrustit i opartiskhet och gett vinklad information med\r\nskönmålningar om vår handlingsfrihet inom EU-\r\nsystemet.\r\nEtablissemanget utnyttjade sina positioner och\r\nlyckades vinna en majoritet. Vi visste att denna\r\nmöjlighet förelåg. I grundlagsutredningen inför EU,\r\ndär samtliga partier var representerade, var samtliga\r\npartier utom Vänsterpartiet och Miljöpartiet överens\r\nom att skriva in EU-rättens automatiska överhöghet.\r\nDet var vi som slog larm om inskrivandet av denna\r\nautomatiska överhöghet, denna\r\nplattläggningsparagraf, som skulle göra det svårare att\r\nhävda våra nationella intressen och ståndpunkter inom\r\nEU. Vi gjorde det därför att vi ville se en bättre\r\nmöjlighet att hävda våra nationella intressen och vår\r\ndemokrati, om den möjlighet skulle slå in som vi\r\nvisste fanns att det skulle bli ett ja i folkomröstningen.\r\nUtredningens förslag övergavs också snabbt, och alla\r\nja-partier tvingades byta fot, åtminstone formellt, och\r\nnärma sig vår ståndpunkt.\r\nMen den konstruktion som nu valts skiljer sig i sak\r\nbara delvis från plattläggningsparagrafens ståndpunkt.\r\nVi övergår nu från den gamla s.k. EG-paragraf som\r\ninfördes på 70-talet, att beslutanderätt kan överlämnas\r\ntill mellanstatlig organisation i begränsad omfattning,\r\ntill en ny lydelse där beslutanderätt i obegränsad\r\nomfattning faktiskt kan överlåtas till EU, om besluten\r\ninte strider mot de mänskliga rättigheterna i den\r\neuropeiska konventionen och om beslutet bakom sig\r\nsamlar tre fjärdedels majoritet; då kan beslutet fattas\r\nvid ett tillfälle. Annars kan det fattas i ordning som\r\nföreslås bli grundlagsstiftande.\r\nVi övergår därmed faktiskt också från ett system\r\nmed en regeringsform som väl skildrat de reella\r\ngrunderna för vårt statsskick till ett system där den\r\nverkliga makten - EU-makten - inte markeras mer än\r\nindirekt. Vid sidan av grundlagsbeslutet har det redan\r\nbeslutats om en lag om hur EU-rätten, den EU-rätt\r\nsom skall vara giltig i landet oavsett vad vår egen rätt\r\nsäger, kommer att meddelas oss.</pre><pre>Vi hade velat se en lösning där vi skulle ha\r\npreciserat området som de områden som inte skulle\r\nvara överlåtbara till EU - bl.a. rätten till\r\noffentlighetsprincipen, egen valuta, egen\r\nsäkerhetspolitik, kommunalt självstyre och riksdagens\r\nsärställning som folkets främsta företrädare. Detta\r\nskulle ha gett oss en regeringsform som i varje fall\r\nbättre hade kunnat vara en grundval för en motmakt\r\ntill Brysselmakten, eller åtminstone en bättre grund\r\nför att hävda vår suveränitet. Vi är fortfarande av den\r\növertygelsen att det hade varit det bästa.\r\nFru talman! Rimligt lika förutsättningar för\r\nmotstående sidor eller alternativ i en\r\nfolkomröstningskampanj är ett villkor för folkets\r\nförtroende för folkomröstningsinstitutet.\r\nDe motstående sidorna har denna gång fört en\r\nvalkamp med mycket skilda förutsättningar. Men\r\noaktat detta: Folkomröstningens resultat skall följas\r\noch respekteras.\r\nEtt EU-medlemskap kräver grundlagsändring. En\r\nmajoritet av de röstande i folkomröstningen har sagt\r\natt vi nu skall gå in i EU. Trots att vi alltså starkt\r\nogillar det vilande förslaget till grundlagsändring och\r\nhar ett alternativ, måste vi nu godta det. Det finns inte\r\nnågon annan möjlighet. Jag yrkar därför inget annat\r\nän att folkomröstningens resultat skall följas. Det blir\r\nett bifall till det vilande grundlagsförslaget, även om\r\ndetta bifall yrkas med tungt hjärta och emot min\r\negentliga övertygelse.</pre><pre>Anf.  9  PETER ERIKSSON (mp):\r\nFru talman! I dag inleder vi en process med\r\ngrundlagsändringar, maktöverlåtelser och en mängd\r\nnya unionslagar som praktiskt taget automatiskt\r\nkommer att bli svenska.\r\nVi skall också reglera förhållandet mellan\r\nriksdagen och regeringen i den nya situationen. Redan\r\nhar det kommit förslag som innebär att riksdagen\r\nförvandlas till rådgivare och remissinstans i stället för\r\natt vara beslutande. Är det verkligen så illa att\r\nsvenska riksdagen inte vill ha makt, inte vill vara med\r\noch besluta om utvecklingen inom EU och framtiden?\r\nDe beslut som vi fattar under de närmaste veckorna\r\nkommer att bli normgivande och avgörande för lång\r\ntid.\r\nProcessen inleds med dagens grundlagsändring.\r\nJag anser att det är en dålig början. Vi borde ha\r\npreciserat vilka befogenheter vi överlåter till Bryssel -\r\nalternativt, som Kenneth Kvist här var inne på,\r\nåtminstone ha preciserat det som vi inte överlåter, det\r\nsom vi anser att vi inte kan acceptera att unionen tar\r\növer - i stället för det generella beslut som vi nu\r\nfattar.\r\nVi som agerat på nej-sidan har förlorat\r\nfolkomröstningen och Sveriges suveränitet, den här\r\ngången. Vi har förlorat den viktiga första ronden. Men\r\nja-sägarnas seger har skett under mycket speciella\r\nvillkor. Det gäller det avtal som regeringen förhandlat\r\nfram, och det har skett efter en debatt där alla stora\r\nsvåra och övergripande frågor skjutits på framtiden.\r\nPraktiskt taget alla ja-sidans företrädare har hävdat att\r\nden gemensamma valutan, den gemensamma\r\nförsvarspolitiken, det gemensamma försvaret och\r\növerstatligheten när det gäller utrikespolitiken, den\r\nekonomiska politiken och andra områden var något\r\nsom folket inte behövde ta ställning nu. Det är frågor\r\nsom kommer i framtiden och som inte har med\r\nfolkomröstningen att göra.\r\nVi har förlorat folkomröstningen och Sveriges\r\nsuveränitet, den här gången. Men det mandat som ja-\r\npartierna fått från svenska folket är inte in blanco. Det\r\ngäller endast under mycket speciella förutsättningar.\r\nMandatet innebär att Sveriges riksdag även\r\nfortsättningsvis skall ha en avgörande och självständig\r\nställning i viktiga frågor.\r\nVi kommer att ha ett veto i utrikespolitiken, sade\r\nPierre Schori. Det är Sverige som beslutar om vi skall\r\ngå med i valutaunionen, sade Göran Persson och\r\nAnne Wibble. Den gemensamma försvarspolitiken är\r\nen senare fråga, sade Ingvar Carlsson. Jag kan göra\r\nlistan längre - ja, betydligt längre.\r\nMandatet ger inte ja-partierna rätten att överlåta\r\nnya områden till en överstatlig union utan att de\r\ndärmed bryter mot den överenskommelse, det avtal\r\nsom folkomröstningen måste anses utgöra. Nu är det\r\ntänkt att vi skall ta det första och avgörande beslutet\r\npå vägen mot ett medlemskap i EU. Vi skall röja väg\r\ngenom att såga bort det uttryckliga förbud som\r\nSveriges grundlag stadgar mot att överlåta svenska\r\nfolkets rätt att styra sig självt till en överstatlig\r\norganisation, där lagar fattas som gäller direkt för alla\r\nsvenska medborgare.\r\nVi har förlorat folkomröstningen och Sveriges\r\nsuveränitet, den här gången, så vi får acceptera att det\r\nmåste bli så. Men det mandat som folket gett Sveriges\r\nriksdag innefattar inte nya maktöverlåtelser. Det\r\ngäller bara det EU som finns i dag, det EU som vi har\r\nröstat om. Nya överlåtelser kräver nya\r\nfolkomröstningar. Grundlagsändringen borde därför\r\nha stannat vid de ändringar som behövs för att Sverige\r\nskall gå in som medlem. Men majoriteten vill gå ett\r\nsteg längre. Ni vill kraftigt underlätta även nya\r\növerlåtelser. Det är naturligtvis ingen tillfällighet. Den\r\nmajoritet som har tagit fram det här förslaget tänker\r\nsig att nästa steg i unionsprocessen skall ske utan att\r\nfolket skall kunna säga sitt i frågan vare sig i\r\nfolkomröstning eller i val till riksdagen. Varför vill ja-\r\nsägarna annars göra det ännu lättare att flytta ännu\r\nmera makt till Bryssel? Varför vill ni annars ha en\r\ngaranti för att vi som vill värna folkstyret inte skall\r\nkunna hindra er?\r\nSomliga i denna kammare mår ganska dåligt i dag.\r\nSomliga på ja-sidan tycks faktiskt känna ångest över\r\natt man med maktmedel har tryckt på svenska folket\r\nett ja som egentligen inte önskades. Det var inte med\r\nglädje jag röstade jag, sade bl.a. Lillemor Arvidsson.\r\nHäromdagen såg jag en stort uppslagen artikel\r\nfrån Centern. Där stod det att Centern vill ändra\r\ngrundlagen för att se till att det inte blir möjligt att\r\nflytta ännu mera makt till Bryssel. Det här var väl ett\r\ntecken på eftertankens kranka blekhet. I dag skall\r\ndock samma centerparti tillsammans med andra ja-\r\npartier rösta fram en grundlagsändring som skapar\r\nhelt nya möjligheter att just flytta ännu mera makt till\r\nunionen.\r\nI dag skall ett nytt kärnkraftsprogram startas för\r\natt vi skall kunna avveckla det längre fram.\r\nNåja.\r\nVi har förlorat folkomröstningen och Sveriges\r\nsuveränitet, den här gången. Vi kan inte hindra er. Vi\r\nhar nämligen också gett ett löfte. Men vi kan inte\r\nstödja ett förslag som går långt utöver det mandat som\r\nsvenska folket överlämnat. Miljöpartiet de gröna\r\nkommer därför att avstå från att delta i omröstningen.\r\n(Applåder)</pre><pre>Anf.  10  HÅKAN HOLMBERG (fp):\r\nFru talman! Det vilande grundlagsförslag som vi\r\nstrax skall besluta om gör det möjligt för Sverige att\r\nbli medlem i EU. Det gör det också möjligt för oss att\r\nvara medlem i EU. Detta är en viktig sak att påpeka,\r\noch det är ett påpekande som har följt med ända från\r\nGrundlagsutredningen för några år sedan och genom\r\nhela processen. Det är inte bara fråga om att gå med i\r\nEU, utan det är också fråga om att kunna delta i\r\nsamarbetet på samma sätt som andra länder som är\r\nmed kan delta och att bidra konstruktivt till den\r\nfortsatta europeiska processen.\r\nAnslutningen till EU möjliggörs naturligtvis\r\nytterst av folkomröstningen. Men när inträdet,\r\nanslutningen, väl ägt rum förändras förutsättningarna\r\nför vår egen EU-politik. Från årsskiftet gäller det att\r\naktivt delta - inte för att i varje läge bromsa det som\r\nandra kan tänkas föreslå, utan för att tillsammans med\r\nandra finna lösningar som bidrar till det gemensamma\r\nmålet för Europasamarbetet: att fördjupa\r\ngemenskapen mellan Europas demokratier.\r\nEU-medlemskap innebär ju att medlemsländernas\r\nbeslutsrätt på vissa områden utövas gemensamt. Det\r\när det som är innebörden av att överlåta\r\nbeslutanderätt, och det är det som är det nya,\r\nkonstruktiva och annorlunda med Europasamarbetet\r\njämfört med andra former av mera traditionellt\r\ninternationellt samarbete.\r\nDen exakta omfattningen av detta med att överlåta\r\nbeslutsrätt på lika villkor för alla stater som är med till\r\ngemensamma organ, att utöva sin beslutsrätt i\r\ngemenskap med andra, kan inte låsas fast en gång för\r\nalla. Behov av gemensamma beslut kan uppstå på nya\r\nområden. Det ligger i sakens natur, om det är en\r\nprocess som syftar till att gemenskapen mellan\r\ndemokratiska länder skall fördjupas.\r\nMen det är också viktigt att konstatera att de\r\nnationer som deltar behåller den yttersta kontrollen\r\növer denna processs. EU:s organ kan inte ge sig själva\r\nnya befogenheter. Ibland får man ett intryck av att det\r\nskulle vara möjligt att göra så, men det är det inte. Det\r\nsom kan ske är att det inom ramen för de fördrag som\r\nredan gäller kan tillkomma nya beslutsområden. Däri\r\nligger egentligen den precisering som efterlyses i de\r\ninlägg som vi hört tidigare här. Det är inte en\r\nprecisering som går att göra exakt, till sista\r\nkommatecknet och till varenda bokstav. Men det är en\r\nprecisering som är fullt tillräcklig och fullt\r\nbetryggande för att vi skall kunna hävda att kontrollen\r\növer integrationsprocessen ligger hos de deltagande\r\nländerna - hos Sverige lika väl som hos andra länder\r\nsom deltar.\r\nSkulle det bli aktuellt med stora ändringar i de\r\nfördrag som gäller vid inträdet, kan sådana\r\nförändringar bara ske i en process som förutsätter\r\nenighet mellan alla de stater som deltar.\r\nFörslaget till ny paragraf i regeringsformen ger\r\nriksdagen möjlighet att med kvalificerad majoritet\r\nutifrån gällande fördrag godkänna eventuella nya\r\nområden för gemensamt beslutsfattande och att\r\ngodkänna större förändringar i de former som krävs\r\nför grundlagsändring. Båda möjligheterna nämns.\r\nDet anges också klart att en förutsättning är att EU\r\nhar ett skydd för mänskliga fri- och rättigheter som\r\nmotsvarar det som gäller i Sverige. Detta är en\r\nutomordentligt viktig markering just därför att EU-\r\nsamarbetet får sitt berättigande genom att det skall\r\nstärka demokratin och friheten i Europa. Det här är\r\ninte heller något som är kontroversiellt eller\r\nproblematiskt. Det är viktigt att understryka detta.\r\nDenna respekt för grundläggande mänskliga fri- och\r\nrättigheter ingår i den gemensamma europeiska\r\nrättstraditionen sedan lång tid. EU-domstolen har\r\nsedan lång tid utvecklat en praxis som innebär att de\r\nfri- och rättigheter som finns i medlemsstaternas\r\nkonstitutioner tillhör det rättsområde som värnas av\r\ndomstolen tillsammans med annat.\r\nDessutom har EU som organisation anslutit sig till\r\nEuropakonventionen om mänskliga rättigheter. Det\r\nfinns alltså god grund för att hävda att EU:s\r\nrättighetsskydd inte på något sätt står det svenska\r\nefter. Ändå är det naturligtvis viktigt med denna\r\nmarkering i den nya paragrafen i regeringsformen.\r\nMen den införs inte därför att det här skulle vara\r\nkontroversiellt eller komplicerat, utan därför att det\r\nhär är en självklar förutsättning för att integrationen\r\nskall kunna bedrivas vidare mot det mål som är\r\ngemensamt för de länder som deltar: att stärka\r\ngemenskapen mellan Europas demokratier.\r\nI det vilande grundlagsförslaget finns det också\r\nförslag till förändringar i tryckfrihetsförordningen\r\nsom syftar till att något vidga möjligheten till förbud\r\neller inskränkningar på reklamområdet till skydd för\r\nhälsa eller miljöintressen. I praktiken handlar det om\r\nsådant som vilseledande marknadsföring. Jag har inte\r\nuppfattat att detta är direkt kontroversiellt. Det är\r\nändå värt att nämna att det är detta som saken\r\ngäller.Det öppnas också en möjlighet till följd av\r\nanslutningen också för utlänningar som inte är bosatta\r\ni landet att kunna äga periodiska skrifter. Också detta\r\ntycker jag är något som är tämligen okontroversiellt.\r\nJag tycker att det är rimligt att i den här debatten\r\nnämna det som en redovisning av vad saken handlar\r\nom. Det handlar inte om någonting annat utan just om\r\ndessa begränsade förändringar.\r\nHela förslaget till förändring av grundlagen för att\r\nmöjliggöra anslutning till EU har debatterats tidigare,\r\noch frågan om aktivt medlemskap i EU har beretts i\r\nflera led under många år.\r\nDet förslag som har kommit fram efter denna\r\nlånga och mycket grundliga process fyller väl de krav\r\nsom kan ställas från alla tänkbara aspekter på frågan.\r\nJag yrkar därför bifall till utskottets hemställan.</pre><pre>Anf.  11  BJÖRN VON SYDOW (s):\r\nFru talman! Vi skall i dag ta ställning till frågan\r\nom att göra det möjligt för Sverige att inträda i EU.\r\nDet har gjorts inlägg som ansluter till de särskilda\r\nyttranden som finns i konstitutionsutskottets\r\nbetänkande.\r\nVänsterpartiet understryker att det i\r\nregeringsformen skulle markeras att vissa principer i\r\nsvensk regeringsform skulle vara okränkbara.\r\nMiljöpartiet har genom Peter Eriksson gjort ett\r\nliknande uttalande i dag. Man önskar en precisering\r\nvad gäller möjligheterna att överlämna en\r\nbeslutanderätt.\r\nI grunden handlar det nya förslaget om vilka krav\r\nsom denna mellanstatliga organisation, EU, uppfyller.\r\nDet framgår om man ser på gällande föreskrifter i\r\nregeringsformen. Vi har ju nämligen redan nu 10-5-1-\r\nsystem för att kunna överlämna beslutanderätt till\r\nmellanfolkliga organisationer för fredligt samarbete\r\neller en mellanfolklig domstol. I begränsad\r\nomfattning kan vi i dag överlämna sådan\r\nbeslutanderätt. Till detta är knutet mycket sådant som\r\njag förstår att Vänsterpartiet och Miljöpartiet är ute\r\nefter, nämligen tydliga undantag där beslutanderätt\r\ninte får överlämnas. Det är också mycket höga\r\ntrösklar här i riksdagen för att vi skall kunna\r\ngenomföra sådant överlämnande av beslutanderätt.\r\nÄven framtida beslut som fattas inom dessa\r\nmellanfolkliga organisationer kan vi genom ett beslut\r\ni förväg ta på oss. Den regeln finns redan i dag. Det\r\npassar sådana organisationer av typ FN, ESK och\r\nandra. De består av stater som vi vill ha ett\r\ninternationellt samarbete med men där vi inte har att\r\ngöra med demokratier. Det är stater som delvis har\r\nstatsskick och inre förhållanden som ligger långt ifrån\r\nvad vi menar med demokrati.\r\nEU, den regel som vi nu vill införa, ger ett\r\nöppnare mandat för överlämnande av beslutanderätt.\r\nDet är helt klart. Men det finns restriktioner. Fri- och\r\nrättigheter måste uppfyllas, både de som finns i vår\r\nregeringsform och de som finns i\r\nEuropakonventionen. Tröskeln här är lägre än i den\r\ntidigare regleringen. Grunden för detta är att vi anser\r\natt dessa stater är demokratier. Det är därför vi kan ha\r\nen annan beslutsregel än den tidigare. Vi kan överlåta\r\nmer till EU än till andra mellanfolkliga organisationer\r\ngenom lägre trösklar därför att EU:s stater är\r\ndemokratier.\r\nDet hindrar emellertid inte att vi måste vara\r\nobservanta på vad som sker i EU:s beslutsprocesser.\r\nSvenska ministrar har verkligen stor anledning att i\r\nministerrådet vara observanta på att vad som där\r\nligger på bordet inte strider mot svensk grundlag.\r\nStrider det mot regeln att det skall vara förenligt med\r\nvåra fri- och rättigheter, inklusive\r\ntryckfrihetsförordningens principer och\r\nyttrandefrihetsgrundlagen, är det mycket viktigt att\r\nsvenska ministrar bevakar detta. Vidare är det viktigt\r\natt de, om en fråga skulle komma upp där det är\r\ntvistigt eller där det står klart att det strider mot den\r\nsvenska regel som vi nu går in för, vid\r\növerläggningarna hävdar att man måste anmäla att\r\nfrågan inte kan bli föremål för överlämnande av\r\nbeslutanderätt, om inte den svenska grundlagsfrågan\r\nhanteras i Sverige - antingen genom att vi genomför\r\nen grundlagsändring eller genom att vi i ett speciellt\r\nfall förklarar att vi inte kan göra detta. Följaktligen\r\nkan ett sådant beslut av ett EU-organ inte vinna laga\r\nkraft i Sverige.\r\nVårt svenska statsskick innehåller också en\r\nreglering, en balans mellan lagstiftande makt och\r\ndömande makt. Riksdagen, kammaren och våra\r\nutskott är indragna i detta. Vår lagprövningsregel\r\ntillerkänner regeringen och riksdagen en tolkningsrätt\r\nsom är ganska vid.\r\nVi antog i förra veckan en regel till\r\nregeringsformen som ger riksdagen en betydande\r\nställning när det gäller att se till att\r\nEuropakonventionen för mänskliga fri- och rättigheter\r\när förenlig med svensk lagstiftning över huvud taget.\r\nLagstiftaren riksdagen har en betydelsefull del i att\r\nklarera att de olika lagstiftningsnivåerna hänger ihop i\r\nvårt land.\r\nDe politiska partierna, och det gäller verkligen\r\näven Vänsterpartiet och Miljöpartiet, har en uppgift\r\natt övervaka att det inte blir konflikter mellan EU-\r\nrätten, svenskt agerande i Ministerrådet och såväl vår\r\nsvenska grundlagsregel som vi nu vill föreslå och\r\nandra delar i vårt konstitutionella system.\r\nMed dessa ord vill jag yrka bifall till utskottets\r\nhemställan. De invändningar som har gjorts av\r\nMiljöpartiet och Vänsterpartiet är inte alls av den\r\narten att de behöver föranleda oro eller tro att vårt\r\nsvenska konstitutionella system är utsatt för risker\r\nsom sammanhänger med vårt medlemskap.</pre><pre>Anf.  12  KENNETH KVIST (v) replik:\r\nFru talman! Det är riktigt att vi alla har ett ansvar\r\natt hävda Sveriges intressen när vi kommer med i EU.\r\nMen jag vill ändå kommentera något av det Björn von\r\nSydow säger.\r\nEn av grundvalarna i den svenska konstitutionen\r\när faktiskt riksdagens ställning. Riksdagens ställning i\r\nlagstiftningsprocessen uttunnas när vi blir medlemmar\r\ni EU, eftersom det är regeringen eller dess företrädare\r\nsom utövar Sveriges rösträtt i lagstiftningsarbetet\r\ninom EU. Riksdagen blir snarast en\r\nsamordningsinstans för utövandet av denna rösträtt.\r\nDärmed upphör riksdagen att vara lagstiftare på de\r\nområden som EU-samarbetet omfattar.\r\nBjörn von Sydow säger att det inte är så stor risk\r\natt lämna över beslutanderätt till EU eftersom staterna\r\ndär är demokratier. Men det är ju inte i de olika\r\nstaterna som Sverige går in som medlem, utan det är i\r\nden överstatliga organisation som dessa stater har\r\nkonstruerat som kallas EU med dess stora makt för\r\nkommission och för domstol, med dess\r\nbeslutsfunktion inom lykta dörrar i ministerrådet och\r\ndess relativt maktlösa, om dock mångordiga,\r\nparlament.\r\nDet är i och för sig sant att viss lagtolkningsrätt\r\neller lagprövningsrätt också kan sägas föreligga i\r\nsvensk riksdag. Men i EU har EU-domstolen\r\ntolkningsrätten över de lagstiftningsområden som EU-\r\nsamarbetet omfattar. Enligt Maastrichtavtalet kan det\r\ni framtiden också bli så att om vi tvingas följa\r\ndomstolens beslut, kan en förnyad förhandling leda\r\ntill att vårt land döms till böter.\r\nVisst kommer mycket att förändras, men säkert\r\nkan jag tala om att vi kommer att fortsätta kampen för\r\ndemokratin och för folkets intressen.</pre><pre>Anf.  13  BJÖRN VON SYDOW (s) replik:\r\nFru talman! Riksdagen upphör i verkligheten inte\r\natt vara lagstiftare. En svensk minister måste ju i sina\r\növerläggningar i ministerrådet vara övertygad om att\r\nhon eller han inte har en majoritet mot sig här i\r\nSveriges riksdag. Den typen av parlamentarism\r\nkommer ju att fortsätta. Vi skall ju vidare diskutera\r\nutformningen av EU-nämnden, hur riksdagens\r\nutskottsorganisation och slutligen naturligtvis även\r\nhur kammaren skall komma in i detta. Men det\r\ngrundläggande är att en svensk minister både före och\r\nefter sitt ställningstagande i ministerrådet måste vara\r\nstödd på att det icke från Sverige föreligger majoritet\r\nmot ministerrådets agerande.\r\nParlamentarismen kommer alltså i verkligheten,\r\nsom jag ser det, att t.o.m. kunna vitaliseras genom den\r\nhär formen. Vi är inte färdiga med detta. Jag hoppas\r\nmycket på att vi skall finna verkligheten modernare\r\noch t.o.m. finna mer positiva former för samverkan\r\nmellan regeringens företrädare och riksdagen än vad\r\nsom hittills har varit fallet.\r\nDen andra punkten som Kenneth Kvist tar upp\r\ngäller hur man skall karakterisera EU. Jag tror att alla\r\nhär i riksdagen och många på andra håll i EU är\r\növerens om att själva EU har vissa demokratiska\r\nproblem, framför allt knutna till insynsmöjligheten.\r\nMen skillnaden, som jag tog upp i mitt anförande, är\r\natt EU:s stater är demokratiska. Konventionen är ett\r\nuttryck för detta. Den går långt men är inte den enda.\r\nDet är därför en betydelsefull artskillnad. Därför kan\r\nvi ge ifrån oss egen beslutanderätt med mindre\r\nrestriktioner än vad som gäller i övrigt i det\r\ninternationella samarbetet.\r\nDet är en paradox att EU:s mest demokratiska\r\nelement fortfarande är dess medlemsstaters inre\r\ndemokratiska förhållanden. De växlar naturligtvis,\r\nmen om man följer utvecklingen under de senaste 30\r\nåren och jämför med hur det var i början av 1960-talet\r\nnär hela frågan kom upp, så nog har det på punkt efter\r\npunkt skett betydelsefulla demokratiska framsteg i de\r\nstater som i dag ingår i EU. Ett stort och viktigt\r\nproblem som vi inte skall sopa under mattan är hur vi\r\nskall bedöma de nya ansökarländerna. Är deras\r\nstatsskick tillräckligt solitt demokratiskt för att även\r\nde skall kunna blir medlemmar i EU?</pre><pre>Anf.  14  KENNETH KVIST (v) replik:\r\nFru talman! En svensk minister skall veta att han\r\ninte har en majoritet emot sig, säger Björn von\r\nSydow. Ja, att det blir så kommer väl det här samrådet\r\natt se till, både före och efter ministerns agerande, får\r\nvi hoppas. Vi får hoppas att vi finner former för hur\r\ndetta kan ske på ett öppet sätt. Vi kanske t.o.m. skall\r\nfinna former för riksdagen att besluta om\r\nförhandlingsutrymmet för ministern.\r\nNu är problemet bara att en svensk minister i EU:s\r\nministerråd representerar 4 röster av 90 och kan\r\nsålunda, även om det i allmänhet finns regler om\r\nkvalificerad majoritet, tillhöra den förlorande sidan.\r\nDå upphör riksdagen att vara lagstiftare. EU-rätt\r\ngäller före vår nationella rätt. EU-rätt kan beslutas\r\nmot Sveriges vilja och gäller likväl i landet.\r\nDet är också sant som Björn von Sydow säger, att\r\nde inre förhållandena i EU-staterna är mer\r\ndemokratiska än själva EU. Men det är just detta jag\r\nmenar när jag säger att det inte är i staterna som vi\r\nskall gå med utan i EU som, enligt mångas mening,\r\npräglas av ett s.k. demokratiskt underskott och som\r\ndessutom har en överstatlighet. Det innebär att de\r\nbeslut som är fattade av instanser med demokratiskt\r\nunderskott har direkt rättsverkan i medlemsstaterna.\r\nDetta skiljer EU från varje annat internationellt\r\nsamarbete. Annat internationellt eller mellanstatligt\r\nsamarbete innebär förpliktelser för staten som den har\r\natt uppfylla. Men ett överstatligt samarbete leder till\r\nbeslut som är direkt tvingande för medborgarna i det\r\nenskilda medlemslandet att uppfylla. Det är det som\r\när oroväckande för demokratin i framtiden.\r\nMen kampen för demokrati och folkligt\r\ninflytande, för rättvisa och jämlikhet får nu föras\r\nutifrån de förändrade förutsättningar som ett\r\nmedlemskap innebär.</pre><pre>Anf.  15  BJÖRN VON SYDOW (s) replik:\r\nFru talman! Jag vill inte orda mycket mer än vad\r\nKenneth Kvist gjorde i slutet av sitt inlägg.\r\nFörutsättningarna är nu annorlunda, och nu skall det\r\nföras en energisk svensk politik för att öppna och\r\nförtydliga det överstatliga beslutsfattandet. Jag för\r\nmin del hoppas att det skall vara möjligt såväl vid\r\nsvensk tillämpning av EU-rätt som inom EU:s organ\r\natt kunna argumentera. Gäller det överstatlighet, skall\r\nEU:s beslutsprocesser göras så lika de nationella\r\npolitiska processerna som över huvud taget är möjligt.\r\nÄr det fråga om mellanstatlighet - och det gäller för\r\nbetydande delar av detta samarbete - förefaller det\r\nsom att vi är överens om att det i så fall kan få\r\nföreligga vissa mindre tydliga möjligheter till insyn.\r\nSlutligen händer det i alla internationella\r\nsammanhang att man förlorar förhandlingar, att man\r\ninte får sin vilja igenom. Ändå tillträder man en\r\ninternationell traktat och ändå är man förpliktigad att\r\nuppfylla den hemmavid. På samma sätt kommer\r\nSverige säkerligen att förlora voteringar i\r\nministerrådet, men det gör ju inte att vi kan säga att\r\norganisationen som sådan har ett demokratiskt\r\nunderskott. Man får inte blanda ihop förhållandena\r\nmed det populära uttrycket demokratiskt underskott.\r\nDen punkten ligger kanske framför allt vid insynen i\r\nförloppen i ministerrådet.\r\nDet förefaller nu att vara en snabb utveckling på\r\ngång i skandinavisk riktning. Den danske\r\nutrikesministern hade rätt sensationella besked om hur\r\ndet verkligen förhåller sig nu och under det senaste\r\nhalvåret. Kritiken mot Maastricht har tydligen redan\r\nsatt betydelsefulla spår i praxis.</pre><pre>Anf.  16  PETER ERIKSSON (mp) replik:\r\nFru talman! Jag tycker inte att Björn von Sydow\r\nsvarar på de frågor som jag tidigare ställde. Varför\r\nvill Björn von Sydow göra det lättare att flytta ännu\r\nmer makt till Bryssel? Detta är en avgörande fråga.\r\nDet handlar om vilket mandat som folkomröstningen\r\nhar gett Sveriges riksdag. Varför skall vi i dag fatta\r\nbeslut om att underlätta nya överlåtelser utöver det\r\navtal som vi har träffat med EU och utöver det\r\nmandat som folkomröstningen har gett?\r\nÄr det så att ja-sidan när det gäller de beslut som\r\nfattas vid den regeringskonferens som man planerar\r\ninom EU 1996 vill ha möjlighet att överlåta de nya\r\nmaktbefogenheter som EU då kommer att kräva,\r\ninnan svenska folket har haft chans att ta ställning till\r\ndetta, varken vid valet till riksdagen 1998 eller vid en\r\nny folkomröstning?</pre><pre>Anf.  17  BJÖRN VON SYDOW (s) replik:\r\nFru talman! I mitt anförande tog jag upp frågan\r\nom att den principiella möjligheten att flytta\r\nbeslutanderätt bör kunna göras vidare, därför att EU\r\nskiljer sig från alla andra internationella\r\norganisationer därigenom att EU har ett betydande\r\ndemokratiskt element jämfört med andra\r\nmellanfolkliga organisationer. Det beror på\r\nmottagaren av övertagandet som är annorlunda.\r\nTänk på vilka som sitter eller har suttit i FN:s\r\nsäkerhetsråd! Flera av de staterna har verkligen inte\r\ntillämpat de mänskliga rättigheterna, och det finns\r\nfortfarande sådana medlemmar i säkerhetsrådet. I\r\nESK ingår det en serie länder som fortfarande är\r\ntvivelaktiga när det gäller mänskliga fri- och\r\nrättigheter. Det är det principiella motivet till varför\r\ndet är möjligt att överlämna beslutanderätt på det\r\naktuella området.\r\nSedan ankommer det på svenska ministrar med\r\nstöd av agerandet här i kammaren, i utskott och i EU-\r\nnämnden att påpeka om EU:s beslut ibland verkar\r\nligga för långt ifrån eller inte ryms inom de gällande\r\nfördragen.\r\nDet gäller självfallet också att bevaka vad som\r\nskall gälla 1996. I det sammanhanget har det gjorts\r\nuttalanden från flera av partiledarna i vilka det sägs\r\natt man får se hur omfattande fördragsförändringen\r\nblir, om de leder till krav på svenska\r\ngrundlagsändringar eller om de leder till önskemål om\r\nsvenska folkomröstningar. Enligt partiledarnas\r\nuttalanden kan detta inte avgöras förrän man ser vari\r\nkommande eventuella fördragsförändringar består.</pre><pre>Anf.  18  PETER ERIKSSON (mp) replik:\r\nFru talman! Att EU består av demokratier och att\r\nvi därför skall underlätta nya överlåtelser är ju inget\r\nargument. Det är ju bara en formsak. Frågan är om\r\ndet är önskvärt att göra det enklare att överlåta\r\nbeslutskraft till en överstatlig organisation. Men\r\ngrundlagsfäderna har satt in bromsar mot\r\nmaktöverlåtelse från Sveriges riksdag. Det handlar ju\r\ninte bara om att man vill skapa en tröghet mot att\r\növerlåta makt till diktaturer. Det finns en självklar\r\npoäng i att svenska folket har rätt att styra sig självt.\r\nMan kan i och för sig säga att EU består av\r\ndemokratier och att det därför är vettigt att underlätta\r\nmöjligheten till nya maktöverlåtelser just till EU. Men\r\ndet är egentligen inte svar på frågan, utan det är bara\r\nen formsak. Det är dessutom felaktigt, eftersom EU\r\ninte är en demokrati. EU består av demokratier, men\r\nEU är inte en demokrati. Hur EU utvecklas i\r\nframtiden kan vi inte veta. Därför vore det rimligt\r\nmed höga spärrar mot nya överlåtelser. Svenska folket\r\nborde ha rätten att bestämma om sådana överlåtelser\r\noch rätten att uttala sig innan riksdagen fattar beslut\r\nom att överlåta ny makt till Bryssel.</pre><pre>Anf.  19  BJÖRN VON SYDOW (s) replik:\r\nFru talman! Även i detta förslag finns det trösklar,\r\nminoritetsrättigheter. Det är en kvalificerad\r\nmajoritetsregel, vilket innebär att det inte erfordras så\r\nstor majoritet här i riksdagen för att det skall vara två\r\nbeslut med ett allmänt val emellan. I det\r\nsammanhanget finns också möjligheten att utlysa en\r\nfolkomröstning av beslutande art. Den regeln finns, är\r\nmöjlig att utnyttja och den har belysts i olika\r\nsammanhang. Regeln användes inte den här gången.\r\nFolkomröstningsresultatet var framgångsrikt. Det\r\nvisade sig att det inte blev några konstitutionella\r\ntvister i vårt land på det sätt som Finland och\r\nmöjligtvis Norge håller på att få. Men\r\nfolkomröstningsinstitutet är möjligt att använda om\r\ndet föreligger en tillräckligt stor majoritet här i\r\nkammaren.</pre><pre>Anf.  20  BIRGER HAGÅRD (m):\r\nFru talman! För många av oss blev den 13\r\nnovember den glädjens dag som vi hade hoppats på,\r\nmen som vi ändå kanske inte hade vågat tro skulle\r\nkomma.\r\nDet är många av oss som nu har sett en livslång\r\nkamp stå inför sitt slut och att målet förverkligas, ett\r\nsvenskt inträde i den europeiska gemenskapen. För\r\nmånga av oss som en gång var aktiva i den moderata\r\nungdomsrörelsen i slutet av 1950-talet och början av\r\n1960-talet var Europafrågan en avgörande fråga. Det\r\nvar den som gjorde att många av oss över huvud taget\r\nkom att engagera oss i det politiska arbetet. Det var\r\ninte en tillfällighet att 1962 års valrörelse - som var\r\nen av de första som jag deltog i - till så stor del\r\nutkämpades just kring Europafrågan. Alltjämt i dag\r\nhar jag på hedersplats i mitt arbetsrum de affischer\r\nsom det står Ja till Europa på och som då var\r\nvägledande för oss.\r\nInte minst under ledarskap av Gunnar Heckscher,\r\nden sanne europén, entusiasmerades vi unga av\r\nuppgiften att leda in Sverige från nationell egoism in i\r\nden europeiska gemenskapen och delta i det\r\ngemensamma arbetet.\r\nNu står vi där, och vi har nu att tillhandahålla de\r\ninstrument som behövs för att Sverige skall kunna\r\nanslutas till den europeiska gemenskapen.\r\nDet har ordats rätt mycket om den vilande\r\ngrundlagsändringen. Få grundlagsändringar torde ha\r\nföregåtts av så noggranna utredningar som den som vi\r\nnu har att fatta beslut om i dag. På det hela taget tror\r\njag att det kanske var lyckligt att man inte, som\r\nföreslogs för tre år sedan, skulle ha företagit den\r\nändring av regeringsformen som är nödvändig. Som\r\nBjörn von Sydow så riktigt påpekat kan Sverige redan\r\ni dag anslutas till mellanfolkliga organisationer. Vi\r\nkan överlåta beslutanderätt i begränsad omfattning.\r\nDet förs en diskussion om hur man skulle tolka\r\nbegreppet \"i begränsad omfattning\". Det var kanske\r\nklokt att vi fick till stånd alla dessa utredningar. Det är\r\nnu ett noggrant och genomarbetat förslag som\r\nriksdagen har att ta ställning till. Det är också det som\r\nkommer att ge oss möjligheter att utöva en rösträtt i\r\nEuropa, den rösträtt som vi hittills har varit\r\nförmenade.\r\nVi kommer alltså att kunna delta i alla de\r\navgörande besluten, inte minst när det gäller\r\nförändringar av Europaunionens struktur och dess\r\ninstitutioner. Jag behöver inte gå närmare in på de\r\nnödvändiga förändringar som självfallet måste ske när\r\ndet gäller relationerna mellan ministerrådet,\r\nkommissionen och Europaparlamentet. Här kommer\r\ndet att hända åtskilligt i framtiden. Men som Björn\r\nvon Sydow också påpekade får vi ta ställning till detta\r\nnär det blir aktuellt och se hur det kan påverka den\r\nsvenska lagstiftningen och i vilken utsträckning som\r\nriksdagens medverkan behövs och i vilken\r\nutsträckning svenska folkets eventuella medverkan\r\nskulle behövas i någon folkomröstning.\r\nFru talman! Med dessa ord yrkar jag bifall till\r\nhemställan i konstitutionsutskottets betänkande nr 9.</pre><pre>Anf.  21  HOLGER GUSTAFSSON (kds):\r\nFru talman!  Vår samhällsutveckling präglas av en\r\nmycket snabb och tydlig internationalisering.\r\nInternationaliseringen har sin grund i teknisk och\r\nekonomisk utveckling, som ger möjlighet till en allt\r\nintensivare kommunikation för personer, tjänster och\r\nvaror.\r\nInternationaliseringen kräver gänsöverskridande\r\nlagstiftningar, som vår svenska riksdag inte på egen\r\nhand kan besluta om. Europeiska gemenskaperna är\r\nde fria nationernas \"verktyg\" för att lösa dessa\r\ngränsöverskridande frågor genom gemensam\r\nlagstiftning.\r\nSvenska folket har vid folkomröstningen beslutat\r\natt Sverige tillsammans med de övriga\r\nmedlemsländerna skall stifta de lagar som skall gälla\r\ninom hela gemenskapen för att lösa dessa\r\ngemensamma frågor.\r\nFör att detta skall vara möjligt måste Sveriges\r\ngrundlag modifieras, vilket föreslås i KU:s\r\nbetänkande 9.\r\nFru talman!  Grundlagsändringarna är en\r\nkonsekvens av folkomröstningen  och skall därför\r\ngenomföras.\r\nFru talman!  Slutligen yrkar jag och övriga\r\nkristdemokrater bifall till KU:s hemställan i\r\nbetänkande 9 om grundlagsändringar inför svenskt\r\nmedlemskap i Europeiska unionen.</pre><pre>Överläggningen var härmed avslutad.</pre><pre>Beslut</pre><pre>KU9 Grundlagsändringar inför ett svenskt\r\nmedlemskap i Europeiska unionen (vilande\r\ngrundlagsbeslut)</pre><pre>1. utskottet\r\nVotering:\r\n293 för utskottet\r\n17 avstod\r\n39 frånvarande\r\nKammaren biföll utskottets hemställan.\r\nPartivis fördelning av rösterna:\r\nFör utskottet:  144 s, 70 m, 26 c, 20 fp, 19 v, 14\r\nkds\r\nAvstod:         17 mp\r\nFrånvarnade:    17 s, 10 m, 1 c, 6 fp, 3 v, 1 mp, 1\r\nkds</pre><pre>Beslut om samlad votering</pre><pre>På förslag av talmannen medgav kammaren att\r\nutrikesutskottets betänkanden UU1 och UU3,\r\nlagutskottets betänkanden LU2 och LU3,\r\nsocialförsäkringsutskottets betänkande SfU4,\r\nnäringsutskottets betänkande NU1 samt\r\njordbruksutskottets betänkanden JoU1, JoU2 och\r\nJoU4 fick avgöras i ett sammahang efter avslutad\r\ndebatt.</pre><pre> 5 §  Grundlagsreglering av utlandssvenskarnas\r\nrösträtt</pre><pre>Föredrogs\r\nkonstitutionsutskottets betänkande\r\n1994/95:KU8 Grundlagsreglering av\r\nutlandssvenskarnas rösträtt (vilande beslut m.m.).</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Kammaren biföll utskottets hemställan.</pre><pre>6 §  Lokalradiofrågor</pre><pre>Föredrogs\r\nkonstitutionsutskottets betänkande\r\n1994/95:KU25 Lokalradiofrågor.</pre><pre>I detta ärende hade framställts yrkande enligt 2\r\nkap. 12 § regeringsformen av förste vice talman\r\nAnders Björck m.fl. (m,fp,kds) om att det i\r\nbetänkandet framlagda lagförslaget skulle vila i minst\r\ntolv månader.</pre><pre>Anf.  22  Förste vice talman ANDERS\r\nBJÖRCK (m):\r\nFru talman! Socialdemokraterna i Sverige har\r\naldrig varit några särskilt varma förespråkare för en\r\nvidgad yttrandefrihet och för en mångfald i etern\r\neller, som det i dag kallas populärt, i elektroniska\r\nmedier. Under decennier har de varit bestämda\r\nförespråkare för det svenska radio- och TV-\r\nmonopolet. Sverige var i många avseenden, kanske i\r\nde flesta, långt efter andra länder på det området.\r\nSynen på video, kabel-TV och satellit-TV har\r\nkännetecknats av ett utpräglat förbudstänkande.\r\nDe förändringar som trots allt har skett i den\r\nsocialdemokratiska mediepolitiken har berott på att\r\nden tekniska utvecklingen har gjort det omöjligt att\r\nupprätthålla den förbudsfilosofi vad avser radio och\r\nTV som Socialdemokraterna nog innerst inne skulle\r\nvilja ha. Om inte satellit-TV och parabolantenner\r\nkommit till, skulle Socialdemokraterna naturligtvis ha\r\nframhärdat i att vi alltfort skulle ha ett radio- och TV-\r\nmonopol i Sverige.\r\nDen lokalradio som vi nu har fått tack vare den\r\nborgerliga regeringens insatser har naturligtvis känts\r\nsom en nagel i ögat för de socialdemokratiska\r\nförbudsivrarna. När nu den sista etappen skall\r\ngenomföras och de återstående auktionerna äga rum i\r\nmorgon, drar man sig inte för att genom ett\r\nutskottsinitiativ stoppa att hela Sverige får privatägd\r\nlokalradio.\r\nOm tillvägagångssättet skulle mycket kunna sägas.\r\nJag skall nöja mig med några saker. Först skall\r\nunderstrykas att i förarbetena till den lagändring som\r\nmöjliggjorde för alla utskott att ta utskottsinitiativ\r\nsägs det klart att sådana bara borde användas mycket\r\nsparsamt och att normalt full enighet skulle råda i\r\nutskottet innan ett utskott tog ett initiativ. Om den\r\nanvändningen och begränsningen av utskottsinitiativet\r\nvar då alla partier överens.\r\nMen det här bryr sig Socialdemokraterna nu inte\r\nom. De bryr sig inte heller om att Lagrådet enhälligt\r\nhar avstyrkt att ett utskottsinitiativ av det här slaget\r\ntas. Med det tillvägagångssätt man nu väljer har\r\nkammarens ledamöter, vilket jag tycker är allvarligt,\r\ninte heller motionsrätt på det förslag som\r\nSocialdemokraterna lagt. Inte heller bryr man sig om\r\natt en utannonsering inför auktionerna har ägt rum och\r\natt i laga ordning ett antal ansökningar har inkommit\r\nför att sända lokalradio.\r\nInte heller bryr man sig om att med det här\r\nförfarandet, om det skulle bifallas, kommer en bra del\r\nav Sverige att inte få den typ av lokalradio som finns i\r\nlandet i övrigt och alltså kommer att särbehandlas i\r\netermediahänseende. Vi får två olika system i\r\nSverige, och det beror alltså på var man råkar bo\r\nvilken möjlighet man får till lokalradio.\r\nFru talman! Mot den här bakgrunden har det känts\r\nnaturligt för ett antal ledamöter i kammaren och i\r\nutskottet att utlösa den skyddsklausul i grundlagen\r\nsom ger en minoritet i kammaren rätt att stoppa\r\nförslag som inskränker yttrandefriheten. Detta innebär\r\natt auktionerna då kan äga rum i morgon i enlighet\r\ngällande lagstiftning och att de som nu har sänt in\r\nunderlag och ansökningar alltså kan få vara med om\r\nauktionsförfarandet i enlighet med vad som har\r\nplanerats.\r\nDet finns alltså en möjlighet för kammarens\r\nledamöter att nu klart markera yttrandefrihetens vikt.\r\nÅterställarpolitiken på mediaområdet leder oss\r\ntillbaka till ett samhälle där yttrandefriheten var i\r\nhänderna på ett litet antal politiker och byråkrater vad\r\ngällde radio och television.\r\nFru talman! Jag yrkar bifall till reservationen av\r\nBirgit Friggebo och det förslag som jag tillsammans\r\nmed nio andra ledamöter har lagt för att det\r\nsocialdemokratiska initiativet att inskränka\r\nyttrandefriheten i radio och TV får vila i tolv månader\r\ninnan kammaren tar slutgiltig ställning.</pre><pre>Anf.  23  LARS LEIJONBORG (fp):\r\nFru talman! När jag var barn och bosatt i en\r\nStockholmsförort, hände någonting mycket\r\nspännande. Plötsligt kunde vi få höra på andra\r\nradioprogram än de vanliga från Radiotjänst. Radio\r\nNord fanns i etern. Vi unga lyssnade mycket, för här\r\nfanns en helt annan radio än den som vi hade vant oss\r\nvid.\r\nMen lyckan blev kortvarig. Stränga politiker, som\r\nansåg sig veta bättre än vi själva vad vi borde lyssna\r\npå, bestämde att Radio Nord skulle tystas, om det så\r\nskulle ske med Polisens hjälp. Den här upplevelsen i\r\nbarndomen har betytt en del för mig, när jag i mitt\r\npolitiska liv har arbetat för frihet i etern.\r\n\"Arbetarrörelsen står utan mediapolitik.\" Orden är\r\ninte bara mina utan inledde en motion till den senaste\r\nsocialdemokratiska partikongressen av ett antal tunga\r\nföreträdare för Socialdemokratin: Lars Engqvist,\r\nMarita Ulvskog, Gunilla Thorgren, Anders Ehnmark\r\noch Håkan Bengtsson.\r\nMotionärerna går vidare i sitt resonemang med att\r\nkonstatera att arbetarrörelsens mediapolitik i modern\r\ntid har bestått i att säga nej till utökad frihet. De\r\nkonstaterar att Socialdemokratin sade nej till\r\nnärradion när den kom på 70-talet och att\r\nSocialdemokratin har varit återhållande till den\r\nvidgade friheten på TV-området, och de fortsätter:\r\n\"Arbetarrörelsen har alltför länge passivt eller aktivt\r\nförsökt bromsa denna utveckling, framför allt\r\nberoende på rädsla för de risker en ohämmad reklam i\r\nradio och TV innebär och problemet att\r\nyttrandefriheten inte kommer alla till del, en hållning\r\nsom utvecklats till en besvärande återvändsgränd.\"\r\nMotionärerna skriver vidare: \"Arbetarrörelsen bör\r\nstå för etableringsfrihet på radio- och TV-området.\r\nFör detta talar de principiella argumenten för\r\nyttrandefriheten.\"\r\nNu är vi där igen. Nu har arbetarrörelsen återigen\r\nhamnat i en ståndpunkt att man försöker inskränka\r\nfriheten i etern. Jag måste säga att jag förstår inte\r\nriktigt varför det är så farligt att människor får välja\r\nsjälva vad de skall lyssna på.\r\nDen reform vi nu talar om, lokalradioreformen,\r\nhar blivit en stor mediepolitisk succé. Mer än en\r\nmiljon svenskar lyssnar varje dag på privat lokalradio.\r\nI de områden där man har det här alternativet sker en\r\ntredjedel av lyssnandet på dessa stationer. Men\r\nnågonting gör att Socialdemokraterna och deras\r\nstödparti Vänsterpartiet avskyr denna valmöjlighet\r\noch avskyr den så till den grad att man med ett\r\ndramatiskt lagstiftningsinitiativ försöker stoppa något\r\nsom skall äga rum i morgon.\r\nJag vill framhålla att det är inte alls så att\r\nutvecklingen av detta nya medium på något sätt har\r\nkommit överraskande. Det faktum att en del av det\r\nhär stationerna tillhör nätverk var inte alls främmande\r\nför någon av oss när lagstiftningen infördes. Det är\r\nprecis tvärtom.\r\nAlla som deltog i debatten var fullständigt på det\r\nklara med vad som skulle ske. Det var nämligen\r\nförklaringen till att vi införde i lagen ett särskilt\r\nstadgande om en minsta andel lokal produktion. Om\r\nvi inte hade trott att nätverk skulle bildas, hade ju ett\r\nsådant stadgande inte behövts. Så det faktum att nu en\r\ndel av stationerna samverkar i nätverk är definitivt\r\ninget skäl att döma ut reformen.Jag tillhör inte dem\r\nsom tycker att det politiska systemet inte skall kunna\r\nha kulturpolitiska eller samhälleliga åsikter om det\r\ntotala medieutbudet. Jag är t.ex. för en public service-\r\nverksamhet på radioområdet. Vi har också som bekant\r\nett antal stationer som ägs av en statlig stiftelse som\r\nbedriver sändningar utan reklam och i enlighet med\r\ndet avtal som staten och Sveriges Radio har ingått.\r\nDärutöver har jag, visserligen under hårt\r\nsocialdemokratiskt motstånd men dock, bidragit till\r\natt införa ytterligare en särskild radio med särskilda,\r\npolitiska fastställda villkor - en föreningsradio. Det är\r\ndet vi brukar kalla för närradion. Den tekniska\r\nutvecklingen har nu lett till att det finns ytterligare\r\nfrekvenser att tillgå. Då är frågan: Skall också de\r\nfrekvenserna underkastas politikernas övertyckande\r\neller skall de utnyttjas av dem som tror sig göra bäst\r\nradio, en radio som lockar många lyssnare?\r\nDet billigaste av alla argument i debatten möter vi\r\nnär man hävdar att det system som infördes under\r\nförra mandatperioden innebär att yttrandefrihet heter\r\npengar. Var och en som reflekterar ett ögonblick på\r\ndet yttrandet inser att det gäller många områden av\r\nyttrandefriheten. Det är t.ex. inte alls gratis att ge ut\r\nen tidning. Även på detta område påverkar tillgången\r\ntill pengar ens möjlighet att utöva sin yttrandefrihet.\r\nPoängen med dessa stationer är ju inte att det är rika\r\nmänniskor som slösar bort sina pengar på\r\nradiokanaler. Poängen är att de får sändningstillstånd\r\nsom är beredda att betala mest. De är beredda att\r\nbetala mest som tror sig kunna göra bäst program.\r\nDenna reform har inneburit ganska stora intäkter\r\ntill statskassan, pengar som den förra regeringen\r\nkanaliserade till reformer på kulturområdet. I den\r\nmeningen har detta definitivt varit ett kulturpolitiskt\r\nframsteg. Jag menar att det också i ett vidare\r\nperspektiv är ett kulturpolitiskt framsteg. Det innebär\r\natt hundratusentals svenskar varje dag ges en\r\nvalmöjlighet som de inte tidigare har haft. Jag talar\r\nhär i egen sak, skall jag gärna erkänna. Jag tillhör dem\r\nsom dagligen lyssnar på den privata lokalradion. Det\r\nhar berikat mitt liv att dessa alternativ finns.\r\nDet som är fascinerande och skrämmande är att\r\nsocialdemokraterna inte har något alternativ till hur\r\ndenna fördelning skall gå till. Det är precis som i den\r\nmotion jag citerade - arbetarrörelsen står utan\r\nmediepolitik. Skulle ni inte ha kunnat vänta med ert\r\nanlopp mot denna frihet tills ni funderat ut vilket slags\r\ntvång ni vill sätta i denna frihets ställe?\r\nEra kumpaner i det reformerade kommunistpartiet\r\när tydligare. De hade i sin reservation när detta beslut\r\nfattades en modell som innebar att den som ville\r\nsända skulle lämna in sin idé. Sedan skulle någon\r\ntjänsteman, förmodligen på varje länsstyrelse om jag\r\nförstår rätt, avgöra vilka som hade trevligast\r\nprogramidéer. De skulle sedan få tillfälle att sända.\r\nVar och en inser att detta i praktiken innebär att vi får\r\npolitiska smakdomare på denna del av\r\nfrekvensområdet. Jag tycker att det skall undvikas.\r\nJag tycker att den process som föregick\r\nstatsmakternas upplåtande av koncession för TV 4\r\ninte är något efterföljansvärt exempel. Den processen,\r\nsom delvis utspelades på den socialdemokratiska\r\npartikongressen och där sändningsrätten blev föremål\r\nför ett politiskt schackrande, är inte efterföljansvärd.\r\nJämfört med den processen kommer det som\r\nförhoppningsvis äger rum i morgon att vara en öppen,\r\närlig och förhållandevis ren process.\r\nJag är medveten om att det har förekommit inslag\r\ni detta auktionsförfarande som det finns anledning att\r\nfundera över. Det har förekommit bulvanaffärer t.ex.,\r\nsom strider mot gällande lag. Det bör naturligtvis\r\nåtgärdas av de rättsvårdande myndigheterna. I stort\r\nsett är ändå detta förfarande, att den som lägger det\r\nbästa budet och är beredd att överlåta störst antal\r\nkronor till statsverket får sändningsrätten, en form\r\nsom jag starkt föredrar.\r\nJust i år har Radio Nords korta existens i början av\r\n1960-talet uppmärksammats både i en bok och i TV-\r\nprogram. Jag tror att många av oss som såg detta TV-\r\nprogram tänkte att sådant här kunde hända på 60-talet,\r\nmen det kommer knappast att hända igen. Nu är vi\r\ndär. Det allvarliga är att det har framgått av\r\nuttalanden från såväl socialdemokrater som deras\r\nstödparti här i riksdagen Vänsterpartiet, att man inte\r\nnöjer sig med att hindra de orter som nu är aktuella -\r\nKalmar, Skövde, Hudiksvall, Östersund, Örnsköldsvik\r\noch några till - från att få den möjlighet vi andra har.\r\nMan är också beredd att gå vidare och under löpande\r\nkoncessionsperiod använda statsmedel till att lösa ut\r\noch betala de skadestånd som det innebär att frånta de\r\nstationer som fått sändningsrätt denna möjlighet.\r\nJag och mitt parti har arbetat för ett\r\ngrundlagsskydd för de fria radio- och TV-stationerna.\r\nDå har vi mött argumentet \"det förstår du väl att inte\r\nens socialdemokraterna på 90-talet kan tänka sig att ta\r\nifrån stationer som fått sändningsrätt den rätten\". Nu\r\nhar sådana hot uttalats. Det illustrerar återigen hur\r\nviktigt det skulle vara att få detta grundlagsskydd.\r\nDen frågan får vi anledning att återkomma till.\r\nFru talman! För dagen nöjer jag mig med att yrka\r\nbifall till reservationen i KU:s betänkande.</pre><pre>Anf.  24  ROSE-MARIE FREBRAN (kds):\r\nFru talman! Vi kristdemokrater är inte\r\nrepresenterade i konstitutionsutskottet. Jag vill därför\r\nhär i kammaren deklarera vår inställning till frågorna i\r\nkonstitutionsutskottets betänkande KU25. I\r\nomröstningen kommer vi att stödja reservationen.\r\nVi delar reservanternas uppfattning att ingen ny\r\nutredning behöver tillsättas. Den pressutredning som\r\narbetar har fått direktiv som täcker in de frågor som\r\nkräver en översyn. När det gäller själva lagförslaget i\r\nsyfte att stoppa nya tillstånd att sända lokalradio delar\r\nvi Lagrådets syn. Outnyttjade, lediga radiofrekvenser\r\nleder inte till ökad yttrande- och informationsfrihet.\r\nFru talman! Hur urval skall göras bland sökande\r\ntill dessa tillstånd är en fråga som inte var enkel att\r\nhantera. Jag deltog i den process som föregick\r\nbeslutet här i riksdagen, i den grupp som arbetade\r\ntillsammans med statssekreteraren på\r\nKulturdepartementet. Det var en svår fråga att\r\nhantera. Ibland är man som beslutsfattare i den\r\nsituationen att man inte har att välja mellan ett bra\r\nförslag och ett dåligt. Då är det enkelt. I detta fall\r\nbedömde några av oss att det inte fanns något bra,\r\nsjälvklart sätt att göra detta. Öppna auktioner var för\r\nen del av oss det minst dåliga och framstår fortfarande\r\nsom det. Det finns inget bra alternativ.\r\nJag kan i det sammanhanget hänvisa till KU:s\r\nbetänkande 15 från riksmötet 1992/93. Där beskrivs\r\nvilka problem man skulle få om man gjorde på ett\r\nannat sätt. Jag instämmer fortfarande i den bedömning\r\nsom gjordes då.\r\nFru talman! Därför yrkar jag bifall till\r\nreservationen och till det utdelade yrkandet om att\r\nlagförslaget skall vila.</pre><pre>Anf.  25  KURT OVE JOHANSSON (s):\r\nFru talman! Lars Leijonborg förde i långa stycken\r\negentligen en felaktig diskussion. Den diskussion vi\r\nför i dag gäller inte ett ja eller nej till privat lokalradio\r\nutan frågan om hur regelsystemet skall leda till ökad\r\nmångfald och en i reell mening lokalt förankrad\r\nlokalradio.\r\nJag vill gärna säga till Lars Leijonborg att de\r\nriktlinjer vi nu för fram ligger väl i linje med\r\nbudskapet från de unga socialdemokrater Leijonborg\r\nhänvisade till i sitt anförande.\r\nNär det gäller Rose-Marie Frebrans anförande vill\r\njag gärna göra ett tillrättaläggande. Det är inte så att\r\nPresstödsutredningen fortfarande har uppgiften att\r\nutreda frågan om ägarkoncentration. Den uppgiften\r\nhar fråntagits Presstödsutredningen och kommer att\r\nläggas på en annan utredning, vilket framgick av\r\nregeringsdeklarationen här i kammaren för några\r\nveckor sedan.\r\nLars Leijonborg försöker göra ett nummer av att\r\nSocialdemokraterna skulle sakna mediepolitik. Det\r\nberor naturligtvis på vem man jämför med. Om man\r\njämför med den programförklaring som Leijonborg\r\ngjorde alldeles nyss - nämligen att den som betalar\r\nmest gör bäst program - är den socialdemokratiska\r\nmediepolitiken vida överlägsen den som Lars\r\nLeijonborg försöker presentera.\r\nFru talman! Den lokalradiolag som nu gäller\r\ngenomdrevs i riksdagen för mindre än två år sedan\r\nmed hjälp av Folkpartiets stödparti på den tiden - Ny\r\ndemokrati. Jag är snarare stolt över att man kan\r\nsamarbeta med andra partier i den mån det är fråga\r\nom samarbete.\r\nDet faktum att nära hälften av riksdagens\r\nledamöter kände ett starkt motstånd till denna lag tog\r\nman från Folkpartiets sida den gången inte någon som\r\nhelst hänsyn till. I en mycket skarpt formulerad\r\nreservation kritiserade vi socialdemokrater det\r\nföreslagna auktionsförfarandet och sättet att fördela\r\nsändningstillstånden. Bakom den hårda kritiken stod\r\nockså Vänsterpartiet.\r\nVi kan nu konstatera att våra värsta farhågor - att\r\nregelsystemet inte skulle leda till ökad mångfald utan\r\nendast till en oönskad ägarkoncentration - i hög grad\r\nhar besannats. Vi hade rätt i vår bedömning att\r\npropositionen led av allvarliga brister och egentligen\r\nvar otjänlig när det gällde att ligga till grund för ett\r\nriksdagsbeslut.\r\nRent sakligt borde även Folkpartiet och\r\nModeraterna, som reserverat sig i det KU-betänkande\r\nvi nu behandlar, kunna medge att utvecklingen sedan\r\nlokalradiolagen antogs har gått i en helt annan\r\nriktning än den som under högtidliga former\r\nproklamerades och utstakades i proposition\r\n1992/93:70.\r\nDet gamla ordspråket säger att man i och för sig\r\ninte skall tala om den snö som föll i fjol. Det ligger\r\nförvisso mycket i detta. Men nog finns det skäl att\r\nerinra om det ödets ironi som ligger däri, att det parti\r\nsom flitigast av alla uttalade sig för att avstå från allt\r\nsamröre med Ny demokrati utan betänkligheter\r\nkastade sig om halsen på just detta parti för att få\r\nigenom en hårt kritiserad lag med anknytning till\r\nyttrandefrihetsgrundlagen.\r\nDet finns, Leijonborg, lagar som man inte bör\r\nbesluta om och som inte bör antas om det inte finns\r\nbreda majoriteter. Lokalradiolagen är enligt min\r\nmening en sådan. En lag av denna karaktär skall ju\r\nkunna bestå även vid ett regimskifte, så att de som\r\nerhåller radiotillstånden skall kunna planera sin\r\nverksamhet långsiktigt till kända och hållbara regler.\r\nAtt trumfa igenom en lokalradiolag med några få\r\nrösters övervikt, vilket skedde våren 1993, är mycket\r\nosvenskt. Jag vill påstå att Birgit Friggebo som\r\nkulturminister tyvärr i denna fråga saknade den\r\nfingertoppskänsla som krävs när det gäller att hantera\r\nviktiga demokratifrågor. Den oenighet som kommer\r\ntill uttryck här i dag har faktiskt sin rot i den\r\nokänslighet som ligger i att inte ta hänsyn till den\r\nstarka opposition som fanns i riksdagen och som kom\r\ntill uttryck vid behandlingen av proposition 70 våren\r\n1993.\r\nDet är mot denna bakgrund som KU:s initiativ\r\nskall ses. Bakom initiativet står utskottets alla partier\r\nmed undantag för Moderaterna och Folkpartiet. Det\r\nfinns således i dagens riksdag en solid majoritet för en\r\nordentlig översyn av den nuvarande lokalradiolagen.\r\nDen privata lokalradion har nu funnits i drygt ett\r\når. Många tecken tyder på att den mångfald och lokala\r\nförankring som det talades om i propositionen i stor\r\nutsträckning har uteblivit. I stället förefaller det som\r\nom lokalradion domineras av ett fåtal kapitalstarka\r\nnätverksföretag. Dominansen verkar har förstärkts\r\nunder senare tid genom att tidigare självständiga\r\ntillståndshavare har överlåtit verksamheten till företag\r\nsom står nätverken nära.\r\nOm jag förstod rätt menade Lars Leijonborg att\r\nden utvecklingen var förutsedd. Det är en intressant\r\nupplysning. Om det förhåller sig på det sättet\r\nvilseleddes riksdagen när man fattade beslutet våren\r\n1993. Lagen skulle ju motverka den typen av\r\nägarkoncentration.\r\nVårt utskottsinitiativ syftar till att skapa en bred\r\növerenskommelse om hur lokalradiotillstånden skall\r\nfördelas. Vi vill åstadkomma en ordning som reellt\r\nleder till mångfald och lokalt förankrade radioföretag,\r\nvilket det talades så vackert om i propositionen men\r\nhittills bara är tomma ord.\r\nFör att nå dit måste de politiska partierna i\r\nriksdagen sätta sig ned och diskutera. Det kan ske\r\ngenom en utredning som arbetar snabbt och effektivt.\r\nAtt döma av uttalanden som har gjorts är den nya\r\nregeringen beredd att ta ett sådant initiativ.\r\nFör oss som står bakom utskottets initiativ är det\r\nviktigt att förhindra en fortsatt utveckling mot ökad\r\nägarkoncentration. Det är därför vi har lagt fram ett\r\nförslag som skall stoppa den utauktionering av\r\nlokalradiotillstånd som avses äga rum i morgon. Vårt\r\nförslag går vidare ut på att ingen auktion skall hållas\r\nföre utgången av 1995 i avvaktan på en ny lagstiftning\r\nsom bygger på resultatet av den utredning jag nyss\r\ntalade om.\r\nModeraterna och Folkpartiet vill nu som vi har\r\nhört sägas från talarstolen till varje pris stoppa alla\r\nmöjligheter att få till stånd en bättre tingens ordning.\r\nDet faktum att propositionens mål om mångfald,\r\nopinionsbildning, nyheter, information och\r\nunderhållning på lokal nivå har gått i stöpet är\r\ntydligen inte skäl nog för att stämma dem till\r\neftertanke.\r\nFru talman! Moderaternas och Folkpartiets\r\nreservation i detta betänkande måste vara ett av de\r\nallra blekaste dokument som har presenterats i denna\r\nriksdag. Som ett sista halmstrå att klamra sig fast vid\r\nhänvisar reservanterna till Lagrådets yttrande. Man\r\nläser yttrandet på sitt lilla enögda sätt och anser sig\r\nfinna att utskottsmajoritetens förslag till lag inte\r\nskulle vara förenligt med yttrandefrihetsgrundlagens 3\r\nkap. 2 § första stycket. Så är naturligtvis inte fallet.\r\nDen som tar del av Lagrådets hela yttrande finner\r\natt Lagrådet också sagt att lagförslaget kan godtas om\r\ndet blir utrett att den eftersträvade mångfalden och\r\nden lokala förankringen inte uppnås. Ett material som\r\nbekräftar att så är fallet finns faktiskt tillgängligt. Det\r\nkänner utskottet väl till. Reservanternas\r\nargumentering på denna punkt faller således platt till\r\nmarken.\r\nFru talman! Jag är ändock ganska kritisk till\r\nLagrådet. Man skall naturligtvis ha stor respekt för\r\nLagrådet så länge som det förblir vid sin läst. Där\r\nsitter mycket kompetenta personer. Det betyder\r\nemellertid inte att all klokhet finns där och att\r\nLagrådet alltid har rätt. Det har jag kunnat konstatera\r\nmånga gånger under de 18 år som jag har suttit i\r\nriksdagen. T.o.m. de allra bästa kan komma fel\r\nibland. Lagrådet utgör därvidlag inget undantag.\r\nSärskilt illa kan det gå för Lagrådet om det råkar\r\nkomma utanför sitt kompetensområde och hamnar på\r\ndet politiska slagfältet, Lars Leijonborg, vilket i viss\r\nutsträckning har skett i det här fallet. På det området\r\nhar Lagrådet ingenting att skaffa och åtnjuter inte\r\nnågon särskild respekt.\r\nDen grundlagsparagraf som Lagrådet åberopar i\r\nsitt yttrande är en kompromiss som föregick beslutet\r\nom yttrandefrihetsgrundlagen 1990. Det här känner\r\nLars Leijonborg mycket väl till. Framför allt ville\r\nFolkpartiet ha en mer utförlig reglering i grundlagen\r\nom hur fördelningen av frekvenserna skulle gå till.\r\nMen vi motsatte oss detta. Vi ansåg att grundlagen\r\nskulle vara neutral i den här frågan. Så blev också,\r\nLars Leijonborg, riksdagens beslut. Paragrafen är en\r\nmålsättningsparagraf och ingenting annat.\r\nParagrafen hindrar inte en riksdagsmajoritet att\r\nutforma de regler för frekvensfördelning som den\r\nanser bäst uppfyller målsättningen om vidast möjliga\r\nyttrande- och informationsfrihet, så länge dessa regler\r\ninte på ett flagrant sätt åsidosätter yttrandefriheten.\r\nDet finns nu obestridligen, Lars Leijonborg, en\r\nmajoritet i riksdagen som anser att lokalradiolagens\r\nregler inte tillgodoser målsättningen i\r\ngrundlagsparagrafen. Majoriteten måste då ha rätt att\r\nvidta vissa åtgärder.\r\nAvsikten med den stopplag som vi föreslår är att\r\nhindra en fortsatt utveckling av ägarkoncentration och\r\nnätverksbildning som den nuvarande ordningen\r\nmedger. Genom ett sådant stopp blir det möjligt att på\r\nett meningsfullt sätt genomföra en reform av\r\nlokalradion, vilket majoriteten eftersträvar. Detta är\r\njust en sådan situation som grundlagsmotiven\r\nförutsåg. Inte ens Lars Leijonborg kan väl förneka att\r\ndet förhåller sig på det sättet.\r\nNär Lagrådet i strid med grundlagsmotiven\r\nkonstruerar konstitutionella hinder mot lagförslaget\r\nger sig Lagrådet således in i den politiska striden om\r\nhur reglerna om hur lokalradion bäst bör utformas.\r\nDet bör Lagrådet inte göra. Jag tycker att Lars\r\nLeijonborg borde vara ärlig nog att erkänna även\r\ndetta.\r\nNär reservanterna under debattens gång har blivit\r\nträngda och argumentbristen har gjort sig kraftigt\r\ngällande, har man hotat med att man skall använda sig\r\nav regeringsformen 2:12. Ingen har bestridit att\r\nbestämmelsen är tillämplig här. Men det måste ändå\r\nanses som anmärkningsvärt att använda denna\r\nbestämmelse i regeringsformen i destruktivt syfte mot\r\nbakgrund av vad utskottets majoritet har föreslagit.\r\nDet enda Moderaterna och Folkpartiet tycks vilja\r\nåstadkomma är att förhindra att en bred majoritet i\r\nriksdagen skall kunna skapa ett brett samförstånd i en\r\nviktig demokratifråga och få till stånd en ordning på\r\ndet privata lokalradioområdet som leder till verklig\r\nmångfald, lokalt förankrade program och lokala\r\nradioföretag.\r\nUtskottsmajoriteten, Lars Leijonborg, erbjuder\r\nmed sina förslag precis det som regeln i RF 2:12\r\nsyftar till. Det är i högsta grad förvånande att\r\nModeraterna och Folkpartiet genom sitt agerande\r\nförsöker förvandla bestämmelsen i RF 2:12 till en ren\r\nobstruktionsparagraf. Fru talman! Jag vill gärna säga\r\natt jag tycker att denna form av obstruktion är helt\r\notillständig att tillämpa i den här situationen.</pre><pre>Anf.  26  LARS LEIJONBORG (fp) replik :\r\nFru talman! Det är riktigt att vi inte anser att\r\ngrundlagen skall vara neutral. Vi anser att den skall\r\nstå på informationsfrihetens sida. Det kämpade jag för\r\ni den beredning som utformade\r\nyttrandefrihetsgrundlagen. Jag fick till sist nöja mig\r\nmed denna kompromiss: \"frekvenserna skall utnyttjas\r\npå ett sätt som leder till vidast möjliga yttrandefrihet\r\noch informationsfrihet\".\r\nJag visste redan när jag ingick denna kompromiss\r\natt den rymde ett mycket stort problem, eftersom\r\nSocialdemokraterna använder ett nyspråk på detta\r\nområde. När Kurt Ove Johansson talar om verklig\r\nmångfald, menar han egentligen att han längtar\r\ntillbaka till ett system där public service-kanalerna har\r\nalla sändningsrättigheter. Det är det som under\r\nårtionden har gjort den mediapolitiska debatten så\r\nbesvärlig i Sverige, precis som motionärerna till er\r\npartikongress konstaterade. Ni har motsatt er varje\r\nvidgning och ansett att den inte ökar mångfalden.\r\nJag är mycket stolt över den lag vi nu diskuterar.\r\nJag anser att lokalradioreformen är en stor\r\nmediapolitisk framgång, vilket jag också sade i mitt\r\nförsta anförande. 59 sändningstillstånd har fördelats.\r\nAv dessa ingår 22, mindre än hälften, i något nätverk.\r\nDessa 22 tillstånd ägs av tre olika nätverk. Dessa\r\nnätverk är helt fristående från varandra. Det är alltså\r\nen betydande mångfald som präglar detta område.\r\nJag skulle vilja ställa en fråga till Kurt Ove\r\nJohansson. Socialdemokraternas aktion på detta\r\nområde har vållat stor oro, inte bara på de orter som\r\nnu skall förnekas rätten att lyssna till\r\nreklamfinansierad lokalradio utan också på de\r\nstationer som redan har fått tillstånd. Innebär det Kurt\r\nOve Johansson säger här att också de 59 stationer som\r\nhar fått sändningsrätt skall behöva känna sig hotade?\r\nÄr ni beredda att via skadestånd och vilka rättsliga\r\nmetoder det nu kan bli fråga om i det avseendet gå\r\nvidare och också stoppa deras sändningsrättigheter?\r\nMöjligheten i 2 kap. 12 § regeringsformen finns\r\nför att en minoritet skall kunna förmå en majoritet att\r\nbesinna sig när den vill inskränka\r\ninformationsfriheten. Det var fullkomligt självklart\r\nför oss att använda den möjligheten i det här\r\nsammanhanget.</pre><pre>Anf.  27  KURT OVE JOHANSSON (s)\r\nreplik:\r\nFru talman! Det var ändå ett medgivande från Lars\r\nLeijonborg att den nuvarande\r\nyttrandefrihetsgrundlagen - i det här fallet 3 kap. 2 §\r\n- har en neutral formulering. Lars Leijonborg säger\r\nvisserligen att Folkpartiet hade en annan önskan. Det\r\nhar jag varit väl medveten om. Men nu diskuterar vi\r\nden här lagparagrafen som den nu är utformad. Då är\r\ndet uppenbart, vilket Lars Leijonborg nu medger, att\r\nden har en neutral formulering och att det är frågan\r\nom en målsättningsparagraf.\r\nDå är det jag säger fullkomligt rätt. Då hindrar\r\ninte den här målsättningsparagrafen en\r\nriksdagsmajoritet att utforma de regler för\r\nfrekvensfördelning som den anser bäst uppfyller\r\nmålsättningen om vidast möjliga mångfald. Detta\r\ninnebär att Lars Leijonborg har gett mig rätt på den\r\npunkten.\r\nDå begriper jag ännu mindre att Folkpartiet är\r\nberett att försöka utnyttja 2 kap. 12 § i\r\nregeringsformen för att förvägra oss den rätt som\r\ngrundlagsparagrafen ändå ger oss. När beslutet om\r\nden här lagen fattades hade också vi mycket väl\r\nkunnat använda 2 kap. 12 §, men vi ville inte göra det.\r\nVi tycker att den här paragrafen i regeringsformen -\r\nsom är en viktigt paragraf och som i vissa situationer\r\när obestridligt betydelsefull - inte skall missbrukas.\r\nLars Leijonborg medger nu att detta är en\r\nmålsättningsparagraf och att lagstiftningen på det här\r\nområdet är neutral. Jag tycker uppriktigt sagt att det är\r\nett rent missbruk att då förhindra att den nya\r\nmajoriteten i riksdagen får driva sin politik.\r\nDessutom är det så, Lars Leijonborg, att det vi vill\r\nåstadkomma är mer mångfald och i reell mening\r\nlokalt förankrade radioföretag som är fria från\r\nnätbildningar. Det är faktiskt en politisk målsättning\r\nsom stämmer bättre överens med\r\nyttrandefrihetsgrundlagen än det resultat som har\r\nblivit följden av det regelsystem som ni genomdrev\r\ntillsammans med bl.a. Ny demokrati.\r\nMot den bakgrunden är det oerhört egendomligt\r\natt utnyttja 2 kap. 12 § i grundlagen och förhindra den\r\nnya majoriteten i riksdagen att driva sin politik i den\r\nhär frågan.</pre><pre>Anf.  28  LARS LEIJONBORG (fp) replik:\r\nFru talman! För mig är det uppenbart att denna\r\nreform har ökat mångfalden eftersom en miljon\r\nmänniskor varje dag lyssnar på dessa nya stationer.\r\nVilka krav har Kurt Ove Johansson på ökad\r\nmångfald? Är det att två miljoner människor lyssnar\r\nvarje dag?\r\nFör åhörare till denna diskussion blir det\r\nnaturligtvis litet svårförståeligt eftersom orden har\r\nolika innebörd för debattörerna. Men, som jag beskrev\r\ni min förra replik, när socialdemokrater använder\r\nordet mångfald menar de i första hand det system som\r\nrådde förr då public servicekanalerna hade monopol.\r\nOm de menar monopol när de talar om mångfald har\r\nvi litet svårt att föra en begriplig diskussion.\r\nJag medger att jag redan när jag ingick den här\r\nkompromissen insåg att socialdemokraterna skulle\r\nkunna säga att de anser att privata kanaler inte står för\r\nnågon mångfald och att de därför skall dra in de\r\ntillstånden. Jag insåg att den risken fanns. Jag trodde -\r\ndet var därför jag ingick kompromissen - att man för\r\nskams skull drar sig för den slutsatsen. Men nu efter\r\ntvå månader med den nya regeringen får jag erfara att\r\nden inte drar sig för detta. Den är beredd att tolka\r\ndenna paragraf så att man har rätt att både hindra nya\r\ntillstånd och att inskrida mot redan beviljade tillstånd,\r\nsom jag har hört socialdemokrater säga. Kurt Ove\r\nJohansson svarade inte på den frågan.\r\nMargot Wallström har ju framställts som\r\nungdomens minister i den nya regeringen. På TV i går\r\nkunde vi se hur hon använder moderna IT-hjälpmedel\r\nför att kunna arbeta från sin hemort. En mycket stor\r\ndel av Sveriges ungdomar lyssnar på dessa kanaler\r\nom de har glädjen att bo på de orter där dessa\r\nstationer finns. Jag kan inte förstå hur ett statsråd som\r\nkänner ett särskilt ansvar för ungdomarna skall\r\ninskränka deras möjligheter på det här sättet. Därför\r\nhar det förvånat mig att Margot Wallström så ivrigt\r\nhar applåderat den utskottsmajoritet som finns i det\r\nhär ärendet.</pre><pre>Anf.  29  KURT OVE JOHANSSON (s)\r\nreplik:\r\nFru talman! Det ligger kanske litet utanför\r\ndebatten vem som appellerar mest till ungdomen,\r\nMargot Wallström eller Lars Leijonborg. Men om jag\r\nskall vara domare och försöka avgöra den tävlingen\r\ntror jag nog att Margot Wallström har gått segrande ur\r\nden striden med tanke på valresultatet. Det är helt\r\nenkelt obestridligt att det förhåller sig på det sättet,\r\nLars Leijonborg.\r\nAtt många människor lyssnar på reklamradio är\r\ninget argument som kan bestrida det faktum att det\r\nnuvarande regelverket främjar ägarkoncentration och\r\nnätverksbildningar. Lars Leijonborg har ju varit med i\r\ndiskussionen i utskottet. Där har vi sett material som\r\nvisar att det verkligen förhåller sig på det sättet.\r\nFru talman! Här i min låda har jag 158\r\nansökningar till de 23 frekvenser som skall\r\nutauktioneras i morgon. Jag kan försäkra Lars\r\nLeijonborg att det finns uppgifter i det här materialet\r\nsom visar att de nätverk som växer sig allt starkare\r\ninte kommer försvagas vid morgondagens auktion,\r\nom den genomförs. Lars Leijonborg får gärna ta del\r\nav dem.\r\nFru talman! Det här är kanske mitt sista inlägg\r\nmot Lars Leijonborg. Därför vill jag gärna säga att det\r\nfaktiskt finns två möjligheter att få stopp på detta\r\nauktionselände. Den ena är att stödja majoriteten i\r\ndagens votering och avstå från att på ett otillständigt\r\nsätt utnyttja 2 kap. 12 § i regeringsformen.\r\nDen andra möjligheten är att den som är chef för\r\nverket har lyssnat på den här debatten. Då har hon\r\nfaktiskt möjligheter att inställa auktionen i morgon på\r\nganska goda grunder. Dels därför att det finns en bred\r\nmajoritet i Sveriges riksdag, dels därför att det har\r\nvisat sig att det nuvarande regelsystemet går stick i\r\nstäv med den proposition som riksdagen antog våren\r\n1973. Med dessa sakförhållanden som grund borde\r\nman kunna avlysa morgondagens auktion.</pre><pre>Anf.  30  KENNETH KVIST (v):\r\nFru talman! Det initiativ som den\r\nsocialdemokratiska gruppen i konstitutionsutskottet\r\ntog för att söka stoppa ytterligare utauktioneringar på\r\nrent kommersiella grunder av lokalradiostationer, för\r\natt vinna möjlighet att se över lokalradiolagen, har\r\nvårt fulla stöd. Jag kan också ansluta mig till det som\r\nKurt Ove Johansson har anfört i denna debatt.\r\nDenna utauktionering har ju inte lett till den stora\r\nmångfald och den spridda ägarbild som man hade\r\navsett. Det hette i propositionen att den nya\r\nlokalradion skulle utformas så att antalet självständiga\r\nröster ökar väsentligt. Det hette vidare att man skulle\r\nmotverka en utveckling mot ett fåtal centralt\r\nkontrollerade kedjeföretag och att det skulle skapas\r\ngoda förutsättningar för att de lokalradiosändande\r\nföretagen skulle få en självständig och lokal\r\ninriktning.\r\nAv detta är egentligen inget uppfyllt, med några\r\nundantag. Det finns en koncentration. Det finns\r\ngemensamt ägda kedjeföretag vilka har skaffat sig\r\nflera tillstånd, sett över landet, trots att det hette att\r\nvarje ägare skulle få bara ett tillstånd.\r\nBonnierkoncernen och Kinnevik står bakom flera\r\ntillståndsägare, och därigenom uteblir den lokala\r\nförankringen.\r\nAnders Björck, som har hållit ett inlägg men inte\r\nnu är närvarande i kammaren, sade att om\r\nmajoritetens uppfattning skulle komma att gälla,\r\nkommer en del av Sverige inte att få tillgång till privat\r\nlokalradio. Jo, det kommer man visst att få, men efter\r\nen tid, nämligen den tid som det tar att komma fram\r\ntill ett annat urvalssystem än det rent kommersiella.\r\nBjörck och Leijonborg yttrar sig i ungefär samma\r\nriktning. Björck varnar för ett samhälle där\r\nyttrandefriheten åter kommer i händerna på ett litet\r\nantal politiker och byråkrater. Leijonborg spär på med\r\natt arbetarrörelsen säger nej till ökad frihet. Han\r\nfrågar t.o.m.: Varför skulle det vara farligt att låta\r\nmänniskor välja vad de vill lyssna på? Han säger att\r\nsocialdemokrater och vänsterpartister  avskyr\r\nvalfrihet.\r\nMen nu handlar det inte om att lyssnarna väljer det\r\nsom de vill lyssna på, utan det är faktiskt den som har\r\nmest pengar som får sändningstillståndet. Lars\r\nLeijonborg har för sig att den som är rikast också är\r\nden som kan göra de bästa programmen, men något\r\nsådant samband finns inte. Det är inte heller så att den\r\nsom tror mest på sin egen idè är den som  kan betala\r\nbäst för sig. Det är en ganska naiv liberal ståndpunkt\r\natt tro att marknadsmekanismen är så fullkomlig när\r\ndet gäller att fördela resurser.\r\nLeijonborg råkade också säga att han talade i egen\r\nsak. Det ligger kanske någon dubbel sanning\r\nförborgad i det - vad vet jag.\r\nFaktum är att det gäller att skapa en valfrihet som\r\ninte bara är dikterad av de ekonomiska tillgångarna.\r\nDet gäller att skapa en valfrihet där även de som har\r\ngoda idéer och stor kunskap på radioområdet men litet\r\nmed pengar skall ha en chans att skapa radiostationer\r\noch bidra till det massmediala utbudet. Det är ju detta\r\nsom skapar en verklig frihet. Det gäller kanske ett\r\nsystem där vissa kanaler trots allt måste erbjudas\r\nkommersiellt men där andra kanaler utbjuds till\r\norganisationer och enskilda på andra grunder.\r\nVi borde få utreda principerna för detta. Men en\r\nminoritet i riksdagen vill låsa möjligheterna härtill.\r\nMan vill inte att det skall finnas en möjlighet till ett\r\nnytt system. I varje fall fram till dess att vi får tillgång\r\ntill de allra modernaste systemen på radioteknikens\r\nområde, som t.ex. DAB, är antalet kanaler begränsat.\r\nOm man fördelar antalet kanaler bara efter principen\r\natt den ekonomiskt starke skall få sändningsrätten, har\r\nman då faktiskt tillsett att yttrandefrihet heter pengar.\r\nYttrandefriheten är mera värd än så och borde också\r\nfördelas bättre. Jag yrkar därför bifall till utskottets\r\nhemställan.</pre><pre>Anf.  31  LARS LEIJONBORG (fp) replik:\r\nFru talman! Det är inte så att den som är rikast gör\r\nde bästa programmen. Poängen med min syn är att\r\nden som gör de bästa programmen blir rikast, och jag\r\ntror att det system som vi har valt är det bästa för att\r\npå den aktuella delen av frekvensområdet tillgodose\r\nlyssnarnas önskemål.\r\nKenneth Kvist säger att vi bör söka oss fram till\r\nett annat system, kanske där några kanaler bjuds ut\r\nkommersiellt och andra till organisationer. Detta var\r\njag med om att genomföra på 70-talet. Då införde vi\r\nnärradion. En liten poäng i sammanhanget var att\r\nKenneth Kvists partivänner var emot det då, men man\r\nhar tydligen så småningom mognat på denna punkt\r\noch är nu för närradion. Intresserade föreningar  som\r\ninte har så mycket pengar att de kan bjuda på ett\r\ntillstånd har ju möjlighet att sända i närradion.\r\nJag vill ge Kenneth Kvist en eloge på en punkt:\r\nHan går längre än socialdemokraterna gör när det\r\ngäller att utforma ett alternativ. När motsvarande\r\närende behandlades under den föregående perioden\r\nhade Vänsterpartiet till skillnad från\r\nSocialdemokraterna i sin reservation ändå en skiss till\r\nhur tillstånden skulle fördelas. Men om man rensar\r\nbort en del ord i denna kvarstår att tillstånden skall\r\nfördelas med en politisk eller byråkratisk metod.\r\nDå är vi tillbaka till huvudfrågan: Är det  sannolikt\r\natt lyssnarna därmed i högre grad får program som de\r\nuppskattar än med det nuvarande systemet? Jag tror\r\nför min del att vi har funnit en utmärkt mix, med flera\r\npublic service-kanaler och många närradiostationer,\r\noch där det som återstår utbjuds på kommersiella\r\nvillkor. När man lyssnar på Kenneth Kvist får man\r\nockså intrycket att man kanske kan ha gott hopp om\r\natt även Vänsterpartiet till sist kommer att landa just\r\ndär.</pre><pre>Anf.  32  KENNETH KVIST (v) replik:\r\nFru talman! Lars Leijonborg säger trosvisst att den\r\nsom gör bäst program blir rikast. Det är möjligt att\r\nmarknaden fungerar på detta sätt. Men för att visa att\r\nman gör bäst program måste man först få en chans att\r\ngöra program. Därigenom kan man bli rikast.\r\nVid auktionstillfället avgör inte auktionsutroparen\r\nvem som har bäst förmåga att göra program. Då avgör\r\nauktionsutroparen enbart vem som redan är rikast,\r\ninnan programmen sänds. Sändningsrätten går alltså\r\ntill den som redan är rikast. Den som kanske är\r\nväldigt skicklig på att göra bra program och skulle\r\nlocka till sig mycket reklam och många sponsorer och\r\ngöra sig rik får inte chansen, eftersom det finns stora\r\nkoncerner på medieområdet som har nästan oändliga\r\nresurser. De kan trissa upp priserna på auktionerna\r\noch därmed också få de sändningstillstånd som de vill\r\nha. Det är det som frågan gäller. Yttrandefrihet blir en\r\nfråga om pengar, och det är en skam.</pre><pre>Anf.  33  LARS LEIJONBORG (fp) replik:\r\nFru talman! Kenneth Kvist tillhör den hårda kärna\r\ni Vänsterpartiet som alltid har försvarat de gamla\r\nvärderingarna i det partiet och som motsatte sig att\r\nk:et i vpk ströks. Han är såvitt jag förstår ideologiskt\r\ninte för en marknadsekonomi på något område.\r\nHan skildrar helt korrekt hur det kommer att gå till\r\ni morgon om auktionen blir av. Auktionsförrättaren\r\nger tillstånd till den som lägger det högsta budet.\r\nSituationen när det gäller allt nyföretagande är ju\r\nsådan att ingen vet vilken affärsidé som kommer att\r\nlyckas, men den som kan få fram ett startkapital och\r\nhar en stark affärsidé har också möjlighet att lyckas.\r\nOm man lyssnar till den allmänna debatten är det\r\nuppenbart att det är svårt för många människor att\r\nförstå själva tanken bakom auktionsförfarandet. Vi\r\nsom tror på auktionsförfarandet skulle ha en mycket\r\nlättare sits om ni som inte gör det hade ett alternativ.\r\nDå skulle det nämligen framgå att alternativet till\r\ndetta fördelningsinstrument är ett politiskt\r\nbyråkratiskt instrument. Då uppstår frågor: Varför kan\r\nman inte lägga in det här i närradion? Varför kan man\r\ninte låta Sveriges Radio svara för detta inom ramen\r\nför någonting som skulle kunna kallas för t.ex.\r\nallemansradion, om det ändå är det politiska systemet\r\nsom ytterst skall avgöra?\r\nJag tror att många svenskar har uppskattat att vi nu\r\nvid sidan av public service-verksamheten och\r\nnärradion, som jag uppskattar, också har fått den här\r\nreklamfinansierade radion. Jag är glad för att detta\r\nminoritetsskydd i grundlagen finns. Då kan vi se till\r\natt den här auktionen i morgon trots allt kan\r\ngenomföras.</pre><pre>Anf.  34  KENNETH KVIST (v) replik:\r\nFru talman! Jag vet inte riktigt vad Lars\r\nLeijonborg har för information om Vänsterpartiets\r\ninterna debatter. Han borde kanske lyssna på litet mer\r\nän ryktesspridningar i vissa borgerliga medier innan\r\nhan yttrar sig om hur personer har ställt sig i olika\r\nfrågor. Han har kanske några interna kanaler. Jag\r\nkänner i alla fall inte till dem, eftersom han beskriver\r\nmina åsikter på ett något märkligt sätt.\r\nLars Leijonborg tillhör kanske inte den hårda\r\nkärnan - eller hur det var han uttryckte sig - i\r\nFolkpartiet. Men han tillhör i varje fall dem inom\r\nFolkpartiet som lär ha en frisinnad bakgrund eller som\r\nhar en ideologi vars grundare en gång uttalade att\r\nmånglarna måste ut ur templet. Leijonborg har nu\r\nreviderat denna uppfattning, eftersom han tycker att\r\nmånglarna skall dominera radioetern. Jag tror i övrigt\r\natt jag har klarlagt skillnaden mellan oss. Leijonborg\r\nförfäktar att det åt den som redan har skall varda\r\ngivet, medan vi säger att det måste till en rimligare\r\nfördelning också när det gäller rätten att använda det\r\nfria ordet.</pre><pre>Anf.  35  CATARINA RÖNNUNG (s):\r\nFru talman! Rubriken på mitt anförande borde\r\nrätteligen vara: Vem förhalade egentligen\r\nlokalradions tillkomst?\r\nJag vill passa på att opponera mot Anders Björcks\r\nsätt att beskriva socialdemokratisk mediepolitik. Det\r\när både grovt insinuant och ovederhäftigt. Lika\r\nuppskruvad som han har låtit i den här debatten lika\r\nresonabel har han faktiskt varit i de medieberedningar\r\nsom vi båda har haft tillfälle att arbeta i.\r\nVår nyligen stiftade yttrandefrihetsgrundlag och\r\ndet regelverk som omgärdar den tredje marksända\r\nkanalens TV 4 är exempel på vad vi eftersträvar i\r\nsvensk mediepolitik, dvs. konsensus, samsyn.\r\nDe politiska partierna var ense om bl.a. att\r\nåsiktsreklam inte skulle vara tillåten i TV 4. Möjligen\r\nkan man säga att socialdemokraterna har varit mer\r\nmåna om vårt kvalitetsmässigt högtstående public\r\nservice-företag, Sveriges Radio, och om att\r\ntillräckliga licensmedel skall ställas till förfogande för\r\nverksamheten, men partigränserna är knappast skarpa\r\nhärvidlag.\r\nI den beredning som sommaren 1991 föregick\r\nTV 4 diskuterade vi hur vi gemensamt i fortsättningen\r\nskulle ta oss an de reklamfinansierade fristående\r\nradiostationerna. I den mån de inte inkräktade på\r\nSveriges Radios möjlighet att sända rikstäckande\r\nprogram borde lediga frekvenser upplåtas så fort som\r\nmöjligt. Detta var givetvis ett sätt att vidga\r\nyttrandefriheten och ge Sveriges Radio konkurrens.\r\nVar fanns i det sammanhanget, Lars Leijonborg, de\r\nsocialdemokratiska förbudsivrarna?\r\nHösten gick, men ingenting hände på radiofronten.\r\nI mars året därpå efterlyste jag och Åke Gustavsson i\r\nen interpellation en radioberedning. Inte var väl detta\r\nett sätt att förhala frågan från vår sida?\r\nI augusti snabbsammankallades en beredning som\r\narbetade under tidspress - för att inte säga tidsnöd.\r\nIngen gemensam överenskommelse om hur ärendet\r\nskulle hanteras hann då mogna fram.\r\nPropositionen som sedan lades fram sent på hösten\r\nvar ett hastverk fullt av motsägelser och ologiska\r\nresonemang. I riksdagen hände något unikt. En\r\nborgerlig konstellation från kulturutskottet, med Lars\r\nLeijonborg som extra förstärkning, utsatte\r\npropositionen för en snabb ombearbetning. Ny\r\ndemokrati spelade i detta avseende en nyckelroll.\r\nAv lokalradions 39 lagparagrafer ändrades inte\r\nmindre än 22 sedan också konstitutionsutskottets\r\nkansli hade kopplats in.\r\nVi socialdemokrater ansåg, trots denna\r\ngenomgripande bearbetning, att propositionen var\r\notjänlig som grund för ett riksdagsbeslut.\r\nOmbearbetningen blev så omfattande att inget\r\nlagförslag kunde läggas fram under hösten. Lagrådet\r\ngavs också möjlighet att ge sin syn på det nya\r\nomarbetade förslaget. En huvudinvändning var att\r\npropositionen förordade försäljning av tillstånden på\r\nauktion. Alla andra kompletterande möjligheter att\r\nfördela sändningstillstånden på avfärdades på det mest\r\nlättvindiga sätt. Det som regeringen stannade för, dvs.\r\ndet rena auktionsförfarandet, att pengar skulle vara\r\ndet enda utslagsgivande för att få tillstånd, visste man\r\npå förhand skulle stöta på absolut motstånd från\r\nSocialdemokraternas och Vänsterns sida. Lars\r\nLeijonborg hade den dåliga smaken att kalla Vänstern\r\nför våra kumpaner i sammanhanget. Yttrandefriheten\r\nskulle enligt vårt förmenande inte vara till salu. Var\r\nfanns i detta läge någon vilja till konsensus mellan\r\npartierna?\r\nVi socialdemokrater ville trots allt inte i det då\r\nuppkomna läget använda oss av den s.k.\r\nuppskovsparagrafen, 2 kap. 12 § i regeringsformen.\r\nVi var i stället angelägna om att lokalradiostationerna\r\nskulle starta på ett riktigt lagreglerat sätt. Vi var\r\nmycket medvetna om att det rådde ett tillstånd där\r\nmånga privatradiostationer redan tjuvstartat sina\r\nreklamradiosändningar efter en lång utdragen väntan,\r\noch de hoppades undgå rättslig påföljd för detta.\r\nVi socialdemokrater var angelägna om att frågan\r\nskulle avgöras snabbt. Ett sammanträde ägde rum den\r\n20 januari under den allmänna motionstiden.\r\nAtt KU:s majoritet tar initiativ för att få till stånd\r\nen stopplag som förhindrar auktionsförfarandet och\r\ndärtill vill ha en parlamentarisk utredning som tar sig\r\nan nätverks- och koncentrationstendenser och\r\nbulvanköp, borde mot bakgrund av vad jag har sagt\r\ninte förvåna någon. Det dröjer nog ett litet tag till\r\ninnan man kan kalla den kommersiella radion för en\r\nstor mediepolitisk succé, Lars Leijonborg. 59 tillstånd\r\nhar givits, varav 22 ingår i ett nätverk av något slag.\r\nFru talman! Jag yrkar bifall till hemställan i detta\r\nbetänkande.</pre><pre>Anf.  36  LARS LEIJONBORG (fp) replik:\r\nFru talman! Jag ber om ursäkt om ordet kumpaner\r\nhar en negativ biton för Catarina Rönnung. Vi kan\r\nsäga samarbetspartner.\r\nJag tycker naturligtvis att det är önskvärt med\r\nsamförstånd i mediepolitiken. På detta område, som\r\npå flera andra områden, bör aktörerna ha tillgång till\r\nlångsiktigt hållbara regler. Därför är det olyckligt att\r\ndet har varit så mycket konflikter kring\r\nmediepolitiken.\r\nNu har dessa konflikter under några år varit något\r\nmindre omfattande. Det är väl delvis ett resultat av det\r\nvakuum som har uppstått för att Socialdemokraterna -\r\nsom motionärerna har påpekat - inte har haft någon\r\nmediepolitik.\r\nJag tycker att det vore angeläget att vi fick en\r\nstörre samsyn. Det pågår en livlig diskussion inom\r\nsocialdemokratin om hur man t.ex. skall se på public\r\nservice-företag. Jag tycker att det är mycket angeläget\r\natt vi gemensamt skyddar public service-företag från\r\nreklam. Jag hoppas verkligen att den delen av\r\nsocialdemokratin går segrande ur den interna\r\nmaktkampen.\r\nJag vill inte hålla med Catarina Rönnungs\r\nbeskrivning av att Socialdemokraterna har varit mer\r\nangelägna än Folkpartiet att slå vakt om public\r\nservice-företag. Gunnar Helén, Ingemar Eliasson och\r\nJan-Erik Wikström har alla från styrelsepositioner\r\ninom koncernen verkat också i det politiska systemet\r\nför att slå vakt om public service-företag. Vi kommer\r\natt göra det även i fortsättningen. Däri tycker vi ingår\r\natt motsätta oss tankegångar som finns inom\r\nsocialdemokratin att reklamfinansiera detta företag.\r\nDet är min förhoppning att Socialdemokraterna så\r\nsmåningom formulerar en mediepolitik och att den\r\nblir av ett sådant slag att det är möjligt att skapa breda\r\nlösningar.</pre><pre>Anf.  37  CATARINA RÖNNUNG (s)\r\nreplik:\r\nFru talman! Jag kan konstatera att Lars Leijonborg\r\nhar dämpat tongångarna väsentligt. Från att ha utdelat\r\nrallarsvingar sjunger han nu samsynens lov, både när\r\ndet gäller Sveriges radio och när det gäller den övriga\r\nmediepolitiken. Därmed kan jag inte låta bli att\r\nförundra mig över varför Lars Leijonborg var\r\nmotståndare till att rösta för att Pressutredningen\r\nskulle få tilläggsdirektiv. Man skulle väldigt noga gå\r\nigenom ägarkoncentrationen även på radioområdet.\r\nLars Leijonborg gjorde ett stort nummer av Radio\r\nNord i början. Den typen av sändning är förbjuden\r\nenligt Europakonventionen, som Sverige förbundit sig\r\natt följa. Jan Pennlöv har i en av sina utredningar\r\nföreslagit att vi även fortsättningsvis skall följa\r\nkonventionen.\r\nNu när Anders Björck har kommit är det något\r\nbekant att erinra om att Anders Björck till denna\r\nriksdag motionerade om att Radio Nords...</pre><pre>Anf.  38  ANDRE VICE TALMANNEN:\r\nJag får påminna om att repliken avser Lars\r\nLeijonborg.</pre><pre>Anf.  39  LARS LEIJONBORG (fp) replik:\r\nFru talman! Jag delar uppfattningen att\r\nkoncentrationstendenser på medieområdet bör hållas\r\nunder uppsikt. För att tala i klartext: Den maktposition\r\nsom Jan Stenbeck börjar få inom svenska massmedier\r\när bekymmersam. Jag tycker att det är bra att vi för en\r\ndiskussion om koncentrationsproblem.</pre><pre>Anf.  40  PETER ERIKSSON (mp):\r\nFru talman! För några år sedan hade vi en\r\nomfattande debatt om reklamfinansierade\r\nlokalradiosändningar. Kritikerna påtalade då risken\r\nför ökad koncentration, oligopol och\r\nmonopoltendenser, i stället för en ökad mångfald,\r\nlokal förankring och största möjliga yttrandefrihet.\r\nDen dåvarande regeringen viftade bort farhågorna.\r\nMan ville inte ha några spärrar mot\r\nmediekoncentrationen. Detta var trots att vi redan då\r\nhade sett en kraftigt ökad mediekoncentration inom\r\nmånga områden. Stora företag som Bonniers och\r\nKinnevik har i dag en stark ställning inom radio och\r\nTV. De hade det redan tidigare.\r\nNu har vi facit. Det har blivit en ökad\r\nkoncentration på många håll. Just de stora\r\nkoncernerna har utvidgat sina möjligheter att tala och\r\nsprida sitt ord, på bekostnad av en lokalt förankrad\r\nlokalradio. Vi måste naturligtvis reagera. Så var ju\r\ninte syftet, även om regeringen sade att man inte ville\r\nha några spärrar.\r\nJag tycker att Socialdemokraterna har tagit ett bra\r\ninitiativ genom att ta upp denna fråga till diskussion,\r\nför att se till att vi i framtiden inte ytterligare förvärrar\r\nkoncentrationstendenserna inom medier.\r\nDet kanske märkligaste i debatten är de inlägg\r\nsom Lars Leijonborg har gjort här i dag. Han har gjort\r\nuttalanden om att de som bjuder högst på auktionen\r\nkan göra den bästa radion, och att de som har mest\r\npengar från början också skall ha rätten att tjäna mest\r\npengar i framtiden.\r\nDet är där som problemet ligger. De som inte har\r\nkapitalstarka ägare och dessa resurser från början har\r\ninte samma förutsättningar. Jag tror aldrig att man kan\r\nkomma i en sådan situation där alla har samma\r\nförutsättningar ekonomiskt för att starta t.ex. en\r\nradiokanal. Men man kan göra någonting för att\r\nstoppa en ökad koncentration.\r\nJag tycker att det vore rimligt att ta fram någon\r\nform av spärrar efter att man fått ett stopp på det\r\nauktionsförfarande som nu pågår. Jag utesluter inte\r\nheller att det blir ett auktionsförfarande även i\r\nframtiden. Men det kan då ske på andra villkor, där\r\nman inför sådana tydliga spärrar som jag är ute efter.\r\nDecentralisering, mångfald och lokal förankring\r\nmåste vara viktiga mål för lokalradioverksamheten\r\ninte bara i teorin utan också i verkligheten. Det är det\r\njag tycker att vi måste försöka att skaffa oss genom\r\nden stopplag som Socialdemokraterna initierar och\r\nden utredning som skall följa därav.\r\nNu säger nej-partierna, Moderaterna och\r\nFolkpartiet, att de inte vill acceptera valutslaget i valet\r\ntill riksdagen, utan de vill sätta sig på bakhasorna och\r\ni det parlamentariska läge vi nu har stoppa förslaget\r\nunder en övergångstid. De har rätten och möjligheten\r\natt göra det. Men jag tycker att de skall betänka att de\r\nockså tar en risk.\r\nDet vore inte lyckligt om det blev prejudicerande,\r\ndvs. att alla minoriteter försöker använda alla möjliga\r\ntillgängliga resurser för att stoppa majoriteten att\r\ngenomföra förändringar. Då hindrar man också\r\nfolkviljan från att fungera.</pre><pre>Anf.  41  BIRGITTA HAMBRAEUS (c):\r\nFru talman! Orsaken till att Centern stöder\r\nutskottsinitiativet är följande.\r\nDet finns bevis för att lagen om lokalradio, som\r\nCentern stödde, inte fungerar. Syftet var att öka\r\nmångfalden i etern och motverka dominans i\r\nnyhetsförmedling och opinionsbildning.\r\nNu finns det tecken på bulvanköp av\r\nradiofrekvenser. När konstitutionsutskottet\r\nbehandlade ärendet efter det att lagrådet yttrat sig\r\nlades fram bevis för att nätverksbildning har ägt rum.\r\nMan tycks t.o.m. ha kringgått lagens krav på egen\r\nlokal produktion genom att köra en inspelad skiva\r\nunder natten och enbart centralt producerat material\r\npå dagen.\r\nLagrådet lämnar öppet att godta lagförslaget om\r\n\"det i ärendet blir utrett att de som under lagens\r\ngiltighetstid kan förväntas få tillstånd till sändningar\r\ningår i närverksbildningar eller är på annat sätt så\r\nlierade med varandra att den eftersträvade mångfalden\r\noch lokala förankringen inte uppnås.\" Jag anser att det\r\nfinns stor risk för detta.\r\nJag yrkar därför bifall till utskottsmajoritetens\r\nförslag, som innebär ett ettårigt moratorium för\r\nutauktionering av de kvarvarande radiofrekvenserna\r\noch tillsättandet av en parlamentarisk kommitté som\r\nskyndsamt utreder hur fortsatt ägarkoncentration kan\r\nhävas och riksdagens intentioner bättre tillvaratas.</pre><pre>Anf.  42  LARS LEIJONBORG (fp):\r\nFru talman! Det har sagts ett en del här i debatten\r\nsom jag skulle vilja kommentera.\r\nEn mindre sak var att Kenneth Kvist tog fasta på\r\ndet jag själv hade sagt om att jag här talar i egen sak.\r\nHan sade att Lars Leijonborg kanske gör det i dubbel\r\nmening.\r\nJag framhöll mycket klart att jag talade i min\r\negenskap av lyssnare. Jag anser mig företräda en\r\nmycket stor grupp svenskar när jag försvarar rätten att\r\nvälja de kanaler vi själva vill lyssna på. Det är inte så\r\natt jag talar i egen sak i någon dubbel mening.\r\nKenneth Kvist tycktes antyda att jag på något sätt\r\nhade ägarintressen i några av dessa radiokanaler. Det\r\nhar jag inte.\r\nVad som är betydligt värre är vad\r\nkonstitutionsutskottetts vice ordförande Kurt Ove\r\nJohansson sade i slutet av sitt allra sista inlägg,\r\nnämligen då han uppmanade en myndighetschef att\r\ninte följa svensk lag. Det är kristallklart att\r\nlokalradiolagen innebär att tillgängliga frekvenser\r\nskall försäljas. Av det skälet har Socialdemokraterna\r\ntagit initiativ till att låta den lagens verkan anstå en\r\ntid.\r\nNu antyder Kurt Ove Johansson, eller säger nästan\r\ni klartext, att han tycker att verkschefen, även om\r\ngrundlagsregeln i RF 2:12 tillämpas och en minoritet\r\nstoppar detta initiativ, ändå skall avstå från att följa\r\nlagen och ställa in morgondagens auktion.\r\nJag har följt de uttalanden som kulturminister\r\nMargot Wallström har gjort den senaste tiden. Hon\r\nhar i en rad intervjuer uttalat sig för att den här\r\nauktionen inte bör genomföras. Det har legat\r\nsnubblande nära ministerstyre. Men uppenbarligen har\r\nden akutella myndigheten, Radio- och TV-verket,\r\nbestämt sig för att självfallet följa lagen och\r\ngenomföra morgondagens auktion.\r\nKurt Ove Johansson kan ju inte anklagas för\r\nministerstyre. Men det är ändå att på ett ganska\r\nflagrant sätt överträda de principer som bör gälla när\r\nkonstitutionsutskottets vice ordförande uppmanar en\r\nverkschef att inte följa gällande lag.</pre><pre>Anf.  43  KURT OVE JOHANSSON (s)\r\nreplik:\r\nFru talman! Det enda som var riktigt i Lars\r\nLeijonborgs anförande var när han sade att Kurt Ove\r\nJohansson inte kan anmälas för ministerstyre. I övrigt\r\nmåste jag säga att jag är väldigt förvånad över hans\r\nresonemang.\r\nVad jag sade i mitt anförande var - jag kan gärna\r\nupprepa det för Lars Leijonborg om det är nödvändigt\r\n- att det finns två möjligheter att få stopp på\r\nauktionseländet.\r\nJag konstaterade att ett sätt var att man från\r\nFolkpartiets och Moderaternas sida inte utnyttjade 2\r\nkap. 12 § i Regeringsformen på ett otillbörligt sätt,\r\nvilket man nu gör. Lars Leijonborg och jag har under\r\ndebatten blivit överens om att 3 kap. 2 § i\r\nYttrandefrihetsgrundlagen är en målsättningsparagraf.\r\nDet är väl styrkt att en majoritet i riksdagen kan driva\r\nden här frågan såsom skett från initiativtagarnas sida.\r\nDet andra sättet att få stopp på auktionseländet är\r\natt den som har utlyst auktionen till i morgon med\r\nutgångspunkt från de starka argumenten att det finns\r\nen majoritet här i riksdagen, och det faktum att\r\nresultatet av den proposition som riksdagen antog år\r\n1993 på våren har gått i direkt motsatt riktning än den\r\npropositionen gav uttryck för.\r\nDet är två starka skäl för den som har utlyst\r\nauktionen att avstå från att genomföra den.</pre><pre>Anf.  44  ANDRE VICE TALMANNEN:\r\nFår jag be kammarens ledamöter att respektera\r\ntalarna så att de hör varandra.</pre><pre>Anf.  45  LARS LEIJONBORG (fp) replik:\r\nFru talman! Kurt Ove Johanssons sak blev inte\r\nbättre av att han än en gång upprepar denna\r\nuppmaning. Det räcker inte att det i en riksdagsdebatt\r\nframförts argument mot en lag för att sedan bryta mot\r\ndenna lag. Det faktum att det framförts argument i en\r\nriksdagsdebatt kan ju inte vara tillräckliga argument\r\nför en myndighetschef. Jag vidhåller att det är ytterst\r\nanmärkningsvärt att konstitutionsutskottets vice\r\nordförande uppmanar en svensk myndighetschef att\r\ninte följa gällande lag.</pre><pre>Anf.  46  KURT OVE JOHANSSON (s) replik:</pre><pre>Fru talman! Jag måste få upplysa Lars Leijonborg\r\nom att det inte finns någon lag i Sverige som säger att\r\nauktion skall äga rum den 24 november. Det finns\r\ningenting som säger att den som utlyst en auktion inte\r\nkan avlysa den. Så enkelt är det!</pre><pre>Anf.  47  LARS LEIJONBORG (fp) replik:\r\nFru talman! Lagrådet har rett ut detta mycket\r\ntydligt. Jag hade ingen anledning att försvara Lagrådet\r\nmot Kurt Ove Johanssons påhopp tidigare. Men\r\nLagrådet klargör att lagen innebär att tillgängliga\r\nfrekvenser skall tas i anspråk. Den socialdemokratiska\r\nstopplagen innebär att också grundlagens syften, i den\r\nparagraf som Kurt Ove Johansson nämnde, åsidosätts.\r\nJag håller med Kurt Ove Johansson om att\r\nauktionen inte behöver genomföras den 24 november,\r\nmen det skulle vara anmärkningsvärt om den sköts\r\nupp längre än till den 25 november.</pre><pre>Anf.  48  KENNETH KVIST (v):\r\nFru talman! Jag vill inte förlänga debatten så värst\r\nmycket. Men inför det som komma skall i denna\r\nvotering, där två partier tänker använda sig av 2 kap.\r\n12 § regeringsformen för att förskjuta ett ärende i\r\nframtiden, vill jag ändå lufta en känsla.\r\nFörra ärendet som behandlades i denna kammare i\r\ndag handlade om grundlagsändringar med anledning\r\nav ett ja i folkomröstningen till ett svensk\r\nmedlemskap i EU. Mot djupet av min övertygelse\r\nföljde jag det demokratiskt fattade beslutet i\r\nfolkomröstningen och röstade ja i kammaren för den\r\ngrundlagsändring som jag egentligen är emot.\r\nVi har också haft ett allmänt val till riksdagen, där\r\nfolkviljan uttryckts på det viset att vi fått en ändrad\r\nmajoritet. Det ger onekligen en märklig smak i\r\nmunnen att redan ärendet efter det man mot sin\r\növertygelse har fogat sig i den demokratiska\r\nfolkviljan få se två partier icke acceptera att det nu är\r\nändrade majoritetsförhållanden i riksdagen och få se\r\ndem utnyttja sina möjligheter att förhala ett beslut.\r\nDetta ger verkligen en något märklig smak i munnen\r\nför mig som är ny i denna kammare.</pre><pre>Anf.  49  LARS LEIJONBORG (fp) replik:\r\nFru talman! Gällande grundlag i Sverige ger en\r\nminoritet möjlighet att be en majoritet besinna sig\r\nunder ett år, när inskränkningar i de medborgerliga\r\nfri- och rättigheterna föreslås. Självklart utnyttjar vi\r\ndenna möjlighet.\r\nNågon sade här tidigare att det inte bör bli praxis.\r\nJag hoppas det blir praxis, när inskränkningar i de\r\nmedborgerliga fri- och rättigheterna föreslås, att 2 §\r\nkap. 12, denna besinningsparagraf, används. Vi\r\nkommer i varje fall att fortsätta göra det i försvaret av\r\nyttrande- och informationsfriheten.</pre><pre>Anf.  50  KENNETH KVIST (v):\r\nFru talman! Det är sant att denna möjlighet finns,\r\nmen möjligheter kan man bruka eller låta bli att\r\nbruka. Ni kunde haft den goda smaken att låta\r\nvalresultatet i de nya majoritetsförhållandena få ett\r\ngenomslag i den lagstiftning som detta ärende gäller.</pre><pre>Överläggningen var härmed avslutad.</pre><pre>\r\nBeslut\r\nKU25 Lokalradiofrågor\r\nMom. 1 (utredning om lokalradion)\r\n1. utskottet\r\n2. res. (fp, m) i motsvarande del\r\nVotering:\r\n208 för utskottet\r\n103 för res.\r\n38 frånvarande\r\nKammaren biföll utskottets hemställan.\r\nPartivis fördelning av rösterna:\r\nFör utskottet   146 s, 25 c, 20 v, 17 mp\r\nFör res.:               70 m, 19 fp\r\nFrånvarande:    15 s, 10 m, 2 c, 7 fp, 2 v, 1 mp, 1\r\nkds</pre><pre>Mom. 2 (avbrytande av tillståndsgivningen på\r\nlokalradioområdet)\r\n1. utskottet\r\n2 res, (fp, m) i motsvarande del\r\nVotering:\r\n208 för utskottet\r\n102 för res\r\n39 frånvarande\r\nKammaren biföll utskottets hemställan.\r\nPartivis fördelning av rösterna:\r\nFör utskottet:  146 s, 25 c, 20 v, 17 mp\r\nFör res.:               69 m, 19 fp, 14 kds\r\nFrånvarande:    15 s, 11m, 2 c, 7 fp, 2 v, 1 mp, 1 kds</pre><pre>Yrkande om att lagförslaget skulle vila:\r\n1. att anta lagförslaget\r\n2. att lagförslaget först skulle vila\r\nVotering:\r\n208 för att antalagförslaget\r\n103 för att lagförslaget först skulle vila\r\n38 frånvarande\r\nFör att lagen slutligt skulle antas krävdes att minst\r\nfem sjättedelar av de röstande förenade sig om\r\nbeslutet.\r\nKammaren hade således beslutat att lagförslaget\r\nskulle hänvisas till konstitutionsutskottet för att där\r\nvila minst 12 månader från den 21 november 1994.\r\nPartivis fördelning av rösterna:\r\nFör att anta lokalradiolagen:   146 s, 25 c, 20 v,\r\n17 mp\r\nFör att lagförslaget skulle vila:       70 m, 19 fp, 14\r\nkds\r\nFrånvarande:    15 s, 10 m, 2 c, 8 fp, 2 v, 1 mp, 1\r\nkds</pre><pre>7 §  Krigsmaterielexport</pre><pre>Föredrogs\r\nutrikesutskottets betänkande\r\n1994/95:UU1 Krigsmaterielexport (skr. 1993/94:237).</pre><pre>Anf.  51  EVA ZETTERBERG (v):\r\nFru talman! Den här veckan har Sverige gästats av\r\nElisabeth Exposto, som är en ung kvinna från\r\nÖsttimor. Hon lämnade sitt land när hon var ett litet\r\nbarn och lever som flykting i Australien. Hon har\r\ngästat Sverige för att för oss beskriva situationen för\r\nbefolkningen på Östtimor, speciellt kvinnor och barn.\r\nHon beskrev hur hon vid en återresa till Östtimor\r\nhade väntat sig att träffa en öppen och vänlig\r\nbefolkning som tog emot henne, som var barnfödd i\r\nlandet, med öppna armar. Hon beskrev hur hon i\r\nstället fann kvinnor, barn och män som var rädda. De\r\nvar rädda för att tala med henne, trots att hon har\r\nsamma ursprung, de var rädda för att över huvud taget\r\nbeskriva sin situation och de problem man har. Hon\r\nhänvisade till brev som kvinnor på Östtimor har\r\nskrivit till Hillary Clinton och till organisationer\r\nvärlden över. Man begär där stöd för kravet på\r\nmänskliga rättigheter även på Östtimor och visar hur\r\njust kvinnor och barn har drabbats extra hårt: hur\r\nkvinnor har våldtagits och hur barn har förlorat sina\r\nföräldrar.\r\nKanske inte någon av de uppgifter hon lämnade\r\nvar ny för oss, men allvaret i hennes beskrivning,\r\nallvaret i hennes egen situation och hennes\r\nengagemang har bekräftat det vi redan visste.\r\nSedan Indonesien fick en militärdiktatur 1965 och\r\nÖsttimor annekterade 1975 har Östtimor levt under ett\r\nmycket hårt förtryck. 200 000 människor - av en\r\nmycket liten befolkning - har utrotats eller tvingats i\r\nlandsflykt. Vi är väl många som under den konferens\r\nför asiatiska länder som nu i november äger rum i\r\nIndonesien har kunnat konstatera att ett flertal\r\nungdomar har dödats, mördats, av militär och polis.\r\nFlera hundra människor har gripits på grundval av\r\nmycket orimlig kritik. Många har skadats.\r\nEn liknande beskrivning av situationen på\r\nÖsttimor har också gjorts av Indro Tjahyono och Juan\r\nFedirer från Östtimor, som förra veckan gästade\r\nutrikesutskottet och många andra här i Sverige.\r\nJag skulle kunna använda hela mitt anförande till\r\natt beskriva situationen på Östtimor och till\r\nIndonesiens mycket grova övergrepp mot de\r\nmänskliga rättigheterna. Men tyvärr finns det väldigt\r\nmånga fler exempel på det här området att ta upp. Låt\r\nmig bara konstatera: Situationen i Indonesien och\r\nÖsttimor är sådan att om man pratar med människor\r\nrunt om i vårt land som är intresserade av de här\r\nfrågorna och undrar om det här är ett land som man\r\nkan tänka sig att exportera vapen till svarar alla\r\nsjälvklart: Nej - det är stört omöjligt. Men just det gör\r\nvi faktiskt.\r\nSvenska freds- och skiljedomsföreningen har\r\ntillsammans med Amnesty gjort en ingående\r\nbeskrivning av olika stater dit svensk vapenexport\r\näger rum. Man tar upp Saudiarabien som ett exempel\r\npå ett land dit export äger rum. Där avrättades 55\r\npersoner med dödsstraff under förra året. Man tar upp\r\nBahrain, där spöstraff utdelas. Man har tagit upp\r\nMexico, där det var ett uppror i Chiapas förra året.\r\nMan har vidare tagit upp Pakistan och Indien, som\r\nlever i konflikt med varandra men som också har\r\nkonflikter internt. Det finns många beskrivningar av\r\nsituationen i Turkiet och förtrycket mot den kurdiska\r\nbefolkningen. Där har byar bränts ned och för\r\nnärvarande står  turkiska parlamentsledamöter inför\r\nrätta därför att de har krävt ett självständigt Kurdistan.\r\nAlla dessa länder är länder där mänskliga\r\nrättigheter kränks - det är vi alla överens om - och\r\nalla är länder dit svensk vapenexport går. Jag\r\nåterkommer senare till hur detta är möjligt.\r\nJag undrar var vi har den minister som är ansvarig\r\nför de här frågorna i dag när vi diskuterar frågor om\r\nmänskliga rättigheter och svensk vapenexport. Vi\r\nhade en ingående interpellationsdebatt om de här\r\nfrågorna i fredags, men nu behandlar vi faktiskt ett\r\nbetänkande där utskottet har yttrat sig. Jag trodde att\r\ndet var angeläget för regeringen att ha en representant\r\nmed här, men uppenbarligen är det inte så.\r\nTill mitt intresse läste jag i Dagens Nyheter i dag\r\natt försvarsministern tog upp hur det nordiska\r\nförsvarssamarbetet och speciellt försvarsindustrin\r\nskulle avvecklas - åtminstone trodde jag det först till\r\nmin glädje. Men när jag såg närmare efter såg jag att\r\nartikeln handlade om hur den skulle utvecklas. De\r\nsom talar om att vi har en restriktiv vapenexport och\r\natt vi vill minska och begränsa den har uppenbarligen\r\ninte förankring i Försvarsdepartementet.\r\nSedan den 1 januari 1993 har vi en ny lag om\r\nkrigsmateriel. Jag kan tillstå att den har blivit mer\r\nrestriktiv än tidigare, men det finns väldigt mycket att\r\nanmärka på den. Redan när den antogs hade\r\nVänsterpartiet allvarliga invändningar, och vi har fått\r\nse dem bekräftade på en rad olika punkter. Det gäller\r\nt.ex. redovisningen av krigsmateriel, där vi menar att\r\ndet borde vara en klar förteckning där man ser till\r\nvilka länder exporten sker och vilka produkter som\r\nexporteras. Vi menar också att åtskillnaden mellan\r\nkrigsmateriel för strid och övrig krigsmateriel inte är\r\nrimlig - det handlar om materiel som används i krig.\r\nVi tycker inte heller att den rådgivande nämnd\r\nsom har tillsatts fyller en funktion. Den har tvärtemot\r\nvad den borde ha gjort tillstyrkt en rad exporttillstånd\r\nsom man inte borde ha givit.\r\nI betänkandet från utrikesutskottet kan vi se att vi\r\nhar fått en skärpning på vissa punkter, t.ex. att vi ska\r\ngå mot ökad öppenhet och ökad redovisning. Det är\r\njag naturligtvis glad för. Utskottet har också tagit upp\r\n- på den punkten har vi varit ense - att vi skall verka\r\nför en begränsning och en kontroll av den\r\ninternationella vapenhandeln, vilket är extremt viktigt\r\nnär vi nu kommer att bli medlemmar i EU och där\r\nmåste kunna verka inte bara för att minska svensk\r\nvapenexport utan vapenexporten inom EU.\r\nDet är också mycket positivt att utskottet har tagit\r\nin och lyssnat på vad Amnesty gör för bedömning i de\r\nhär exportfrågorna. Men jag måste samtidigt beklaga\r\natt vi inte har fått något tillkännagivande om\r\nvapenembargo, exempelvis när det gäller Indonesien.\r\nDet är positivt att den rådgivande nämnden i\r\nframtiden ändå bör konsultera organisationer för\r\nmänskliga rättigheter. Det är ett steg framåt.\r\nFru talman! Vänsterpartiet har ett flertal\r\nreservationer. Det gäller frågan om redovisning, där\r\nvi vill ha kopplingen mellan land och produkt. Vi\r\nmenar att FN:s redovisning är långt ifrån tillräcklig.\r\nDet är många länder som fattas där.\r\nVi menar också att det måste till åtgärder för en\r\navveckling av svensk krigsmaterielexport och en\r\nomställning till annan produktion.\r\nVi hävdar dessutom att det inte är tillräckligt att\r\nutskottet bara har antagit en allmän formulering och\r\nuttryckt sin oro beträffande krigsmateriel till enskilda\r\nstater. Vi menar att det är viktigt att land för land visa\r\nprecis var vi står i de här frågorna liksom de allra\r\nvärsta exemplen.\r\nVänsterpartiet menar också att vi bör ta initiativ i\r\nFN för stopp av vapenexport till Mellanöstern, i\r\nenlighet med det man har uttryckt i den\r\nparlamentariska delen av Europarådet.\r\nFru talman! Jag hänvisar till Vänsterpartiets\r\nreservationer. Jag hänvisar också till det särskilda\r\nyttrande där vi har tagit upp frågan om\r\nföljdleveranser, som jag menar är djupt misskött från\r\nsvensk sida. Men jag yrkar bara bifall till vissa av de\r\nhär motionerna. Det gäller omställning av svensk\r\nkrigsmaterielindustri till civil produktion, och det\r\ngäller frågan om krigsmateriel till enskilda stater.\r\nHerr talman! Jag vill avslutningsvis bara fråga:\r\nHur kommer det sig att ni socialdemokrater kan\r\nacceptera att man enbart stoppar ny export,\r\nexempelvis till Indonesien? Hur kommer det sig att ni\r\ninte insisterar även när det gäller följdleveranser,\r\nexempelvis de fyra kanoner som det fanns tillstånd att\r\nexportera från Bofors under 1993? Kommer ni inte att\r\naktivt agera för att stoppa även följdleveranser och\r\növrig krigsmateriel, inte bara krigsmateriel för strid?\r\nTill den socialdemokratiska representanten,\r\neftersom ministern saknas, vill jag ställa frågan: Hur\r\nkommer det att bli med tillverkningen i tredje land?\r\nVi vet att det i dag finns en samproduktion mellan\r\nSverige och Tyskland samt andra länder, och att det är\r\nuppenbart att tillstånd kommer att ges i det andra\r\nlandet. Sverige har därför mycket svårt att påverka.\r\nHur kommer ni att agera för att förhindra\r\ntillverkning?\r\nHerr talman! Jag började med en beskrivning av\r\nsituationen för de mänskliga rättigheterna i Östtimor\r\noch några andra stater. Jag kan bara beklaga att den\r\nlista jag gjorde var mycket kort i förhållande till\r\nsituationen i världen och konstatera att det minsta vi\r\nkan göra från svensk sida är att se till att våra svenska\r\nvapen inte bidrar till att ytterligare kränka mänskliga\r\nrättigheter i världen. Det bidrar vi beklagligtvis med\r\nnu.</pre><pre>Anf.  52  PER GAHRTON (mp):\r\nHerr talman! Den svenska vapenexporten är en\r\nbedrövlig historia, som de flesta vet. Få saker har\r\nvarit till så stor glädje för freds- och\r\nneutralitetspolitikens dödgrävare som hyckleriet kring\r\nden svenska vapenexportpolitiken, där man talar fred\r\npå förmiddagen och säljer vapen på eftermiddagen.\r\nSkandalerna har duggat genom åren. Det har talats\r\nmycket vackert här i kammaren om en restriktiv\r\nvapenexportpolitik, men i själva verket har vi sett att\r\nsvenska vapen dyker upp på en mängd ställen där de\r\ninte borde finnas. Ibland går vapenexporten tillfälligt\r\nned, men nu tycks den vara på väg upp igen.\r\nEfter det beslut som kammaren fattade för ett tag\r\nsedan, om ändring av grundlagen för att möjliggöra\r\nEU-medlemskap, känns det något nattståndet att\r\ndiskutera en svensk vapenexportpolitik. Anpassningen\r\ntill EU har pågått ganska länge. Samproduktion och\r\nen gemensam vapenmarknad håller på att ta form.\r\nSvenska vapenexportregler har redan förändrats så att\r\nalla EU-stater automatiskt har jämställts med de\r\nnordiska länderna, som tidigare hade en särställning.\r\nHur Sverige skall kunna bedriva en egen\r\nvapenexportpolitik i framtiden framstår för mig mer\r\noch mer som en gåta. När man dessutom ser den nya\r\ntullagen, där de praktiska möjligheterna för tullen att\r\nse till att det inte från Sverige förs ut vapen som inte\r\nborde få föras ut härifrån i själva verket allvarligt\r\nbegränsas, inser man mer och mer att avsikten\r\negentligen inte är att vi skall kunna bedriva en\r\nsjälvständig vapenexportpolitik.\r\nNär jag besökte Bofors för ett antal år sedan såg\r\nman där med mycket stor glädje fram emot ett svenskt\r\nEU-medlemskap, eftersom man var helt övertygad om\r\natt det efter en del turer fram och tillbaka säkert skulle\r\nkomma att innebära en förändring av\r\nvapenexportpolitiken i praktiken, så att man skulle\r\nkomma att gå in på alla de marknader som man då\r\nönskade sig, t.ex. Mellanöstern och andra marknader\r\ndär det behövs vapen.\r\nMiljöpartiet har den principiella uppfattningen att\r\nvapen över huvud taget inte skall exporteras från\r\nSverige. Det har visat sig vara i praktiken omöjligt att\r\nbedriva en sorts restriktiv vapenexportpolitik. Vapnen\r\nrinner ut på alla möjliga sätt i alla fall.\r\nBoforsskandalerna har visat detta ganska så klart.\r\nDetta har vi framfört i en reservation, nr 2, som är\r\nden centrala av våra reservationer, där vi envetet står\r\nfast vid att vill man ha en svensk fredspolitik måste\r\ndet vara en politik utan svensk vapenexport. Jag yrkar\r\nalltså bifall till reservation 2.\r\nVi har ytterligare två reservationer, men jag kan i\r\nEva Zetterbergs efterföljd avstå från att yrka bifall till\r\ndem. Men jag yrkar alltså bifall till reservation 2.</pre><pre>Anf.  53  MAJ BRITT THEORIN (s):\r\nHerr talman! I detta betänkande behandlas dels\r\nregeringens skrivelse om vapenexporten 1993, dels\r\nmotioner. Det är sex reservationer fogade till\r\nbetänkandet. Jag ber att få yrka bifall till utskottets\r\nhemställan i dess helhet och avslag på samtliga\r\nreservationer.\r\nDet är alldeles riktigt att vapenexporten så sent\r\nsom i förra veckan diskuterades här i kammaren, och\r\ndet kan vara på sin plats att notera\r\nutrikeshandelsministerns deklaration att den\r\nsocialdemokratiska regeringen kommer att verka för\r\nen mer restriktiv vapenexportpolitik. Inte minst bör\r\nnoteras den restriktivitet som Mats Hellström\r\nmarkerade såväl vad beträffar Mellersta Östern som\r\nIndonesien.\r\nEn rad motioner kräver förändringar i den svenska\r\nvapenexportlagstiftningen. Av riktlinjerna framgår det\r\natt tillstånd till export av krigsmateriel inte bör\r\nbeviljas om landet befinner sig i krig eller har inre\r\nväpnade oroligheter. Den här nya lagen antog vi\r\nhösten 1992, och den gäller från den 1 januari 1993.\r\nUtskottet anser att de nu gällande principerna\r\nalltjämt bör gälla, men förutsätter att regeringen vid\r\nlämpligt tillfälle gör en utvärdering och översyn av\r\nsåväl lagstiftningen och riktlinjerna som\r\ntillämpningen av dem. Det är också på sin plats att\r\nnotera att utskottet på nytt understryker att\r\nuppfyllandet av mänskliga-rättighets-kriteriet är ett\r\ncentralt villkor för att tillstånd för svensk\r\nkrigsmaterielexport skall beviljas. Utskottet är också\r\nenigt om att den rådgivande nämnden bör utnyttja\r\nmöjligheten att konsultera oberoende MR-\r\norganisationer vid bedömningen av mänskliga\r\nrättigheter i aktuella köparländer.\r\nI reservation 1 krävs en mer öppen och detaljerad\r\nredovisning av vapenexporten; vilken typ av materiel\r\ndet är som sålts till respektive land och vilka tillstånd\r\nsom lämnats för svenska företags avtal om\r\nutlandssamarbete. Utskottet anför för sin del att den\r\nsvenska redovisningen är mera öppen än vad som\r\ngäller för flertalet övriga stater som exporterar\r\nkrigsmateriel, men anser att regeringen fortsatt bör\r\nefterkomma önskemålet om att ta med alla de\r\nuppgifter som det inte finns skäl att hemlighålla.\r\nI reservationerna 2, 3 och 4 krävs det att\r\nregeringen bör verka för ett lagförslag om ett\r\ntotalförbud mot export av krigsmateriel och åtgärder\r\nför avveckling av den svenska vapenexporten. Det\r\nställer inte utskottet upp på, men betonar vad\r\nriksdagen redan tidigare har sagt, att exporten inte får\r\nstå i strid med de utrikespolitiska målen som\r\ndemokrati, mänskliga rättigheter, avspänning och\r\nnedrustning. MR-kriteriet är ett centralt villkor för att\r\ntillstånd för svensk vapenexport skall beviljas.\r\nNär det gäller kravet på regeringen att utarbeta en\r\nplan för omställning av svensk krigsmaterielindustri\r\när utskottet kortfattat och anger att de angivna skälen\r\nfrån motionärerna inte motiverar att riksdagen\r\nuppdrar åt regeringen att utarbeta en plan. Däremot är\r\ndet centralt och viktigt att Sverige fullföljer sina\r\ninitiativ för att internationellt arbeta för en\r\nbegränsning av vapenhandeln. Det FN-register som\r\nSverige har medverkat till är för närvarande frivilligt\r\noch omfattar endast tyngre vapen. Sverige har tidigare\r\ni olika FN-forum drivit kravet om att FN-registret bör\r\nvara obligatoriskt och omfatta alla vapen. Utskottet\r\nutgår från att regeringen även framgent kommer att\r\nverka för en kontroll och begränsning av den\r\ninternationella vapenhandeln.\r\nReservationerna 5 och 6 gäller vapenexport till\r\nvissa stater, framför allt Indonesien och Mellersta\r\nÖstern. Utskottet har gjort en fördjupad granskning av\r\nMR-situationen i Indonesien, Turkiet och\r\nGulfstaterna. Vi ägnade faktiskt ett antal\r\nsammanträden åt detta. Vi har lyssnat till såväl\r\nkrigsmaterielinspektören som Amnesty och UD:s\r\npolitiska avdelning.\r\nVi har funnit att MR-situationen i de berörda\r\nländerna alltjämt ger anledning till betydande oro. Vi\r\nfinner att situationen i samband med de inre\r\noroligheterna har förvärrats i Turkiet och utgår från\r\natt regeringen delar denna bedömning beträffande\r\nsamtliga dessa länder och fäster stor vikt vid detta i\r\nsamband med eventuella nya ansökningar om\r\nkrigsmaterielexport. Av utrikeshandelsministerns svar\r\ni fredags kan samma syn utläsas. Något särskilt\r\ntillkännagivande anser inte utskottet behövs.\r\nNär det gäller kravet på att ta initiativ i FN för\r\nstopp av vapenexport till Mellersta Östern, anser\r\nutskottet att säkerhetsrådets resolution 678 inte är\r\nutformad på ett sådant sätt att den kan läggas till\r\ngrund för ett initiativ för att stoppa vapenexport till\r\nMellersta Östern. Som jag sade tidigare finner\r\nutskottet det angeläget att Sverige i första hand verkar\r\nför en fortsatt utbyggnad av FN:s register till att bli\r\nobligatoriskt och omfatta alla stater och alla\r\nvapenslag.\r\nLåt mig till slut på grund av att Per Gahrton sade\r\natt lagen om den svenska vapenexporten redan är\r\nändrad, så att EU-staterna skall betraktas som de\r\nnordiska staterna, säga att det faktiskt inte är så. Den\r\nfrågan var uppe till diskussion när den borgerliga\r\nregeringen lade fram sin proposition hösten 1992.\r\nMen riksdagen ändrade förslaget och sade ifrån. Det\r\nskulle inte vara någon generell fri försäljning, så att\r\nsäga, till EU-länderna.\r\nDet finns också, det känner Per Gahrton väl till, i\r\nRomfördraget klart angivet - det är det undantag vi\r\nhar i 223 § - att när det gäller just vapenexport är det\r\nländerna själva som avgör vad som skall ske. Jag tar\r\nför gott vad utrikeshandelsministern har sagt här i\r\nriksdagen, att Sverige skall fortsätta att driva en\r\nrestriktiv vapenexportpolitik, inte bara i Sverige, utan\r\nockså internationellt, såväl i EU som i internationella\r\norgan.\r\nEva Zetterberg ställde frågan hur det blir med\r\ntredje land om man ger tillstånd att samproducera\r\nmed andra länder. Än så länge gäller den svenska\r\nlagstiftning som vi antog här i kammaren 1992 och\r\nsom alltså gäller från den 1 januari 1993. Den ger\r\ningen fri export till något tredje land. Den frågan finns\r\ninte med i den lagstiftningen, och vi utgår från\r\nutskottets sida från att detta skall fortsätta att gälla. Vi\r\nhar där varit tämligen eniga om att fortsatt\r\nrestriktivitet på vapenexportsidan skall gälla.\r\nVi har också tagit ministerns uttalande som\r\nmycket signifikativt, att den nya regeringen vill\r\nbedriva en fortsatt restriktiv vapenexport, inte minst\r\nnär det gäller de mänskliga rättigheterna. Detta\r\nuttalade han när det gäller såväl Mellersta Östern som\r\nIndonesien, och det utgår jag också från blir fullföljt\r\nfrån kammarens sida.</pre><pre>Anf.  54  EVA ZETTERBERG (v) replik:\r\nHerr talman! Först frågan om tillverkning och\r\nförsäljning till tredje land. Jag hoppas att Maj Britt\r\nTheorin har rätt, att det inte kommer att uppstå sådana\r\nsituationer. Men jag är inte övertygad om att man från\r\nförsvarsindustrins sida inte kommer att hitta just de\r\nkryphålen. Men vi får väl hjälpas åt med att vara\r\nuppmärksamma på detta.\r\nSedan vill jag komma till frågan om mänskliga\r\nrättigheter och export till de länder som vi särskilt har\r\npekat ut: Indonesien, Gulfstaterna och Turkiet. Jag var\r\nglad åt att Mats Hellström markerade att det självklart\r\ninte kan ske någon export av nya produkter. Det var\r\ndäremot mycket oklart, Maj Britt Theorin, vad gäller\r\nföljdleveranser och övrig krigsmateriel. Jag uppfattar\r\ninte att man från regeringens sida har gett ett mycket\r\nklart och entydigt svar på att några sådana tillstånd\r\növer huvud taget inte kommer att ges under detta år.\r\nDet går bra att läsa det i protokollet. Vi frågade\r\nsärskilt om inte regeringen borde ge ett negativt\r\nförhandsbesked, så att man vet från industrins sida att\r\ndet till de länderna över huvud taget inte kan bli fråga\r\nom någon som helst export. Det tycker jag hade varit\r\ndet allra bästa. Så var inte fallet.\r\nTill frågan om att utarbeta en plan för avveckling\r\nav svensk vapentillverkning, Maj Britt Theorin. Jag\r\nhade välkomnat ett sådant förslag. Jag menar att om\r\nSverige som ett trovärdigt land skall driva frågorna\r\nom nedrustning och minskning av kostnader till\r\nförsvar och försvarsindustri i FN och andra\r\ninternationella organ är det väl mycket lämpligt att vi\r\nsjälva går före på ett helt annat sätt än vi har gjort.\r\nDet skall inte råda något som helst tvivel om att vi\r\nsjälva vill nedrusta och avveckla vår egen\r\nvapenindustri.\r\nVi vill gärna ha ett omedelbart stopp. Men till\r\nskillnad från Miljöpartiet, som kräver detta\r\nomedelbart, tror jag och Vänsterpartiet att det tar\r\nminst fem sex år att göra en sådan omställning från\r\nmilitär produktion till civil produktion. Det kommer\r\natt ta den tiden. Det är vi beredda att acceptera. Men\r\ndet första man kan göra är att åtminstone se till att\r\ninte exportera till de länder där det sker uppenbara\r\nkränkningar av mänskliga rättigheter.\r\nJag frågade också Maj Britt Theorin om hur\r\nSverige kommer att agera som EU-land. Hur kommer\r\nman att agera för att se till att ett vapenembargo mot\r\nIndonesien upprättas i EU och så småningom i FN?\r\nHur kommer man att agera för att stoppa t.ex.\r\nmöjligheten för England att exportera vapen för över\r\n22 miljarder till Indonesien?</pre><pre>Anf.  55  MAJ BRITT THEORIN (s) replik:\r\nHerr talman! Låt mig först säga till Eva Zetterberg\r\natt det alltid har varit fallet under mina 23 år i\r\nSveriges riksdag att försvarsindustrin har ett stort\r\nintresse av att sälja vapen. Det har också varit min\r\nambition att se till att försvarsindustrins uppgift enbart\r\när att producera vapen för det svenska försvarets\r\nbehov och inte att som huvuduppgift producera vapen\r\nför att kunna exportera.\r\nDetta är också fastlagt i den lagstiftning som vi\r\nföljer i landet. Jag tror till och med att Mats Hellström\r\nklart poängterade det i debatten i förra veckan. Men\r\nsjälvklart måste vi hjälpas åt att bevaka detta.\r\nOm jag inte läste fel tror jag till och med att det\r\nvar ministern själv som tog upp frågan om att också\r\nkunna ge ett negativt besked, så att man inte från\r\nförsvarsindustrins sida skall uppfatta att man kan gå\r\nfram med marknadsföring hur lätt som helst. De skall\r\nockså vara beredda på att även om de marknadsför en\r\nvara är det inte alls säkert att de får tillstånd att\r\nexportera.\r\nDet viktigaste budskapet som gavs var emellertid\r\nrestriktiviteten från svensk sida. Den gäller oavsett\r\nom vi har gått in i EU eller inte.\r\nEftersom jag själv har ägnat så många år i\r\nSveriges riksdag åt att försöka begränsa den svenska\r\nvapenexporten och begränsa den internationella\r\nvapenexporten i mitt arbete i FN har jag naturligtvis\r\nsamma grundinställning: Vapen skapar inte fred.  Alla\r\ntänkbara metoder måste tillgripas för att minska\r\nvapenflödet. Det har vi också vid ett antal tillfällen\r\nfått bekräftat i utrikesutskottet, bl.a. av\r\nflyktingkommissarien i Somalia, som bad oss att just\r\narbeta för detta.\r\nNär det gäller lagstiftningen svarade\r\nutrikeshandelsministern mycket tydligt, att inga nya\r\ntillstånd kommer att ges. Beträffande följdleveranser\r\nkommer han naturligtvis att vara lika restriktiv, att\r\ngranska om det finns möjlighet eller inte att skicka i\r\nväg följdleveranser. Men, som vi alla vet, finns en\r\nmöjlighet i lagstiftningen att ge tillstånd till\r\nföljdleveranser när man en gång har gett tillstånd att\r\nskicka vapen. Det är en fråga som man får aktualisera\r\npå annat sätt.\r\nSverige kommer naturligtvis, om jag har förstått\r\ndet rätt, att även i EU agera för en begränsning av den\r\ninternationella vapenhandeln. Det är en klar svensk\r\nståndpunkt.\r\nNär det gäller frågan om avvecklande av den\r\nsvenska försvarsindustrin - det finns ett sådant\r\nyrkande och det behandlades ganska kortfattat av\r\nutskottet - har såväl Inga Thorsson som jag arbetat\r\nfram olika planer på hur man skulle kunna göra en\r\nomställning. Ännu har det inte varit en klar majoritet i\r\nSveriges riksdag för att genomföra detta. Det finns\r\nalltså redan material, det finns redan program, om\r\nman vill genomföra det och när tiden är mogen att\r\ngöra det.</pre><pre>Anf.  56  EVA ZETTERBERG (v) replik:\r\nHerr talman! Jag är väldigt klar över att Maj Britt\r\nTheorin varit med och konkret/praktiskt själv\r\nutarbetat förslag just till omställning i fråga om hur\r\nman kan få regementen att bli gröna regementen -\r\nexempelvis för att motverka  miljöförstöring. Det\r\ngäller också en omställning i vapenindustrin till civil\r\nproduktion. Just därför hoppas jag verkligen att Maj\r\nBritt Theorin kommer att ha en framgångsrik kamp\r\ninom det socialdemokratiska partiet. Det är ju mycket\r\nklart och tydligt att det inte är det socialdemokratiska\r\npartiets uppfattning. Detta beklagar jag djupt.\r\nSå till frågan om följdleveranser. Maj Britt\r\nTheorin uppfattar att Mats Hellström gav ett väldigt\r\nentydigt svar. Men jag tycker inte att svaret var helt\r\nentydigt. Han säger nämligen: Försvarsindustrin kan\r\ndärför inte påräkna nya affärer med övrig\r\nkrigsmateriel i denna region som något givet.\r\nDetta gäller i Mellanösternområdet och rör övrig\r\nkrigsmateriel och följdleveranser. Mats Hellström\r\nkunde dock mycket klart och tydligt ha sagt: Det blir\r\ninga som helst följdleveranser eller leveranser med\r\növrig krigsmateriel till berörda områden. Men han\r\nvalde att inte svara på det sättet utan visade på en\r\nöppning och en möjlighet.\r\nJag anser det vara oerhört viktigt att vi gemensamt\r\nhär i riksdagen bevakar detta och även i\r\norganisationer för mänskliga rättigheter, i Freds- och\r\nskiljedomsföreningen och i andra organisationer av\r\nden typen. Trots att man tidigare också uttalat intresse\r\nför en restriktiv linje kom det förra året ett flertal\r\ntillstånd till export för länder. Vi har talat om dem.\r\nDet gäller Indonesien, Turkiet och Gulfstaterna. Men\r\nockså Mexiko var föremål för export. Dessutom har\r\nvi Pakistan, Indien, Bahrein och en rad andra\r\nområden. Det är inte fråga om stora leveranser. Men\r\ndet är ändå en export, och jag anser denna vara\r\nmycket olämplig.\r\nVi får väl hjälpas åt med bevakningen så att det\r\ninte blir export, utan så att man i första hand, för att\r\ntillgodose svenska försvarsindustrins behov, begränsar\r\nsig till försvarsmakten i Sverige.</pre><pre>Anf.  57  MAJ BRITT THEORIN (s) replik:\r\nHerr talman! När det gäller\r\nutrikeshandelsministerns uttalande vill jag bara säga\r\natt han var väldigt tydlig när han klargjorde att han\r\ngav uttryck för en restriktiv inställning vad gäller\r\nexport till Indonesien. Samma restriktivitet återfinns i\r\nden socialdemokratiska motion som lades fram förra\r\nåret.\r\nJag tror nog att vi kan lita på Mats Hellström i det\r\nhär fallet. På samma sätt har han kommit med ett\r\nklargörande när det gäller Mellersta Östern.\r\nI frågan om en omställning av försvarsindustrin\r\ntill civil industri kan jag säga att Inga Thorsson först\r\nhar gjort en stor FN-utredning och sedan en\r\nmotsvarande utredning för svensk del. Det blev stor\r\nreaktion hos försvarsindustrin och etablissemanget i\r\nSverige. Därefter bearbetade jag utredningen och lade\r\nfram ett annat förslag - det var vad jag syftade på.\r\nTyvärr har det ännu inte funnits en majoritet för ett\r\nförslag om att ålägga försvarsindustrin några som\r\nhelst krav när det gäller att förbereda en omställning\r\ntill civil produktion. Egentligen vore det ju ganska\r\nnaturligt att man gjorde det, eftersom statsmakterna är\r\nden stora köparen.\r\nSå till detta med gröna regementen. Här har jag\r\ndock stöd av den socialdemokratiska gruppen när det\r\ngäller att använda militära resurser för att rädda och\r\nåterställa miljön. Det får vi väl återkomma till så\r\nsmåningom.\r\nJag tror nog att vi gemensamt skall hjälpas åt både\r\nmed utskottets mycket kraftiga skrivning om\r\nrestriktivitet när det gäller vapenexporten och med\r\nförväntningarna på regeringen att titta om de regler\r\nsom finns och också lagen i sig behöver ses över. Vi\r\nförväntar oss nog att regeringen kommer att göra det\r\ninom rimlig tid.</pre><pre>Anf.  58  PER GAHRTON (mp) replik:\r\nHerr talman! Jag har stor respekt för Maj Britt\r\nTheorins engagemang i fredsfrågor. Vi har ju stått på\r\nsamma barrikader och försäkrat svenska folket att den\r\nsom tror att Sverige kan bli medlem i EU och\r\nsamtidigt behålla sin neutralitetspolitik är vilseförd\r\noch naiv.\r\nJag har dock litet svårt att få det att riktigt gå ihop\r\nmed Maj Britt Theorins här framförda tro på att vi\r\nkan vara medlemmar i EU och ändå i fortsättningen\r\nbedriva en självständig vapenexportpolitik. Det är väl\r\npå samma sätt där: Om man är oerhört formell, kan\r\nman säga att det är så. Det kan man också göra när det\r\ngäller alliansfriheten och neutraliteten. Men om man\r\nhar en litet större realitetsinsikt om det som pågår, är\r\ndet ganska uppenbart att på samma sätt som\r\nsäkerhets- och försvarspolitiken integreras i unionen\r\nhåller också vapenmarknaden på att integreras till en\r\ngemensam vapenmarknad, där det blir ganska svårt att\r\nhålla isär begreppen.\r\nDen enda möjligheten vore, som jag ser saken, att\r\nvi gick så radikalt till väga att vi hade totalförbud mot\r\nsvensk vapenexport. Det vore så radikalt och så\r\ntydligt att det eventuellt skulle kunna överleva t.o.m.\r\nett EU-medlemskap.\r\nResultatet av den svenska vapenexportpolitiken är\r\nändå ganska absurt. Vi står här år efter år och har\r\ndebatter där vi som vill ha en begränsning skall\r\nmotivera det. Det rimliga vore ju att de som vill ha\r\nvapenexport över huvud taget fick motivera det.\r\nVarför skall vi egentligen ha vapenexport? Det är\r\nnu så absurt att restriktionerna gör att möjliga\r\nmarknader beskärs. Nationalekonomiskt är därför\r\nvapenexporten en helt marginell affär. Mindre än 1 %\r\nav den totala varuexporten utgörs av vapenexport.\r\nInkomsterna är alltså på ett ungefär i\r\nstorleksordningen en tiondel av EU-avgiften. Men\r\nsamtidigt är vapenexporten för stor för att vi skall\r\nkunna föregå med gott exempel och verkligen\r\nframträda som ett fredsland och alltså vara en\r\nföregångare. Världen hånskrattar ju åt oss och pekar\r\npå alla svenska vapen som dyker upp på de mest\r\nolämpliga ställen - Boforsaffären för några år sedan\r\nosv.\r\nPå något sätt är det att sätta sig mellan stolarna. I\r\nstället för att ha en rejäl och en moraliskt hållbar\r\npolitik där man totalförbjuder vapenexporten hamnar\r\nman mellan stolarna. Vi har över huvud taget ingen\r\nnytta av politiken. Det är den kritiken vi i Miljöpartiet\r\nhar. Det vore därför bättre att ta steget fullt ut och\r\npåbörja en totalavveckling av vapenexporten.</pre><pre>Anf.  59  MAJ BRITT THEORIN (s) replik:\r\nHerr talman! Det är naturligtvis alltid mycket\r\nenklare att ropa på revolution än att lösa alla\r\nproblemen på en gång och med ett riktigt\r\nalexanderhugg.\r\nEftersom det är min principiella inställning att\r\nmera vapen föder krig, har jag i princip inställningen\r\natt vapenexport i världen borde förbjudas. Jag kan\r\nbara se att det finns olika vägar att gå för att komma\r\ndithän. Men jag tror inte att det är så enkelt att man\r\nbara kan säga: Nu löser vi problemet så här.\r\nPer Gahrton kan faktiskt Maastrichtavtalet och\r\nRomfördraget ganska väl. Han kan också artikel 223,\r\nsom säger att när det gäller vapenexporten så är detta\r\ndet undantag man har. Det sköter varje land självt.\r\nDet är alltså inte så med EU-medlemskapet att\r\nman därmed automatiskt faller in i något beslut som\r\nskall tas därifrån. Man behöver inte vara så oerhört\r\nformell. Jag tänker inte ta upp en diskussion om\r\nneutralitetspolitiken här. Men jag vill säga att det är\r\nsjälvklart att vapenmarknaden integreras. Det har den\r\nredan börjat göra. Vapenindustrin har börjat\r\nsamarbeta utan några politiska direktiv. I så måtto är\r\nvi överens.\r\nDet kan vara en önskedröm det här med ett\r\ntotalförbud av vapen över huvud taget i världen. Jag\r\ntror att man måste gå fram den väg som vi har - med\r\ninternationella avtal, internationella traktat, där vi\r\nsätter upp regler för vad som skall ske. De reglerna\r\nmåste vara att man kraftigt begränsar det\r\ninternationella vapenöverförandet. Det man börjat\r\nmed i FN, bl.a. på svenskt initiativ, är ju att göra upp\r\nett register över vapen. Det är nu frivilligt, och det\r\nhandlar bara om tyngre vapen.\r\nDär har utskottet varit väldigt tydligt och sagt ifrån\r\natt Sverige bör fortsätta att driva kravet på att det\r\nregistret skall göras helt obligatoriskt. Varje land skall\r\nanmäla vad man köper och säljer samt vem man\r\nexporterar till. Det skall dessutom omfatta alla\r\nvapenslag. Såvitt jag vet är bra nära 90 % av de vapen\r\nsom människor dödas av inte tyngre vapen, utan det\r\nhandlar om lättare vapen. Därför måste också de\r\nkomma med.\r\nEtt sådant internationellt register, kombinerat med\r\noerhört restriktiva nationella lagstiftningar, är\r\ninstrument för att minska vapenflödet i världen. Jag\r\ntror att det är en realistisk väg att gå fram på det viset.</pre><pre>Anf.  60  PER GAHRTON (mp) replik:\r\nHerr talman! Det är ju i och för sig positivt att Maj\r\nBritt Theorin har en så oerhört stark tro på att 223 §\r\nskall överleva även efter översynskonferensen, men\r\njag är inte lika säker på det. Dessutom undermineras\r\nden av samproduktion av en del andra saker för\r\ngemensam vapenmarknad och förändringar i tullagen\r\nsom gör att det blir väldigt svårt att övervaka de\r\nrestriktioner som vi faktiskt har.\r\nIngvar Carlsson hade rätt när han tidigare här i dag\r\nsade att man formellt kan behålla alliansfriheten. Men\r\nreellt är det inte många på nej-sidan som tror att det\r\nblir möjligt. På samma sätt behåller vi formellt\r\nkontrollen över vapenhandeln. Men hur det reellt skall\r\nfungera i en integrerad marknad i framtiden är för mig\r\nen stor gåta.\r\nNär det sedan gäller detta med revolution, så är\r\ndet ingen revolution vi föreslår. Vi föreslår\r\nprincipbeslut om att vapenexporten på sikt skall\r\ntotalavvecklas. Det är ju inte mer revolutionärt än att\r\ndenna riksdag ju faktiskt har fattat beslut om att en\r\nannan stor industri, nämligen kärnkraftsindustrin,\r\nskall avvecklas. Där är det hela industrin och inte bara\r\nexporten som skall avvecklas. Problemen med detta\r\nbeslut handlar mer om tidsperspektiv, att det håller på\r\natt urholkas innan det hinner genomföras osv. Men\r\ndär finns en väldigt klar signal. Det är ju naturligtvis\r\nav  nationalekonomiskt större dignitet än att sätta\r\nstopp för vapenexporten. Har riksdagen kunnat klara\r\nav att fatta ett så pass radikalt eller revolutionerande\r\nbeslut, som jag hoppas också  skall genomföras någon\r\ngång, så vore det faktiskt betydligt mindre\r\nomvälvande att klara av ett principbeslut om att\r\nvapenexport skall upphöra totalt. Det skulle innebära\r\nen mycket marginell nationalekonomisk förlust men\r\nen oerhörd prestigevinst och vinst för förtroendet för\r\nsvensk fredspolitik av ett fullständigt oskattbart värde.\r\nSom vi ju vet, Maj Britt Theorin, är svensk\r\nfredspolitik sedan ett antal år efter Boforsaffärerna\r\nnågonting som man hånskrattar åt i stora delar av\r\nvärlden, inte minst i tredje världen. Tyvärr är detta ett\r\nfaktum.</pre><pre>Anf.  61  MAJ BRITT THEORIN (s) replik:\r\nHerr talman! Jag beklagar om Per Gahrton har den\r\nuppfattningen. Jag tror faktiskt inte att man kan\r\nhånskratta åt den svenska fredspolitiken. I vart fall har\r\ninte jag känt det så när jag har arbetat med den\r\ninternationellt.\r\nLåt mig bara säga att man måste hålla isär två\r\nsaker. Det ena är vilken lagstiftning vi har här i landet\r\noch det andra är hur den följs. Om företag väljer att\r\nbryta mot lagstiftningen, är det företagen som skall\r\nanklagas för detta och inte den svenska lagstiftningen\r\nsom i princip innebär ett totalförbud mot vapenexport\r\nfrån vilken man kan göra undantag.\r\nOm lagstiftningen har hål, skall man täppa till\r\nhålen. Om stora, kända svenska företag har valt att\r\nbryta mot den svenska lagstiftningen, är det de som\r\nskall anklagas och inte lagstiftarna som har stiftat\r\nrestriktiva lagar.\r\nDet är litet underligt att Per Gahrton skall åka ner\r\ntill EU-parlamentet utan att tro sig om att där kunna\r\ndriva frågor som han tycker är centrala och viktiga. I\r\nall den stund han dessutom har stöd i Romfördraget,\r\nmåste det väl vara ganska lätt att fortsätta att driva\r\ndessa krav.\r\nJag tror att vi kan vara överens om en sak, att detta\r\nbetänkande är ett bra betänkande. Det är ett\r\nbetänkande som klart markerar restriktiviteten. Det\r\nbetonar starkt att de mänskliga rättigheterna måste\r\nuppfyllas för att man skall få exportera vapen. Så sker\r\ninte i vissa områden i världen.\r\nVi tycker också att man med de utfästelser och\r\nuttalanden som har gjorts skall kunna se över om det\r\när någonting i lagen eller dess tillämpning som\r\nbehöver skärpas. I så fall kommer regeringen att göra\r\ndet. Det är en ganska kraftig markering från\r\nriksdagens utrikesutskott som kommer till känna i\r\nbetänkandet. Med det borde vi vara ganska nöjda,\r\ntycker jag.\r\nSedan kan jag gärna hålla med om att vapenexport\r\ni sig, numerärt och ekonomiskt, är av marginellt\r\nvärde. Det är också ett argument som man kan\r\nanvända i debatten. Men det är inte avgörande, för vi\r\nhar fortfarande en lagstiftning i Sverige, från vilken\r\nman får göra undantag, som förbjuder vapenexport.\r\nVi har en klar regel som säger att vapen skall\r\nproduceras för det svenska försvarets behov och inte\r\nför att exporteras. Att man sedan av ekonomiska skäl\r\nkan exportera till länder som uppfyller de kriterier\r\nsom vi ställer är en annan sak.</pre><pre>Anf.  62  GÖRAN LENNMARKER (m):\r\nHerr talman! Detta betänkande är det första som\r\nkommer med den nya lagstiftningen för vapenexport.\r\nDet innebär att begreppet fått en vidgad definition.\r\nDetta är alltså  första tillfället att granska\r\ntillämpningen sedan den nya lagen trädde i kraft.\r\nDet är bra att det råder en bred enighet i dessa\r\nfrågor. Samtliga motionsyrkanden har besvarats eller\r\navslagits, och det finns en betydande samsyn i dessa\r\nfrågor. Jag tror att det är viktigt, för frågan om\r\nvapenexport måste  bygga på en stabilitet och samsyn.\r\nDet gör att den här verksamheten kan bedrivas i\r\nstabila former.\r\nDet finns några frågor i betänkandet som jag vill\r\nkommentera. Det ena är detta med internationell\r\nregistrering av vapenhandeln. Vi i Sverige är mycket\r\nöppna på den punkten. Det finns all anledning för oss\r\natt i FN och även i ESK verka för att få en öppen\r\nregistrering till stånd. Det kan vara ett av de viktigaste\r\nsätten för att just kartlägga vapenhandeln. Det kan\r\nframför allt vara ett led i icke-spridningsfrågorna som\r\nblir allt viktigare, detta att kunna identifiera den del\r\nav vapenhandeln som har negativa effekter, som\r\nbidrar till instabilitet eller som används för förtryck\r\noch sådant som vi är emot.\r\nDet är också viktigt att betona de mänskliga\r\nrättigheterna. Det låg ju till grund för lagen när den\r\nantogs. Det betonas också i betänkandet att det finns\r\nen bred enighet i synen på de mänskliga rättigheterna\r\nsom en central del i bedömningen av vapenexporten.\r\nNär det sedan gäller begreppet begränsning av\r\nvapenexport har vi moderater gjort ett särskilt\r\nyttrande, därför att vi tycker att man skulle ha valt en\r\nlitet noggrannare definition. Vi säger i yttrandet att\r\nbegreppet internationell begränsning av vapenhandel\r\ninte avser en begränsning av all vapenhandel. Vissa\r\nkategorier av vapen är totalförbjudna.\r\nMen det finns naturligtvis en handel som är\r\nlegitim, nämligen handel med vapen som är avsedda\r\natt försvara frihet, mänskliga rättigheter och\r\ndemokrati. Det är ju faktiskt så att det inte alltid och\r\növerallt finns frihet, mänskliga rättigheter och\r\ndemokrati. Det finns också ställen där detta hotas med\r\nvapen av andra krafter. Detta har också stöd i FN-\r\nstadgans artikel 51, där den naturliga rätten till\r\nindividuellt eller kollektivt självförsvar i händelse av\r\nväpnat angrepp slås fast. Detta bör vi hålla i minnet\r\nnär vi diskuterar vapenexportfrågorna.\r\nLåt mig slutligen ta upp ytterligare två frågor. Den\r\nena gäller den europeiska unionen och vapenexporten.\r\nJag har svårt att föreställa mig att medlemskapet i\r\nEuropeiska unionen skulle innebära att Sverige på\r\nnågot sätt skulle pressas till en ökad vapenexport. Är\r\ndet någonting som andra länder skulle se, så är det väl\r\nsnarare att vi upphör med den. Det handlar ju om en\r\nkonkurrenssituation.\r\nJag delar Maj Britt Theorins uppfattning att det\r\ninte finns någonting som på något sätt skulle tvinga\r\nSverige att ändra sin vapenexport - att på något annat\r\nsätt driva en mer liberal eller mer restriktiv linje -\r\ndärför att det är ett nationellt område. Det finns heller\r\ningen press på oss att indirekt eller av andra skäl öka\r\nvapenexporten.\r\nLåt mig också säga att en orsak till att det i vissa\r\navseenden bedrivs en ökad handel - vi skall komma\r\nihåg att den stora förändringen innebär en minskad\r\nhandel - är att det sker en betydande nedrustning. Det\r\ninnebär att den nationella vapenindustrin tappar\r\ntillräckligt underlag, särskilt i små länder där det kan\r\nvara svårt att upprätthålla en egen vapenindustri.\r\nDärför är naturligtvis små länder särskilt beroende av\r\nmöjligheten att skaffa sig vapen för självförsvar. Det\r\när ju inte enbart Sverige som är i den situationen att\r\nman anser sig vara tvungen att behålla ett försvar för\r\nsitt nationella oberoende. Det är ju något som också\r\ngäller andra länder. Skulle man förbjuda all\r\nvapenhandel, är det naturligtvis de små länderna som\r\nriskerar att tappa den förmågan.\r\nMed detta, herr talman, ber jag att få yrka bifall\r\ntill hemställan i utskottets betänkande UU1.</pre><pre>Anf.  63  HELENA NILSSON (c):\r\nHerr talman! Riktlinjerna för svensk\r\nkrigsmaterielexport beslutades med ett mycket brett\r\npartipolitiskt stöd i riksdagen vid behandlingen av den\r\nnya krigsmateriellagstiftningen 1992. Skrivelsen från\r\nden dåvarande regeringen om krigsmaterielexport\r\navser alltså 1993. Det var första gången som den\r\ndåvarande regeringen tillämpade den nya lagen och de\r\nnya riktlinjerna där mänskliga rättigheter spelar en\r\nmycket central roll.\r\nSom framgår av skrivelsen har exporten av\r\nkrigsmateriel minskat med 33 % jämfört med 1992.\r\nPå ett år har alltså denna export gått ner med en\r\ntredjedel.\r\nMot bakgrund av att lagen tillämpats under så kort\r\ntid ser vi i Centern ingen anledning att nu föra fram\r\nnågra förslag om förändringar. Men vi välkomnar -\r\nvilket också står att läsa i betänkandet - att den\r\nnytillträdda regeringen vid lämpligt tillfälle gör en\r\növersyn och utvärdering av såväl lagstiftningen som\r\nriktlinjerna och tillämpningen av dessa.\r\nVid behandlingen av skrivelsen och av olika\r\nmotioner med anledning av denna valde utskottet att\r\nsärskilt granska förhållandena i Indonesien, Turkiet\r\noch Gulfstaterna. Vid granskningen fann vi att\r\nmänskliga-rättighets-situationen i dessa länder gav\r\nanledning för oss att reagera. Med ett brett\r\npartipolitiskt stöd i utskottet utgår vi ifrån att\r\nregeringen delar denna vår uppfattning och beaktar\r\nden vid eventuellt nya ansökningar om\r\nkrigsmaterielexport till dessa länder.\r\nDärför vill jag yrka bifall till hemställan i\r\nutrikesutskottets betänkande.</pre><pre>Anf.  64  MAJ BRITT THEORIN (s) replik:\r\nHerr talman! Helena Nilsson nämnde att\r\nvapenexporten har minskat med 33 %. Jag vill då bara\r\nmarkera att det inte är så enkelt som att man kan göra\r\nen matematisk bedömning och säga att restriktiviteten\r\ni lagstiftningen från 1992 nu har satt sina spår. Det\r\nhänger delvis samman med  inneliggande\r\nbeställningar, order och annat. Man får nog ha ett\r\nväsentligt mycket längre perspektiv innan man kan se\r\nom den svenska vapenexporten som ett resultat av den\r\nändrade lagstiftningen har minskat eller ej.</pre><pre>Anf.  65  HELENA NILSSON (c) replik:\r\nHerr talman! Det är ändå viktigt att man i\r\nredogörelsen pekar på att vapenexporten faktiskt har\r\nminskat under ett och samma år. Precis som Maj Britt\r\nTheorin utgår jag ifrån att man i ett senare skede får ta\r\nreda på varför.</pre><pre>Anf.  66  INGRID NÄSLUND (kds):\r\nHerr talman! Jag vill börja med att yrka bifall till\r\nhemställan i det betänkande som vi nu behandlar.\r\nDet internationella arbetet för att stärka freden är\r\nbåde tidskrävande och tålamodsprövande. Dit hör\r\nansträngningarna att begränsa och i sista hand\r\nförbjuda massförstörelsevapen och specifika\r\nvapenkategorier.\r\nÄven om detta arbete går långsamt, behöver vi\r\nändå påminna oss om att det går framåt. Låt mig bara\r\nnämna ett exempel. Internationella samtal om att\r\nförsöka att få bort kemiska stridsmedel påbörjades i\r\nS:t Petersburg för ca 100 år sedan. Nu finns 1993 års\r\nkonvention mot kemiska vapen, och det är glädjande.\r\nFram t.o.m. 1960-talets första hälft arbetade man i\r\nFN främst med förslag om allmän och fullständig\r\nnedrustning. Visst är det många av oss som gärna\r\nskulle vilja se att en allmän nedrustning ägde rum,\r\nmen det gäller också att vara realist i den värld som vi\r\nlever i. Sedan har arbetet mer och mer inriktats på\r\nmer begränsade åtgärder inom specifika områden.\r\nArbetet går ändå sakta men säkert framåt på flera\r\nområden. Det ger anledning till tillfredsställelse, även\r\nom vi helst skulle vilja se en snabbare takt i\r\nutvecklingen.\r\nFör att minska risken för krig måste det\r\ninternationella samarbetet öka, nedrustningen måste\r\nfortsätta och fattigdomen bekämpas. Här har Sverige\r\nspelat och spelar en betydelsefull roll. Därför har vi\r\nockså ett stort ansvar när det gäller sättet att hantera\r\nvår vapenexport.\r\nHerr talman! Vi kristdemokrater anser att\r\nvapenexporten skall regleras med restriktiv\r\nlagstiftning och noggrann kontroll och begränsas till\r\ndemokratiska stater. Inte minst när det gäller den sista\r\npunkten visar betänkande UU1 om\r\nkrigsmaterielexport att det finns anledning till större\r\nförsiktighet i fråga om exporten av vapen till vissa\r\nstater där vi vet att de mänskliga rättigheterna inte\r\nrespekteras.\r\nSedan 1984/1985 har Sverige årligen redovisat\r\nden svenska krigsmaterielexporten. Sverige har också\r\ninternationellt varit pådrivande för att uppnå större\r\nöppenhet när det gäller vapenexport. Det är bra, men\r\ndet betyder också att Sverige bör efterkomma\r\nönskemålet om största möjliga öppenhet och undvika\r\nall onödig sekretess, vilket också påpekas i\r\nbetänkandet.\r\nBeträffande tillämpningen av de lagar och\r\nriktlinjer som vi har för samverkan med andra länder\r\npå krigsmaterielområdet har regeringen det politiska\r\nansvaret för besluten. Vi konstaterar med\r\ntillfredsställelse att utskottet anser att regeringen bör\r\ngöra en utvärdering och översyn av både lagstiftning\r\noch riktlinjerna och inte minst när det gäller\r\ntillämpningen.\r\nHerr talman! Till sist vill jag ta upp den viktiga\r\nfrågan om relationen mellan vår export av\r\nkrigsmateriel och våra utrikespolitiska mål,\r\nfrämjandet av demokrati, mänskliga rättigheter,\r\navspänning och nedrustning samt bekämpande av\r\nfattigdomen. Det är utmärkt att särskilt MR-kriteriet\r\nalltmer kommer i fokus.\r\nBåde folk från Utrikesdepartementets politiska\r\navdelning och Amnesty International rapporterar om\r\natt mänskliga rättigheter kränks i länder dit vi\r\nfortfarande har en viss export av krigsmateriel. Jag\r\nförväntar mig en skärpning från regeringens sida när\r\ndet gäller exporten av krigsmateriel till sådana länder\r\nsom Indonesien, där den ena rapporten efter den andra\r\nhar gett belägg för att mänskliga rättigheter kränks,\r\ninte minst i Öst-Timor. Det förhåller sig likadant i\r\nTurkiet. Där respekteras inte ens parlamentarikers\r\nmänskliga rättigheter och där kränks folkgrupper som\r\nassyrier/syrianers och kurders rättigheter grovt. Detta\r\när bara ett par exempel på länder bland flera som\r\nutskottet diskuterat, där enligt vårt förmenande större\r\nrestriktivitet bör iakttas när det gäller tillämpningen\r\nav lagar och riktlinjer.\r\nDet är angeläget att inte gamla bedömningar\r\nslentrianmässigt får ligga till grund för export,\r\neftersom dagsläget kan vara helt förändrat. Det finns\r\nexempel på följdavtal som vilar på beslut som lindrigt\r\nsagt är flera decennier gamla, t.ex. när det gäller\r\nexport till Mellanöstern, som man måste ställa sig\r\nmycket kritisk till. Utskottet noterar att statsrådet\r\nMats Hellström i ett frågesvar i riksdagen deklarerade\r\natt han med hänsyn till rådande säkerhetspolitiska\r\nläge i Mellanöstern avsåg att föreslå regeringen att\r\ninte ge tillstånd för ny vapenexport till området. Han\r\nnämnde också Indonesien i sitt anförande. Jag\r\nförutsätter att regeringen beslutar i enlighet härmed.</pre><pre>Anf.  67  JAN JENNEHAG (v):\r\nHerr talman! Eva Zetterberg och andra debattörer\r\nhar i anföranden och repliker uppehållit sig en del\r\nkring detta med mänskliga rättigheter. Jag fäste mig\r\nsärskilt vid Ingrid Näslunds anförande. Hon borde ha\r\nhamnat på en annan position än den nuvarande när de\r\ngäller både personligen och för sitt partis del.\r\nDet har här hänvisats till en debatt i förra veckan\r\nmed Mats Hellström. Det är min bestämda\r\nuppfattning att hans delikata uppgift var att hävda\r\nradikala krav på begränsning av vapenexporten med\r\nhänsyn till mänskliga rättigheter, samtidigt som han\r\nutnyttjade lagens möjligheter att hålla dörren öppen\r\nför ytterligare fortsatt export.\r\nVi i Vänsterpartiet och i Miljöpartiet kräver en\r\navveckling av svensk vapenexport. Det finns\r\nnaturligtvis företrädare i olika partier som personligen\r\nställer samma krav, men Vänsterpartiet och\r\nMiljöpartiet är de som i egenskap av partier hävdar\r\nnödvändigheten av att avveckla svensk vapenexport.\r\nVi påstår inte att det är enkelt. Industrin påstår att det\r\när nödvändigt med vapenexport. Till en del är detta\r\nnaturligtvis sant.\r\nKrigsmaterielindustrin är offentligfinansierad till\r\n100 %, som krigsmaterielindustrin överallt i världen.\r\nDet här är en offentlig bidragsfinansierad verksamhet,\r\noch den kan inte bli någonting annat. Rollen som\r\nmottagare av kvalificerade samhällsbeställningar\r\nfinns där alltså, vare sig vi vill det eller inte.\r\nDen omedelbara effekten av svenskt förbud av\r\nvapenexport skulle naturligtvis, precis som Per\r\nGahrton påpekade, vara tämligen marginell för\r\nSverige som nation. När vi i Sverige beställer\r\nvapensystem, eller krigsmateriel i största allmänhet,\r\nmed förutsättningen att detta skall vara för svenska\r\nändamål, så får vi  naturligtvis fram produkter som är\r\nmycket väl användbara även i andra delar av världen.\r\nDetta är grunden till den handel som vi har sett. Det\r\nfinns alltså ingen svensk exklusivitet i det här fallet\r\nsom gör att man kan säga att vi bara tillverkar för\r\nsvenska ändamål. Så länge möjligheten hålls öppen\r\nför att bedriva export kommer exporten att fortsätta.\r\nMarknaden har i det stycket en synnerligen effektiv\r\nfunktion. Att förvänta sig att svensk industri skall\r\ngöra någonting annat än att utnyttja möjligheterna är\r\nnaturligtvis en chimär. Det är endast mycket tydliga\r\nsignaler av den karaktär som har nämnts här som kan\r\nfå ändring på det.\r\nSjälvklart finns det en begränsning här. Den\r\npolitiskt accepterade kostnaden för svenskt militärt\r\nförsvar och materialbeställningar har naturligtvis en\r\növre gräns. Det finns delar av svensk industri som\r\nrimligtivs inte kan ta ut priser som kan konkurrera i\r\nden internationella handeln. Men det menar jag är\r\nnågonting som vi får acceptera. Det är alltså en\r\nnödvändig del av den politik som vi menar måste till\r\nför att vi skall bli trovärdiga.\r\nKrigsmaterielindustrins roll som mottagare av\r\nkvalificerade samhällsbeställningar är strategisk. Det\r\nfinns mängder av områden där marknaden inte kan ha\r\nden funktionen, bl.a. på grund av beställningarnas\r\nomfattning och utsträckning i tiden. Svensk industri,\r\nliksom all industri som är tekniskt avancerad, kräver\r\nnaturligtvis kapital, kräver att det skall kosta mycket.\r\nDet är själva funktionen. Ett av de få områden där vi\r\nhar politisk acceptans för att plöja ner mycket pengar\r\när försvarsindustrin. Marknaden kan inte få den\r\nfunktionen, om det inte gäller tämligen triviala\r\nprodukter där man snabbt kan ta hem de investeringar\r\nsom gjorts. Ett exempel har vi i Volvos nu mycket\r\nframgångsrika 850-modell. När den för ett antal år\r\nsedan presenterades var det nästan en del av\r\nmarknadsföringen att påstå att den hade kostat 16\r\nmiljarder att ta fram. Det är en fullkomligt\r\nhäpnadsväckande siffra, som naturligtvis bara till en\r\ndel är sann. 16 miljarder var vad man i teorin var\r\nberedd att betala, eftersom man hade föreställningen\r\nom, en riktig sådan, att det skulle gå att ganska snabbt\r\nta hem igen. Men detta var i utvecklingsteknisk\r\nmening en trivial produkt. Den skiljer sig inte på\r\nnågot avgörande sätt från andra existerande produkter\r\npå marknaden. Däri ligger den avgörande skillnaden\r\nmellan exempelvis 16 miljarder till Volvo och 16\r\nmiljarder till JAS. JAS-projektet hade vid den\r\ntidpunkten kostat ungefär 16 miljarder. Här var det\r\nalltså fråga om en kvalifikationsgrad av ett helt annat\r\nslag. Där kan man tala  om kvalitativa språng, även\r\nom flygplanet vid den tidpunkten hade vissa problem\r\nmed att flyga. Men det är en helt annan sak.\r\nFunktionen att vara mottagare av en kvalificerad\r\nsamhällsbeställning fanns där.\r\nDetta kommer vi inte runt när vi skall diskutera\r\nomställning av svensk krigsmaterielindustri. Industrin\r\nmåste alltså få dessa beställningar av samhället, och\r\nsvenskt samhälle måste rikta dem efter civila behov.\r\nDär finns det mängder av behov som skall\r\ntillfredsställas och mängder av forsknings- och\r\nutvecklingsuppgifter som behöver göras. Man kan\r\nhitta mängder av behov inom fältet miljöteknik,\r\ntransportteknik m.fl. Världen behöver teknisk\r\nutveckling, och den behöver det på ett helt annat sätt,\r\nnämligen att samhällena riktar sina beställningar efter\r\ncivila behov.\r\nPå denna grund är det omöjligt att säga till\r\nindustrin: \"Ställ om, börja tillverka civila produkter.\"\r\nDet kan möjligen gå bra i en högkonjunktur, men det\r\när ju helt ointressant när verkstadsindustrin har\r\növerkapacitet. Det har den i många stycken och under\r\nlånga tider - t.ex. nu.  Marknaden ställer i det läget\r\ninte upp med spektakulära utvecklingsinsatser. Det är\r\ngrunden för försvarsindustrins vilja att fortleva. Den\r\ngör det naturligtvis inte därför att man har en särskild\r\nomsorg om svenskt försvar eller att man älskar att\r\ntillverka just försvarsmateriel, utan grunden har varit\r\natt det har funnits en sektor som har gett god\r\nlönsamhet. Den lönsamheten har sin bas i att den är\r\noffentligfinansierad industri. Marknad finns inte\r\nannars i vanlig mening.\r\nHerr talman!  Det som har sagts om mänskliga\r\nrättigheter är en oomkullrunkelig grund för att vi på\r\nett helt annat sätt än hittills skall göra allvar av det\r\nMats Hellström sade för några dagar sedan om en\r\nrestriktivare politik härvidlag. Jag befarar dock att de\r\nkrafter som agerar på det här området är betydligt\r\nstarkare än de ord som kommer till användning. Vad\r\nskall man annars kunna säga? Man kan rimligen inte\r\npåstå att exempelvis situationen i Indonesien är sådan\r\natt svensk lag skulle vara tillämplig. Det är för mig en\r\nobegriplighet att vi har kunnat fortsätta på det här\r\nviset.</pre><pre>Anf.  68  INGRID NÄSLUND (kds) replik:\r\nHerr talman!  Jag vill bara säga med tanke på Jan\r\nJennehags kommentar om mig och mitt parti att jag\r\ngjort tydligt och klart här att vår önskan är att\r\nvapenexporten skall vara så restriktiv som möjligt, att\r\nexport bara skall ske till demokratiska stater.\r\nNär det gäller omsorgen om mänskliga rättigheter\r\nskulle man, om man nu har litet historia klar för sig,\r\nha kunnat önska att det hos det parti som Jennehag\r\ntillhör skulle ha funnits en större omsorg om\r\nmänskliga rättigheter österut under de år som har gått.\r\nFör att nå trovärdighet i denna fråga skulle ni under\r\nden tiden ha behövt uttala er mycket klarare.\r\nVetskapen om vad som skedde med miljontals och\r\nåter miljontals människor i de östra delarna av vår\r\nvärld var så stor bland oss alla att ni borde ha kunnat\r\nuttala er klart om förtryck av de mänskliga\r\nrättigheterna under den tiden.</pre><pre>Anf.  69  JAN JENNEHAG (v) replik:\r\nHerr talman!  Den sista delen av Ingrid Näslunds\r\nreplik kan jag instämma i. Jag kan bara svara för det\r\njag själv har arbetat för i mitt parti. Visst finns det\r\nförhållanden som skulle ha kunnat vara annorlunda,\r\nmen i stort sett hade vi, om vi säger så, inte medel att\r\nsätta emot.</pre><pre>I övrigt är uttalandet från Ingrid Näslunds sida att\r\nvapenexporten skall vara så restriktiv som möjligt.\r\nDet är en avvägning som är omöjlig att göra. Ingrid\r\nNäslund och jag kan kanske stå här i kammaren och\r\nha i sak samma uppfattning om vad som är önskvärd\r\nrestriktivitet, men det hjälper inte, när det finns så\r\nstarka ekonomiska krafter i rörelse och när det finns\r\nsamhällsintressen som går i annan riktning.\r\nDet är detta som jag menar är ett dilemma och\r\nsvårigheten att komma vidare till en situation där vi i\r\nframtiden kommer att avstå från att exportera\r\nkrigsmateriel.</pre><pre>Anf.  70  INGRID NÄSLUND (kds) replik:\r\nHerr talman! Jag kan hålla med om att det är\r\noerhört viktigt att vi allesammans hjälper till att driva\r\npå i rätt riktning. Därför är jag glad över att utskottet\r\nhar varit enigt om att anse det självklart att man\r\nverkligen skall se till att i fortsättningen inga vapen\r\nexporteras till länder där mänskliga rättigheter kränks.\r\nDet blir vår gemensamma uppgift att gång på gång\r\nkomma tillbaka till detta för att se till att så inte sker.\r\nSom jag sade förut, är det här ett långsamt arbete.\r\nVi skulle önska att det gick fortare, men framsteg har\r\nskett, och därför tycker jag att Sverige har spelat en\r\npositiv roll. Det betyder inte att vi kan slå oss för\r\nbröstet, utan vi får också sätta strålkastarljuset mot oss\r\nsjälva i det här sammanhanget.</pre><pre>Anf.  71  JAN JENNEHAG (v) replik:\r\nHerr talman! Det Ingrid Näslund just har sagt\r\nillustrerar det jag påstod. Vi har i moraliska\r\növerväganden en samsyn, men när dessa\r\növerväganden kommer i konflikt med ekonomiska\r\nfrågor, frågor som har med samhällsutvecklingen i\r\nstort att göra, kommer dessa principer till korta, om vi\r\ninte lyckas få fler med på vår linje.\r\nJag menar att kds har ett särskilt ansvar. Jag vill\r\ninte påstå att det är större än mitt partis, men jag\r\nmenar att den grupp som kds definierar sina politiska\r\nställningstaganden på ger möjlighet för utomstående\r\natt också kräva konsekvens och stringens och att man,\r\nnär konflikten uppstår, konsekvent väljer att företräda\r\nde mänskliga rättigheternas synpunkter.</pre><pre>Anf.  72  MAJ BRITT THEORIN (s):\r\nHerr talman! Jag vill bara helt kort ifrågasätta Jan\r\nJennehags tolkning av utrikeshandelsministern, att\r\nman visserligen skulle vara restriktiv när det gäller\r\nmänskliga rättigheter men hålla dörren öppen för\r\nexport. Det är ungefär att lyssna till Mats Hellström\r\nsom en viss potentat läser Bibeln, om jag får säga så.\r\nHan svarade för det första på frågan om att den\r\nsocialdemokratiska regeringen kommer att verka för\r\nen mer restriktiv svensk vapenexportpolitik. För det\r\nandra klargjorde han att han på ett tidigt stadium,\r\noavsett om företagen marknadsför eller inte\r\nmarknadsför varor, är beredd att ge dem ett besked,\r\nett klart nej. De skall inte räkna med att de skall få\r\nframtida leveranser till alla länder där de nu\r\nmarknadsför sina varor.\r\nHan svarade också mycket tydligt att eftersom\r\nförsvarsindustrin ägnar sig mycket intensivt åt\r\nlobbyverksamhet och utnyttjar kraftfulla\r\npåtryckningsfaktorer, vilket kan vara legitimt från\r\ndess sida, är det viktigt att man där har klart för sig att\r\nvårt regelverk utgår ifrån att det är i första hand för\r\ndet svenska försvarets behov som produktionen skall\r\nförekomma. Export enbart för exportens skull är som\r\nbekant inte förenlig med regelverket, utan det skall i\r\nså fall handla om export av sådana produkter som\r\nockså det svenska försvaret efterfrågar.\r\nDet var väl alldeles tydliga och klara markeringar\r\nfrån ministerns sida.\r\nSå kanske det är på sin plats att säga att bekymret\r\nsom försvarsindustriföretagen har och kommer att ha\r\när att efterfrågan på deras varor minskar över hela\r\nvärlden. Det borde vara en självklar uppgift för dem\r\natt i det läget söka anpassa sig till den minskade\r\nefterfrågan och kanske också börja förbereda en\r\nomställning till civil produktion på några områden.</pre><pre>Anf.  73  JAN JENNEHAG (v):\r\nHerr talman! Jag önskar att Maj Britt Theorin har\r\nrätt, att vi faktiskt om några år kan konstatera att\r\nsvensk vapenindustri har minskat sin export. Om det\r\ndå har skett med en kraftfull insats av den\r\nsocialdemokratiska regeringen, så inte mig emot.\r\nMen jag är skeptisk. Det räcker med att gå tillbaka\r\ni historien, tycker jag, för att vara skeptisk. Det är inte\r\nförsta gången de här faktorerna diskuteras, och det är\r\ninte första gången det sägs att svensk vapenexport\r\nskall vara restriktiv.\r\nNär det sedan gäller att svensk försvarsindustri\r\ntillverkar produkter för svenska behov, menade jag i\r\nmitt huvudanförande  att detta är i och för sig sant\r\nmen att det saknar betydelse. Dessa svenska\r\nprodukter, framtagna för svenska behov, fyller\r\nutomordentligt väl behov också på andra ställen i\r\nvärlden. Svenska bandvagnar går att köra på snö även\r\ni andra länder, och de går att köra i sand, svenska\r\ngranatgevär fungerar utmärkt på andra ställen, osv.\r\nDet är alltså ointressant att påstå att svensk\r\nvapenindustri tillverkar endast för svenska behov.</pre><pre>Överläggningen var härmed avslutad.\r\n(Beslut fattades efter 15 §.)</pre><pre>8 §  Nordiskt samarbete</pre><pre>Föredrogs\r\nutrikesutskottets betänkande\r\n1994/95:UU3 Nordiskt samarbete (redog.\r\n1994/95:NR1).</pre><pre>Anf.  74  INGER KOCH (m):\r\nHerr talman! Den nya europeiska öppenheten och\r\nintegrationen innebar en utmaning för det nordiska\r\nsamarbetet. Den innebar också en nödvändig\r\nvitalisering och förstärkning av det nordiska\r\nsamarbetet inom en vidare europeisk ram.\r\nDe nordiska statsministrarna stadfäste redan i\r\nBornholmsdeklarationen sitt gemensamma intresse\r\nför att delta i ett utbyggt utrikespolitiskt,\r\nsäkerhetspolitiskt och ekonomiskt samarbete i Europa.\r\nSom en följd av utvecklingen i Central- och\r\nÖsteuropa har säkerhetsbegreppet vidgats. Det\r\nomfattar nu t.ex. även områden som ekonomi, miljö\r\noch mänskliga rättigheter.\r\nDe etniska och nationella motsättningarna i\r\nÖsteuropa utgör i dag en stor säkerhetsrisk i vårt\r\nnärområde. Detta har också lett till ett starkt nordiskt\r\nengagemang inom ramen för ESK-processen och där\r\nden nordiska Bosnienbataljonen är ett bidrag. Det är\r\nviktigt att de nordiska länderna gemensamt på alla sätt\r\nbidrar till att trygga demokratin, värna om de\r\nmänskliga rättigheterna och medverka till att skapa en\r\nekonomiskt bärkraftig utveckling i hela Europa. Detta\r\nkan vi klara endast i samarbete med EU, och när nu\r\näven Finland och Sverige från årsskiftet blir\r\nmedlemmar av Europeiska unionen ökar våra\r\nmöjligheter att driva en aktiv närområdespolitik.\r\nPå många områden har de nordiska länderna\r\ngemensamma intressen och värderingar, och det\r\nskapar förutsättningar för en gemensam nordisk\r\nplattform, som gör det möjligt att verka för nordiska\r\nlösningar i det framtida europeiska samarbetet.\r\nI det ökade regionala samarbete som nu växer\r\nfram i vår närhet har de nordiska länderna redan en\r\ngiven roll. Detta samarbete med de europeiska\r\ninstitutionerna har berört också det traditionella\r\nnordiska samarbetet inom Nordiska rådets ram. Jag\r\ntänker då på det etablerade samarbetet inom\r\nÖstersjöområdet, det baltiska\r\ninvesteringsprogrammet, Nordiska rådets\r\narbetsprogram för Baltikum och Östeuropa och\r\nNordiska investeringsbanken.\r\nSamarbetet inom Barentsregionen - Barents Euro-\r\nArktiska råd - där frågor som rör miljö, ekonomi,\r\nteknik och vetenskap samt infrastruktur skall\r\ndiskuteras är ett bra exempel på ett nytt sätt att\r\nsamarbeta. Även befolkningsfrågor, mänskliga\r\nkontakter, kulturella förbindelser och turism\r\ndiskuteras i rådet. Av stort värde är också\r\nBarentsrådets medverkan i den särskilda kommitté\r\nsom bildas för regionernas Europa inom Unionen. Ett\r\nvaraktigt samarbete över Storkalotten kommer också\r\natt bidra till fortsatt stabilitet i vårt norra närområde.\r\nVid Nordiska rådets 45:e session i Tromsö för en\r\nvecka sedan beslöt man också att utöka de\r\ngemensamma nordiska insatserna i Nordens\r\nnärområde och att utvidga samarbetet till att omfatta\r\näven S:t Petersburgsregionen och Kaliningrad. Man\r\nbetonade också vikten av en fortsatt gemensam\r\nnordisk närvaro i Baltikum genom de nordiska\r\ninformationskontoren.Sveriges, Finlands och\r\nförhoppningsvis även Norges ja till ett medlemskap i\r\nEuropeiska unionen ger de nordiska länderna inte bara\r\nen unik möjlighet att bygga ut samarbetet sinsemellan\r\nutan också att stärka Nordens röst i Europa och i\r\nvärlden i övrigt. Det är därför viktigt, herr talman, att\r\ndet förnyelsearbete som nu inletts i syfte att finna\r\nformer för ett starkt och dynamiskt nordiskt\r\nsamarbete inom en vidare europeisk ram hela tiden\r\nprövas, effektiviseras och anpassas till förändrade\r\nförhållanden.\r\nJag välkomnar därför Nordiska rådets beslut vid\r\nsessionen i Tromsö att rekommendera Nordiska\r\nministerrådet att i samarbete med rådet snarast efter\r\nEU-folkomröstningarna föra en reell\r\nprioriteringsdiskussion utifrån den situation det\r\nnordiska samarbetet då har att verka i. Man bör\r\nsärskilt belysa naturliga nordiska samarbetsområden i\r\nett vidare internationellt perspektiv, analysera det\r\nnordiska samarbetets förhållande till det nationella\r\narbetet i parlament, regeringar, myndigheter och\r\ninstitutioner samt göra en kraftfull prioritering på\r\nområdena miljöpolitik, sysselsättningspolitik och\r\nNordens närområden. Man bör dessutom koncentrera\r\noch synliggöra de samnordiska insatserna, vara\r\nflexibel för att stärka agerandet i aktuella frågor av\r\nstor politisk vikt och pröva alternativa\r\nfinansieringsmöjligheter. Samtliga nordiska\r\ninstitutioner och projekt skall prövas utifrån politiska\r\nprioriteringar.\r\nRådet beslutade också enhälligt på förslag av den\r\nkonservativa gruppen att rekommendera de nordiska\r\nregeringarna att tillsammans med Nordiska rådets\r\npresidium utse en snabbt arbetande arbetsgrupp med\r\nuppgift att utarbeta förslag till en framtida struktur\r\noch arbetsuppgifter för Nordiska rådet. Detta förslag\r\nkan då utgöra underlag för beslut vid rådets nästa\r\nsession i Reykjavik i februari-mars 1995.\r\nHerr talman! Jag yrkar bifall till hemställan i\r\nutrikesutskottets betänkande.</pre><pre>Anf.  75  INGRID NÄSLUND (kds):\r\nHerr talman! Med anledning av utrikesutskottets\r\nbetänkande om nordiskt samarbete vill jag lyfta fram\r\nnågra frågor som får förnyad aktualitet i ljuset av\r\nfolkomröstningen som leder fram till Sveriges\r\nmedlemskap i den europeiska unionen.\r\nVi vet nu att både Finland och Sverige blir\r\nmedlemmar och väntar med spänning på att det\r\nnorska folket skall säga sitt. Personligen skulle jag\r\nglädja mig mycket om Norge också blir medlem. Det\r\nskulle i så fall troligtvis också leda till en ansökan\r\nfrån Islands sida.\r\nAnledningen till att jag hoppas på ett medlemskap\r\nför alla nordiska länder är att jag menar att ett sådant\r\nmedlemskap har stora förutsättningar dels att\r\nbefrämja det nordiska samarbetet, vilket vi redan sett\r\nexempel på, dels att ge de nordiska länderna ökad\r\nstyrka i det europeiska samarbetet.\r\nRedan nu talar de nordiska länderna nästan alltid\r\nmed gemensam röst i FN. I FN talar man också om\r\nEU och de fyra, dvs. de fyra länder som ansökt och\r\nförhandlat om medlemskap. Gemensamma möten där\r\nman försöker vinna ökad styrka förekommer redan\r\nmellan dessa länder.\r\nJag vill lyfta fram några områden där jag tror att\r\nett fortsatt starkt nordiskt samarbete kan spela en roll\r\nockså inom den europeiska unionen. På drogpolitikens\r\nområde har både det juridiska och det sociala utskottet\r\nverkat för gemensamma handlingsplaner de nordiska\r\nländerna emellan. Frågan om en harmonisering av\r\nlagstiftning har även aktualiserats även om beslut i\r\nden riktningen inte har fattats. Tobaksfrågan är en\r\nannan fråga som jag har varit med om att föra upp på\r\ndagordningen när det gäller en gemensam\r\nhandlingsplan. Inte minst cancerorganisationerna är\r\nintresserade av att något skall hända på det området.\r\nFör att på ett effektivt och konstruktivt sätt kunna\r\ndriva dessa frågor i Europa är det en stor fördel om\r\ndet råder samsyn i de nordiska länderna. Det kan vi\r\nväl säga att det gör i stor utsträckning.\r\nUnder sommaren som gick ställde jag en fråga till\r\nNordiska ministerrådet. Jag undrade om ministerrådet\r\nvar villigt att uttala sig för att på ett starkt sätt\r\ngemensamt driva frågan om att motverka den\r\nliberalisering när det gäller narkotikafrågan som har\r\nblivit så aktuell i Europa. Jag fick då till svar att man\r\nville vänta litet med att uttala sig. Frågan var under\r\nbehandling, men man var övertygad om att det rådde\r\nsamsyn i denna fråga.\r\nDet var inte långt därefter som vi fick höra från\r\ndanskt myndighetshåll att man där inte på samma sätt\r\nsom tidigare skulle, som man sade, jaga brukare och\r\nanvändare av lättare narkotika, även om man inte\r\ntalade om liberalisering. Då är man redan inne och\r\ntummar på detta område. Jag menar att det är oerhört\r\nviktigt att man från svenskt regeringshåll försöker se\r\ntill att man är överens med de andra nordiska länderna\r\ni dessa frågor, för att vi gemensamt skall kunna driva\r\ndem med stor kraft inom den europeiska unionen.\r\nAndra frågor har vi redan hört nämnas här. Jag\r\nskall inte fördjupa mig i dem. Det gäller\r\nmiljöfrågorna, som har en oerhört stor betydelse i\r\nsamarbetet mellan de nordiska länderna men också\r\nsträcker sig utanför de nordiska ländernas område, till\r\nnärområdet. Det arbetet tror jag också kommer att få\r\nökad styrka och kraft i och med att vi samarbetar\r\ninom den europeiska unionen och där kan driva dessa\r\nfrågor vidare.\r\nSedan har vi Civildepartementets initiativ 1991,\r\nunder Inger Davidson, att tillsätta en arbetsgrupp för\r\nsamarbete över riksgränserna. Där ingår\r\nrepresentanter för Civildepartementet,\r\nUtrikesdepartementet, Svenska kommunförbundet och\r\nLandstingsförbundet. Tre studier har gjorts. En gäller\r\ngränsregionala samarbetsformer i Europa. Man har\r\nockså jämfört lokala och regionala\r\nsamhällsförvaltningar i de nordiska länderna och gjort\r\nen kartläggning av svenska kommuners, landstings\r\noch länsstyrelsers pågående och planerade samarbete\r\növer riksgränserna. Jag tror att alla dessa\r\nsamarbetsformer har möjlighet att förstärkas och\r\nytterligare utvecklas i och med det europeiska\r\nsamarbetet. Det vi har lärt oss på det nordiska\r\nområdet kan vi också dra fördel av i det europeiska\r\nsamarbetet. Jag hoppas att så kommer att ske genom\r\nbl.a. de åtgärder som Inger Koch här pläderade för.</pre><pre>Anf.  76  ELVER JONSSON (fp):\r\nHerr talman! De politiska frågor som kan\r\nbetraktas som nordiska är förvisso många. Vi har\r\ngemensamma intressen och många gemensamma\r\nvärderingar. Mycket av detta samarbete är så\r\nsjälvklart att vi av det skälet inte diskuterar det\r\nsärskilt ofta eller kraftfullt. Därför, herr talman,\r\ntycker jag att det är bra att vi med anledning av\r\nutrikesutskottets betänkande om ett tiotal motioner får\r\ntillfälle att lyfta fram frågor där vi parlamentariker\r\naktualiserar och kanske rent av driver på.\r\nDen svenska delegationens berättelse om det\r\nnordiska samarbetet har gett anledning till\r\nkommentarer från utskottet. Kommentarerna gäller\r\ninte bara samarbetet inom Norden utan också\r\nsamarbetet med utomnordiska länder. Där har de\r\nbaltiska länderna en särställning. Även i övriga\r\nÖstersjöländer finns mycket angelägna frågor som\r\nberör oss i Norden.\r\nUtrikesutskottet har valt att redovisa det som kan\r\nupplevas som viktigt, bl.a. de förändringar som gäller\r\nökade befogenheter på budgetområdet. Det talas\r\nockså om nya grepp genom att statsministrarna på\r\nsenare år har tagit ett större ansvar för det nordiska\r\nsamarbetet på regeringssidan. Det tror jag är bra. Det\r\nsätter ytterligare tryck på samarbetet.\r\nFör en vecka sedan avslutades Nordiska rådets\r\nfyrtiofemte session i Tromsö. Det var första gången\r\nsom sessionen hölls så långt norrut. Vi befann oss i en\r\nmycket turbulent situation. Det var dagen efter den\r\nsvenska EU-omröstningen, men det var tolv dagar\r\nföre den norska omröstningen om EU. Det kom också\r\natt prägla sessionens första dag och den\r\nutrikespolitiska debatten. Alla var dock eniga om att\r\ndet finns viktiga uppgifter för det nordiska samarbetet\r\noavsett utgången av den norska folkomröstningen.\r\nNorden utgör en relativt väl sammansvetsad\r\nregion - också i ett integrerat Europa. När- och\r\nsärlösningar kan utarbetas inom regionen. Den\r\nnordiska identiteten grundar sig på kulturella,\r\nspråkliga och historiska element samt, som jag sade\r\nförut, gemensamma värderingar.\r\nMot den bakgrunden har ministerrådet i synnerhet\r\nunder de senaste åren budgetmässigt prioriterat en\r\nsatsning på kultur och undervisning för att stärka den\r\nnordiska identiteten. Vidare har stödet till\r\nnärområdena i öst aktualiserat behovet av solidaritet\r\nmed länderna där, och också med Nordens västligaste\r\nområden, då stora delar av Västnorden i alla\r\nhänseenden kommer att stå utanför EU - åtminstone\r\nunder överskådlig tid.\r\nNär det gäller det nordligaste samarbetet vill jag\r\nsäga att Norge, även om man inte blir medlem i EU,\r\nkommer att beröras av EES-avtalet. Den ryska delen\r\nav Barentsregionen får då anknytning till EU-\r\nsystemet genom avtalet mellan EU och Ryssland som\r\nsläpps i juni. EU-samarbetet och Barentssamarbetet är\r\nsålunda överlappande. Det finns stora uppgifter på\r\nmiljösidan i det nordiska området, inte minst genom\r\nuppröjning av militärt och civilt atomavfall och\r\nkärnfysiskt material.\r\nEU:s intresse för Barentssamarbetet är inte minst\r\nett led i arbetet att få in Ryssland i en dialog med de\r\nvästliga delarna av Europa. Ryssland ser\r\nBarentssamarbetet som ett fönster mot Europa.\r\nMed nordiska medlemmar i EU kan man förvänta\r\nsig ett starkare engagemang av EU i Barentsregionen.\r\nDen framtida utvecklingen i EU är i dag omöjlig att\r\nförutse, och de kulturella skillnaderna mellan öst och\r\nväst är stora. Men med Barentssamarbetet tänds ett\r\nhopp som vi alla bör understödja. Det nordiska\r\nmiljöfinansieringsbolaget NEFCO kommer att göra en\r\nkartläggning av konkreta miljöprojekt i\r\nBarentsregionen som skulle kunna lämpa sig för\r\nnordiska insatser.\r\nHerr talman! Utrikesutskottets betänkande nr 3\r\nandas mycket välvilja, men knappast någon större\r\nkraftfullhet. De områden som är berörda i motionerna\r\när ju miljön, kärnkraftssäkerhet, det samarbete i\r\nBarentsregionen som jag nyss nämnde, gränsregionalt\r\nsamarbete, en svensk-isländsk kulturfond och visum\r\nför baltiska medborgare. Alla dessa frågor har\r\nutskottet behandlat välvilligt. Man har närmast önskat\r\nde inblandade lycka till och talat om att områdena bör\r\nutvecklas. Det är naturligtvis bra i sak.\r\nPå en punkt har man dock yrkat avslag på en\r\nmotion. Det är en motion av Hugo Bergdahl om\r\ngemensam tid i Norden. Det kan förefalla som en\r\nenkel och tämligen lättlöst fråga, men det visar sig att\r\nså inte var fallet. Inte bara Nordiska rådet har haft\r\nkalla fötter i denna fråga. Man hänsköt den till\r\nministerrådet, som i sin tur lät Finland fundera på\r\nfrågan därför att man där hade uttryckt tvekan.\r\nSlutresultatet blev att finländarna inte ville ändra, och\r\nså kom man till slutsatsen att det inte föreligger\r\nförutsättningar för att verkställa önskemålet. Det\r\nskulle ha en rad praktiska fördelar att vi hade samma\r\ntid i Norden. Utrikesutskottet har inte heller funnit\r\nskäl att aktualisera frågan att riksdagen skulle\r\nuppmana den svenska regeringen att driva på i det\r\närendet.\r\nHerr talman! De nordiska regeringarna och\r\nparlamenten kan utnyttja det nordiska samarbetet som\r\nen gemensam plattform för att utveckla strategier,\r\nmen också för att vinna stöd i ett vidare europeiskt\r\nsamarbete. Nordiska rådets sessioner har givit och\r\nkommer också framöver att ge unika möjligheter till\r\nutbyte av åsikter och tankar tvärs över nationsgränser,\r\noch de behövs oberoende av Europalösningarna.\r\nRådet är och förblir en viktig regional\r\nparlamentarikerförsamling - också inom en utvidgad\r\nunion.\r\nDen nordiska samarbetsmodellen har framstått ur\r\nen lång tradition av praktiskt samarbete. Jag sade i\r\ngeneraldebatten att vi har ett nordiskt kitt som håller\r\noss samman på ett sätt som andra länder respekterar\r\noch beundrar. Därför är det rimligt att vi utvecklar\r\noch förmedlar det till EU och andra länder. Norden\r\nhar flera idéer som bildligt talat skulle kunna bli goda\r\nexportprodukter. Jag har också den uppfattningen,\r\nherr talman, att Norden behöver EU, men att EU\r\nförvisso också behöver Norden. Ett helt och samlat\r\nNorden skulle vara oerhört värdefullt. Därför håller\r\nåtminstone jag tummarna i den norska\r\nfolkomröstningen.\r\nNär ett av Nordiska rådets utskott besökte EU-\r\nkommissionen i april i år påpekade man från\r\nkommissionens sida att det nordiska inflytandet redan\r\nvar betydande genom Danmarks deltagande i\r\nkommissionen.\r\nI januari förra året väckte vi en flerpartimotion om\r\nnordiskt samarbete där vi bl.a. hemställde att\r\nriksdagen i det europeiska och i det övriga\r\ninternationella samarbetet i ökad utsträckning skulle\r\nanvända sig av Nordiska rådet som parlamentens\r\ngemensamma nordiska samarbetsorgan. Vidare\r\nföreslog vi att riksdagen för att effektivisera\r\nberedningen av och markera sambandet mellan de\r\nnordiska och de europeiska frågorna genomför en\r\nsamordning mellan Nordiska rådets svenska\r\ndelegations kansli och riksdagens internationella\r\nsekretariat.\r\nVid rådets session i Tromsö i förra veckan antogs\r\nen rekommendation om en med ministerrådet\r\ngemensam utredning för att utarbeta förslag till en\r\nframtida struktur och till arbetsuppgifter inför en\r\nsituation där flera nordiska länder är medlemmar i\r\nEU. Det var en allmän bedömning att rådets roll som\r\ngemensamt nordiskt forum i EU-perspektivet kommer\r\natt förstärkas. Det innebär alltså att vi nu fått stöd i\r\nhela Norden.\r\nDe nordiska folken har denna flerhundraåriga\r\nerfarenhet av praktiskt samarbete. Vi har i mer än fyra\r\ndecennier samverkat inom Nordiska rådets ram. Vad\r\nvi nu behöver är en inre översyn av hur vi skall kunna\r\nfungera i samarbete mellan parlament och regeringar,\r\ndvs. ministerrådet. Jag tror också, herr talman, att vi\r\nbehöver en tempohöjning så att vi är i takt med den\r\nallt hastigare puls som slår i världspolitiken - också i\r\neuropeisk och nordisk politik - som i så hög grad\r\npräglar dagens situation. En sådan trimning skulle\r\nkunna innebära en nordisk dimension i ett utvidgat\r\noch stärkt samarbete inom Europaunionens ram.</pre><pre>Anf.  77  PER GAHRTON (mp):\r\nHerr talman! Det är utomordentligt rörande att\r\nhöra alla dessa bekännelser till nordiskt samarbete\r\nfrån företrädare för partier som tills nyligen gjorde sitt\r\nbästa för att förtala nordiskt samarbete och\r\nidiotförklara dem av oss som faktiskt talade om\r\nnordiskt samarbete också före folkomröstningen om\r\nEU. Jag hoppas att det ligger någon substans i allt\r\ndetta.\r\nDet nordiska samarbetet har ju vuxit fram\r\nnedifrån. Det har handlat om normalt, vardagligt,\r\npraktiskt samarbete som omedelbart har varit till nytta\r\nför människor: gemensam arbetsmarknad, möjlighet\r\natt studera i de olika länderna, åka passfritt osv. EU-\r\nsamarbetet har börjat uppifrån och huvudsakligen\r\nhandlat om maktelitens försök att skapa en ny\r\nvästeuropeisk stormakt. Men det är väldigt bra att det\r\ntalas väl om det nordiska samarbetet.\r\nFinancial Times skrev häromdagen att det var en\r\nväldig tur att Sverige röstade ja till EU, för därmed\r\nundviker man ur Bryssels synvinkel risken för att\r\nSverige skulle bli centrum för framväxten av ett\r\nnordiskt alternativ som på något sätt skulle kunna\r\nkonkurrera med den europeiska unionen.\r\nDet vill man naturligtvis inte alls ha. Att den\r\nnordiska samhällsmodellen,\r\nfullsysselsättningssamhället, det miljövänliga\r\nsamhället och välfärdssamhället skulle få en chans att\r\nställas emot arbetslöshetsklubben runt Bryssel var\r\nnaturligtvis ett allvarligt hot för stormaktsbyggarna\r\ndär nere. Om Sverige hade röstat nej, hade det hotet\r\nkunna förverkligas. De drar därför en lättnadens suck.\r\nHoppet står nu till Norge. I motsats till andra\r\ntalare här hoppas jag verkligen att norrmännen kan\r\nhålla stånd mot de enorma ekonomiska resurser som\r\nnäringslivet och storfinansen även där pumpar in på\r\nja-sidan, lika anonymt och oredovisat som i Sverige.\r\nMen jag tror att det finns hopp om att Norge kan stå\r\nemot och att drömmen om ett rättvist samhälle och ett\r\nsamarbete mellan självständiga stater av ett sådan slag\r\nsom gynnar vanliga, normala människor i deras\r\nvardagsliv faktiskt kan leva kvar. Därför hoppas jag\r\nstarkt på Norge.\r\nDet är intressant att Elver Jonsson här ändå\r\nnoterade att hela Norden inte kommer med i den\r\neuropeiska unionen. Jag tycker att den insikten ofta\r\nhar lyst med sin frånvaro. Det är faktiskt så att\r\nFäröarna inte ingår i EU. Grönland har t.o.m. trätt ur.\r\nDet brukade framhållas som ett bevis för att det är så\r\nlätt att träda ur. Island har såvitt vi vet inga som helst\r\nplaner på att gå in i Europeiska unionen.\r\nDet talas om ett nordiskt samarbete. Menar man\r\ndå hela Norden? Det har hur som helst hela tiden stått\r\nklart att hela Norden inte kommer att samlas i\r\nEuropeiska unionen.\r\nDet är ganska oroande att man nu alltmer betraktar\r\ndet nordiska samarbetet bara som ett annex till EU.\r\nDet är också uppenbart, och jag fick höra det senast i\r\ngår, att man planerar att slå ihop EU-delegationens\r\nsekretariat och Nordiska rådets sekretariat här i\r\nriksdagen. Det är ganska symtomatiskt för försöken\r\natt utplåna det nordiska samarbetet som står på egna\r\nben. Det skall uppenbarligen förvandlas till ett bihang\r\ntill den delstatsstatus som vi dessvärre är på väg till i\r\nden europeiska unionen.\r\nJa-sidan har lovat att det nordiska samarbetet nu\r\nskall blomstra. Det är storslagna löften. Vi får se vad\r\ndet blir av det. Ett sätt att ge det samarbetet någon\r\nform av självständig status vore att ta ett förslag som\r\nvi från Miljöpartiet länge har framfört på allvar,\r\nnämligen att man skall ha direktval till Nordiska\r\nrådet. Vi går nu in i en union där vi skall ha direktval\r\ntill EU-parlamentet. Det tas som helt självklart. Vad\r\när det för fel på förslaget om direktval till Nordiska\r\nrådet? Avsikten är inte att Nordiska rådet skall bli ett\r\nlagstiftande parlament. Vi menar dock att ett direktval\r\nskulle manifestera att Nordiska rådet står på egna ben.\r\nDet skulle kunna ha en mycket begränsad beslutsrätt i\r\ngränsöverskridande miljöfrågor, liksom vi vill att det\r\nskall finnas på europeisk och global nivå.\r\nOm man menar allvar med det nordiska\r\nsamarbetet måste man ändå se till att det får ny fart\r\nnu, så att det inte bara blir ett forum för ett slags\r\nförberedelse för vad de nordiska länderna skall göra i\r\nEU. Det vore att definitivt begrava det nordiska\r\nsamarbetet.\r\nSlutligen vill jag bara göra en kommentar till detta\r\nmed gemensam tid. Jag tycker att finländarna har\r\nvisat ett visst mått av realism. Om de skulle anpassa\r\nsin tid till tiden i det övriga Norden, skulle de få\r\nytterligare en timmes skillnad i förhållande till sina\r\nnärmaste grannar i öster, t.ex. S:t Petersburg. Det kan\r\ntänkas att de ivrigaste finländska EU-anhängarna har\r\nbegripit att geografin trots allt inte ändras genom ett\r\nEU-medlemskap. Det är en insikt som tydligen inte\r\nhar nått de svenska folkpartisterna.</pre><pre>Anf.  78  ELVER JONSSON (fp) replik:\r\nHerr talman! Jag tycker att Per Gahrton avslöjar\r\nsin egen inställning när han anser att tajmingen med\r\nRyssland är viktigare än med Norden. Finland är trots\r\nallt ett helnordiskt land. Den geografiska skillnaden\r\nhar ändå en sådan spännvidd att det skulle vara föga\r\noriginellt om Finland fick samma tid som det övriga\r\nNorden.\r\nPer Gahrton säger att det inte blir något EU-\r\nmedlemskap i Västnorden. Nej, inte i det korta\r\nperspektivet. Men han far med osanning när han säger\r\natt det inte finns något intresse på Island. Det finns det\r\nförvisso. Dessutom är det klart i stigande.\r\nHan använde sina gamla slagord om att det\r\nförtalas. Man undrar vem som egentligen förtalar. Om\r\nPer Gahrton hade ägnat sig åt att följa nordisk debatt\r\nnågot mer än under dessa EU-debattdagar, skulle han\r\nha upptäckt att vi har talat om hur angeläget det är\r\nmed nordiskt samarbete även i en ny relation. Jag har\r\nvid några generaldebatter uttryckt det så att nordiskt\r\nsamarbete behövs om Norden förblir utanför EU. Men\r\njag har också lagt till att nordiskt samarbete behövs\r\nännu mer om vi kommer med i EU. I detta har jag fått\r\nett instämmande från den svenske statsministern, så\r\ndet var väl inte helt fel att säga det.\r\nPer Gahrton har också en något yrvaken fundering\r\növer vad det är för fel på förslaget om direktval till\r\nNordiska rådet. Han har tydligen ännu inte upptäckt\r\natt Nordiska rådet har en helt annan konstitution och\r\nstatus än Europeiska unionen. Nordiska rådet är ett\r\nsamverkansorgan mellan parlament och har ingen\r\negen överstatlighet.\r\nFortfarande talar Per Gahrton lyriskt om det\r\nnordiska alternativet. I den meningen som det var på\r\ntal förut är det alternativet ute ur bilden. Dessutom är\r\nEFTA, som Norden hör till, på väg att försvinna ut i\r\ntomma intet. Jag hoppas att Per Gahrton framöver\r\nskall ha respekt för Finlands folk, för Sveriges folk\r\noch för det faktum att Danmark som har varit medlem\r\ni den europeiska gemenskapen i 20 år önskar att vi får\r\nett helt och odelat Norden i ett samarbete.</pre><pre>Anf.  79  PER GAHRTON (mp) replik:\r\nHerr talman! Jag skall gärna erkänna att ni lyckas\r\nta kål på det ena alternativet efter det andra till en\r\nstormaktsunion med Bryssel som centrum. Det\r\nnordiska alternativet är naturligtvis försvagat. EFTA\r\när en frihandelskonstruktion, där de östeuropeiska\r\nländerna skulle ha kunnat gå med utan att behöva köa\r\ni årtionden under förnedrande former. Detta håller ni\r\nockså på att ta kål på. Syftet är uppenbart. Det skall\r\ninte finnas något val. Det skall inte finnas någon\r\nannan möjlighet. Folk skall ha en känsla av att detta\r\ninte är något de fritt kan ta ställning till. Det finns\r\nbara en väg - den enda vägens politik, som det brukar\r\nheta i vissa kretsar - nämligen att gå in i Europeiska\r\nunionen.\r\nNär det gäller ett statsministererkännande är jag\r\nkanske inte lika respektfull som Elver Jonsson\r\ntydligen är. Det är bra om Elver Jonsson har sagt\r\nsaker om nordiskt samarbete som har fått beröm. Jag\r\ntror säkert att Elver Jonsson kan ha sagt saker som\r\näven jag skulle kunna berömma. Det fundamentala är\r\nändock om det nordiska samarbetet skall vara något\r\neget, någonting som står på egna ben, eller om det\r\nbara skall vara ett annex till Europeiska unionen.\r\nJag vidhåller att direktval vore ett bra sätt att höja\r\nupp Nordiska rådets status. Jag är väl medveten om\r\nNordiska rådets status i dag. Det hindrar inte att man\r\ninte kan ändra på den, så att man kan ha direktval för\r\natt få en folklig medverkan i det nordiska samarbetet.\r\nDet nordiska samarbetet är faktiskt den enda\r\nsamarbetsform som faktiskt har vuxit fram med ett\r\nfolkligt stöd. Någon sorts demonstration eller spontan\r\nfolklig aktivitet för Europeiska unionen har vi aldrig\r\nsett - i varje fall inte innan den här valkampanjen.\r\nAlla som har jobbat med det nordiska samarbetet vet\r\natt det alltid har funnits en stark folklig vilja att\r\nfördjupa ett nordiskt samarbete. Det är inte för att vi\r\nskulle tillhöra någon sorts gemensam ras eller något\r\nannat sådant förfärligt och vansinnigt. Skälet är i\r\nstället att man känner att det finns en samhällsmodell\r\nsom förtjänar att stärkas och som skulle kunna\r\nfungera som ett inspirerande exempel för andra delar\r\nav världen. Det har funnits personer - även här\r\nhemma - som har velat förstöra den modellen. Det är\r\nde som dessvärre tills vidare har avgått med segern.</pre><pre>Anf.  80  ELVER JONSSON (fp) replik:\r\nHerr talman! Jag känner mig bekymrad nu\r\nallteftersom Per Gahrton utvecklar sin terminologi.\r\nHan talar om stormaktsbyggare och stormaktsunion\r\nsom om han inte vore medveten om att ett samlat\r\nNorden kommer att ha ett mycket betydande\r\ninflytande i den europeiska unionen. Därför hoppas\r\njag att Per Gahrton talar väl om Norden och kanske\r\näven om det svenska parlamentet nu när han blir\r\ntalesman nere i Strasbourg och Bryssel. Jag tror att\r\ndet skulle tjäna nordiska intressen.\r\nSedan sade Per Gahrton att hoppet står till Norge.\r\nPå den punkten, herr talman, är jag helt överens med\r\nPer Gahrton. Mitt hopp står också till Norge, även om\r\njag hoppas på ett annat svar än vad vår skånske\r\nledamot drömmer om.</pre><pre>Anf.  81  PER GAHRTON (mp) replik:\r\nHerr talman! Det är tur att vi kan vara överens om\r\nnågonting. Jag är säker på att norrmännen gör det som\r\nde brukar kunna ganska väl, nämligen att tacka nej till\r\nunionen.\r\nNär det gäller EU-parlamentet kommer jag\r\nförvisso inte att representera hela Sverige. Jag\r\nkommer att representera den del av Sverige som har\r\nröstat nej till ett EU-medlemskap. Jag kommer\r\nframför allt att representera Miljöpartiet och en grön\r\npolitik. I EU-parlamentet framträder man inte som en\r\nnationell representant. Jag skall gärna säga i det här\r\nsammanhanget att jag tycker att det är en av de\r\nsympatiska sakerna i det systemet. Det skall faktiskt\r\nbli ganska skönt att slippa representera en del av\r\nSverige och kunna representera dem som är\r\nlikasinnade i stället.\r\nMen debatten skulle ju handla om Norden. Jag\r\ntycker inte att den argumentation som Elver Jonsson\r\nhar lämnat här för att inte pröva direktval till\r\nNordiska rådet är särskilt stark. Om man hade menat\r\nallvar med nordiskt samarbete även efter EU-\r\nanslutningen hade det varit den naturligaste sak i\r\nvärlden att ha direktval till Nordiska rådet. Man skulle\r\nkunna ha det på samma valdag som till EU-\r\nparlamentet. Varför skulle det inte gå? Vi har andra\r\ngemensamma valdagar. Här skulle vi kunna ha en\r\ngemensam internationell valdag.</pre><pre>Anf.  82  MARIANNE ANDERSSON (c):\r\nHerr talman! Mycket av det nordiska samarbetets\r\nlånga tradition och de förändringar som skett och sker\r\nhar beskrivits här tidigare av Inger Koch, Ingrid\r\nNäslund och Elver Jonsson. Jag kan instämma i det\r\nmesta av det som de sade och bara beröra några\r\nfrågor.\r\nNordiska rådets arbete har ju under det gångna\r\nåret präglats mycket av Europasamarbetet och av den\r\ndebatten. Samtidigt skall vi veta att alla länder mycket\r\nklart slagit fast att oavsett hur det blir med EU-\r\nmedlemskapet är det nordiska samarbetet nu viktigare\r\nän någonsin. Nu vet vi att Finland och Sverige blir\r\nmedlemmar. Norges medlemskap avgörs på söndag.\r\nHur det än går där kan vi nu använda det nordiska\r\nsamarbetet som en hävstång för att de frågor som är\r\nviktiga för oss i Norden och inte minst för våra\r\nnärområden skall få genomslag i EU. Framgången\r\nberor på viljan. Det finns inga hinder. För oss i\r\nCentern är det en självklarhet att vi i Norden kan och\r\nskall vara brobyggare mellan öst och väst i Europa.\r\nDå gäller det också att stärka den nordiska\r\nsamhörighetskänslan, den nordiska identiteten, så att\r\ndet folkliga stödet för en gemensam nordisk politik i\r\nviktiga frågor inte försvagas. Här spelar kultur- och\r\nutbildningssamarbetet en avgörande roll. Det är med\r\ndetta i bakgrunden som det nordiska kultursamarbetet\r\nhar förstärkts, vilket vi i Centern tycker är mycket\r\nbra. Vi förutsätter också att det skall få fortsätta.\r\nSpråkförståelse, barn och ungdom och medier är\r\nviktiga områden som prioriteras och där ett betydande\r\nutvecklingsarbete har satts i gång under året. Kulturen\r\när kittet för ett fortsatt starkt nordiskt samarbete.\r\nNils G Åsling leder en utredning för att undanröja\r\nde formella hinder som finns för nordiskt samarbete.\r\nDet finns faktiskt en hel del sådana. Den skall\r\npresenteras strax efter årsskiftet. Jag förutsätter att\r\nförslagen där leder till snabba åtgärder.\r\nHerr talman! Utrikes- och säkerhetspolitiken har\r\nefter det kalla krigets slut fått en plats på den nordiska\r\nagendan. Det största hoten mot fred och säkerhet finns\r\ni våra närområden, främst i form av kolossala\r\nmiljöproblem, bristande demokrati, växande\r\nkriminalitet och brottslighet och sociala\r\nmissförhållanden. Det gäller naturligtvis i Baltikum,\r\nmen i än högre grad i Ryssland. Den viktigaste\r\nsäkerhetspolitiska uppgiften är alltså att stödja våra\r\ngrannländer för att minska dessa hot.\r\nDärför är det glädjande att den nordiska\r\narbetsgrupp som tillsattes under den förra regeringens\r\ntid för att samordna och effektivisera de nödvändiga\r\nmiljöåtgärderna i våra östra grannländer får fortsätta.\r\nDet är oerhört viktigt att vi går från ord till handling\r\nnär det gäller att minska den miljöförstöring som\r\nhotar dem själva men också oss i våra länder i mycket\r\nhög grad. Jag vet att alla Nordens miljöministrar är\r\ninställda på att de vanliga nordiska pengarna inte\r\nräcker här. Det krävs helt andra insatser från våra\r\nländer. Däremot är osäkerheten större om det i det\r\nkärva budgetläget går att övertyga finansministrarna\r\nom nödvändigheten av ytterligare insatser.\r\nDen svenska regeringen har ett stort ansvar för att\r\nfölja upp arbetsgruppens förslag och anslå resurser\r\noch även för att påverka de andra nordiska\r\nfinansministrarna och regeringarna. Därigenom kan vi\r\ni Norden, när vi går före, agera med mycket större\r\ntyngd ute i Europa för ökade insatser. Dessa problem\r\när så gigantiska att vi i Norden inte klarar dem själva.\r\nMed detta i botten går det också att finna ytterligare\r\nfinansieringsformer. Det gäller att vara ytterligt\r\nflexibel och uppfinningsrik.\r\nJag vill alltså rikta en mycket stark uppmaning till\r\nden svenska regeringen att visa den kraften och ta det\r\nansvaret. Det är nödvändigt för en uthållig utveckling\r\ni Norden, i Öst- och Centraleuropa och naturligtvis i\r\nhela Europa.</pre><pre>Överläggningen var härmed avslutad.\r\n(Beslut fattades efter 15 §.)</pre><pre>9 §  Ideella föreningar, franchising och\r\ngodtrosförvärv</pre><pre>Föredrogs\r\nlagutskottets betänkande\r\n1994/95:LU2 Ideella föreningar, franchising och\r\ngodtrosförvärv.</pre><pre>Förste vice talmannen konstaterade att ingen talare\r\nvar anmäld.\r\n(Beslut fattades efter 15 §.)</pre><pre> 10 §  Förmynderskapslagstiftningen</pre><pre>Föredrogs\r\nlagutskottets betänkande\r\n1994/95:LU3 Förmynderskapslagstiftningen (prop.\r\n1993/94:251.</pre><pre>Anf.  83  LENNART FRIDÉN (m):\r\nHerr talman! Detta är ett enigt betänkande. Jag har\r\ninte motionerat i frågan. Men jag vill ändå liksom\r\ngamle biskopen Brask lämna med en liten lapp av\r\ntveksamhet när vi handlägger detta ärende. Till\r\nskillnad från biskop Brask skall jag inte dölja den\r\nunder ett sigill utan öppet redovisa att det finns vissa\r\ntveksamheter. Jag känner en viss skepsis på en del av\r\ndessa punkter. Det är uppenbarligen så att man även\r\nfinner den tveksamheten hos utskottet när man ser hur\r\nbetänkandet har utformats.\r\nVi kan på en gång titta på vad utskottet säger. På\r\ns. 12 i betänkandet säger man att: \"Det är väsentligt\r\natt en så pass genomgripande reform följs upp och\r\nutvärderas relativt snart. Inte minst gäller detta frågan\r\nom avregleringen leder till att lagstiftningens\r\ngrundläggande syfte att trygga de omyndigas\r\negendom riskerar att komma i kläm. Utskottet utgår\r\nfrån att regeringen ser till att en sådan uppföljning och\r\nutvärdering av reformen kommer till stånd.\"\r\nTvå sidor längre fram säger man: \"Även här vill\r\nutskottet understryka vikten av att förändringarna följs\r\nupp och utvärderas relativt snart. Utskottet vill också\r\nunderstryka betydelsen av att de kompetenshöjande\r\ninsatser som, med anledning av överförmyndarnas\r\nutvidgade uppgifter, kan bli erforderliga kommer till\r\nstånd redan under övergångstiden fram till det att\r\nreformen avses träda i kraft, nämligen den 1 juli\r\n1995.\"\r\nHerr talman! Jag kan inte tolka detta på annat sätt\r\nän att utskottet har tagit intryck av en del av den kritik\r\neller de farhågor som har redovisats bl.a. från\r\nFöreningen Sveriges Överförmyndare. När det gäller\r\nförmögenhet finns det ju ett stort skyddsbehov av barn\r\noch andra som har svårt att klara sig själva.\r\nNär detta en gång i tiden genomfördes i Sverige -\r\nförsta gången i en lokal bestämmelse 1640 i Göteborg\r\noch mera allmänt år 1649 - utgick man från\r\nerfarenheter av att barn som t.ex. blivit föräldralösa\r\nfått sina förmögenheter förskingrade.\r\nNu kommer ett förslag om att man skall underlätta\r\növerförmyndarna och även för föräldrarna, så att\r\ndessa skall få bestämma litet mer. En gräns dras\r\ndärvid vid åtta basbelopp. Det är i dag trots allt en\r\nganska stor summa, och det finns, som också utskottet\r\nuttalar, risk för missbruk.\r\nJag har själv arbetat nio år som överförmyndare,\r\noch detta är ett område som jag väl känner till. Jag har\r\ndessvärre alltför ofta blivit besviken över människors\r\nsätt att missbruka det ansvar som de har fått för andra\r\nmänniskors pengar.\r\nEn av mina tidigare medarbetare har sagt att det\r\ninte framför allt är förmögenheterna över åtta\r\nbasbelopp som är viktiga, utan att det många gånger\r\nsnarare är de relativt små förmögenheterna som\r\nbehöver ett större skydd.\r\nDet finns också ett par andra punkter i förslaget\r\nsom man kan känna viss skepsis inför.\r\nÖverförmyndarna skall få utfärda vite gentemot de\r\npersoner som de sedan förutsätts samarbeta med.\r\nFram till i dag har vitesföreläggande utfärdats av\r\ntingsrätten, och överförmyndarna har då i en annan\r\natmosfär kunnat genomföra samarbetet med dem som\r\nblivit vitesförelagda. Var och en kan inse att om man\r\nå ena sidan skall hota och andra sidan samarbeta, blir\r\ndet inte särskilt mycket bevänt med samarbetet.\r\nDet görs och skall även i fortsättningen göras en\r\nhel del legala bedömningar med stöd av tingsrätten,\r\nmen det föreslås nu att granskningen av\r\nhandläggningen skall genomföras av länsstyrelsen.\r\nDet innebär att ett månghundraårigt samarbete mellan\r\nå ena sidan överförmyndarna och andra som\r\nhandlägger denna typ av frågor, å andra sidan den\r\nlokala rätten, där de senare har stött de förra, som jag\r\nser det kommer att störas.\r\nDet är också uppenbart att man inom\r\ndepartementet har hyst tveksamheter innan man lade\r\nfram denna proposition. Den baserar sig på en\r\nutredning, SOU 1988:40, som jag själv yttrade mig\r\növer för cirka sex år sedan. Jag hyser nu samma\r\nskepsis som vi hyste då. Man har låtit ärendet ligga ett\r\nbra tag i en låda. Det har framförts en hel del kritiska\r\nsynpunkter mot förslagen, och man har därför inte\r\nvelat driva fram ärendet. Även om jag tycker att det\r\nligger en del i principen att domstolarna i första hand\r\nskall bedriva dömande verksamhet, finns det en risk\r\nför att man genom att rensa upp på detta område gör\r\ndet gamla felet att kasta ut barnet med badvattnet.\r\nHerr talman! Det finns alltså ett par punkter i det\r\nhär ärendet som kan ifrågasättas. Jag har dock inte\r\nkommit fram till att jag borde ha motionerat i detta\r\nläge, men liksom utskottet utgår jag från och vill\r\nstarkt understryka att det på de tveksamma punkterna\r\när mycket viktigt att vi har en uppföljning och att den\r\nsker ganska snabbt. Om det visar sig att förslagen inte\r\nfyller kraven på skydd för de underåriga, de\r\nförståndshandikappade och de andra vilkas medel\r\nman förvaltar, bör vi snabbt kunna göra en sådan\r\nförändring att problemen kan undanröjas.</pre><pre>11 §  Stimulansbidrag till kommuner</pre><pre>Föredrogs\r\nsocialförsäkringsutskottets betänkande\r\n1994/95:SfU4 Stimulansbidrag till kommuner (prop.\r\n1994/95:26).</pre><pre>Överläggningen var härmed avslutad.\r\n(Beslut fattades efter 15 §.)</pre><pre> 12 §  Redogörelse för avregleringsarbetet</pre><pre>Föredrogs\r\nnäringsutskottets betänkande\r\n1994/95:NU1 Redogörelse för avregleringsarbetet\r\n(skr. 1994/95:22).</pre><pre>Överläggningen var härmed avslutad.\r\n(Beslut fattades efter 15 §.)</pre><pre>13 §  Tillsyn av djurskydd m.m.</pre><pre>Föredrogs\r\njordbruksutskottets betänkande\r\n1994/95:JoU1 Tillsyn av djurskydd m.m. (försl.\r\n1993/94:RR8).</pre><pre>Anf.  84  GUDRUN LINDVALL (mp):\r\nHerr talman! I detta betänkande behandlas dels en\r\növersyn av djurskyddslagen, dels ett antal motioner,\r\nav vilka jag vill kommentera några.\r\nDen översyn av djurskyddslagen som  Riksdagens\r\nrevisorer har gjort är mycket bra. Revisorerna\r\nkonstaterar att djurskyddet i många kommuner inte\r\nbedrivs på det sätt som man skulle önska. Bakgrunden\r\när helt enkelt den att man inte har tillräckligt med\r\npersonal. De menar att även utbildningen bör ses\r\növer. Inspektörernas ställning bör i mångt och mycket\r\nförstärkas för att förbättra tillämpningen av\r\ndjurskyddslagen. Det är nämligen en mycket svårt lag\r\natt hantera.\r\nJag kommer från en kommun där man har jobbat\r\nmycket med djurskydd. Man hamnar när man skall\r\ntillämpa djurskyddslagen alltid i situationer där det är\r\nbesvärligt för den som drabbas av lagens\r\nbestämmelser att döma till djurets fördel i stället för\r\ntill människans fördel. Man kommer ofta in på fall av\r\ntypen hunduppfödare som haft djur under hela sitt liv\r\nmen som plötsligt skall bli fråntagna sina djur.\r\nMycket av känslor blir inblandade.\r\nDet som gör det extra besvärligt att tillämpa denna\r\nlag är att i vissa fall när man griper in hårt,\r\nomhändertar djuren och ibland även avlivar dem, blir\r\ndjurägaren vid en rättslig prövning friad. Det\r\nförhållandet att djurinspektörerna vet att synen inte är\r\ngemensam i hela rättsapparaten gör att man inte vågar\r\ntillämpa djurskyddslagen. I och med detta förlorar\r\nlagen en del av sin betydelse.\r\nJag kan redogöra för ett exempel, som ligger mig\r\nnära eftersom det är en bekant som berörs.\r\nEn kvinna hade haft hundar i hela sitt liv. Det skall\r\nerkännas att det började bli litet många hundar och att\r\nvissa hundar fanns i en ladugård utan belysning. Det\r\nluktade dessutom kiss i huset. Kvinnan gick dock\r\nflitigt på hundutställningar, hon jagade med sina\r\nhundar och såg till att de kontinuerligt undersöktes av\r\nveterinär, i detta fall av en distriktsveterinär. Hon\r\nhade mycket gott anseende i hundsammanhang.\r\nEn djuruppsyningsman i hennes hemkommun fick\r\nupp ögonen för hennes verksamhet. Mycket papper\r\nsändes fram och tillbaka utan att egentligen någondera\r\nparten förstod vad den andra ville säga. Jag är\r\növertygad om att man hade kunnat komma till rätta\r\nmed det hela om det hade visats en större förståelse\r\nfrån båda sidor. Slutligen omhändertog man hundarna.\r\nMan har enligt djurskyddslagen rätt att avliva\r\ndjuren, om man inte kan placera dem, och i detta fall\r\navlivades bl.a. en hanhund som var importerad för\r\ndyra pengar från ett annat europeiskt land. Också en\r\ndräktig tik avlivades. Man kan säga att det\r\navelsmaterial som hundägaren under många år hade\r\nbyggt upp i stort sett spolierades. Vid den rättsliga\r\nprövningen friades hon och återfick två av sina\r\nhundar.\r\nDet här fallet visar att vi måste ha en samsyn\r\nmellan djurskyddsinspektörerna, polisen, som ofta\r\nfinns med i handläggningen, och jurister för att sådant\r\nhär inte skall inträffa. Hundägarens och\r\nbekantskapskretsens uppskattning av djurskyddslagen\r\nförbättrades inte precis. Man ansåg att denna lag kan\r\nanvändas på ett mycket underligt sätt.\r\nJag anser att sådana här saker inte får ske. Jag vill\r\ndärför att det som anförs i Riksdagens revisorers\r\npromemoria om utbildning också borde innefatta\r\npoliser och jurister. Då kan vi få till stånd en samsyn,\r\nså att djurskyddslagen kan användas på ett riktigt sätt.\r\nDet borde egentligen vara så att ett omhändertaget\r\ndjur får avlivas bara om så är av nöden på grund av att\r\ndjuret är vanvårdat eller mår dåligt. Det borde vara\r\ndjurets hälsostatus som avgör om djuret skall avlivas,\r\neftersom dagens rättsprövning i vissa fall inte\r\nstämmer överens med den bedömning som\r\ndjurskyddsinspektörerna gör.\r\nI betänkandet förs också diskussioner om 2 och 4\r\n§§ i djurskyddslagen, vilka handlar om försöksdjur. I\r\n2 § föreskrivs att djurskyddslagen gäller för alla djur\r\nutom försöksdjur. Man har på många håll ansett, även\r\ni samband med lagens införande, att försöksdjur borde\r\nomfattas av djurskyddslagen. Så tycker även\r\nMiljöpartiet, och jag har avgivit en reservation\r\nbeträffande dessa frågor.\r\nI den gamla skrivningen inbegreps försöksdjuren\r\ngenom att det stadgades att djur skall behandlas väl\r\noch skyddas mot onödigt lidande och sjukdom. År\r\n1991 lade man till en föreskrift innebärande att djur\r\nsom används för ändamål som avses i 19 § första\r\nstycket inte skall anses vara utsatta för onödigt\r\nlidande eller sjukdom, om användningen tillstyrkts av\r\nen djurförsöksetisk nämnd. Det är därvid\r\nförsöksdjuren som avses.\r\nDetta innebär att djurskyddsinspektörerna i\r\nkommuner med försöksdjursverksamhet egentligen\r\ninte kan använda djurskyddslagen. De vågar inte göra\r\ntillsyn, eftersom de känner att denna verksamhet\r\nkolliderar med de bedömningar som den\r\ndjurskyddsetiska nämnden har gjort. I praktiken\r\nfungerar alltså inte denna lag. Dessa djur får\r\negentligen ingen tillsyn alls. Miljö- och\r\nhälsoskyddsnämnderna vågar inte undersöka hur det i\r\nrealiteten ser ut.\r\nOm vi får bort det sista stycket, som undantar\r\nförsöksdjuren från djurskyddslagen kan Miljö- och\r\nhälskoskyddsnämnden undersöka hur det ser ut där\r\nförsöksdjuren finns. Djurskyddslagen kommer då\r\nockså att innefatta försöksdjuren. Det borde vara det\r\nrätta.\r\nI 4 § står det att djur som föds upp eller hålls för\r\nproduktion av livsmedel, ull, skinn eller päls skall\r\nhållas och skötas i en god djurmiljö på ett sådant sätt\r\natt det främjar deras hälsa och ger dem möjlighet att\r\nbete sig naturligt. Detta borde innefatta försöksdjuren.\r\nDet gör det inte i dag, i och med att det i 2 § står att\r\nförsöksdjuren är undantagna från djurskyddslagen.\r\nJag skulle inte vilja återfödas som ett försöksdjur,\r\nom det nu finns ett liv efter detta. Miljön för\r\nförsöksdjuren är ofta mycket torftig. Det borde vara\r\nen självklarhet att djuren skall ha möjlighet att bete\r\nsig naturligt, i alla fall mellan försöksserierna, men så\r\när det inte i Sverige i dag. Det är sterila och kala\r\nmiljöer som ofta inte ger någon som helst möjlighet\r\nför djuren att bete sig naturligt. Om vi får till stånd en\r\nändring av 2 och 4 §§ kan djurskyddslagen även\r\ntillämpas på försöksdjur.\r\nFör Miljöpartiets räkning yrkar jag bifall till min\r\nreservation avseende mom. 2 och 4.\r\nDet finns även annat i detta betänkande som jag\r\nskall ta upp.\r\nEn motion om varroainfektioner hos bin\r\nbehandlas.\r\nVarroa är ett kvalster som angriper bin och som\r\nhar kommit in i Sverige. Det är en sjukdom som\r\nborde bekämpas. Kvalstret kom till Gotland 1987.\r\nSedan 1991 finns det i södra Sverige. Nu ser det ut\r\nsom om det sprider sig ganska snabbt.\r\nDet skulle finnas en möjlighet att komma till rätta\r\nmed varroainfektionen om vi vidtog åtgärder nu. Jag\r\nanser att det har funnits en feghet i hanteringen.\r\nEgentligen tror jag att denna feghet beror på att\r\nbiodlarna inte är överens. Det finns en skillnad i synen\r\npå detta mellan dem som producerar honung\r\nprofessionellt i stor skala och dem som är\r\namatörodlare.\r\nMan kan bekämpa varroainfektionen med\r\nkemikalier, men för dem som säljer honung i en liten\r\nburk och vill att det skall vara en absolut ren\r\nnaturprodukt känns det inte speciellt positivt att\r\nanvända kemikalier för att hålla dessa varroakvalster i\r\nschack.\r\nStorproducenterna säljer däremot ofta till\r\nkosmetika- och livsmedelsindustrin och har kanske\r\ninte samma absoluta krav på att kemikalier inte skall\r\nanvändas i bihanteringen. Det är inte lika viktigt för\r\ndem.\r\nDet finns alltså olika synsätt hos olika biodlare.\r\nDetta skulle vi kunna komma till rätta med om vi såg\r\ntill att klassa bin som husdjur. Då skulle nämligen bin\r\ninnefattas av samma lagar som övriga husdjur\r\ninnefattas av. Då vore det givet att den här sjukdomen\r\nskulle bekämpas som andra sjukdomar på husdjur.\r\nI den reservation som finns från Centerpartiet,\r\nMiljöpartiet och vissa delar av Moderaterna har vi\r\nsagt att syftet skall vara att utrota varroakvalster. Men\r\njag anser för Miljöpartiets räkning att det hade varit\r\nbättre om vi hade lagt till att vi anser att bin skall vara\r\nhusdjur. Jag yrkar i alla fall bifall till den reservation\r\nsom finns i det ärendet.\r\nI betänkandet behandlas också en fråga angående\r\nsaxfångst av djur.\r\nI en motion från Vänsterpartiet står det att Sverige\r\nnaturligtvis bör gå före i det här fallet och inte\r\nimportera päls från länder som fortfarande bedriver\r\nfångst av djur med sax.\r\nMan tycker att det borde vara självklart att Sverige\r\nsom har ett anseende när det gäller djurskydd skall gå\r\nföre på den här punkten. Tyvärr är det inte så i dag. Vi\r\nlutar oss tillbaka mot EU och hoppas att EU skall\r\ninföra sådana regler för hela unionen att vi inte\r\nbehöver gå före. Jag måste från Miljöpartiets sida\r\nsäga att det är beklämmande.\r\nMan kan undra om vi människor verkligen måste\r\ngå klädda i andras pälsar, men eftersom modet\r\nfortfarande ibland så föreskriver skulle jag i alla fall\r\nvilja att Sverige inte importerar pälsar från länder som\r\nfortfarande använder bensax. Det är ett fruktansvärt\r\nplågsamt sätt att fånga djur på.\r\nJag yrkar alltså bifall till de reservationer som jag\r\njust har talat om.</pre><pre>Anf.  85  ANN-KRISTINE\r\nJOHANSSON (s):\r\nFru talman! I betänkandet behandlas riksdagens\r\nrevisorers förslag angående tillsynen av djurskydd\r\nsamt några motionsyrkanden från den allmänna\r\nmotionstiden.\r\nVåren 1988 beslutade riskdagen om ett förslag till\r\nen ny djurskyddslag som trädde i kraft den 1 juli\r\n1988. Lagen och dess tillämpning har diskuterats i\r\ndenna kammare vid flera tillfällen.\r\nVid den senaste debatten förutsatte utskottet att\r\nregeringen skulle komma tillbaka till riksdagen med\r\nförslag om ytterligare åtgärder om inte de föreslagna\r\nförändringarna i lagen medförde att den framtida\r\nhandläggningen av dessa ärenden uppfyllde de\r\ngrundläggande kraven och ambitionerna i\r\ndjurskyddslagen.\r\nAv revisorernas granskning framgår att det\r\nalltjämt kvarstår problem inom tillsynsorganisationen.\r\nBl.a. verkar tillsynen i många kommuner vara en\r\nresursmässigt lågt prioriterad uppgift.\r\nDet föreligger enligt rapporten vissa brister när det\r\ngäller t.ex. utbildning, rådgivning och fortbildning av\r\ndjurskyddsinspektörerna.\r\nVi delar revisorernas bedömning att en ny\r\ninventering av djurskyddsarbetet skall göras. Om en\r\nsådan undersökning skulle visa att djurskyddstillsynen\r\növer lag uppvisar de brister som revisorerna pekar på\r\nbör en omprövning ske av djurskyddstillsynens\r\nnuvarande organisation och finansiering.\r\nUtgångspunkten bör i så fall vara de nationellt\r\nuppställda målen för djurskyddsarbetet.\r\nVi anser att kommunernas behov av vägledning\r\nför sitt tillsynsarbete och arbetsfördelningen mellan\r\nJordbruksverket och länsstyrelserna särskilt skall\r\nuppmärksammas.\r\nSom revisorerna säger kan det finnas skäl att i\r\nanslutning till en mer övergripande översyn av\r\ndjurskyddstillsynen pröva frågan om att i lagstiftning\r\nprecisera kraven på kompetens för\r\ndjurskyddsinspektörer.\r\nVi föreslår att dessa frågor övervägs närmare av\r\nregeringen och att regeringen återkommer till\r\nriksdagen med en redovisning och eventuella förslag\r\ntill erforderliga åtgärder.\r\nFru talman! Enligt 2 § i djurskyddslagen får djur\r\ninte utsättas för onödigt lidande och sjukdom. Enligt\r\n1990 års lagändring skall försöksdjur inte anses vara\r\nutsatta för onödigt lidande eller sjukdom vid\r\nanvändningen om denna tillstyrkts av en\r\ndjurförsöksetisk nämnd. I samband med lagändringen\r\nsade utskottet 1990 bl.a. följande:\r\nAnvändningen av försöksdjur skall enligt\r\ndjurskyddslagen prövas från etisk synpunkt innan\r\nförsöket påbörjas. Prövningen skall göras av särskilda\r\nnämnder. Dessa etiska nämnder skall ta hänsyn till å\r\nena sidan försökets betydelse och å andra sidan\r\nlidandet för djuren.\r\nNuvarande lydelse i 2 § förutsätter således en\r\nfungerande djurskyddstillsyn.\r\nDet är viktigt att djurskyddstillsynen kan uppfyllas\r\näven när det gäller försöksdjuren, och enligt vad\r\nutskottet har erfarit är frågan om en eventuell\r\nutvidgning av tillämpningsområdet för 2 § föremål för\r\nen beredning inom regeringskansliet.\r\nVi inser också att det finns vissa problem med de\r\netiska nämndernas arbete. Det är bl.a. problem med\r\ninformationen till berörda kommunala nämnder om\r\nvilka försök som pågår, och det behövs utbildning när\r\ndet gäller försöksdjurshållningen.\r\nVi överväger nu om frågan om en uppföljning och\r\nutvärdering av de djurförsöksetiska nämndernas\r\nverksamhet kan aktualiseras i form av ett\r\nuppföljningsprojekt under medverkan av riksdagens\r\nrevisorer.\r\nFru talman! Till sist vill jag yrka bifall till\r\nutskottets hemställan och avslag på samtliga\r\nmotioner.\r\nTack!</pre><pre>Anf.  86  GUDRUN LINDVALL (mp)\r\nreplik:\r\nFru talman! Jag vill kommentera 2 § i\r\ndjurskyddslagen. Jag anser att det, när vi stiftar lagar,\r\när viktigt att se över hur de fungerar i praktiken.\r\nDet visar sig att 2 § inte fungerar i de kommuner\r\ndär det finns ett ambitiöst djurskyddsarbete och också\r\nförsöksdjur. Det innebär att de djurförsöksetiska\r\nnämnder som gör bedömningen av om djur utsätts för\r\nonödigt lidande eller sjukdom inte har den kompetens\r\nsom man egentligen skulle önska att de hade.\r\nFramför allt utövas aldrig någon tillsyn.\r\nTanken med lagen var att miljö- och\r\nhälsoskyddsnämnderna skulle kunna utöva en form av\r\ntillsyn. Men man hamnar hela tiden i problemet att\r\nden djurförsöksetiska nämnden har bedömt att det inte\r\när fråga om onödigt lidande eller sjukdom. Det kan å\r\nandra sidan vara precis det som\r\ndjurskyddsinspektören anser vara onödigt lidande\r\neller sjukdom. Lagen fungerar alltså inte.\r\nNu har, såvitt jag förstår, Nordiska samfundet mot\r\nplågsamma djurförsök återigen aktualiserat frågan.\r\nDen är på remiss i vissa kommuner. Bl.a. har miljö-\r\noch hälsoskyddsnämnden i min kommun har haft\r\nfrågan på remiss. Jag förutsätter att regeringen\r\nåterkommer med anledning av den remissrundan med\r\nförslag till ändringar av 2 § i djurskyddslagen. Då\r\nkanske vi kan få en lydelse som gör att djurskyddet\r\nkan fungera i praktiken. Det gör det inte i dag.\r\nFörsöksdjuren har rätt till samma skydd mot onödigt\r\nlidande och sjukdom och samma rätt till en vettig\r\nbehandling och möjlighet att bete sig naturligt som\r\nandra husdjur. Så måste det bli, men då måste lagen\r\nändras.</pre><pre>Anf.  87  LENNART BRUNANDER (c):\r\nFru talman! Vi diskuterar motioner som berör den\r\nsvenska djurskyddslagen. Vi har en bra djurskyddslag\r\ni Sverige. Den trädde i kraft 1988, och den tar stor\r\nhänsyn till djurens möjligheter att leva ett bra liv.\r\nNaturligtvis finns det saker och ting som det går att\r\nändra på. En sådan sak är den fråga som har\r\ndiskuterats i dag, nämligen 2 § i djurskyddslagen.\r\nFörsöksdjuren behandlas på ett annorlunda sätt än\r\nandra djur.\r\nCenterpartiet var emot denna förändring när\r\nbeslutet fattades. Men vi har inte reserverat oss i det\r\nhär sammanhanget eftersom frågan bereds i\r\nregeringen. Regeringen kommer under våren 1995 att\r\nkomma tillbaka med ett förslag, som förhoppningsvis\r\nkommer att se ut som vi vill ha det. Skulle regeringen\r\ninte göra så, har vi då möjlighet att ta upp frågan på\r\nnytt till diskussion och lägga fram ett annorlunda\r\nförslag. Det finns alltså ingen anledning att återigen\r\nge regeringen i uppdrag att utreda något som redan\r\nhåller på att utredas.\r\nDet var naturligtvis bättre när de lokala hälso- och\r\nmiljöskyddsnämnderna hade den direkta möjligheten\r\natt framföra synpunkter på behandlingen av\r\nförsöksdjuren. Det gällde inte under själva försöken,\r\nutan skötseln av djuren mellan försöken.\r\nSamma sak är det med den andra paragrafen. 4 §\r\ndjurskyddslagen gäller vilka djur den ansvariga\r\nmyndigheten har rätt att utge föreskrifter om, dvs.\r\nföranstalta vilka krav som ställs för att få hålla djur.\r\nSå är det om man vill hålla sig med kor, grisar, höns\r\nosv. Däremot gäller det inte för hobbyhästar, hundar\r\nosv. som inte används yrkesmässigt.\r\nRegeringen fick för något år sedan i uppdrag att se\r\növer denna fråga och föreslå en förändring. Det\r\nbeslutet fattade vi i riksdagen i samband med att vi\r\nskärpte reglerna för omhändertagande av djur som\r\ninte sköts på rätt sätt. Det har också varit ett\r\nbekymmer. Den lagändringen trädde i kraft för ett par\r\når sedan. Då togs också denna fråga upp. Men den var\r\nför stor för att vi skulle kunna fatta beslut direkt.\r\nDärför gavs regeringen i uppdrag att komma tillbaka\r\nmed ett förslag. Det kommer regeringen att göra\r\nunder våren 1995 samtidigt som 4 § ses över.\r\nVi får avvakta dessa förslag. Vi behöver inte\r\nåterigen påpeka dessa saker för regeringen. I dessa\r\nstycken yrkar jag bifall till utskottets hemställan i\r\nbetänkande 1994/95:JoU1.\r\nJag yrkar också bifall till det förslag som\r\nframkommer i utskottets hemställan angående\r\ntillsynen. Ann-Kristine Johansson beskrev den frågan\r\nbra, och frågan har utretts av riksdagens revisorer. Det\r\när bra och riktigt att jobba på det sätt som föreslås här.\r\nSedan har vi frågan om varroakvalster. Varroa är\r\nett kvalster som angriper bin. Bina mår dåligt och dör\r\nså småningom. Detta är naturligtvis ett bekymmer för\r\nbiodlarna. Men det är även ett bekymmer för hela\r\nnaturen och det biologiska systemet. Biet är ett viktigt\r\ninstrument i vår biologiska mångfald, pollinering osv.\r\nJag tycker att man har varit litet för släpphänt i\r\nsättet att hantera frågan. Kvalstret kom sent på 80-\r\ntalet till Sverige. Möjligheterna att få bukt med dessa\r\nkvalster har gått ut på att vara hård och inte tveka i\r\nbekämpningen. Det är precis som på samma sätt som\r\nvid bekämpningen av andra djursjukdomar. Vi ställer\r\ninte särskilt många frågor vid salmonella, tuberkulos\r\neller mul- och klövsjuka. Då slår vi till och sanerar\r\nbort sjukdomarna. Så har inte skett vad gäller varroa.\r\nJag har tillsammans med Riksdagens revisorer\r\ngranskat hur myndigheterna har hanterat denna fråga.\r\nDet går inte att säga att myndigheterna har gjort fel.\r\nBinämnden lägger fast de regler som skall gälla, och\r\nmyndigheterna har i stort sett följt dessa regler. Det\r\ngår att ha synpunkter på vad de har gjort i enskilda\r\närenden. Men det finns inte någon direkt större kritik\r\növer hur de har fullföljt Binämndens intentioner.\r\nVi i riksdagen måste säga att det behövs en\r\nkursändring med en hårdare linje. Det framkommer i\r\nreservationen. Jag yrkar bifall till reservation 3, som\r\ntar upp frågan om varroakvalster.</pre><pre>Anf.  88  ANN-KRISTINE JOHANSSON (s)\r\nreplik:\r\nFru talman! Det finns fortfarande en del\r\nfrågetecken när det gäller bekämpningen av varroa. I\r\nförsta hand är det en fråga för berörd myndighet.\r\nVad gäller att definiera bin som husdjur är en\r\nfråga om att förändra lagen. Det är svårt för sittande\r\nutskott, för att inte säga omöjligt, att ta ställning till en\r\nsådan lagändring. Det är inte fråga om feghet, utan\r\nrespekt för den sakkunskap som finns hos de olika\r\nbiodlarna och myndigheterna. Vi förutsätter att\r\nmyndigheten och regeringen följer frågan med\r\nuppmärksamhet och vidtar de åtgärder som behövs.</pre><pre>Anf.  89  LENNART BRUNANDER (c)\r\nreplik:\r\nFru talman! Jag har inte ställt krav på att bin skall\r\nklassas som husdjur. Vi tog bort den frågan eftersom\r\nvi tyckte att den var besvärlig. Precis som Ann-\r\nKristine Johansson säger var det ett för stort steg att ta\r\natt baseras enbart på ett motionsyrkande. Den frågan\r\nfår behandlas på sikt.\r\nDäremot tror jag inte att vi kan vänta på att få svar\r\npå allt innan vi bestämmer hur vi skall göra. Då har\r\ntåget gått för länge sedan. Det är viktigt att vi är\r\nbeslutsamma och bestämda i denna fråga och därmed\r\nser till att vi stoppar spridningen av sjukdomen.</pre><pre>Anf.  90  GUDRUN LINDVALL (mp)\r\nreplik:\r\nFru talman! Naturligtvis hade utskottet kunna\r\nlägga fram synpunkten att bin skall klassas som\r\nhusdjur. Utskottet hade kunnat ge till känna till\r\nregeringen att vid arbetet med att komma till rätta\r\nmed varroakvalstret vore det önskvärt att klassa bin\r\nsom husdjur. Det hade naturligtvis varit en skrivning\r\nsom hade gjort att utskottet hade kunnat hantera denna\r\nfråga på ett mer stringent sätt i fortsättningen.\r\nJag hoppas att vi kan återuppta denna fråga i\r\nutskottet. Om bin klassas som husdjur vet vi att frågan\r\nkommer att hanteras som vilken sjukdom som helst på\r\nett husdjur. Då vet vi att bekämpningen sätts i gång.\r\nPrecis som Lennart Brunander säger skulle vi\r\nnaturligtvis reagera om husdjur fick tuberkulos.\r\nMen i det här fallet tror jag att det handlar om att\r\nmånga har svårt att inse vilken stor betydelse bin\r\nfaktiskt har. Bin har stor betydelse för framför allt det\r\nekologiska systemet, för rapsodlare, fruktodlare och\r\ngrönsaksodlare. Om bina slås ut i Sverige blir det\r\nrejäla konsekvenser. Därför bör vi direkt se till att få\r\nett bekämpningsprogram fastslaget. Jag hoppas att\r\nregeringen har mod att återkomma i frågan eftersom\r\nman inom näringen inte är överens om hur frågan\r\nskall hanteras. Det behövs ett politiskt mod, t.ex. att\r\nklassa bin som husdjur.</pre><pre>Anf.  91  LENNART BRUNANDER (c)\r\nreplik:\r\nFru talman! Gudrun Lindvall och jag är överens\r\nom hur det borde vara. Egentligen behöver vi inte\r\nträta om det.\r\nVi tog bort frågan om bin skulle klassas som\r\nhusdjur eller inte för att det skulle vara enklare att få\r\nfram synpunkter i anslutning till\r\nmotionsbehandlingen. Frågan om bin skall anses som\r\nhusdjur eller inte får vi återkomma till. Det tycker jag\r\natt vi skall göra. Det är en ganska viktig diskussion\r\noch ett viktigt ställningstagande. Men det kan vi\r\nmönstra ut just nu.\r\nSedan säger Gudrun Lindvall att hon vill att\r\nregeringen skall återkomma. Det vi vill i\r\nreservationen är att regeringen skall agera, inte\r\nåterkomma till riksdagen, för att få stopp på detta.\r\nGudrun Lindvall talade sjukdom. Det är i och för\r\nsig en sjukdom. Men det är fråga om ett kvalster, så\r\ndet är litet annorlunda än vid en sjukdom. Det är ett\r\nkvalster som sitter på bina och som förstör dem. Enda\r\nmöjligheten att få bort den är att man tar död på alla\r\ndessa kvalster.</pre><pre>Anf.  92  INGVAR ERIKSSON (m):\r\nFru talman! I jordbruksutskottets betänkande nr 1\r\nangående tillsyn av djur behandlas också en motion\r\nsom jag väckte under allmänna motionstiden i januari.\r\nDet gäller just bekämpning av varroakvalster hos bin.\r\nMer än en tredjedel av landets bin har försvunnit\r\nden senaste femårsperioden. Minskningen torde\r\nfortsätta. Detta är allvarligt då binas betydelse inte\r\nminst som pollinatörer kan uppskattas till ett värde av\r\n1,5-2 miljarder kronor per år. Därtill kommer\r\nhonungsproduktionen som ger ett nyttigt och\r\nhögvärdigt livsmedel.\r\nDen stora nedgången av antalet bisamhällen från\r\n94 500 som invintrats år 1987 till 60 540 år 1992 kan\r\nförväntas bli ännu större på grund av spridningen av\r\ndet fruktade varroakvalstret i landet.\r\nÅr 1987 upptäcktes varroa på Gotland, och det har\r\nförsports att samtliga Gotlands bin skulle ha\r\ninfekterats. Biodlingen på ön har starkt decimerats på\r\nsex år.\r\nPå fastlandet har varroa hittills konstaterats på\r\nflera håll i Sydsverige - Malmö, Helsingborgstrakten,\r\nBjärehalvön, Ljungbytrakten och södra Halland. Nu\r\nhotas övriga Sverige av bisjukdomen om inte mer\r\nkraftfulla åtgärder vidtas.\r\nInfekterade bin kan inte av egen kraft nå Sverige,\r\nsom ju har naturliga vattengränser. Därför måste\r\ninförsel av bin ha skett. Man kan i juridisk mening\r\nbeteckna det som varusmuggling. Det är beklagligt att\r\ninte någon utredning företagits om på vilket sätt\r\ninfektionen kom in i landet. Trots att inga kraftfulla\r\nförsök företagits i syfte att slå ut infektionen har\r\nspridningen ännu begränsad omfattning på fastlandet.\r\nDå riksdagen för snart två år sedan behandlade\r\nfrågan gav berörd myndighet beskedet att bekämpning\r\ngenom utslagning av infekterade bisamhällen inte\r\nskulle räcka för utrotning. Alternativet blev då i stället\r\natt söka hålla tillbaka infektionen med hjälp av\r\nbekämpningsmedel. Man gav med andra ord upp\r\nkampen. Det är första gången svenska myndigheter\r\nkastat in handduken i kampen mot en farsot hos\r\nhusdjur.\r\nÄnnu finns dock aktiva biodlare som försöker\r\nkomma till rätta med varroa. En ny metod baserad på\r\ngamla erfarenheter som man vunnit genom\r\nbekämpning av annan bisjukdom har prövats och\r\nprövas för närvarande med lovande resultat. Metoden\r\nkallas Frigovarroametoden. Den innebär i korthet\r\nfrysning eller annan destruktion av det biyngel på\r\nvilket varroan reproducerar sig, så länge som varroa\r\nfinns. Metoden befriar bin från kvalster utan att\r\nbisamhället avdödas. Temporär destruktion av yngel\r\nmedför att bisamhället tillfälligt försvagas, varför\r\nårets honungsskörd uteblir. Dock får bisamhället full\r\nstyrka samma år.\r\nJag har i motion Jo515 velat få i gång ett\r\npilotprojekt med denna nya metod i ett fullskaleförsök\r\nmed en jämförelse av avdödade bin i ett annat försök\r\nenligt tidigare använda metoder. Detta skall göras just\r\nför att utröna  möjligheterna att få bukt med varroa.\r\nKostnaderna skulle täckas inom ramen för det anslag\r\nför bekämpning av smittosamma husdjurssjukdomar.\r\nJag ville också att man skulle skärpa kontrollen\r\nnär det gäller införsel av bin. Det skulle vara mycket\r\nstor restriktivitet för vandring med bin inom\r\ninfekterade zoner, som nu t.ex. i zon 1, så länge det\r\nfinns infektion i området.\r\nOm man tidigare definierat bin som husdjur - som\r\nhar nämnts här i debatten, och som jag också tog upp i\r\nmotionen - skulle också av allt att döma kampen mot\r\nvarroa i dag varit betydligt lättare och betydligt\r\nframgångsrikare. Då hade man verkligen angripit\r\nproblemet. Nu har man lämnat det därhän och gått in\r\nför att använda bekämpningsmedel, med de problem\r\ndet i sig har.\r\nStora biologiska och ekonomiska värden står alltså\r\npå spel om inte varroahotet kan stoppas. Att kunna\r\nminska användningen av i bekämpningen insatta\r\nkemikalier är också mycket positivt, inte minst med\r\ntanke på produktionen av den rena naturprodukten\r\nhonung.\r\nFru talman! I reservation nr 3 slås fast i ett\r\ntillkännagivande att regeringen så fort som möjligt\r\nbör initiera en översyn av nuvarande\r\nbekämpningsprogram och därvid noga pröva vidtagna\r\nbekämpningsåtgärder. För att klara detta måste även\r\nandra metoder än de hittills använda prövas.\r\nI betänkandet nöjer man sig med en skrivning som\r\nman kallar kraftfull men som vi reservanter inte anser\r\ntillräcklig. Syftet måste vara att utrota varroakvalstret.\r\nDet är det reservationen gäller. Reservationen tar inte\r\nupp frågan om husdjursdefinitionen. I den frågan vill\r\njag liksom Lennart Brunander återkomma.\r\nJag yrkar bifall till reservation 3 och i övrigt till\r\nutskottets hemställan.</pre><pre>Anf.  93  MAGGI MIKAELSSON (v):\r\nFru talman! Detta betänkande behandlar ett antal\r\nolika frågor. Jag tänkte uppehålla mig vid en av dem,\r\nnämligen den om fångstmetoder.\r\nVi närmar oss ju vintern med stormsteg. Då dyker\r\nockså pälsarna upp på gator och torg. Det syns inte\r\nutanpå, men bland de pälsar som finns i Sverige finns\r\npälsar som kommer från djur som har fångats med\r\nbensax. Det är importerade pälsar. Här i Sverige har\r\nvi sedan 60-talet ett förbud mot att använda bensax.\r\nDet är en mycket grym fångstmetod som utsätter\r\ndet djur som har fångats på det sättet för stort lidande.\r\nEn bensax som slår till om djurets ben leder oftast inte\r\ntill att djuret dör utan till att det blir sittande fast i\r\nbensaxen med brutet ben. Det är inte ovanligt att de\r\nsjälva biter av sig benet och i bästa fall får leva med\r\ntre ben.\r\nEftersom vi inte har ett importförbud i Sverige i\r\ndag betyder det att vi indirekt stöder att man har\r\ntillåter bensax i andra länder. Vi bidrar till en fortsatt\r\nanvändning.\r\nFru talman! Detta är inte en ny fråga. Den har\r\nvarit aktuell i riksdagen i många år. Förslaget har\r\nalltid avvisats. Det är svårt att förstå varför, eftersom\r\nmin uppfattning egentligen delas av\r\nutskottsmajoriteten.\r\nDen här gången hänvisar man till att den\r\ninternationella standardiseringsorganisationen håller\r\npå att bereda ett förslag om gemensamma standarder\r\noch till att EU har skjutit upp beslut i frågan. EU\r\nskulle ha fattat beslut som gällt från den 1 januari\r\n1995 men har skjutit upp det i väntan på förslag från\r\nstandardiseringsorganisationen.\r\nMan hänvisar också till att Sverige skall leva upp\r\ntill sina internationella åtaganden. Men det kan\r\nknappast bryta mot några internationella konventioner\r\nom Sverige förbjuder import av pälsar från länder\r\nsom tillåter bensax.\r\nTvärtom skulle det kanske vara så att ett svenskt\r\nbeslut kunde skynda på beredningen i den\r\ninternationella standardiseringsorganisationen, ISO.\r\nDet finns ju inga garantier att ISO blir klar under\r\nnästa år heller. Det vore ju ganska enkelt att ställa\r\nkrav på att de länder som vill exportera päls till\r\nSverige skall omfattas av det förbud som vi har i\r\nSverige.\r\nFru talman! Med det vill jag yrka bifall till\r\nreservation nr 2.</pre><pre>Anf.  94  GUDRUN LINDVALL (mp):\r\nFru talman! Jag börjar med att yrka bifall till\r\nreservationerna 1-3 i betänkande JoU1. Jag vill också\r\nkommentera det särskilda yttrande som Miljöpartiet\r\nde gröna har gjort, avseende turbekulos hos hjortdjur.\r\nI dag har vi en frivillig kontroll av hjort som\r\neventuellt skulle kunna ha tuberkulos. Vi har fått in\r\nturbekulos på hjort, och man tror att denna sjukdom är\r\nunder kontroll, som tur är.\r\nNär man diskuterade införsel av kontrollprogram\r\ndiskuterades det också mycket om ifall detta skulle\r\nvara frivilligt eller inte. Resultatet blev att det är\r\nfrivilligt, och vi skall nu utvärdera\r\nkontrollprogrammet den 1 maj 1996.\r\nFrån Miljöpartiet de grönas sida hyser vi en stor\r\noro för denna sjukdom. Man kan se att hjortar har en\r\nbenägenhet att stundtals ta sig ur hägnet, och det finns\r\nen liten risk för att turbekulossjukdomen skulle kunna\r\nspridas till tamboskap, antingen direkt eller via andra\r\nvilda djur. Vi har inte avgett någon reservation i detta\r\närende men menar att regeringen och riksdagen måste\r\nhålla utvecklingen av denna sjukdom under mycket\r\nnogrann kontroll. Och om så krävs, måste vi\r\nomedelbart kunna införa ett obligatoriskt\r\nkontrollprogram i stället för det frivilliga som finns i\r\ndag, kanske även före den 1 maj 1996 - men det är\r\nbara ett särskilt yttrande.</pre><pre>Överläggningen var härmed avslutad.\r\n(Beslut fattades efter 15 §.)</pre><pre>14 §  Vatten- och luftvård m.m.</pre><pre>Föredrogs\r\njordbruksutskottets betänkande\r\n1994/95:JoU2 Vatten- och luftvård m.m.</pre><pre>Anf.  95  EVA ERIKSSON (fp):\r\nFru talman! För att långsiktigt klara jobben och\r\nvälfärden krävs ekonomisk utveckling. Alldeles\r\navgörande för framtiden är att tillväxten sker på ett\r\nmiljömässigt hållbart sätt.\r\nFör tillväxt i balans krävs en mix av stimulanser\r\noch ekonomiska styrmedel som garanterar en\r\nmiljömässigt acceptabel produktion och konsumtion.\r\nDet är viktigt att hitta ekonomiska styrmedel som\r\nkompletterar varandra och som angriper olika\r\nproblem, om vi skall kunna anpassa utvecklingen till\r\ndet som naturen tål.\r\nFörutom traditionella miljöavgifter finns många\r\nidéer om vad som kan göras. Mycket håller på att\r\nhända på detta område. Regeringen har aviserat att\r\nmålet är att förverkliga det ekologiskt uthålliga\r\nindustrisamhället. Miljöministern aviserade i\r\nkammaren under en frågestund i går att regeringen\r\nkommer att tillsätta en utredning om skatteväxling.\r\nSyftet är att öka miljöhänsynen vid ekonomiskt\r\nbeslutsfattande; det är bra.\r\nMen ett ekonomiskt styrmedel som hittills inte har\r\nanvänts, men som mer och mer studeras, är s.k.\r\növerlåtbara utsläppsrätter eller \"bubblor\". Modellen\r\naviserades redan i kompletteringspropositionen 1992,\r\nmen fortfarande har den inte konkretiserats.\r\nFru talman! Det finns två punkter som jag vill slå\r\nfast. Den första är att utsläppsrätter kan användas för\r\natt minska utsläppen totalt i ett område. Den andra är\r\natt ingen kan köpa sig fri från miljöansvar utan att\r\nutveckla modern miljöteknik.\r\nI USA har man använt metoden länge. Systemet\r\ninnebär att företag kan köpa och sälja rättigheter att\r\nsläppa ut föroreningar. Myndigheterna fastställer\r\nramarna för det tillåtna när det gäller hur mycket\r\nutsläpp som för förekomma. Precis som vid\r\nmiljöavgifter blir det den som smutsar ner som får\r\nbetala och ta på sig ansvaret. Men till skillnad från\r\nmiljöavgifter kan man här reglera den totala\r\nutsläppsmängden. Med detta system kan man inte\r\nköpa sig en rätt och påverka den totala\r\nutsläppsmängden. Däremot kan man köpa sig en rätt\r\ninom \"bubblan\". Det är miljön som sätter gränsen,\r\noch vi måste på det sättet arbeta efter vad naturen tål.\r\nI Sverige har länge funnits en misstro mot tanken\r\npå överlåtbara utsläppsrätter på samma sätt som det\r\nunder lång tid fanns mot miljöavgifter. Visst finns det\r\nsvårigheter - allt är svårt inom miljöpolitiken. Men ett\r\nbra exempel kunde ha varit Hisingen 1982, men då\r\nfanns inget stöd för det förslaget. Då, fru talman, med\r\nall respekt för den periodens miljöminister, hade det\r\nfunnits ett instrument, dvs. att sätta en \"bubbla\" över\r\nHisingen.\r\nNu har vi inte råd med fler misstag. Flera har\r\nunder senaste tiden uttalat sitt stöd för denna idé här i\r\nkammaren. Finansminister Göran Persson säger i en\r\ninterpellationsdebatt den 17 november att han tycker\r\natt det är tillräckligt intressant att pröva detta vidare.\r\nIvar Virgin, från Moderaterna, säger samma sak.\r\nAlltså finns det mycket bredare stöd för att genomföra\r\nett försök med utsläppsrätter än vad man kan utläsa av\r\nmin reservation i jordbruksutskottets betänkande nr 2,\r\nsom vi nu behandlar. Men steget från insikt till\r\nhandling är ofta mycket långt i miljöpolitiken.\r\nFru talman! Vi står nu inför två utmaningar. Den\r\nförsta är möjligheten att minska utsläppen till förmån\r\nför miljön. Den andra är att stimulera utveckling och\r\nny teknik på miljöområdet. Detta, fru talman, är skäl\r\nnog för mig att pröva nya metoder för att förverkliga\r\ndet ekologiskt hållbara samhället.\r\nFru talman! Med detta vill jag yrka bifall till\r\nreservationen, mom. 20, i betänkandet. I övrigt yrkar\r\njag bifall till utskottets hemställan.</pre><pre>Anf.  96  SINIKKA BOHLIN (s):\r\nFru talman! Utskottet har i detta betänkande\r\nbehandlat ett stort antal motionsyrkanden från\r\nallmänna motionstiden. Flertalet motioner utgör\r\nupprepningar av tidigare behandlade yrkanden. Med\r\ndet menar jag inte att yrkandena är onödiga om de\r\nsedan behandlar lokala, nordiska eller internationella\r\nfrågor, tvärtom.\r\nMen de frågor som berörs har i huvudsak\r\nbehandlats i samband med 1990/91 års miljöpolitiska\r\nbeslut om mål och inriktning för det nationella och det\r\ninternationella miljöarbetet samt i flera andra debatter\r\ni denna kammare. Mycket av det som flera motionärer\r\ntar upp är på gång på olika sätt.\r\nAllmänt i den miljöpolitiska debatten kan man\r\nmed god grund konstatera, vilket också Eva Eriksson\r\nsade tidigare, att det i vårt land sedan länge föreligger\r\nbetydande politisk enighet om miljöproblemens\r\nomfattning och karaktär.\r\nMålen för den svenska miljöpolitiken är giltiga\r\näven i Sveriges agerande i det internationella\r\nmiljösamarbetet men också i det samarbete som vi i\r\nframtiden kommer att ha inom den europeiska\r\nunionen.\r\nDet som motionerna och debatterna under de\r\nsenaste åren har handlat om är just vilka styrmedel\r\nsom vi skall använda oss av, hur fort vi skall gå fram\r\noch vem som har ansvaret, sektorsansvaret och\r\nproducentansvaret. De har varit de stora\r\ndebattfrågorna.\r\nVid Rio-konferensen år 1992 lades målet om en\r\nhållbar utveckling fast. Naturvårdsverkets program\r\nför ett miljöanpassat samhälle, Miljö -93, är ett led i\r\narbetet att nå målet om en hållbar utveckling. Det\r\nbygger vidare på det aktionsprogram för bl.a. luft,\r\nhav, sötvatten och natur som Naturvårdsverket\r\npresenterade 1990, på den politiska debatten och på\r\nde politiska beslut som fattats åren därpå.\r\nI programmet beskrivs miljösituationen i\r\nförhållande till miljömålen, och en bedömning av\r\nproblemens allvar görs. Det följer vidare upp\r\ninternationella åtaganden och beslut fattade av riksdag\r\noch regering. I programmet föreslås även åtgärder\r\ninom olika samhällssektorer, liksom för internationellt\r\nsamarbete. Det är med andra ord frågor som\r\nmotionärer tagit upp i sina motionsyrkanden.\r\nFru talman! Härmed vill jag yrka bifall till\r\nutskottets hemställan.\r\nFolkpartiet har en reservation som tar upp frågan\r\nom överlåtbara utsläppsrätter. Det är just ett\r\nadministrativt styrmedel, något som tidigare har\r\ndiskuterats ganska mycket i riksdagen, och som också\r\nväckt ökat intresse.\r\nBåde i reservationen och i en motion har man\r\nnämnt Stockholmsregionen som en försöksregion vad\r\ngäller en kvävebubbla. Man har ändrat kravet i\r\nmotionen och sagt i reservationen att man kan tänka\r\nsig också andra bubblor än kvävebubblor.\r\nDen här frågan har, som sagt var, tidigare varit\r\nuppe i riksdagen. Även Miljöskyddskommittén har\r\ntagit upp den. Själva förslaget till miljöbalk har\r\ndragits tillbaka från riksdagens bord, och det\r\nåterkommer senare. Regeringen har nu bollen och får\r\nfortsätta att diskutera bubblor, som är mycket\r\nintressanta. Naturvårdsverket har också fått\r\nregeringens uppdrag att utveckla ett förslag till\r\nutsläppsramar och överlåtbara kvoter, dvs. bubblor.\r\nDet är viktigt att arbeta med dessa frågor. Eva\r\nEriksson var ute efter att man skulle fortsätta att\r\nkonkretisera förslagen beträffande vad som kan göras\r\ni framtiden. Utskottet är emellertid litet tveksamt till\r\nom utformningen av verksamheten är den rätta, när\r\ndet gäller innehållet och själva kvävebubblan men\r\nockså regionen, dvs. Stockholmsregionen. Om en\r\nförsöksverksamhet skulle bli aktuell är det sannolikt\r\natt en större region än Stockholm vore lämpligare.\r\nFru talman! Härmed vill jag återigen yrka bifall\r\ntill utskottets hemställan och avslag på reservationen.</pre><pre>Anf.  97  EVA ERIKSSON (fp) replik:\r\nFru talman! Med anledning av vad Sinikka Bohlin\r\nanför, får jag framföra ett tack. Det är bra att man\r\nändå intresserar sig för den här typen av styrmedel.\r\nJag vill förtydliga vad som står i min reservation,\r\nnämligen att man inte skall utesluta\r\nförsöksverksamhet i andra geografiska områden och\r\nmed andra typer av utsläpp.\r\nDet är väl inte så, Sinikka Bohlin, att vi genom\r\nförsöksverksamhet och annat har ett överflöd av\r\neffektiva styrmedel. Visst vore det intressant om\r\nregeringen, med den insikt den har, kunde gå till\r\nhandling och också om det som har framförts i\r\nreservationen kunde ges regeringen till känna.</pre><pre>Anf.  98  SINIKKA BOHLIN (s) replik:\r\nFru talman! Det viktigaste i miljöarbetet för\r\ntillfället är just att hitta de rätta styrmedlen. Målen har\r\nvi enats om. Vi har alltså en riktlinje inom Sverige\r\noch dessutom väldigt bra riktlinjer inom det nordiska\r\noch det internationella samarbetet. Men vi måste\r\nockså hitta de nationella styrmedlen.\r\nJag sade att jag tycker att frågan om bubblor är\r\nmycket intressant. Men låt oss titta var vi skall ha\r\ndem, hur stora de skall vara och vad de skall\r\ninnehålla. Det är viktigt att de försök som eventuellt\r\nkommer att genomföras i landet hamnar rätt från\r\nbörjan. Miljön är så pass viktig i dag att vi inte har råd\r\natt misslyckas, utan vi måste försöka hitta så bra\r\nmedel som möjligt redan från början.</pre><pre>Anf.  99  GUDRUN LINDVALL (mp):\r\nFru talman! Jag vill börja med att yrka bifall till\r\nutskottets hemställan.\r\nDet talas mycket om de miljömål vi har, och de är\r\nnaturligtvis bra. Det sorgliga är bara att vi talar om\r\nsamma mål och samma problem år efter år efter år.\r\nNär jag läste zoologi i slutet på 60-talet började vi\r\ntala om försurningen. Den talar vi fortfarande om. Vi\r\ntalade om övergödningen, och den talar vi också\r\nfortfarande om. Vi konstaterar fortfarande att\r\nproblemen faktiskt är större i dag än de var då. Det är\r\nalltså mer än 25 år sedan.\r\nNågon gång måste vi lägga om politiken så att vi\r\nbörjar närma oss miljömålen. Vi kan inte bara\r\nfortsätta att konstatera att träden växer abnormt på\r\nmånga ställen i Sverige, att barrförlusten är stor, att\r\nsjöar dör och att marken börjar få ett pH-värde som\r\ngör att svampmycelet försvinner och därmed trädens\r\nmöjligheter att tillgodogöra sig metaller och mineral\r\nockså försvinner. Vi måste ta krafttag i miljöpolitiken.\r\nJag vill kommentera litet av det som har\r\nföreslagits i motionen angående överlåtbara\r\nutsläppsrätter.\r\nMiljöpartiet har föreslagit att vi skall gå in i en\r\nskatteväxlingsmodell, att Sverige skall se till att sänka\r\nskatten på arbete och höja skatten på utsläpp och\r\nenergi i stället. Det här är vår modell för att få i gång\r\nden teknikutveckling som vi talar om.\r\nJag måste säga att förslaget om överlåtbara\r\nutsläppsrätter blir ytterst svårt att genomföra, framför\r\nallt det som sägs om kväveutsläpp i\r\nStockholmsregionen. Jag skulle ha förstått att det\r\nkunde vara möjligt om försöket var begränsat till\r\nutsläpp av kväve till vatten. Då hade man kunnat hitta\r\nde reningsverk som släpper ut, tittat på vilka tillstånd\r\nde har, kanske begränsat de tillstånden och sett till att\r\ndet gjorts ett försök.\r\nNär man säger att man vill ha försök när det gäller\r\nkväve i Stockholmsregionen tyder det på bristande\r\nkunskap om varifrån kväveutsläppen kommer. De\r\nallra flesta är nämligen diffusa och kommer från\r\ntrafiken. Hur man skall kunna lägga en begränsning\r\npå alla som kör bil i Stockholmsregionen och därmed\r\nha utsläppsrätter som vi skall sälja till varandra har\r\njag svårt att se.\r\nVi har ett system i Sverige där\r\nKoncessionsnämnden ställer rejäla krav på de stora\r\nutsläppskällorna, dvs. industri och verksamhet i\r\nkommunal omfattning. Där har vi lyckats få ner\r\nutsläppen från stora verksamheter. I dag är det\r\nframför allt utsläpp från små källor och via varor, dvs.\r\nkemikaliespridningen, som hör till de största\r\nproblemen.\r\nFörslaget är att lägga en bubbla när det gäller\r\nkväve. Jag förmodar att man även anser att man skall\r\ntitta på nox i luften. Det är en gigantisk uppgift. Om\r\nman skall göra ett sådant här försök måste man se till\r\natt begränsa det ytterst noga, och det får inte läggas\r\nupp på ett sådant sätt att den industri som har fått\r\nstrikta regler för hur mycket den får släppa ut kan\r\nköpa en rätt att släppa ut mer. Då börjar vi gå ifrån\r\nden svenska modellen, som säger att\r\nKoncessionsnämnden skall pröva enskilda\r\nanläggningar. Den modellen kan naturligtvis skärpas\r\noch kraven göras hårdare, men den har visat sig\r\nfungera för stora anläggningar.\r\nJag förstår av Eva Eriksson att Folkpartiet är\r\nvilligt att ta vad som helst, bara man får igenom ett\r\nförsök med bubblor. Vi får se vad man åstadkommer.\r\nDet viktigaste är att vi kan fortsätta att gå före i\r\nmiljöpolitiken när vi har kommit med i EU, även när\r\ndet gäller just kvävet i luften, som Eva Eriksson tog\r\nupp. Ett av de stora problemen med EU är nämligen\r\natt trafiken ökar där - den kommer att öka också här.\r\nMan kan gärna göra en begränsning av trafiken och\r\ndärmed av nox i luften, men jag är rädd för att bubblor\r\nför just den här föroreningen skulle te sig absolut\r\nomöjliga.\r\nJag yrkar återigen bifall till utskottets hemställan.</pre><pre>Anf.  100  SINIKKA BOHLIN (s) replik:\r\nFru talman! Det är nästan oförskämt av\r\nMiljöpartiet att påstå att vi har samma miljöproblem\r\nnu som vi hade för 25 år sedan. Visst finns samma\r\nproblem, men man måste också få prata om\r\nomfattningen av problemen.\r\nDet som Gudrun Lindvall sade är att man nästan\r\ninte har gjort någonting inom Sverige vad gäller\r\nmiljöpolitiken. Om det är något land som har tagit\r\nmiljöfrågorna på allvar är det Sverige. Men vi har\r\nkanske också kommit underfund med att vi inte är\r\nensamma om problematiken i det här landet, utan de\r\nstora problem som vi har delar vi med resten av\r\nEuropa, med Central- och Östeuropa. Det är där vi\r\nmåste finna sådana styrmedel som gör att vi kan\r\nbygga en bättre miljö i det område där vi bor,\r\ntillsammans med många andra människor och med\r\nmånga andra länder.\r\nDet är alltså oförskämt att påstå att det inte har\r\nhänt någonting på miljöområdet de senaste åren.</pre><pre>Anf.  101  GUDRUN LINDVALL (mp)\r\nreplik:\r\nFru talman! Jag säger inte att det inte har hänt\r\nnågonting. Jag säger att det inte har hänt tillräckligt.\r\nOm det hade hänt tillräckligt skulle vi naturligtvis\r\ninte behöva diskutera försurningen fortfarande, utan\r\ndet problemet skulle vara löst. Vi skulle inte behöva\r\ndiskutera övergödningen, utan det skulle också vara\r\nlöst. Vi skulle inte behöva diskutera marknära ozon,\r\nutan det skulle vara löst.\r\nMen faktum är att de här problemen är större i dag\r\nän när vi började diskutera dem. Det går inte att bara\r\nsäga att det beror på andra. Om vi tittar på framför allt\r\ngödande ämnen finner vi att det mesta av nox,\r\nkväveoxiderna, kommer från lokala utsläpp, dvs. från\r\ntrafiken.\r\nVi har varit duktiga i Sverige på att åtgärda\r\nframför allt stora anläggningar. Vi har fått ner\r\nutsläppen från våra värmeanläggningar och våra\r\nindustrier, men vi har inte lyckats bemästra de diffusa\r\nutsläppen, som kommer från bilar och från små\r\nverksamheter. Framför allt har vi inte lyckats\r\nbemästra kemikaliespridningen, som ofta kommer\r\nfrån varor.\r\nDär, Sinikka Bohlin, finns det fortsatt mycket att\r\ngöra - det borde vi kunna vara överens om.\r\nMiljöproblemen har ändrat karaktär. I stället för den\r\ntyp av problem som man i dag har i baltstaterna, där\r\nmiljöproblemen är ganska lokala - man kan sätta\r\nfingret på vilken verksamhet eller vilken anläggning\r\nsom orsakar problemen - har vi i Sverige i dag fått\r\nmiljöproblem som är betydligt diffusare och som det\r\nkrävs helt andra typer av lagar och regler för att\r\nkomma till rätta med.\r\nDet är mycket svårare att lösa miljöproblemen i\r\ndag än det var på 60-talet. Jag säger inte att det inte\r\nhar hänt någonting - jag säger att vi fortfarande har\r\nproblem med försurning och övergödning men\r\nutsläppen kommer i dag från andra källor än de gjorde\r\ndå. Stockholms vatten är bättre, men det har blivit\r\nmer trafik.</pre><pre>Anf.  102  SINIKKA BOHLIN (s) replik:\r\nFru talman! Visst har vi problem - vi har lokala\r\nproblem, och vi har globala problem. Det som gör\r\nmiljöpolitiken svår är att kunskapen om problemen\r\noch deras orsaker växer dag för dag. Sverige är en\r\nväldigt liten del av det globala sammanhanget. Vi har,\r\nsom du säger, varit duktiga på stora anläggningar, vi\r\nhar klarat en del av våra miljöproblem och försöker\r\ngöra det så gott vi kan. Men lösa de stora\r\nmiljöproblemen för kommande generationer kan man\r\nbara göra tillsammans med andra länder, inom Europa\r\noch inom Östeuropa, men också genom att följa de\r\nfrågorna globalt.\r\nMen vi måste samtidigt fortsätta att diskutera hur\r\nvi skall lösa de lokala frågorna. En av de frågorna är\r\nnaturligtvis om vi i Sverige kan ha någon typ av\r\nstyrmedel som är effektiv. Den frågan får vi\r\nåterkomma till. I den här debatten diskuterar vi i stort\r\nsett en del restmotioner. Vi får under våren\r\nåterkomma till de stora frågorna, t.ex. frågan om\r\nmiljöstrategi från Sveriges sida inom EU.</pre><pre>Anf.  103  GUDRUN LINDVALL (mp)\r\nreplik:\r\nFru talman! Jag tycker att det är viktigt att slå hål\r\npå en myt som många tycks tro på, nämligen att\r\nmiljöproblemen bara är globala. Det är inte så. Om\r\nmiljöproblemen bara vore globala skulle Estland,\r\nLettland och Litauen, som ligger så nära Sverige, ha\r\nsamma problem som vi, men de har inte det! De har\r\nen problembild som ser helt annorlunda ut.\r\nI Sverige är snart 50 % av dem som börjar i skolan\r\nallergiska. I Estland, Lettland och Litauen är siffran\r\nungefär 6 %. Där har de samma siffror för allergier\r\nsom vi hade på 50-talet. Våra allergier beror på\r\nkemikaliesamhället - därom är alla ense, men exakt\r\nvad det är i kemikaliesamhället som orsakar dem vet\r\nman inte. Men vore problemen så globala som det\r\nsägs skulle naturligtvis Estland, Lettland och Litauen\r\nockså ha en stor andel allergier.\r\nVåra problem har blivit annorlunda, därför att vi\r\nhar gått in i ett kemikaliesamhälle. Många av\r\nproblemen måste vi lösa internationellt, men många\r\nav dem kan vi lösa genom att förbjuda kemikalier,\r\nkemikaliehantering och kemikalieanvändning i\r\nSverige. Där skulle Sverige ha goda möjligheter att\r\nvara ett föregångsland. Vi är kända för att ha press på\r\nkemikalier, men vi är också ett av de länder som har\r\nmycket kemikalier i omlopp. Här kommer krafttag att\r\nbehövas - det hoppas jag att vi kan vara överens om,\r\nSinikka Bohlin. Men låt oss inte odla myten att\r\nföroreningarna kommer från något annat håll. De\r\nflesta föroreningar i Sverige är lokala - de kommer\r\nfrån svenskarna själva.</pre><pre>Talmannen anmälde att Sinikka Bohlin anhållit att\r\ntill protokollet få antecknat att hon inte ägde rätt till\r\nytterligare replik.</pre><pre>Anf.  104  EVA ERIKSSON (fp) replik:\r\nFru talman! Det oroar mig att Gudrun Lindvall\r\nblir så aggressiv i den här debatten. Min bild av henne\r\noch hennes miljöengagemang är att hon har en insikt\r\nom miljöproblemen, och en sådan insikt företräder\r\nhon ofta i miljödebatten. Men varför har hon då så\r\nlångt till handling? Hur kan man säga att ett\r\nekonomiskt styrmedel som vi ännu inte har prövat,\r\nsom man har prövat i andra länder, skulle bli så\r\ngigantiskt att det skulle bli stora problem?\r\nOm man är orolig för miljöns framtid tycker jag\r\natt det finns all anledning att pröva alla ekonomiska\r\nstyrmedel som står till buds. Självklart skall vi\r\növerväga dem noga och se vad de ger för effekter,\r\nmen att säga nej till en möjlighet som vi ännu inte har\r\nprövat tycker jag är märkligt.</pre><pre>Anf.  105  GUDRUN LINDVALL (mp)\r\nreplik:\r\nFru talman! Jag tror inte att Eva Eriksson och jag\r\nbehöver något längre replikskifte.\r\nJag hade gärna sett att ni hade kommit med ett\r\nförslag till en bubbla som jag tycker hade varit möjlig.\r\nMen när det gäller just kväve i Stockholmsregionen är\r\nutsläppskällorna så fruktansvärt många. Varenda bil\r\när en utsläppskälla. Just när det gäller NOx eller\r\nkväveföroreningar som går till vatten blir det så svårt\r\natt genomföra.\r\nOm det genomförs ett försök, vilket jag inte på\r\nnågot sätt är emot - det vill jag säga - hoppas jag att\r\nman gör det där det är en begränsad mängd\r\nutsläppskällor. Jag tycker också att man måste göra\r\ndet på ett sådant sätt att man ser till att det inte\r\nkommer i konflikt med t.ex. Koncessionsnämndens\r\nbeslut i många ärenden. Där tycker jag att det ibland\r\nfungerar bra, men samtidigt skulle jag naturligtvis\r\nofta vilja skärpa kraven.\r\nJag tycker att det är synd att ni har valt just\r\nStockholmsregionen och kväve som ett exempel.\r\nPersonligen har jag svårt att se någonting som skulle\r\nkunna vara svårare. Men att ni nu går ifrån just kväve\r\noch Stockholm hoppas jag ger en öppning för att\r\npröva ett system som på många håll i USA tyvärr inte\r\nhar utvärderats som speciellt positivt. Det har\r\ninneburit att de rika har köpt sig möjlighet att förorena\r\npå andras bekostnad. Det har tyvärr inte inneburit att\r\nman har fått ned mängden miljöförstörande\r\nföroreningar. Men det är möjligt att Eva Eriksson har\r\nandra uppgifter om det - det här är det jag har fått\r\nfrån naturvårdande håll. Där är man inte speciellt\r\npositiv. Det här kräver en väldigt rejäl och restriktiv\r\nlagstiftning runt försäljningen, så att det inte blir de\r\nrika som har rätten.</pre><pre>Anf.  106  EVA ERIKSSON  (fp) replik:\r\nFru talman! Det är just det jag tycker är intressant\r\nmed utsläppsrätter - att de rika inte har rätten. Man\r\nkan inte köpa sig fri - det enda sättet att köpa sig fri är\r\ngenom miljöteknisk utveckling.\r\nDet var bra att Gudrun Lindvall kom tillbaka till\r\ndet här med Stockholmsregionen. Jag har markerat i\r\nmin reservation att det är möjligt att hitta något annat\r\nområde, men jag ser inga svårigheter att lägga en\r\nkvävebubbla över Stockholm för att se till att man\r\nminskar utsläppen från bilarna. Det är väl bara att\r\nbestämma att man inte skall ha bilar i tätorten.\r\nJag tycker ändå att det känns förhoppningsfullt nu\r\nnär Gudrun Lindvall i sin sista replik sade att ni är\r\nvilliga att titta närmare på detta och att man skall\r\nkunna pröva olika styrmedel i miljöpolitiken för att\r\nkomma till rätta med de stora miljöproblem som vi\r\nhar och som - det är vi eniga om - måste åtgärdas på\r\nnågot sätt.\r\nDessutom har jag helt andra uppgifter när det\r\ngäller naturvårdarnas syn på utsläppsrätterna. Det\r\nfinns många exempel i Amerika där man i enskilda\r\nnaturskyddsföreningar och liknande har använt sig av\r\nden här metoden när det gäller vatten och andra\r\nproblem som man har mött.</pre><pre>Anf.  107  GUDRUN LINDVALL (mp)\r\nreplik:\r\nFru talman! Om Eva Eriksson, kan garantera att\r\nFolkpartiet stöder oss när vi försöker förbjuda trafik i\r\nstorstäder kan vi två tillsammans göra mycket nytta i\r\nden här riksdagen.</pre><pre>Anf.  108  CHATRINE PAULSSON (kds):\r\nFru talman! Mitt parti är inte representerat i\r\nutskottet. Av det skälet måste vi alltså framföra våra\r\nåsikter och yrkanden direkt här i kammaren. Jag vill\r\ndärför börja med att yrka bifall till motionerna\r\n1993/94:Jo611 om dricksvattenförsörjning,\r\n1993/94:Jo612 om ökade insatser för\r\nkretsloppsbaserade toalettsystem samt 1993/94:T223\r\nyrkande 1 om en högre ambitionsnivå för reducering\r\nav koldioxid-, kväveoxid- och svaveldioxidutsläpp.\r\nFrågorna om ett hållbart nyttjande av\r\nsötvattentillgångarna kommer att alltmer behöva\r\nsättas i fokus. De senaste årtiondena har vi, i takt med\r\ntilltagande försurning, övergödning, etc., blivit alltmer\r\nmedvetna om vattenekosystemets känslighet för\r\nnegativ miljöpåverkan. Miljökvalitetsmål för\r\nsötvatten har satts upp i Naturvårdsverkets\r\naktionsprogram, som kallas Miljö -93, men en\r\nlångsiktig strategi för att nå dessa mål och att ge ett\r\nskydd av dricksvattentillgångarna på lång sikt saknas,\r\nbåde i det direkta skyddet av vattentäkter och i den\r\nfysiska planeringen. Därför ser vi förslagen i motion\r\nJo611 som viktiga. Där föreslås bl.a. att man skall\r\ntillsätta en parlamentarisk utredning i syfte att göra en\r\ntotal och samlad analys av problemen, och den är\r\nmycket angelägen.\r\nFru talman! I motion Jo612 utvecklar vi våra\r\ntankar kring nödvändigheten av att alternativa\r\nkretsloppsbaserade toaletter främjas.</pre><pre>Ett systemskifte inom va-området som möjliggör att\r\nnäringscirklarna sluts behöver komma till stånd. Den\r\npotential som finns i ett direkt och korrekt\r\nomhändertagande av urin och fekalier måste\r\nutvecklas.\r\nI dag misshushållar vi med två värdefulla resurser,\r\nbåde näring och rent dricksvatten. I motionen pekar vi\r\npå de problem som finns inom forskningen för\r\nalternativa system. Det saknas faktiskt i dag en\r\nsamlad resurs för detta forskningsfält som är helt\r\nnödvändigt för att utvecklingen skall gå framåt.\r\nMöjligheter i form av ekonomiska resurser och\r\nkompetens för att genomföra de metoder som behövs\r\nför att nya tekniska lösningar skall få genomslag\r\nsaknas också ofta hos berörda enskilda personer,\r\nkommuner och små firmor. Vi föreslår därför att SNV\r\nges ett samordnande ansvar för den forskningen på\r\nhela området. Därför, fru talman, ser vi våra förslag i\r\nmotion Jo612 som mycket angelägna.\r\nI motion T223 yrkar vi att en högre ambitionsnivå\r\nmåste till vad gäller reducering av kväveoxider,\r\nsvaveldioxid och koldioxid. Riksdagens mål bör\r\nskärpas.\r\nFru talman! Jag påminner om våra yrkanden, som\r\njag inledningsvis läste upp.</pre><pre>Överläggningen var härmed avslutad.\r\n(Beslut fattades efter 15 §.)</pre><pre>15 §  Insatser på miljöområdet till Central- och\r\nÖsteuropa</pre><pre>Föredrogs\r\njordbruksutskottets betänkande\r\n1994/95:JoU4 Insatser på miljöområdet till\r\nCentral- och Östeuropa (skr. 1993/94:252).</pre><pre>Anf.  109  MAGGI MIKAELSSON (v):\r\nFru talman! Det jag tänker prata om är en motion\r\nsom vi skrev under allmänna motionstiden. Den\r\nhandlar om behovet av åtgärder för att rädda\r\nÖstersjön. Därefter har den skrivelse kommit som\r\nhandlar om vilka åtgärder regeringen har vidtagit. Det\r\nframgår att det sker en hel del bra saker.\r\nAnledningen till att jag har valt att ändå avge en\r\nreservation är att det vi har tryckt på i vår motion är\r\nbehovet av en långsiktig plan. Många av de åtgärder\r\nsom vidtas är bra, men de är frikopplade från\r\nvarandra. Det som behövs för Östersjöns del är en\r\nlångsiktig plan som ser till helheten.\r\nVi vet i dag att Östersjön är ett mycket speciellt\r\ninnanhav, och att det är allvarligt hotat. Om man hade\r\nlyft in helheten och tittat på konsekvenserna av t.ex.\r\nÖresundsbron, som vi har fattat beslut om och som\r\nmitt parti har varit motståndare till, tror jag att man\r\nkanske hade kommit fram till att det behövs andra\r\nåtgärder.\r\nPå samma sätt skulle man ha behövt ha en\r\nhelhetssyn på vad den ökade trafiken, som vi pratade\r\nom med anledning av föregående betänkande, får för\r\nkonsekvenser för Östersjön på lång sikt.\r\nDärför, fru talman, vill jag yrka bifall till vår\r\nreservation.</pre><pre>Anf.  110  GUDRUN LINDVALL (mp):\r\nFru talman! Vi i Miljöpartiet tycker att den motion\r\nsom Vänsterpartiet har skrivit är bra. Jag vill stödja\r\nden och yrkar därför bifall till reservationen.\r\nMånga av de miljöproblem som finns i öststaterna\r\noch som vi har berört här är av den karaktären att de\r\negentligen är ganska lätta att lösa. Men det krävs en\r\nlångsiktighet och en finansiering för att vi skall klara\r\ndet.\r\nIbland när svenskar åker till Östeuropa och pratar\r\nom miljöproblem försöker man få östeuropéer att\r\nanvända en sådan teknik som vi själva känner tillhör\r\nframtiden, men som vi inte använder. Vi skall nog\r\ninse att Östeuropa i dag gärna vill använda den teknik\r\nsom vi själva använder och som man ser fungerar.\r\nMen den tekniken är ofta dyr, fru talman, därför krävs\r\ndet att vi ser till att göra en långsiktig plan och även\r\nen finansiering för att komma till rätta med dessa\r\nförhållandevis enkla miljöproblem.\r\nDet handlar om avloppsverk som inte har någon\r\nrening. Det handlar om skorstenar som bolmar\r\nföroreningar som vi har en bra teknik för.\r\nBifall till reservationen!</pre><pre>Anf.  111  SINIKKA BOHLIN (s):\r\nFru talman! En av de viktigaste frågorna i\r\nmiljöarbetet i Sverige, alltså nationellt, inom de\r\nnordiska länderna och inom Europa är just insatser på\r\nmiljöområdet i Central- och Östeuropa. Jag kan inte\r\nhålla med föregående talar om att det är mycket\r\nenkelt att lösa dessa problem vad gäller reningsverk\r\noch skorstenar. I dessa länder fattas mycket av det\r\nsom vi kallar demokratiska styrmedel, som är lika\r\nviktiga att bygga upp.\r\nSverige är också en del av globen. Vi är en del av\r\nvärlden. Därför är de globala problemen också våra\r\nproblem. De är inte alla gånger så lätta att lösa.\r\nVi socialdemokrater har under vår oppositionstid,\r\nde senaste tre åren, i flera motioner begärt en\r\nredovisning av insatser på miljöområdet i Central- och\r\nÖsteuropa från den dåvarande regeringen. Vi har\r\nockså begärt samlad strategi för åtgärder.\r\nNu har vi från den föregående regeringen fått en\r\nskrivelse där man redovisar det statliga finansiella\r\nstödet och övrigt bistånd på miljöområdet som\r\nlämnats till länderna i Central- och Östeuropa.\r\nVi anser att denna redovisning är ett underlag i det\r\nfortsatta arbetet med att intensifiera och ge en ny\r\nutformning, en samlad strategi, åt samarbetet med\r\nSveriges grannländer kring Östersjön liksom med\r\növriga Central- och Östeuropa, alltså det som den nya\r\nsocialdemokratiska regeringen framför i sin\r\nregeringsdeklaration.\r\nSom framgår av regeringens skrivelse är hela\r\nsamarbetet med Central- och Östeuropa föremål för\r\nutvärdering. Studiens syfte är att analysera\r\nändamålsenligheten av och effektiviteten i samarbetet.\r\nFru talman! Vi utgår från att regeringen med stöd\r\nav dessa analyser och på grundval av de erfarenheter\r\nsom redan vunnits av det hittillsvarande samarbetet\r\npresenterar ett samlat program för Sveriges fortsatta\r\nsamarbete på miljöområdet inom Central- och\r\nÖsteuropa.\r\nFru talman! Jag yrkar bifall till hemställan och\r\navslag på reservationen.</pre><pre>Anf.  112  GUDRUN LINDVALL (mp):\r\nFru talman! Om vi tittar på vilka problem man har\r\ni öststaterna, Sinikka Bohlin, ser vi att ett av de stora\r\nproblemen är att man eldar med kol och att det därvid\r\navgår mycket rök. Förbränningen är ofullständig, och\r\ndet blir stor avgång av svaveldioxid.\r\nMan har också en hel del industrier och samhällen\r\nsom inte har någon rening av fosfor alls i sina\r\nreningsverk. Man har många industrier som ger\r\nganska mycket utsläpp av både det ena och det andra.\r\nMen det som skiljer miljöproblemen där från dem\r\nhär är att utsläppskällorna är förhållandevis få. De\r\nutsläpp som sker är föroreningar som vi i dag har bra\r\nteknik för att rena. På det sättet kan vi säga att\r\nöststaternas miljöproblem är betydligt lättare att\r\nkomma till rätta med än våra.\r\nDetta hoppas jag att ni vinner insikt om.\r\nSvaveldioxid är inte svårt att rena. Den tekniken har\r\nvi. Fosforrening är inte svår. Den tekniken har vi. Den\r\när dessutom ganska billig. När det gäller många av\r\nindustrierna vet vi ganska väl vilka föroreningar som\r\nde släpper ut. Tekniken finns. Till skillnad mot våra\r\nutsläpp, där vi ofta inte ens har tekniken, inte ens har\r\nkännedom om hur många av de organiska\r\nkemikalierna som vi sprider runt oss reagerar och\r\nfungerar, framför allt inte tillsammans, finns teknik\r\nför och kunskap om de problem man har i öststaterna.\r\nSå till vida borde de vara lätta att komma till rätta\r\nmed.\r\nMen det kräver rejält med pengar. Det kräver\r\nfinansiering. Men tekniken finns. På så sätt är\r\nproblemen lättare.</pre><pre>Anf.  113  MAGGI MIKAELSSON (v):\r\nFru talman! Jag vill bara efter att ha lyssnat på\r\nutskottets representant, Sinikka Bohlin, konstatera att\r\nvi i princip är överens om innehållet i den motion som\r\nVänsterpartiet skrev. Jag ser med tillförsikt fram emot\r\nen ny behandling av den under våren, när vi får ny\r\ninformation.</pre><pre>Anf.  114  SINIKKA BOHLIN (s):\r\nFru talman! Gudrun Lindvall tog i sin replik upp\r\natt det är mycket lätt att klara de miljöproblem som\r\nfinns runt Östersjön. Men vi måste komma ihåg att\r\nstrukturen i de länderna inte är densamma som vi har i\r\nvårt land.\r\nVi kan ta ett exempel från S:t Petersburg som\r\ngäller reningsverken. När vi pratar om att rena miljö\r\npratar man på den sidan fortfarande mycket om\r\nhälsofrågor. Man pratar om hur de här reningsverken,\r\nsom inte är bra, påverkar människors hälsa. Det är på\r\nett helt annat sätt än när vi pratar om att vi skall rena\r\nÖstersjön.\r\nVi måste komma ihåg att det finns skillnader. Det\r\nviktiga är att vi hjälper till att bygga upp strukturerna,\r\natt hjälpa människorna. Tekniken finns. Vi har satsat\r\nmycket ekonomiskt i Östersjöländerna. Det finns\r\nmöjligheter till bistånd. Men vi måste komma ihåg\r\nvad det är för typ av bistånd vi från Sverige, från\r\nNorden, från Europa skall ge till de länder som\r\nbehöver allt bistånd som kan finnas.</pre><pre>Anf.  115  GUDRUN LINDVALL (mp):\r\nFru talman! Jag hoppas att vi kan vara överens om\r\natt vi behöver en satsning på Östeuropa. Det är\r\negentligen det som är det viktiga. Där är vi överens.\r\nMin hemkommun har en miljövänort i Estland. I\r\nvåra kontakter kan vi se att det finns en stor samsyn\r\npå vilka miljöproblem man har. Vi skall inte\r\nundervärdera den kunskap som finns i Östeuropa och\r\nöstländerna. Man har ofta en hög teknisk och\r\nnaturvetenskaplig utbildning. Men man är medveten\r\nom att resurserna saknas. Man vet också vad man\r\nskulle vilja göra om resurserna fanns. Föroreningarna\r\när som sagt ofta tekniskt lätta att åtgärda.</pre><pre>Överläggningen var härmed avslutad.</pre><pre>Beslut</pre><pre>UU1 Krigsmaterielexport\r\nMom. 3 (förändringar i krigsmateriellagstiftningen)\r\n1. utskottet\r\n2. res. 2 (mp).\r\nVotering:\r\n271 röster för utskottet\r\n37 röster för res. 2\r\n41 frånvarande\r\nKammaren biföll utskottets hemställan.\r\nPartivis fördelning av rösterna\r\nFör utskottet:  144 s, 71 m, 24 c, 19 fp, 13 kds\r\nFör res. 2:     20 v, 17 mp\r\nFrånvarande:    T17 s, 9 m, 3 c, 7 fp, 2 v, 1 mp, 2\r\nkds</pre><pre>Mom. 6 (omställning av svensk krigsmaterielindustri)\r\n1. utskottet\r\n2. res. 4 (v).\r\nVotering:\r\n284 röster för utskottet\r\n22 röster för res. 4\r\n43 frånvarande\r\nKammaren biföll utskottets hemställan.\r\nPartivis fördelning av rösterna\r\nFör utskottet:  144 s, 71 m, 24 c, 19 fp, 13 mp, 13\r\nkds\r\nFör res. 4:     20 v, 2 mp\r\nFrånvarande:    17 s, 9 m, 3 c, 7 fp, 2 v, 3 mp, 2 kds</pre><pre>Mom. 9 (krigsmaterielexport till enskilda stater och\r\nområden)\r\n1. utskottet\r\n2. res. 5 (v, mp).\r\nVotering:\r\n270 röster för utskottet\r\n37 röster för res. 5\r\n1 avstod\r\n41 frånvarande\r\nKammaren biföll utskottets hemställan.\r\nPartivis fördelning av rösterna\r\nFör utskottet:  143 s, 71 m, 24 c, 19 fp,13 kds\r\nFör res. 5:     20 v, 17 mp\r\nAvstående:      1 s\r\nFrånvarande:    17 s, 9 m, 3 c, 7 fp, 2 v, 1 mp, 2 kds</pre><pre>Övriga moment\r\nKammaren biföll utskottets hemställan.</pre><pre>UU3 Nordiskt samarbete\r\nKammaren biföll utskottets hemställan.</pre><pre>LU2 Ideella föreningar, franchising och\r\ngodtrosförvärv\r\nKammaren biföll utskottets hemställan.</pre><pre>SFU4 Stimulansbidrag till kommuner\r\nKammaren biföll utskottets hemställan.</pre><pre>LU3 Förmynderskapslagstiftningen\r\nKammaren biföll utskottets hemställan.</pre><pre>NU1 Redogörelse för avregleringsarbetet\r\nKammaren biföll utskottets hemställan.</pre><pre>JoU1 Tillsyn av djurskydd m.m.\r\nMom. 2 och 4 (utvidgat tillämpningsområde för 2 och\r\n4 §§ djurskyddslagen)\r\n1. utskottet\r\n2. res. 1 i motsvarande del  (mp).\r\nVotering:\r\n282 röster för utskottet\r\n21 röster för res. 1\r\n4 avstod\r\n42 frånvarande\r\nKammaren biföll utskottets hemställan.\r\nPartivis fördelning av rösterna\r\nFör utskottet:  144 s, 70 m, 22 c, 19 fp, 14 v, 13\r\nkds\r\nFör res. 1:     1 m, 1 c, 2 v, 17 mp\r\nAvstående:      1 c, 3 v\r\nFrånvarande:    17 s, 9 m, 3 c, 7 fp, 3 v, 1 mp, 2 kds</pre><pre>Mom. 14 (saxfångst m.m.)\r\n1. utskottet\r\n2. res. 2 (v, mp)\r\nVotering:\r\n268 röster för utskottet\r\n38 röster för res. 2\r\n1 avstod\r\n42 frånvarande\r\nKammaren biföll utskottets hemställan.\r\nPartivis fördelning av rösterna\r\nFör utskottet:  143 s, 71 m, 23 c, 19 fp, 12 kds\r\nFör res. 2:     1 s, 1 c, 19 v, 17 mp\r\nAvstående:      1 kds\r\nFrånvarande:    17 s, 9 m, 3 c, 7 fp, 3 v, 1 mp, 2 kds</pre><pre>Mom. 15 (bekämpning av varroakvalster hos bin)\r\n1. utskottet\r\n2. res. 3 (m, c, mp).\r\nVotering:\r\n218 röster för utskottet\r\n86 röster för res. 3\r\n4 avstod\r\n41 frånvarande\r\nKammaren biföll utskottets hemställan.\r\nPartivis fördelning av rösterna\r\nFör utskottet: 144 s, 36 m, 18 fp, 20 v\r\nFör res. 3: 32 m, 24 c, 17 mp, 13 kds\r\nAvstående: 1 fp\r\nFrånvarande: 17 s, 9 m, 3 c, 7 fp, 2 v, 1\r\nmp, 2 kds</pre><pre>Övriga moment\r\nKammaren biföll utskottets hemställan.</pre><pre>\r\nJoU2 Vatten- och luftvård m.m.\r\nMom. 11 dricksvattenförsörjning m.m.)\r\nYrkanden:\r\n1. utskottet\r\n2. mot. Jo611 och Jo612 (kds)\r\nVotering:\r\n295 röster för utskottet\r\n13 röster för mot.\r\n41 frånvarande\r\nKammaren biföll utskottets hemställan.\r\nPartivis fördelning av rösterna\r\nFör utskottet:  144 s, 71 m, 24 c, 19 fp, 20 v, 17\r\nmp\r\nFör mot.                13 kds\r\nFrånvarande:    17 s, 9 m, 3 c, 7 fp, 2 v, 1 mp, 2 kds</pre><pre>Mom. 12 (minskning av koldioxidutsläpp m.m.)\r\nYrkanden:\r\n1. utskottet\r\n2.Mot. 223 yrk. 1 (kds)\r\nVotering:\r\n295 röster för utskottet\r\n13 röster för mot.\r\n41 frånvarande\r\nKammaren biföll utskottets hemställan.\r\nPartivis fördelning av rösterna\r\nFör utskottet:  144 s, 71 m, 24 c, 19 fp, 20 v, 17\r\nmp\r\nFör mot.:       13 kds\r\nFrånvarande:    17 s, 9 m, 3 c, 7 fp, 2 v, 1 mp, 2 kds</pre><pre>Mom. 20 (försöksprojekt med överlåtbara\r\nutsläppsrätter\r\nm.m.)\r\n1. utskottet\r\n2. res. (fp).\r\nVotering:\r\n287 röster för utskottet\r\n19 röster för res.\r\n43 frånvarande\r\nutan votering\r\nPartivis fördelning av rösterna\r\nFör utskottet:  142 s, 71 m, 24 c, 20 v, 17 mp, 13\r\nkds\r\nFör res.:               19 fp\r\nFrånvarande:    19 s, 9 m, 3 c, 7 fp, 2 v, 1 mp, 2 kds\r\nEva Arvidsson (s) anmälde att hon avsett att rösta ja\r\nmen markerats vara frånvarande.</pre><pre>Övriga moment\r\nKammaren biföll utskottets hemställan.</pre><pre>\r\nJoU4 Insatser på miljöområdet till Central- och\r\nÖsteuropa\r\nMom. 1 (insatser på miljöområdet till\r\nCentral- och Östeuropa)\r\n1. utskottet\r\n2. res. (v, mp)\r\nVotering:\r\n270 röster för utskottet\r\n37 röster för res.\r\n42 frånvarande\r\nKammaren biföll utskottets hemställan.\r\nPartivis fördelning av rösterna\r\nFör utskottet:  144 s, 70 m, 24 c, 19 fp, 13 kds\r\nFör res.:               20 v, 17 mp\r\nFrånvarande:    17 s, 10 m, 3 c, 7 fp, 2 v, 1 mp,\r\n2 kds</pre><pre>Mom. 2\r\nKammaren biföll utskottets hemställan.</pre><pre>\r\nJoU1 Tillsyn av djurskydd m.m.\r\nMom. 2 och 4 (utvidgat tillämpningsområde för 2 och\r\n4 §§ djurskyddslagen)\r\n1. utskottet\r\n2. res. 1 i motsvarande del  (mp).\r\nVotering:\r\n282 röster för utskottet\r\n21 röster för res. 1\r\n4 avstod\r\n42 frånvarande\r\nKammaren biföll utskottets hemställan.\r\nPartivis fördelning av rösterna\r\nFör utskottet:  144 s, 70 m, 22 c, 19 fp, 14 v, 13\r\nkds\r\nFör res. 1:     1 m, 1 c, 2 v, 17 mp\r\nAvstod  :       1 c, 3 v\r\nFrånvarande:    17 s, 9 m, 3 c, 7 fp, 3 v, 1 mp, 2 kds</pre><pre>Mom. 14 (saxfångst m.m.)\r\n1. utskottet\r\n2. res. 2 (v, mp)\r\nVotering:\r\n268 röster för utskottet\r\n38 röster för res. 2\r\n1 avstod\r\n42 frånvarande\r\nKammaren biföll utskottets hemställan.\r\nPartivis fördelning av rösterna\r\nFör utskottet:  143 s, 71 m, 23 c, 19 fp, 12 kds\r\nFör res. 2:     1 s, 1 c, 19 v, 17 mp\r\nAvstod: :       1 kds\r\nFrånvarande:    17 s, 9 m, 3 c, 7 fp, 3 v, 1 mp, 2 kds</pre><pre>Mom. 15 (bekämpning av varroakvalster hos bin)\r\n1. utskottet\r\n2. res. 3 (m, c, mp).\r\nVotering:\r\n218 röster för utskottet\r\n86 röster för res. 3\r\n4 avstod\r\n41 frånvarande\r\nKammaren biföll utskottets hemställan.\r\nPartivis fördelning av rösterna\r\nFör utskottet:  144 s, 36 m, 18 fp, 20 v\r\nFör res. 3:     32 m, 24 c, 17 mp, 13 kds\r\nAvstod:         1 fp\r\nFrånvarande: 17 s, 9 m, 3 c, 7 fp, 2 v, 1 mp, 2 kds</pre><pre>Övriga moment\r\nKammaren biföll utskottets hemställan.</pre><pre>\r\nJoU2 Vatten- och luftvård m.m.\r\nMom. 11 dricksvattenförsörjning m.m.)\r\nYrkanden:\r\n1. utskottet\r\n2. mot. Jo611 och Jo612 (kds)\r\nVotering:\r\n295 röster för utskottet\r\n13 röster för mot.\r\n41 frånvarande\r\nKammaren biföll utskottets hemställan.\r\nPartivis fördelning av rösterna\r\nFör utskottet:  144 s, 71 m, 24 c, 19 fp, 20 v, 17\r\nmp\r\nFör mot.                13 kds\r\nFrånvarande:    17 s, 9 m, 3 c, 7 fp, 2 v, 1 mp, 2 kds</pre><pre>Mom. 12 (minskning av koldioxidutsläpp m.m.)\r\nYrkanden:\r\n1. utskottet\r\n2.Mot. 223 yrk. 1 (kds)\r\nVotering:\r\n295 röster för utskottet\r\n13 röster för mot.\r\n41 frånvarande\r\nKammaren biföll utskottets hemställan.\r\nPartivis fördelning av rösterna\r\nFör utskottet: 144 s, 71 m, 24 c, 19 fp, 20 v, 17 mp\r\nFör mot.: 13 kds\r\nFrånvarande: 17 s, 9 m, 3 c, 7 fp, 2 v, 1 mp, 2 kds</pre><pre>Mom. 20 (försöksprojekt med överlåtbara\r\nutsläppsrätter\r\nm.m.)\r\n1. utskottet\r\n2. res. (fp).\r\nVotering:\r\n287 röster för utskottet\r\n19 röster för res.\r\n43 frånvarande\r\nutan votering\r\nPartivis fördelning av rösterna\r\nFör utskottet: 142 s, 71 m, 24 c, 20 v, 17 mp, 13 kds\r\nFör res.: 19 fp\r\nFrånvarande: 19 s, 9 m, 3 c, 7 fp, 2 v, 1 mp, 2 kds</pre><pre>Övriga moment\r\nKammaren biföll utskottets hemställan.</pre><pre>\r\nMeddelande om information från regeringen</pre><pre>Anf.  116  TALMANNEN:\r\nJag får meddela att justitieminister Laila Freivalds\r\nfredagen den 25 november kl. 9.00 lämnar\r\ninformation om åtgärder mot ekonomisk brottslighet.</pre><pre>\r\n16 §  Bordläggning</pre><pre>Anmäldes och bordlades\r\nProposition\r\n1994/95:97 Ändring i lagen (1971:176) om vissa\r\ninternationella sanktioner\r\nMotioner\r\nmed anledning av prop. 1994/95:25 Vissa ekonomisk-\r\npolitiska åtgärder, m.m.\r\n1994/95:Fi1 av Carl Bildt m.fl. (m)\r\n1994/95:Fi2 av Olof Johansson m.fl. (c)\r\n1994/95:Fi3 av Bengt Westerberg m.fl. (fp)\r\n1994/95:Fi4 av Gudrun Schyman m.fl. (v)\r\n1994/95:Fi5 av Birger Schlaug m.fl.\r\n1994/95:Fi6 av Alf Svensson m.fl. (kds)\r\n1994/95:Fi7 av Dan Ericsson m.fl. (kds)\r\n1994/95:Fi8 av Arne Andersson m.fl. (m)\r\n1994/95:Fi9 av Gun Hellsvik m.fl. (m)\r\n1994/95:Fi10 av Elving Andersson m.fl. (c)\r\n1994/95:Fi11 av Lisbeth Staaf-Igelström m.fl. (s)\r\n1994/95:Fi12 av Anders Svärd (c)\r\n1994/95:Fi13 av Inga-Britt Johansson m.fl. (s)\r\n1994/95:Fi14 av Georg Andersson m.fl. (s)\r\n1994/95:Fi15 av Georg Andersson (s)\r\n1994/95:Fi16 av Ronny Olander m.fl. (s)\r\n1994/95:Fi17 av Eskil Erlandsson (c)\r\n1994/95:Fi18 av Inger Lundberg m.fl. (s)\r\n1994/95:Fi19 av Catarina Rönnung och Åke\r\nGustavsson (s)</pre><pre>med anledning av prop. 1994/95:40 Budgeteffekter\r\nav Sveriges medlemskap i Europeiska unionen m.m.:\r\n1994/95:Fi20 av Gudrun Schyman m.fl. (v)\r\n1994/95:Fi21 av Lars Tobisson m.fl. (m)\r\n1994/95:Fi22 av Per-Ola Eriksson m.fl. (c)\r\n1994/95:Fi23 av Göran Hägglund m.fl. (kds)\r\n1994/95:Fi24 av Anne Wibble och\r\nLars Leijonborg (fp)</pre><pre>med anledning av prop. 1994/95:75 Vissa livs-\r\nmedelspolitiska åtgärder vid ett medlemskap i\r\nEuropeiska unionen:\r\n1994/95:Jo6 av Eva Eriksson och Lennart Fremling\r\n(fp)\r\n1994/95:Jo8 av Dan Ericsson m.fl. (kds)\r\n1994/95:Jo9 av Ivar Virgin m.fl. (m)</pre><pre>Marianne Samuelsson (mp)\r\n1994/95:Jo11 av Lennart Daléus m.fl. (c)</pre><pre> 17§  Anmälan om interpellation</pre><pre>Anmäldes att följande interpellation framställts</pre><pre>den 22 november</pre><pre>1994/95:29  av Elver Jonsson (fp) till statsrådet\r\nAnna Hedborg om alkohol- och drogpolitiken:</pre><pre>Interpellationen redovisar bilaga som fogas till\r\nriksdagens snabbprotokoll tisdagen den 29 november.</pre><pre> 18 §  Anmälan om fråga</pre><pre>Anmäldes att följande fråga framställts</pre><pre>den 22 november</pre><pre>1994/95:159  av Lars Stjernkvist (s) till\r\njustitieministern om åtgärder mot organiserad\r\nbrottslighet:</pre><pre>Frågan redovisar bilaga som fogas till riksdagens\r\nsnabbprotokoll tisdagen den 29 november.</pre><pre> 19 §  Kammaren åtskildes kl. 15.06.</pre><pre>\r\nFörhandlingarna leddes\r\nav talmannen från sammanträdets början t.o.m. 6 §\r\nanv 22 (delvis),\r\nav andre vice talmannen därefter t.o.m. 7 § anf. 51\r\n(delvis),\r\nav förste vice talmannen därefter t.o.m. anf. 84\r\n(delvis) och\r\nav talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}