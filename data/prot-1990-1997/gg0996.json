{"dokumentstatus":{"dokument":{"hangar_id":"2387784","dok_id":"GG0996","rm":"1992/93","beteckning":"96","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"96","slutnummer":"0","datum":"1993-04-21 00:00:00","systemdatum":"2005-10-27 14:00:18","publicerad":"1993-04-21 00:00:00","titel":"Riksdagens snabbprotokoll 1992/93:96 Onsdagen den 21 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{5B9ADC37-661A-41C1-A558-F077053FF11D}","dokument_url_text":"http://data.riksdagen.se/dokument/GG0996/text","dokument_url_html":"http://data.riksdagen.se/dokument/GG0996","dokumentstatus_url_xml":"http://data.riksdagen.se/dokumentstatus/GG0996","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:96</div>\r\n<div class=\"sidhuvud_datum\">Onsdagen den 21 april</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>Meddelande om debatt vid överlämnandet av\r\nkompletteringspropositionen</pre><pre>Anf. 1  TALMANNEN:</pre><pre>Torsdagen den 22 april kl. 12.00 anordnas en debatt\r\ni anslutning till överlämnandet av\r\nkompletteringspropositionen.</pre><pre>Debatten inleds av finansministern. Därutöver\r\ndeltar företrädare för oppositionspartierna.</pre><pre>Meddelande om tidpunkter för inlämnandet av\r\ninterpellationer och frågor</pre><pre>Anf. 2  TALMANNEN:</pre><pre>Fredagen den 30 april är arbetstiden förkortad med\r\nfyra timmar. Vidare är fredagen den 21 maj s.k.\r\nklämdag.</pre><pre>Med hänsyn härtill skall frågor lämnas in</pre><pre>till frågestunden den 4 maj senast torsdagen den 29\r\napril kl.13.30 och</pre><pre>till frågestunden den 25 maj senast onsdagen den 19\r\nmaj kl. 10.00.</pre><pre>Jag vill också erinra om att den 30 april är sista dag\r\nför ingivande av interpellationer under 1992/93 års\r\nriksmöte.</pre><pre>1 §  Justering av protokoll</pre><pre>Justerades protokollet för den 14 april.</pre><pre>2 §  Ledighet</pre><pre>Talmannen meddelade att Sonja Rembo (m)\r\nanhållit om fortsatt sjukledighet under tiden den 26\r\napril--den 19 maj.</pre><pre>Kammaren biföll denna ansökan.</pre><pre>Talmannen anmälde att Göran Lindblad (m) även\r\ni fortsättningen skulle tjänstgöra som ersättare för\r\nSonja Rembo.</pre><pre>3 §  Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1992/93:Sk39--Sk49 till skatteutskottet</pre><pre>1992/93:Sf30--Sf32 till socialförsäkringsutskottet</pre><pre>1992/93:Jo96 och Jo97 till jordbruksutskottet</pre><pre>1992/93:N54 till näringsutskottet</pre><pre>1992/93:Ju22--Ju27 till justitieutskottet</pre><pre>1992/93:L17--L22 till lagutskottet</pre><pre>1992/93:Ju28--Ju33 till justitieutskottet</pre><pre>1992/93:A8--A11 till arbetsmarknadutskottet</pre><pre>1992/93:L23 till lagutskottet</pre><pre>1992/93:E1 till EES-utskottet</pre><pre>1992/93:Fö7 till försvarsutskottet</pre><pre>1992/93:Jo98--Jo109 till jordbruksutskottet</pre><pre>1992/93:N55--N59 till näringsutskottet</pre><pre>1992/93:U18--U24 till utrikesutskottet</pre><pre>4 §  Förnyad bordläggning</pre><pre>Föredrogs men bordlades åter</pre><pre>Utrikesutskottets betänkande 1992/93:UU15</pre><pre>Meddelande om samlad votering</pre><pre>Talmannen meddelade att näringsutskottets\r\nbetänkande NU24, socialförsäkringsutskottets\r\nbetänkande SfU14 och skatteutskottets\r\nbetänkande SkU22 skulle avgöras i ett\r\nsammanhang efter avslutad debatt.</pre><pre>5 §  Bankstödet m.m.</pre><pre>Föredrogs</pre><pre>näringsutskottets betänkande</pre><pre>1992/93:NU24 Bankstödet m.m. (prop.\r\n1992/93:100 delvis).</pre><pre>Anf. 3  SYLVIA LINDGREN (s):</pre><pre>Fru talman! En viktig del av det betänkande om\r\nbankstöd m.m. som vi nu behandlar gäller\r\nekonomisk brottslighet och misstankar om sådan.\r\nDet är oerhört viktigt att samhället markerar en\r\nklar beslutsamhet när det gäller att bekämpa den\r\nekonomiska brottsligheten. Därför anser vi\r\nsocialdemokrater att riktlinjerna för beviljandet av\r\nbankstöd måste kompletteras.</pre><pre>Om oegentligheter har förekommit är det för\r\nallmänhetens förtroende viktigt att dessa kommer\r\nupp till ytan och redovisas.</pre><pre>Därför, fru talman, anser vi att en utredning, i\r\nsamband med att stöd beviljas, skall göras\r\nbeträffande orsakerna till kreditförlusterna. Den\r\nutredningen skall bedömas av den s.k.\r\nekoutredningsgruppen.</pre><pre>Vi socialdemokrater föreslår i vår partimotion\r\nJU817 konkreta åtgärder mot den ekonomiska\r\nbrottsligheten. I den motionen framkommer bl.a.\r\natt ytterligare totalt 100 miljoner kronor skall satsas\r\npå utbildning och på en förstärkning av\r\nkronofogdemyndigheternas\r\nspecialindrivningsenheter samt på fler\r\nekoåklagare, fler skatterevisorer, fler ekonomer\r\noch fler ekopoliser -- detta för att väsentligt öka\r\nsåväl spanings- och utredningsresurser som\r\nlagföringsresurser.</pre><pre>Sverige riskerar att förlora kampen mot den\r\nekonomiska brottsligheten. Alltmer raffinerade\r\nmetoder kommer till stånd från utövarnas sida,\r\nsamtidigt som samhället fått minskade resurser och\r\ni många fall använder sig av mycket omoderna\r\nmetoder.</pre><pre>En första studie från den speciella arbetsgrupp som\r\nfått i uppdrag att utreda eventuella oegentligheter\r\ninom bank- och kreditväsendet visar att det har\r\nförekommit avancerad ekonomisk brottslighet.\r\nDet finns anledning att tro att brott ligger bakom\r\nförlusterna. Det gäller hundratals miljoner kronor\r\nav de pengar som bankerna förlorat i samband med\r\nbankkrisen.</pre><pre>Vi socialdemokrater kräver därför att de banker\r\nsom nu får stöd av den s.k. bankakuten mot denna\r\nbakgrund måste avkrävas en ordentlig utredning av\r\norsakerna till kreditförlusterna.</pre><pre>Innan stöd ges skall alltså en sådan här utredning\r\nha ägt rum, och den skall bedömas av en särskild\r\narbetsgrupp bestående av högt kvalificerade\r\nåklagare. Utredningsgruppen skall under en\r\nbegränsad tid ha som enda uppgift att ta sig an\r\nundersökningar i ärenden som rör kvalificerad\r\nbrottslighet riktad mot banker och finansinstitut.</pre><pre>Alla möjligheter måste tas till vara för att de pengar\r\nsom lagts ned skall kunna återvinnas -- kostnader\r\nsom är nödvändiga för att förhindra att bankernas\r\nproblem leder till ett sammanbrott för hela\r\nbetalningssystemet.</pre><pre>Från socialdemokratiskt håll har också rests krav på\r\natt revisorernas roll skall utredas. Revisorerna\r\nborde åläggas att anmäla ekonomisk brottslighet,\r\nexempelvis förskingring, till åklagare.</pre><pre>Invändningar har gjorts mot att revisorsuppdraget\r\ni vårt land huvudsakligen handlar om kvalificerad\r\nhälsokontroll och mot att nuvarande tystnadsplikt\r\nsyftar till att garantera att revisorn i alla lägen får\r\nsvar på sina frågor via företagsledningen. En\r\nutredning av revisorernas roll är därför nödvändig.</pre><pre>Fru talman! Det finns säkert hundratals finurliga\r\nsystem för att kringgå gällande redovisningsregler.\r\nGenom att skattemyndigheterna inte har\r\ntillräckliga revisionsresurser breder de ekonomiska\r\noegentligheterna ut sig. Därför är den särskilda\r\nutredningsgrupp som tillkommit på Riksåklagarens\r\ninrådan av allra största vikt, då den bl.a. har till\r\nuppgift att ta sig an undersökningar i ärenden som\r\nrör kvalificerad brottslighet riktad mot banker och\r\nfinansinstitut.</pre><pre>De stötande inslagen i finanskrisen måste synas,\r\noch där oegentligheter förekommit måste dessa\r\nkomma i dagen.</pre><pre>Det råder inget tvivel om att den ekonomiska\r\nsituationen i landet har lett till att många familjer\r\ndrabbats mycket hårt av nedskärningar. Allt fler\r\nfamiljer som perfekt skött såväl sina åtaganden\r\ngentemot banker som andra kreditutgifter riskerar\r\natt i en del fall hamna i ekonomiska svårigheter och\r\nfå lämna sina hem.</pre><pre>En av orsakerna till den katastrofala utvecklingen\r\nav ekonomin är de felaktiga fastighetsspekulationer\r\nsom ägt rum i många banker och företag. De som\r\nhar deltagit i de här spekulationerna är många, men\r\nde utgör ändå en förhållandevis liten grupp i\r\nsamhället. Tyvärr får alla, inte minst de\r\nlågavlönade, vara med och betala notan. De\r\nskötsamma får betala kalaset, medan många som\r\ndeltagit i spekulationerna blivit belönade på ett\r\nminst sagt stötande sätt, exempelvis genom s.k.\r\nfallskärmsavtal.</pre><pre>Trots att dessa chefer inte längre har förtroende att\r\nfortsätta verksamheten, har de fått rundhänta\r\navgångsvederlag och guldkantade\r\npensionsförsäkringar. Det är viktigt att de\r\nutredningar som syftar till att modernisera såväl\r\naktiebolagslagen som redovisningslagstiftningen\r\nbelyser nödvändigheten av upplysningsskyldighet\r\nom innehållet i och existensen av eventuella avtal\r\nom avgångsvederlag m.m. vid en eventuell\r\nuppsägning av högre chefer.</pre><pre>Avtalslagen borde också i betydligt högre grad\r\nkunna användas för att pröva just\r\nskälighetsprincipen. Vi ser därför fram emot\r\nredovisningar från de båda utredningarna.\r\nMissbruk med fallskärmsavtal med förlängningar i\r\nlöne- och pensionsförmåner i avtalen retar med\r\nrätta många. Snedvridningar i systemen måste bort.</pre><pre>Att ekobrotten är en cansersvult i vårt moderna\r\nsamhälle kan vi alla vara överens om. Dels\r\nundandrar denna typ av brottslighet stora summor\r\npengar från stat och kommuner, dels drabbar den\r\ndirekt enskilda människor och näringsidkare som\r\nförsöker följa de regler och lagar som de folkvalda\r\norganen beslutat om.</pre><pre>I Svenska Dagbladet i går kunde vi läsa om de 14\r\npersoner som åtalas i Sparbanken när det gäller\r\n''Väst-härvan''. Rubiken lyder: Bara toppen av ett\r\nisberg. Brottsmisstanken gäller 900 miljoner\r\nkronor. Men de misstänkta brott som nu leder till\r\nåtal rör enbart 359 miljoner. Kammaråklagare\r\nGunnar Andersson säger: Vi kan inte röra ett\r\npappar utan att det poppar upp nya brott.</pre><pre>Även Dagens Nyheter hade i går en dryg halvsida\r\nom ''Sparbanken Väst-härvan'', och det följs upp i\r\ndag. Den här rättegången blir den första i\r\nbankkrisens spår. Sådana här brott, fru talman,\r\nmåste belysas och komma i dagen.</pre><pre>Fru talman! Med det yrkar jag bifall till reservation\r\n2 av Birgitta Johansson, m.fl. i betänkande NU24.</pre><pre>Anf. 4  IAN WACHTMEISTER (nyd):</pre><pre>Fru talman! Jag skall tala om bankstödet. Med fel\r\norganisation kan allting göras fel. Riksdagen är\r\nexempelvis fel organiserad, därför klarar man inte\r\nens av en vanlig budgetproposition. Bankväsendet\r\när fel organiserat och de som påverkar det är fel\r\norganiserade.</pre><pre>Det är Riksbanken som sätter marginalräntan, dvs.\r\nden korta räntan. Om Riksbanken gör fel blir allt\r\nfel, exempelvis om Riksbanken för högräntepolitik\r\nnär det borde vara lågräntepolitik. Regering och\r\nriksdag åstadkommer den s.k. finanspolitiken, som\r\ni sin tur påverkar bl.a. marknadsräntorna. Till sist\r\nhar vi den s.k. bankakuten, dvs.\r\nBankstödsnämnden. Det är en myndighet som\r\nsorterar under skatteministern och som så\r\nsmåningom kan bli ett gigantiskt finansverk --\r\nstatskapitalismens högborg -- om vi inte passar oss.</pre><pre>Bankstödsnämnden är inte problemet i sig. Den\r\nkommer säkert, precis som alla andra verk och\r\nmyndigheter i Sverige, att göra sitt yttersta. Som i\r\nså många andra fall kommer det inte att räcka till.\r\nKanske beror detta på att vi inte har den\r\nnödvändiga koordinationen och att det samlade\r\ngreppet inte finns. Kanske beror det på att\r\nRiksbanken bara gör det svårare för de banker som\r\nbankakuten skall rädda -- ett sätt att lösa det skulle\r\nannars vara att Riksbanken sänker räntan i stället\r\nför att höja den. Kanske beror det på att riksdag\r\noch regering över huvud taget inte riktigt förstår de\r\nhär sammanhangen.</pre><pre>Den 19 november 1992 föll försvaret av den svenska\r\nkronan, som då tilläts flyta. Förmodligen förlorade\r\nvi då ungefär 160 miljarder kronor av\r\nvalutareserven. En del säger: Valutareserven finns\r\nju kvar! Men det vet vi ingenting om. Vi vet att\r\nungefär dessa belopp formellt finns kvar, men\r\nsamtidigt tar Riksbanken s.k. positioner. Det är\r\nkanske precis det som förklarar varför Riksbanken\r\ninte självmant kan företa några större förändringar\r\nnär det gäller räntorna, dvs. därför att Riksbanken\r\ninte kan försvara valutan.</pre><pre>Alla dessa enorma kostnader och allt detta enorma\r\nvalutautflöde orsakades av att man ville falla med\r\nflaggan i topp. Det är mycket viktigt i den här\r\nförsamligen, har jag förstått. Men det är dyrt!</pre><pre>Om man i dag hade haft en ordentlig valutareserv\r\nkvar, hade Riksbanken kunnat sänka räntan\r\nalldeles av sig själv. Vi får nu se hur det går att\r\nåstadkomma något i den riktningen i samband med\r\nkompletteringspropositionen.</pre><pre>Jag tänker nu tala om själva bankstödet. Det här är\r\nrelativt komplicerade saker. I dag ges bankstödet i\r\nform av en skuldgaranti. Det är alltså skuldsidan i\r\nbalansräkningen som garanteras.</pre><pre>Men det finns ett annat grepp som borde prövas,\r\nsom är något mer begåvat och dessutom\r\nkonkurrensneutralt. Om man exempelvis hjälper\r\nbank E, som har dålig ekonomi och bank H som har\r\nbra sådan -- kan vi säga -- skulle det här systemet\r\nrelativt sett vara lika intressant för båda bankerna,\r\ndärför att de skulle behålla sina inbördes\r\npositioner. Det systemet kallas tillgångsgaranti.</pre><pre>Vi kan tänka oss att 90 % av räntor och\r\namorteringar när det gäller bankens låneportfölj\r\ngaranteras av staten, mot en provision på\r\nexempelvis 1 % per år, samt en option, dvs. en rätt\r\natt köpa 90 % -- ungefär samma siffra igen alltså --\r\nav bankens aktier vid en nyemission. Det finns\r\nbanker där 90 % i dag utgör en låg andel. I en bank,\r\nlåt oss kalla den för H-banken, skulle det kanske\r\nräcka med 30 %, 40 % eller 50 % i stället för 90 %.\r\nVid exakt samma villkor för H-banken är\r\ngarantikostnaden 1 %, optionen 40 % och\r\ntillgångsgarantin 40 %. Om detta system tillämpas,\r\nskulle bankstödet kunna sättas i kraft mycket\r\ntidigare, och ingenting är viktigare än banker som\r\nfungerar, dvs. att vi får en fungerande\r\nkreditmarknad.</pre><pre>De nogranna undersökningar som på det här\r\nspråket kallas för ''do diligence'', och som betyder\r\natt man gräver i papper, skulle inte behöva\r\ngenomföras, utan i stället skulle man kunna\r\n''skrämma'' fram dåliga avtal. Man kan alltså göra\r\nden här typen av erbjudande direkt. Det har ingen\r\nbetydelse hur det ser ut i smeten under ytan. Det är\r\nviktigt att det går snabbare med den här metoden.</pre><pre>Man kan ställa sig frågan: Har staten råd med\r\ndenna garanti? Dagens läge är intressant. Staten\r\nhar en skuld på ungefär 1 000 miljarder kronor och\r\npåstår att 2 000 miljarder kronor garanteras. Staten\r\när ändå den enda som kan göra det. Denna\r\ntillgångsgaranti skulle ge en tillfredsställande\r\nkapitaltäckningsgrad, dvs. banken skulle ges\r\nmöjlighet att fungera som bank för att därmed få\r\nned sin räntemarginal. Det är just denna\r\nräntemarginal, skillnaden mellan insättnings- och\r\nutlåningsränta, som kallas ''spread'', som drabbar\r\nsvenska hushåll och små och medelstora företag.\r\nDet är bara de riktigt stora företagen som kan leva\r\nvid sidan av. Alla vi andra drabbas. Därför är det\r\nviktigt att ingripa för att snabbt få ordning på det\r\nhär, så att den s.k. spreaden sjunker.</pre><pre>Om vi tänker oss att Riksbanken sänker räntan och\r\ndärmed får ned räntemarginalen, skulle vi i Sverige\r\nkanske kunna sänka den effektiva räntan för\r\nhushåll och företag med fem till sju procentenheter.</pre><pre>Själva bankmarginalen behövs nämligen av tre\r\nolika skäl. För det första för att täcka framtida\r\nkreditförluster. Man räknar alltså med att\r\nbankrörelsen inte alltid kommer att lyckas, utan att\r\nden kommer att få vissa förluster. Dessa förluster\r\nskall då kunna täckas.</pre><pre>För det andra måste räntemarginalen täcka gamla\r\nkreditförluster. Det är det man håller på med i dag.\r\nÄven den goda H-banken lever i dag på sin\r\nfantastiskt stora räntemarginal, och det gäller\r\ngamla kreditförluster. Det här skulle man lyfta ut,\r\nför att i stället få garantikostnaden på 1 % och\r\noptionen.</pre><pre>För det tredje skulle denna räntemarginal täcka\r\nbankens omkostnader. På det sättet skulle man\r\nkunna få ner marginalen till en normal nivå -- vad\r\ndet nu kan vara. Ju mer man datoriserar\r\nbanksystemet, desto dyrare tycks det bli. Förr i\r\ntiden klarade man sig på 2,5 % ''spread'', och i dag\r\nkanske man klarar sig med 4 % plus 1 %, dvs. 5 %.</pre><pre>En sidoeffekt skulle bli att marknaden får\r\nkonkurrens, vilket givetvis är hälsosamt, för att inte\r\nsäga nödvändigt.</pre><pre>Man hjälper inte bara dem som har skött sig illa,\r\nvilket är en mycket svensk metod i sådana fall. Inte\r\nminst i den här församlingen brukar man glatt\r\nhoppa in och satsa, som det heter, på det som går\r\nriktigt dåligt, medan man straffbeskattar det som\r\ngår bra -- jag förmodar att det är meningen att\r\nallting skall gå lika dåligt.</pre><pre>I det här fallet skulle man alltså kunna göra detta\r\nkonkurrensneutralt. Det skulle vara lika bra för\r\nden goda och välskötta banken som för den mindre\r\nvälskötta banken. Ovanpå det skulle man givetvis\r\nha en insättargaranti, av den typ som man har haft\r\ni Amerika sedan 30-talskrisen, dvs. FDIC. Där\r\ngaranterar man alla konton upp till ett visst belopp,\r\nkanske en halv miljon.</pre><pre>Om inte garantisystemen skulle fungera eller om\r\nläget i exempelvis E-banken är så allvarligt att\r\nstaten fysiskt måste ingripa med pengar, och detta\r\nmåste ske med en gång, görs detta givetvis genom\r\natt staten köper en stor del av eller hela banken.</pre><pre>Det finns bara ett instrument som fungerar -- sådan\r\när kapitalismen, kommer väl Lars Bäckström att\r\nsäga -- men det fungerar mycket bra. Det är helt\r\nenkelt att man köper aktier. Den som går in och\r\nräddar ett företag är också den som får aktierna i\r\nföretaget och som sedan kan sälja dem och tjäna\r\ntillbaka pengarna. I det här fallet råkar det vara\r\nvåra arbetsgivare, dvs. svenska folket.</pre><pre>En fungerande kreditmarknad -- som man skulle få\r\nenligt detta system -- är avgörande för hela den\r\ninhemska efterfrågan. Det är ganska intressant att\r\nse att efterfrågan i dag är det stora problemet.\r\nSvenska folket sätter inte fräs på pengarna med\r\ntillräcklig hastighet. Vi som tidigare var\r\nvärldsmästare och sparade absolut minst på hela\r\njordklotet, sparar nu plötsligt mest. Undra på det,\r\nmed detta banksystem och dessa idioträntor, som\r\ninnebär att det bästa man kan göra är att betala\r\ntillbaka sina lån.</pre><pre>Om man fick ordning på det här och skapade en\r\nframtidstro i Sverige, skulle den inhemska\r\nefterfrågan också komma i gång och det skulle bli\r\nfart på hjulen i Sverige. Det är mycket viktigt.</pre><pre>Många talar om bankernas fallskärmsavtal, med\r\nberättigad indignation. De kan också tas bort,\r\noffentliggöras, avslöjas, eller vad ni vill. Vi har\r\nmotionerat om detta. Det finns många olika sätt att\r\ngöra det på, vad gäller sådana fallskärmsavtal som\r\nfinns i den offentliga sektorn eller i sektorer med\r\nhelt eller delvis statligt ägande. Man kan villkora på\r\ndet sättet.</pre><pre>Sveriges framtid hänger på en snabb lösning av\r\nbankkrisen. Bankerna själva måste skärpa sig och\r\nmåste stå till svars för det som de har gjort, bl.a.\r\nledningsgrupper, styrelser och revisorer. Det är\r\nhissnande belopp som banksystemet behöver, men\r\njust därför är det så viktigt att de som står för dessa\r\nhissnande belopp -- vilket inte är staten utan de\r\nsvenska skattebetalarna -- får någonting annat i\r\ngengäld än ett snorkigt bemötande och höga räntor\r\nfrån den bank som de samtidigt hjälper att existera.</pre><pre>Jag är orolig för de förhandlingar som just nu pågår.\r\nJag är orolig för att svenska folket, skattebetalarna,\r\nblir de stora förlorarna. Men med de metoder som\r\njag har försökt skissera här skulle man kunna se till\r\natt det inte blir så. Att man förlorar en del är\r\nsjälvklart -- det har ju redan hänt -- men man skulle\r\nockså kunna vinna tillbaka.</pre><pre>Utöver andra nämnda åtgärder måste man också\r\nställa hårda krav på effektivisering av bankerna.\r\nJag nämnde förut att bankerna har datoriserats,\r\nmen de tycks inte ha blivit effektivare, då\r\nmarginalerna och kostnaderna har höjts hela tiden.\r\nDär kan man sätta ett tryck på dem, precis samma\r\ntryck som de sätter på sina kunder. Om ett företag\r\ngår dåligt säger man: Sälj kringverksamheten! Till\r\nbankerna skall man säga: Sälj bankpalatsen och\r\ngrejerna! Yxa till dem tills det är bara kärnan kvar,\r\noch sedan får vi se vad vi kan göra med den kärnan!\r\nDet är precis det recept som bankerna själva ger till\r\nsina kunder. De måste därför vara bekanta med\r\nsjälva tankegången.</pre><pre>Kan man då säga att detta leder till någon sorts\r\nlångsiktigt socialiserad ekonomi? Det gör det inte.\r\nDet finns inga planer att banksystemet kan vara\r\nsocialiserat i modern tid. Därför blir det en tillfällig\r\nåtgärd att sälja ut bankerna. Det är då som svenska\r\nfolket får tillbaka sina pengar.</pre><pre>Vad som nu krävs -- även om det inte finns några\r\nundermediciner -- är att Riksbanken agerar som\r\nden skall. Jag tillhör dem som anser att den inte har\r\ngjort det tidigare. Jag anser att det som hände i\r\nhöstas var katastrofalt.</pre><pre>Om affärsbankerna saneras på det sätt som jag har\r\nförsökt beskriva, kan vi både komma åt den\r\nunderliggande korta räntan och den långa räntan\r\noch få ned bankernas marginaler, dvs. komma fram\r\ntill en väsentlig sänkning av den ränta som är\r\nvanligt folks ränta, nämligen bankräntan. Det är\r\ndet som är det viktiga i arbetslöshetens Sverige.\r\nKom ihåg att det i slutändan handlar om de riktiga\r\njobben, investeringsviljan, hjulen som går.</pre><pre>Med anledning av detta, fru talman, yrkar jag bifall\r\ntill Ny demokratis reservationer till mom. 1, 19 och\r\n29 samt till våra yrkanden i fråga om mom. 14 och\r\n17.</pre><pre>Anf. 5  LARS BÄCKSTRÖM (v):</pre><pre>Fru talman! Vänsterpartiets ordinarie talesman i\r\nnäringsutskottet Rolf L Nilson är förhindrad att\r\ndelta, och jag får göra det i stället.</pre><pre>Detta att inte löpande följa näringsutskottets\r\narbete med den finansiella krisen är en nackdel,\r\nmen det kan också vara en fördel. Det är en fördel,\r\ndå jag kanske lättare kan ta på mig rollen som\r\nallmänhetens representant. Det är ju det vi\r\nriksdagsledamöter egentligen skall vara; inte\r\nexperter, utan företrädare just för allmänintresset.\r\nNär det gäller finanskrisen har allmänintresset,\r\nmedborgarnas rätt, varit eftersatt, men deras\r\nskyldighet som skattebetalare har i det närmaste\r\nvarit oändlig.</pre><pre>Fru talman! Min position som vänsterpartist\r\nförutsätter nästan att jag skall rikta hårda angrepp\r\npå regeringen och den biträdande finansministern,\r\nmoderaten Lundgren, för hans sätt att gynna\r\nfinansvärlden. Visst kan jag göra det, med rätta och\r\nmed fullgoda skäl.</pre><pre>Men jag kan samtidigt säga att moderaten\r\nLundgren kunde ha skött finans- och bankkrisen\r\nännu sämre. Det finns t.o.m. inslag i regeringens\r\nhantering av krisen som förtjänar beröm. När det\r\ngäller några av våra motionsyrkanden har vi också\r\ni sak blivit tillgodosedda av regeringssidan.</pre><pre>Men hanteringen kan bli bättre. Bl.a. i\r\nkommittémotionen N279 från Vänsterpartiet har vi\r\nredovisat inte mindre än 17 konkreta förslag i syfte\r\natt minska statens kostnader och att sätta ökad\r\npress på bankvärlden. Det innebär att vi vill\r\ngarantera insättarnas pengar, trygga ett rimligt\r\nkreditsystem och inte minst skydda\r\nskattebetalarnas pengar.</pre><pre>I några frågor kan vi förena oss med\r\nSocialdemokraterna och Ny demokrati. Jag vill\r\ndärför redan nu yrka bifall till reservation 2 om\r\ninsyn i banker från Socialdemokraterna och till\r\nreservation 3 om kapitalförsörjningen samt\r\nreservation 4 om bankernas räntemarginaler från\r\nNy demokrati.</pre><pre>Om nu Socialdemokraterna resp. Ny demokrati i\r\ndessa fall kunde ansluta sig, skulle vi redan i dag\r\nkunna skapa en majoritet i denna kammare för en\r\nmer aktiv politik mot bankkrisen. Det är en\r\nmöjlighet. När dessa tre oppositionspartier kan ena\r\nsig råder det majoritet i kammaren -- annars segrar\r\nalltid regeringssidan.</pre><pre>I flera av våra krav står vi ensamma. Det gäller bl.a.\r\nyrkandena 11, 15 och 16 i vår motion. Här reser vi\r\nkrav på hårdare kontroll av bankernas\r\nnedskrivningar och krav på att Bankstödsnämnden\r\nförses med vassare tänder.</pre><pre>Det handlar bl.a. om att Bankstödsnämnden skall\r\nkunna kräva förändringar i bankernas ledning och\r\nslopande av utdelning i de banker som skall ha del\r\nav samhällets stöd. Detta är instrument som finns i\r\nUSA för den myndighet som skall hantera USA:s\r\nkrisbanker, Federal Deposit Insurance\r\nCorporation. Ett visst utdelningsstopp tillämpades\r\nför övrigt på 30-talet för dåtidens Svenska kredit,\r\nden Kreugerbank som hade en kris. Den hade\r\nutdelningsstopp under fyra år för att ta del av\r\nsamhällets stöd. Jag tror inte att dessa instrument\r\nmåste brukas särskilt ofta, men bara genom sin\r\nexistens kommer de att ge Bankstödsnämnden en\r\nstarkare ställning.</pre><pre>Uppenbarligen behöver Bankstödsnämndens\r\nställning stärkas. Det är helt absurt att\r\nBankstödsnämndens företrädare, och t.o.m.\r\nregeringsledamöter, i media tvingas beklaga att\r\nman inte får nödvändig information från den bank,\r\ndvs. SE-banken, som nu söker stöd i\r\nmångmiljardklassen.</pre><pre>Hur skall vi då föra debatten om bankkrisen? Sylvia\r\nLindgren har tagit upp värdefulla aspekter på den\r\nekonomiska brottsligheten, och jag delar de\r\nsynpunkterna. Ian Wachtmeister har tagit upp nya\r\ntekniska förslag om hur den skall lösas och\r\nhanteras. Det är beklagligt att de här förslagen inte\r\nhar framställts i motionsform, så att vi kunde ha\r\nstuderat dem närmare. Därför är det svårt att ta\r\nställning till dem, men debatten kan föras vidare.</pre><pre>Men debatten om bankkrisen skall inte bara göras\r\ntill en fråga om handlag och teknisk\r\ntjänstemannakompetens. Frågan om finanskrisen\r\nkan inte heller reduceras till en fråga om moraliska\r\nomdömen om bankvärldens bristande kompetens,\r\nstyrelsernas dåliga moral eller deras förmåga att ta\r\nemot eller sy ihop vidlyftiga fallskärmsavtal.</pre><pre>Debatten om bankkrisen är ytterst en fråga om\r\nideologi och om modet att hävda politikens roll.\r\nFinanskrisen är inte ett resultat av regeringen Bildts\r\nbristande tekniska kompetens. Jag tror säkert att\r\nregeringen Bildt skulle ha skapat förutsättningar\r\nför finanskrisen om den hade suttit vid makten\r\nunder 80-talet, men det gjorde Moderaterna som\r\nbekant inte.</pre><pre>Finanskrisen skapades under socialdemokratiskt\r\nfögderi. Det är faktiskt Socialdemokraterna som är\r\nformellt ansvariga för 80-talets två mest\r\nmisslyckade avregleringar, taxinäringen och\r\nbankväsendet. Visst hejade Moderaterna på, men\r\ndet var inte hejarklacken som spelade. De formella\r\ninitiativen togs av ett finansdepartement under\r\nsocialdemokratisk ledning. Det är följdriktigt men\r\ninte helt logiskt att det är en f.d. socialdemokratisk\r\ntjänsteman från Finansdepartementet och tillika\r\nf.d. riksdagsledamot som har fått ansvaret att städa\r\nupp efter bankkrascherna.</pre><pre>Fru talman! Finanskrisen är dock inte heller ett\r\nutslag av Socialdemokraternas bristande tekniska\r\nkompetens. Finanskrisen är internationell och ett\r\nutslag av en internationell ideologisk offensiv.</pre><pre>Det var nyliberala idéer som skapade klimat för\r\nbankkrisen. I ett visst klimat skapas vissa\r\nföreteelser. Vid 80-talets mitt var jag inte\r\nriksdagsledamot, men överallt kunde jag se hur\r\nhögerns idéer bredde ut sig. Det var fint att vara\r\nfinansman, och politik var något fult. Det var fint\r\natt satsa på sig själv och töntigt att tala om\r\nsolidaritet och jämlikhet.</pre><pre>Det är ironiskt att en företrädare som Ian\r\nWachtmeister från Ny demokrati i dag kan kritisera\r\nbankvärld och politiker för bankkrisen. Det är\r\nsamma gamla nydemokrati som alltid angriper\r\npolitiker för byråkrati och krångel, samma\r\nnydemokrati som alltid kräver avregleringar.\r\nNydemokraterna säger ju att verklighetens folk\r\nskall få styra. Men det var ju just verklighetens\r\nfolk, bankvärldens folk, folk från bankvärldens\r\nverklighet, som fick styra på 80-talet. Och\r\nresultaten är förödande!</pre><pre>Nu står nyliberalismens anförare med facit i hand.\r\nLikt trollkarlens lärling har de lärt sig att vissa\r\nkrafter är så starka att de inte bör släppas lösa. Nu\r\nhar vi alla fått se att nyliberalerna hade rätt på en\r\npunkt: Det finns inget sådant som en fri lunch, sade\r\nde. Nej, det gör det inte; det har de rätt i.</pre><pre>Priset för en fri finansmarknad kallas för bankakut.\r\nDet priset kan inte ens beräknas. Ian Wachmeister\r\nsade att skattebetalarna inte får bli de stora\r\nförlorarna. Det är klart att de blir -- vilka skulle\r\nannars bli de stora förlorarna om de här förlusterna\r\nskall betalas? Jag vill inte att det skall vara så, men\r\ndet kommer att bli så.</pre><pre>Vad är då priset? Kostnaden ligger redan inom ett\r\nintervall på 25 till 75 miljarder. Regeringen har sagt\r\natt kostnaden för bankakuten hittills är 67\r\nmiljarder. Men det var innan S-E-banken knackade\r\npå. Statsrådet Lundgren har sagt att de direkta\r\nbudgetutbetalningarna uppgår till hälften av det\r\nbeloppet -- 33 miljarder kanske. Troligen blir det\r\nmer -- på det konto i statsbudgeten som\r\nbudgetmässigt redovisas med ett formellt belopp på\r\n1 000 kr. Med de förluster som redovisats\r\nförutvarande budgetår och i medierna stiger\r\nsummorna till ca 75 miljarder, varav 25 miljarder\r\ndirekt över statsbudgeten. Av dessa 75 miljarder\r\nhar redan 44 miljarder betalats ut -- inte allt över\r\nstatsbudgeten.</pre><pre>Fru talman! Väljarna i Sverige vet att vi behöver\r\nbra banker. Men man har svårt att acceptera att\r\nriksdagen samtidigt som den inrättar en bankakut\r\nskär ned anslagen till kommuner och sjukvård. Att\r\nöppna bankakut och avsätta 75 miljarder till den\r\nbankakuten upplevs inte som rimligt när man\r\nsamtidigt skär ned så kraftigt inom sjukvården. Kan\r\nman sätta av 75 miljarder till en bankakut skulle\r\nman kunna satsa en tiondel på en kommunakut för\r\natt dämpa arbetslösheten och trygga inte bara\r\nbankservicen utan också samhällets sociala service\r\noch sjukvårdens behov.</pre><pre>För någon vecka sedan sänkte riksdagen\r\nersättningen till de arbetslösa -- ett sparpaket på\r\nkanske 6 miljarder. Men om vi är tvungna att betala\r\nut 25 miljarder till bankerna, och det direkt över\r\nstatsbudgeten, är det inte moraliskt försvarbart att\r\nsamtidigt ta 6 miljarder från de arbetslösa. Det är\r\nju bra att vara moraliskt upprörd över direktörerna\r\ni Nordbanken, som vi kunde se i TV i går att\r\nstatsministern var, men frågan är om inte de\r\nexempel som jag nyss tog är mycket större\r\nmoraliska problem.</pre><pre>När jag som ung flyttade till min hemstad\r\nUddevalla i Västsverige fick jag inte ens låna till en\r\ninsatslägenhet, trots att jag hade fast jobb och en\r\nsparad slant. Det var 1979. Orsaken var den tidens\r\nstränga restriktioner och regleringar.</pre><pre>Men på 80-talet fick marknaden råda. Det var fritt\r\natt låna till hotellbygge på hotellbygge. Samtidigt\r\nbörjade man prata om att den offentliga sektorn var\r\nför stor och att den offentliga sektorns konsumtion\r\nhotade den ekonomiska tillväxten. Men det som\r\nverkligen skadar tillväxten är i dag inte den\r\noffentliga konsumtionen utan den privata sektor\r\nsom kallas finansmarknaden, den sektor som\r\ntotalhavererade när den slapp politiken.</pre><pre>Ian Wachtmeister! Tänk om vi skulle stapla backar\r\növer finanskraschens kostnader! Det talas om att\r\nåtervinna bankstöd. Men med den här utvecklingen\r\nfår vi vara glada om vi får tillbaka panten!</pre><pre>På 80-talet fick valparna leka. De spelade Monopol\r\npå riktigt -- de köpte och sålde Norrmalmstorg. Ett\r\nav fastighetsbolagen hette t.o.m. Norrmalmstorg,\r\nså man borde ju ha anat oråd.</pre><pre>Det är roligt att spela Monopol; det gör jag själv.\r\nMen när jag spelar Monopol följer jag vissa regler;\r\njag vet att det behövs regler. Det finns gränser för\r\nhur man får inteckna fastigheter när man spelar\r\nMonopol -- det kan alla kontrollera på baksidan av\r\nkorten. Men från den här sidan hade man inga\r\npolitiker som kontrollerade någonting -- man hade\r\navreglerat, och det skulle bli så bra.</pre><pre>Vi i Vänsterpartiet har föreslagit en\r\nmedborgarkommission för att undersöka vad som\r\ngick snett och ledde fram till bankkrisen.\r\nRegeringen har tillsatt en kommitté för att analysera\r\nden utveckling som ledde fram till dagens kris, och\r\ndet är ju bra. Men den stora fråga som bör utredas\r\när kanske inte vad som gick snett i avregleringen\r\neller i bankvärlden -- det är snarare fråga om att\r\ninse att det var fel att avreglera så totalt. Men det\r\nfelet begicks inte av bankfolket. Det begick av en\r\nstor majoritet i denna kammare.</pre><pre>Fru talman! Jag tror inte att man bör kritisera räven\r\nför att den stjäl höns. Snarare bör man kritisera\r\ndem som släppte in räven. Finansmarknaden är en\r\nmarknad som inte lämpar sig för total frihet.</pre><pre>Det är bra att fortsätta diskussionen om\r\nbankledningarnas ansvar. Vi skall hålla räfst- och\r\nrättarting med den direkta brottslighet som\r\nförekommer. Men vi bör också föra en debatt om\r\npolitikernas bidrag till finanskrisen genom besluten\r\nom valutaregleringen och genom skattepolitiken,\r\nden stenhårda antiinflationspolitiken och den\r\nvalutapolitik som ledde till en realräntechock.</pre><pre>Fru talman! 80-talets vänster ropade: Känner ni\r\nstanken från Enskilda Banken? Den vänstern\r\nkallade man för slipslös drägg. Ja, Vänstern har nog\r\ngjort sina misstag, men den svenska Vänsterns\r\nmisstag har aldrig varit så kostsamma som\r\nmarknadens misstag, aldrig så kostsamma som\r\nhögerns felgrepp.</pre><pre>Fru talman! En del inom Vänstern bär i dag slips.\r\nDet kanske är en förbättring. Men i så fall är det\r\nockså hög tid både att vädra ut rejält i bankernas\r\ndirektionsrum och att göra upp med den nyliberala\r\nideologi som ledde fram till dagens finanskris.</pre><pre>Fru talman! Jag har redan yrkat bifall till vissa\r\nreservationer. Jag vill också yrka bifall till mitt\r\nsärskilda yrkande under mom. 24, 27 och 28. Det\r\nhar följande lydelse: ''24. beträffande kontroll av\r\nnedskrivningarna att riksdagen med bifall till\r\nmotion 1992/93:N279 yrkande 11 som sin mening\r\nger regeringen till känna vad i motionen anförts om\r\nkontroll av nedskrivningar, 27. beträffande\r\navskedande av ledningspersonal att riksdagen med\r\nbifall till motion 1992/93:N279 yrkande 15 som sin\r\nmening ger regeringen till känna vad i motionen\r\nanförts om att Bankstödsnämnden skall kunna\r\nkräva att ledningspersonal avskedas, 28.\r\nbeträffande slopande av utdelning att riksdagen\r\nmed bifall till motion 1992/93:N279 yrkande 16 som\r\nsin mening ger regeringen till känna vad i motionen\r\nanförts om sådana direktiv till Bankstödsnämnden\r\natt den kan förbjuda utdelning på aktier.''</pre><pre>Anf. 6  IAN WACHTMEISTER (nyd)\r\nreplik:</pre><pre>Fru talman! Jag håller med herr Bäckström om att\r\nvi skulle kunna vara betjänta av ölbackar inne i\r\nriksdagen också. Det är nämligen ett mycket bra\r\nsätt att beskriva i och för sig komplicerade\r\nförhållanden. Det är en politisk innovation. Vi kan\r\nkanske skaffa några snygga, förgyllda.</pre><pre>När det gäller Riksbankens roll i det här\r\nsammanhanget vill jag bara säga att det är riktigt att\r\nRiksbanken släppte på regleringarna. Men sedan\r\ngjorde Riksbanken något som kanske var ännu\r\nvärre -- man försvarade den svenska kronan in\r\nabsurdum och till varje pris. Pundet kördes över,\r\noch det är en valuta som är tiofalt eller hundrafalt\r\nstörre än den svenska kronan. Det gjorde\r\ningenting; vi skulle försvara kronan. Det var\r\nmycket dyrt och mycket dumt.</pre><pre>Det finns de som anser att 100 000 av de 200 000\r\nindustrijobb som har försvunnit beror på\r\nRiksbankens politik.</pre><pre>Jag kan hålla med Bäckström om att 80-talets\r\nhjältar egentligen inte producerade någonting. Jag\r\ntror att det är ganska bra att vi nu är tillbaka i ett\r\nläge där ungdomar förstår att det är ytterst\r\nhedervärt att utbilda sig till exempelvis något slags\r\ntråkig ingenjör, som sedan verkligen gör nytta ute i\r\nverkligheten, till skillnad från de klippare som en\r\ngång i tiden var våra hjältar.</pre><pre>Vi skall komma ihåg att det i bankerna också hände\r\nnågonting annat under 80-talet, nämligen att de\r\nmycket duktiga bankmänniskor som hade funnits\r\ndär i tio, tjugo, trettio eller fyrtio år sköljdes bort;\r\nde var inte tillräckligt ''snajdiga''; deras\r\nkvalifikationer uppskattades inte. Därför beviljade\r\nman lån utan säkerheter, och därför har vi i dag\r\nproblem. Det beror på att man släppte\r\nprofessionalismen.</pre><pre>Anf. 7  LARS BÄCKSTRÖM (v) replik:</pre><pre>Fru talman! Ja, man släppte professionalismen, och\r\npå ett särskilt område släppte man\r\nprofessionalismen -- inom politiken. Politikerna\r\nsteg helt enkelt bort från arenan och sade: Ni får\r\nsköta det här! Ni kan!</pre><pre>Finansmarknaden är sådan -- det är en likhet den\r\nhar med de flesta marknader -- att det behövs\r\nregler. Det behövs för alla spel, t.o.m. för detta\r\nfinansmarknadsspel. Och ni nydemokrater talar ju\r\nalltid om avregleringar; det skall lösa alla problem.\r\nNi satt inte i riksdagen då, men många av er deltog\r\ni den ideologiska debatt som ledde fram till att man\r\ngjorde dessa avregleringar. Det var det som ledde\r\ntill att man nu totalt har tappat förtroendet för\r\nsvensk finansmarknad.</pre><pre>Man kan, som Ian Wachtmeister vet, agera politiskt\r\näven innan man sitter i riksdagens kammare. Ni i\r\nNy demokrati representerar den ideologi som ledde\r\nfram till den möjligheten.</pre><pre>Jag hörde en sång i radion häromdagen. Det var\r\nTomas Ledin som sjöng: ''Du kan lita på mig, Ja jag\r\nvet vad jag gör, Jag är ingen bankdirektör''. Det\r\nsjunger man nu t.o.m. i folkdjupet. Men vem är det\r\nsom man verkligen kan sluta att lita på? Jo, de\r\npolitiker som sade: Avreglera allting och låt\r\nmarknaden sköta sig själv! Då går det så här. Det\r\när därför man behöver politisk kontroll över\r\nfinansmarknaden.</pre><pre>Det tror jag att ni nydemokrater egentligen inser\r\nnär ni ser hur det går för alla de småföretagare som\r\nni värnar, när de utsätts för bankkrisen. Många av\r\nde småföretagare som röstar på er skulle ha tjänat\r\npå mer politik som kunde ha kontrollerat\r\nbankerna. Då hade småföretagen haft en stabilare\r\nfinansmarknad att vända sig till.</pre><pre>Anf. 8  IAN WACHTMEISTER (nyd)\r\nreplik:</pre><pre>Fru talman! Ny demokrati kom in i politiken som\r\nen protest mot många saker som inträffade och som\r\ninte var bra. Man kan knappast påstå att vi var\r\nskyldiga till det som hände och som -- det sade\r\nBäckström själv -- bar Socialdemokraternas prägel.\r\nMen jag tror inte att Bäckström skall hoppas att\r\nman kommer tillbaka till det. Man kommer lika\r\nlitet tillbaka till det reglerade, socialistiska politiska\r\nsystemet som man kommer tillbaka till ett hårt\r\nreglerat ekonomiskt system.</pre><pre>Nu är vi där vi är. Vi kommer att gå vidare, och den\r\nreglering som kommer att införas kommer att ske i\r\nform av den europeiska samordning som kommer.</pre><pre>Vi har ju framställts som värre än Vänstern här i\r\nkammaren -- det är inte dåligt. Men om man ser\r\nefter vad det är vi har föreslagit har vi nog litet\r\nbättre referenser än de flesta, tror jag. Det gäller\r\nexempelvis det mest ödesdigra av allt, det som\r\nhände här i höstas. I den debatt som vi då förde blev\r\njag kallad usel och allt vad det var. Då handlade det\r\nom att släppa kronan och sänka räntan. I dag säger\r\nalla att det hade varit rätt att göra det. Man kanske\r\nrent av skulle lyssna litet mer på oss, herr\r\nBäckström.</pre><pre>Anf. 9  LARS BÄCKSTRÖM (v) replik:</pre><pre>Fru talman! Jag lyssnar på alla politiska\r\nströmningar. Jag har ju t.o.m. yrkat bifall till två\r\nnydemokratiska reservationer -- nr 3 och nr 4. Men\r\ndet är beklagligt att nydemokraterna inte har\r\nlyssnat på en del av våra förslag för att skärpa\r\nkontrollen över finansmarknaden, att ge\r\nBankstödsnämnden vassare tänder så att man kan\r\npressa ned räntemarginalerna och få bättre ordning\r\ni bankerna.</pre><pre>Ian Wachtmeister! Ni kritiserade bankledningarna.\r\nVi har sagt att Bankstödsnämnden borde ha rätt att\r\nkräva ledningsskiften i de banker som vill ha stöd.\r\nDet är en metod som man använder i det icke-\r\nsocialistiska USA. Att införa förbud mot\r\nutdelningar för de banker som skall få stöd är en\r\nmetod som tillämpades i det icke-socialistiska\r\nSverige redan på 30-talet. Det är inte några extrema\r\nsocialistiska förslag. Däremot är det förslag ägnade\r\natt åstadkomma någon kontroll och visa svenska\r\nfolket att politikerna har insett att de har ett ansvar\r\nför att finanskrisen kunde uppstå och nu är beredda\r\natt göra bot och bättring genom att införa kontroll\r\noch ta kontroll, så att vi inte får en wildcat-\r\nmarknad. Det är ingen betjänt av.</pre><pre>Anf. 10  ROLF DAHLBERG (m):</pre><pre>Fru talman! När den borgerliga regeringen\r\ntillträdde i oktober 1991 var det känt att\r\nNordbanken hade stora förluster. Ganska snart\r\nvisade det sig också att Första Sparbanken och\r\nGota Bank var mycket illa ute. Inom ett halvår fick\r\nvi rapporter om att Nordbankens förluster var\r\noändligt mycket större än vad man först\r\nredovisade.</pre><pre>Inom ett år hade det hela utvecklats till en bankkris\r\nsom berörde praktiskt taget alla banker i Sverige\r\noch även finansinstituten. Regering och riksdag var\r\ntvungna att gripa in för att säkerställa stabiliteten i\r\nbetalningssystemet, trygga kreditförsörjningen och\r\nskydda insättarnas pengar.</pre><pre>Politisk enighet rådde om dessa åtgärder. Statens\r\nåtaganden hittills uppgår till 65,5 miljarder kronor.\r\nInsatserna är fördelade på så sätt att Nordbanken\r\nhar erhållit 50,2 miljarder, Första Sparbanken 7,3\r\nmiljarder och Gota Bank 10 miljarder. S-E-\r\nBanken, Föreningsbanken och Sparbanken Sverige\r\nhar nu anmält till regeringen att de också kommer\r\natt behöva en del stöd ifrån statens sida. Hur\r\nmycket den slutliga notan kommer att uppgå till är\r\ndet i dag ingen som vet. 1980-talets ohejdade\r\nkreditgivning till olika projekt främst inom\r\nfastighetsbranschen -- där priserna har sjunkit\r\ndrastiskt, som vi alla vet -- gör att beräkningarna av\r\nförluster kommer fram allteftersom en avveckling\r\nav de dåliga krediterna kan ske.</pre><pre>Regeringen har fått överta dessa bekymmer, och\r\nman har verkligen arbetat hårt och snabbt för att\r\nkomma till rätta med de mest akuta problemen.\r\nDärefter har man tillsatt en rad utredningar som\r\nskall kasta ljus över vad som har hänt och ge klarhet\r\ni vilka åtgärder som behövs för att förhindra att\r\nliknande kriser kan uppkomma i framtiden.</pre><pre>Till Lars Bäckström vill jag säga att jag är tacksam\r\nför den korrekta historiska redovisning som han\r\ngjorde. De här problemen uppstod under 1980-\r\ntalet. Vi hade då en socialdemokratisk regering.</pre><pre>Jag vill anknyta till Sylvia Lindgrens anförande.\r\nHon riktade in sig på den del inom bankväsendet\r\nsom kan innebära brottslig verksamhet. Det\r\nframgår också av den enda reservationen som\r\nsocialdemokraterna har gjort att man vill ha en\r\nspeciell hantering av Bankstödsnämnden. Stöd\r\nskall inte ges innan man har utrett om det har\r\nförekommit brottslig verksamhet. Sylvia Lindgren\r\nvet att i avtal som har tecknats mellan\r\nFinansdepartementet och de banker som söker\r\nstöd, har bankerna fått förplikta sig att lämna all\r\ninformation till Finansdepartementet. Information\r\nskall även lämnas när det finns misstanke om brott\r\neller annan oegentlighet i banken.\r\nFinansdepartementet och Bankstödsnämnden, när\r\nden kommer i gång med sitt arbete, kommer att få\r\nall den information som Sylvia Lindgren efterlyser.\r\nMen det passar ganska bra för socialdemokraterna\r\natt skjuta ifrån sig ansvaret genom att peka på att\r\nen mängd oegentligheter och brottslig verksamhet\r\nhar haft stor betydelse. Tänk på statens egen bank.\r\nDär har man fått skjuta in 50 miljarder kronor.\r\nSylvia Lindgren pratar om oegentligheter som\r\nkanske gäller några tiotal miljoner. Det går inte att\r\nförsöka få ut en bild till allmänheten om att\r\nbekymren beror på att det har förekommit en del\r\noegentligheter. Vem hade ansvaret för\r\nNordbanken? Vem tillsatte styrelsen i\r\nNordbanken? Vem hade rösträtten på\r\nbolagsstämman? Jo, det var Finansdepartementet\r\nunder socialdemokratisk ledning av Allan Larsson.</pre><pre>Vi har en samarbetsgrupp med representanter för\r\nRiksåklagaren, Rikspolisstyrelsen och\r\nFinansinspektionen. Gruppen har till uppgift att\r\nundersöka om det har förekommit brottslighet\r\ninom den finansiella sektorn. Alla banker skall\r\ngranskas. Det är precis som Sylvia Lindgren vill ha\r\ndet, och det är precis som vi vill ha det.</pre><pre>I det här sammanhanget vill jag också peka på att\r\nstatsrådet Bo Lundgren här i kammaren vid\r\nupprepade tillfällen har deklarerat att all\r\nbrottslighet som kan komma fram vid prövningen\r\nav bankstödet kommer att anmälas till\r\npolisväsendet. Samma sak har Odd Engström, som\r\nnumera är ordförande i Bankstödsnämnden,\r\ndeklarerat. Odd Engström sade i TV att det är\r\nsjälvklart att all brottslighet som kommer fram skall\r\npolisanmälas. Att, som socialdemokraterna,\r\nförsöka göra ett nummer av att det skulle vara\r\nnågon som vill förhindra att det kommer fram i\r\nljuset om det har förekommit brottslig verksamhet,\r\när ett försök att föra svenska folket bakom ljuset i\r\nden här frågan.</pre><pre>Utskottets majoritet bedömer att de vidtagna\r\nåtgärderna räcker. Vi väntar på att få rapporter till\r\nriksdagen. Regeringen har utlovat att det skall\r\nkomma rapporter med jämna mellanrum.</pre><pre>Ny demokrati har fört fram vissa frågor som\r\nanknyter till betänkandet i motioner. Vi har\r\nbehandlat dem med all den noggrannhet som vi\r\nbrukar göra i utskottet. När det gäller bankernas\r\nkreditåtstramning är vi alla besjälade av önskan att\r\nfå en så bra fungerande kreditmarknad som\r\nmöjligt. Alla de insatser som staten nu gör syftar till\r\natt bankerna skall återgå till normal verksamhet,\r\ndär man har en fungerande kreditmarknad.</pre><pre>Ny demokrati vill också att vi skall tvinga bankerna\r\natt minska det s.k. räntegapet. Det är egentligen\r\nlitet förvånande att Ny demokrati kommer med det\r\nkravet. Det skulle betyda att staten går in och\r\nreglerar den här branschen och att vi inte tror att\r\nden kan fungera på en konkurrensutsatt marknad.\r\nMin uppfattning är att finansmarknaden måste\r\nfungera utan den här typen av inblandningar från\r\nstatens sida. Av utskottets text framgår att vi har\r\nsjunkande räntor och ett -- det är viktigt --\r\nminskande räntegap. Detta tolkar jag som att\r\nkreditmarknaden nu håller på att normaliseras. Vi\r\nkommer att få lägre räntor, och räntegapet kommer\r\natt minska efterhand.</pre><pre>När det gäller de krav på rationaliseringar som man\r\nkan ställa på bankerna, finns det redan med i de\r\nriktlinjer som riksdagen tidigare har antagit. Man\r\nhar sagt att i den mån det går att rationalisera och\r\navyttra verksamheter som kanske är litet\r\nsidoordnade så skall man göra det för att på så sätt\r\nminska behovet av stöd.</pre><pre>Fru talman! I sitt inlägg tog Ian Wachtmeister upp\r\nen helt ny tanke -- tillgångsgaranti i stället för\r\nskuldgaranti. Jag skall villigt erkänna att det är\r\nomöjligt att efter en sådan här kort föredragning få\r\nklart för sig om det är en lösning som är möjlig att\r\ngenomföra. Jag tycker att Ian Wachtmeister skall ta\r\nett samtal med statsrådet Bo Lundgren eller\r\nstatssekreterare Urban Bäckström och diskutera\r\nigenom förslaget och se om det finns möjligheter att\r\npå det sättet trygga en del av de garantier som\r\nstaten måste gå in med.</pre><pre></pre><pre>Jag vet inte när Ian Wachtmeister fick den här idén,\r\nmen det är möjligt att han fick den efter det att\r\nmotionstiden hade utgått. I annat fall hade det varit\r\nmycket tacknämligt för utskottet, om idén hade\r\nredovisats i en motion. Då hade vi kunnat pröva\r\nförslaget på ett bättre sätt. Men jag föreslår att Ian\r\nWachtmeister vänder sig till Finansdepartementet\r\nför att diskutera detta uppslag.</pre><pre>Ian Wachtmeister var inne på detta med\r\nfallskärmsavtalen. I betänkandet redovisas hur\r\nregeringen och framför allt det ansvariga statsrådet\r\nBo Lundgren ser på den frågan. Bo Lundgren har\r\nutfärdat riktlinjer till de statliga bankerna, som\r\nbestår av direktiv om hur man i framtiden skall göra\r\ndet möjligt att ge chefer en viss trygghet, en\r\nmöjlighet som ändå måste finnas. Enligt Bo\r\nLundgrens riktlinjer skall dessa avtal begränsas till\r\natt gälla i högst två år. Och om den avgående chefen\r\nfår ett arbete under tiden, skall avräkning ske.</pre><pre>Vidare anser Bo Lundgren att den här typen av\r\navtal skall offentliggöras i\r\nverksamhetsberättelserna i årsredovisningarna.\r\nAllt detta är bra och i enlighet med en del av de\r\nsynpunkter som Ian Wachtmeister hade.</pre><pre>Fru talman! Jag vill avrunda med att vända mig till\r\nLars Bäckström. Han gör det litet bekvämt för sig.\r\nDet är lätt att vara populistisk när vi har facit i\r\nhand. Lars Bäckström generaliserade i många\r\nstycken. Att i detta sammanhang tala om\r\naktieutdelningar är egentligen inte så adekvat. Det\r\nrör ju varken statligt ägda Nordbanken och Gota\r\nBank eller Sparbanken och Föreningsbanken. Den\r\nenda bank som är aktuell är S-E-Banken. Det skall\r\nsjälvfallet inte förekomma några utdelningar, om\r\nman är i behov av statligt stöd. Statsrådet Bo\r\nLundgren har gjort klara deklarationer om att\r\naktieägarnas pengar skall förbrukas först när det\r\ngäller S-E-Banken. Dessa pengar skyddas inte av\r\nbankgarantin. Därför är det litet populistiskt att\r\ngöra en lång utläggning om eventuella utdelningar.</pre><pre>Fru talman! Med det anförda yrkar jag bifall till\r\nnäringsutskottets hemställan och avslag på de\r\nreservationer som är fogade till betänkandet.</pre><pre>Anf. 11  SYLVIA LINDGREN (s) replik:</pre><pre>Fru talman! Jag blir inte direkt förvånad när Rolf\r\nDahlberg hela tiden skyller allt på\r\nsocialdemokratin. Det är någonting som vi hela\r\ntiden får höra. Däremot tycker man inte att den\r\nnuvarande regeringen bär något ansvar alls.\r\nOavsett vem som hade ansvaret, anser vi\r\nsocialdemokrater att det är oerhört viktigt att det\r\nsom hände kommer i dager. Mig veterligen\r\nförekom det under 80-talet inga avvikande\r\nmeningar kring dessa frågor från moderat håll. Det\r\när många som bär ansvar. Och med facit i hand är\r\ndet nog många som tycker att det skedde mycket\r\nsom var snett.</pre><pre>Det gäller att belysa detta mycket effektivt. Rolf\r\nDahlberg sade att i och med de avtal som tecknas\r\nom information, borde reservation 2 från oss\r\nsocialdemokrater vara överflödig. Men då läser\r\nRolf Dahlberg reservationstexten dåligt.\r\nOrdagrannt står det: ''Om oegentligheter har\r\nförekommit är det för allmänhetens förtroende\r\nviktigt att dessa kommer upp till ytan. I samband\r\nmed att stöd beviljas skall därför en utredning göras\r\nav orsakerna till kreditförlusterna, och den skall\r\nbedömas av Eko-utredningsgruppen.'' Det är alltså\r\ninte tillräckligt att enbart lämna information i\r\nenlighet med avtal. Det är mycket viktigt att man\r\nstarkt markerar detta, vilket vi socialdemokrater\r\nhar gjort. Vi vill också avsätta pengar för detta\r\nändamål.</pre><pre>Det handlar om allmänhetens förtroende, Rolf\r\nDahlberg, om viljan att komma åt den ekonomiska\r\nbrottslighet som har förekommit inom\r\nbankväsendet. Det är det som skall belysas.</pre><pre>Anf. 12  ROLF DAHLBERG (m) replik:</pre><pre>Fru talman! Jag har inte sagt att det är\r\nsocialdemokraterna som ensamma är ansvariga.\r\nSjälvfallet inte. Men som regeringsbärande parti\r\nunder den perioden hade man åtminstone\r\nmöjlighet till god insyn i de banker där staten var\r\ndel- eller huvudägare, t.ex. i Nordbanken, som är\r\nden bank som har de största bekymren. Via\r\nFinansdepartementet, som var så att säga del- och\r\nhuvudägare samt tillsättare av styrelser, borde man\r\nlitet tidigare ha kunnat få information om vad som\r\nvar på gång.</pre><pre>När det gäller reservationen vidhåller jag att den\r\nsyftar till precis det som kommer att hända. Om\r\nberedningen i Bankstödsnämnden, som ju leds av\r\nSylvia Lindgrens partikamrat Odd Engström,\r\nkommer fram till att det har förekommit\r\noegentligheter i något avseende i någon av\r\nbankerna, lämnas ärendet till polis och åklagare för\r\nutredning. Då kommer det hela naturligtvis till\r\nallmänhetens kännedom. På något vis förstår jag\r\ninte vad man ytterligare skulle vinna med förslaget\r\ni er reservation.</pre><pre>Jag tror att jag fick litet av svaret, när jag lyssnade\r\npå Sylvia Lindgrens inlägg. Hon talade om\r\nekonomisk brottslighet i allmänhet.\r\nSocialdemokraterna försöker nu vid alla tillfällen i\r\nkammaren att framstå som de enda lagens riddare\r\nsom finns. Men vi är alla besjälade av precis samma\r\nanda, att försöka att komma till rätta med\r\nekonomisk brottslighet varhelst den finns, oavsett\r\nom den finns inom bankväsendet eller på andra håll\r\ni samhället.</pre><pre>Anf. 13  SYLVIA LINDGREN (s) replik:</pre><pre>Fru talman! Skillnaden ligger i att ni inte har de\r\nresurser som fordras. Vad tänker ni ta pengarna\r\nifrån? I vår stora motion som handlar om\r\nekobrottslighet har vi socialdemokrater föreslagit\r\natt det skall avsättas medel. Det gäller ju också att\r\nha resurser för att man skall kunna gå vidare med\r\ndessa frågor. Det får inte bara bli munväder.</pre><pre>Ni anklagade Socialdemokraterna när det gällde\r\ntillsättandet av folk i Nordbanken osv. Vem tillsatte\r\nstyrelsen i S-E-Banken, och vad har där skett? Det\r\nblir så felaktig argumentation med en sådan\r\npajkastning.</pre><pre>Jag tycker att det är viktigt att dessa frågor skall upp\r\npå bordet, oavsett vem som har haft ansvaret.\r\nFrågorna skall belysas ordentligt för att också\r\nallmänheten skall få kännedom om hur det hela har\r\ngått till. För detta behövs pengar, och det kräver vi\r\ni vår stora motion. Jag tycker att det är svagt att\r\nman inte har kunnat uppnå enighet kring\r\nreservation 2, eftersom Rolf Dahlberg här och nu\r\ntycker att vi i stort är överens. Men då har ni\r\nchansen att yrka bifall till reservation 2.</pre><pre>Anf. 14  ROLF DAHLBERG (m) replik:</pre><pre>Fru talman! Det är svårt att få motioner bifallna.\r\nDet vet ju alla som är motionärer här i riksdagen.\r\nMen i det här fallet finns det ju inget skäl att bifalla\r\nnågot som redan är tillgodosett av regeringen. Det\r\när därför jag tycker att det är så konstigt att ni\r\ndriver just denna fråga. Det gör att jag blir litet\r\nmisstänksam och tror att det beror på att ni så att\r\nsäga vill skjuta över intresset just på att ekonomisk\r\nbrottslighet i vissa fall har förekommit. Men de\r\nstora penningmängderna har ju försvunnit genom\r\nett svagt och dåligt ledarskap i bankerna under 80-\r\ntalet, där man alltså tog för stora kreditrisker och\r\nvar för frikostig med krediterna. Detta har sedan\r\nresulterat i de stora förluster som nu dyker upp.</pre><pre>Beträffande ekonomisk brottslighet i stort vill jag\r\nsäga att regeringen satsar extra pengar och har\r\nprioriterat bekämpningen av den ekonomiska\r\nbrottsligheten. Om vi har samma ambitioner, tror\r\njag att vi kan hjälpas åt för att tillsammans komma\r\ntill rätta med den.</pre><pre>Talmannen anmälde att Sylvia Lindgren anhållit att\r\ntill protokollet få antecknat att hon inte ägde rätt\r\ntill ytterligare replik.</pre><pre>Anf. 15  IAN WACHTMEISTER (nyd)\r\nreplik:</pre><pre>Fru talman! Vad gäller tillgångsgarantin som jag\r\ntog upp här, vore det ganska fascinerande om man\r\ntänker sig att det var ganska rätt som jag sade, att\r\ndet fanns någonting som var rättvist, att det fanns\r\nnågonting som verkade snabbt, att det var\r\nokomplicerat och som skulle få ned\r\nräntemarginalerna. Kreativa människor fungerar\r\ninte enligt riksdagens motionsförordning. Därför\r\nhar de personer som har arbetat fram det här\r\nförslaget kommit med det till mig senare, vilket\r\ngjorde att det inte kunde läggas i denna församling\r\neller i utskottet. Däremot kommer vi att ta upp\r\ndetta direkt med Bankakuten, där man ju har rätt\r\natt använda vilka instrument man vill. Den fullmakt\r\nsom Bankakuten har är faktiskt sådan att man skall\r\nkunna prova förslaget.</pre><pre>Jag tyckte att det lät på Rolf Dahlberg som att det\r\nhar börjat att gå åt rätt håll. I så fall har man inte\r\nstora anspråk. Ett vanligt företag kan få betala\r\n16 % för lån och checkräkningskredit osv. i en\r\nekonomi som har ett par procents inflation. Det är\r\nfullständigt omöjliga realräntor som det handlar\r\nom. De måste snabbt ned.</pre><pre>Frågan ställdes också vad denna debatt är värd. Det\r\nundrar jag också. Det är en s.k. bra fråga. Vad gör\r\nBankakuten och Finansdepartementet? Jo, de\r\nsitter säkert, förstår jag, och tittar på sin intern-TV\r\noch följer med spänning det som vi nu säger. Eller\r\nhur? -- dvs. det tror jag inte att de gör.</pre><pre>Anf. 16  ROLF DAHLBERG (m) replik:</pre><pre>Fru talman! Det var som jag misstänkte, nämligen\r\natt den här nya idén om en tillgångsgaranti alltså har\r\nkommit upp sedan motionstiden utlöpte. Den\r\nkanske också kom så sent att Ny demokratis\r\nrepresentant i utskottet inte hade möjlighet att föra\r\nfram idén vid behandlingen. Det är inget fel i att ta\r\nfram den på detta vis. När jag lyssnade på Ian\r\nWachtmeister kände jag en viss sympati för tanken\r\natt försöka växla över för att komma till rätta med\r\ndet problem som Ian Wachtmeister inte riktigt\r\ntryckte på, nämligen den konkurrensförskjutning\r\nsom kan dyka upp när man enbart stöder dem som\r\nhar en skuldgaranti.</pre><pre>Jag tycker fortfarande att Ian Wachtmeister skall\r\nlämna dessa uppgifter till Finansdepartementet för\r\nen diskussion om dessa. Sedan får man se vilka\r\nmöjligheter det finns att kanske genomföra delar av\r\ndetta förslag.</pre><pre>Vidare håller jag med Ian Wachtmeister om att\r\nräntorna naturligtvis fortfarande är alldeles för\r\nhöga. Det är självfallet kämpigt för småföretagare\r\natt betala 15--16 % för checkräkningskrediter i\r\nföretagen. Men vad jag sade var att vi nu kan se en\r\nsakta nedåtgående räntesänkning och att\r\nräntegapet mellan in- och utlåning samtidigt\r\nminskar. Detta hälsar jag med stor tillfredsställelse,\r\noch det tror jag att också Ian Wachtmeister gör.</pre><pre>Anf. 17  IAN WACHTMEISTER (nyd)\r\nreplik:</pre><pre>Fru talman! Jag vill bara för säkerhets skull\r\nupprepa det jag faktiskt nämnde om just\r\nkonkurrensaspekten, nämligen att den här\r\nmetoden, enligt dess arkitekter, skulle vara lika bra\r\nför en god som för en dålig bank. Låt säga att det\r\ngår litet bättre för den ena banken än för den andra,\r\nman hjälper dem och sedan ligger de fortfarande\r\nkvar i samma förhållande, vilket ju är väldigt bra.\r\nVidare skulle faktiskt möjligheter ges till fler\r\nbanker på marknaden, vilket också skapar\r\nkonkurrens.</pre><pre>Anf. 18  LARS BÄCKSTRÖM (v) replik:</pre><pre>Fru talman! Utskottets talesman Rolf Dahlberg\r\nsade att det är enkelt att vara populistisk med facit\r\ni hand. Det är ju sant att det alltid är enklast att\r\nsvara med facit i hand och att svara rätt. Det är ju\r\nsvårare att svara rätt på uppgifter innan facit finns.\r\nMen den svåra uppgiften klarar faktiskt vi i\r\nvänstern. Vi sade: Avreglera inte kreditmarknaden\r\nså totalt som denna kammares majoritet gjorde i\r\nmitten på 80-talet. På så sätt löste vi den svåra\r\nuppgiften att vara populistiska innan vi hade facit.\r\nJag tror att det behövs populism nu.</pre><pre>Med en bankakut med över 75 miljarder -- det\r\nfortsätter att rulla även om det formellt i budgeten\r\nstår att det är 1 000 kronor -- behövs det ett\r\nklargörande av vad detta beror på. I debatten här i\r\nkammaren har svaren varierat. En tidigare talare\r\nsade att bankkrisen beror på ungdomligt oförstånd\r\nfrån bankernas ledningar. Detta är en fascinerande\r\nförklaring. Vissa har förklarat att bankmän är\r\ninkompetenta, okunniga, onda och giriga. Jag tror\r\ninte att de är onda och elaka. Felet var att spelet var\r\nför lätt, därför att alla spelregler togs bort. Då blev\r\ndet så här. Den som inte följde med strömmen\r\nskulle gå under. Orsaken är brist på politik.</pre><pre>Våra yrkanden, Rolf Dahlberg, innebär att man\r\nlåter politikerna ta ett grepp om finansmarknadens\r\nspel. Det är anledningen till att vi har ställt dessa\r\nyrkanden. Vi har nu yrkat bifall till tre moment,\r\nnämligen om kontroll av nedskrivningar, möjlighet\r\ntill avskedande av ledningspersonal och slopande\r\nav utdelning. Jag sade i mitt anförande att jag inte\r\ntror att man ens behöver tillgripa alla dessa\r\ninstrument, men att det markerar att politiken har\r\nrätt att ställa krav på denna marknad.</pre><pre>Det kan ju inte vara acceptabelt, Rolf Dahlberg, att\r\nett statsråd eller ledande företrädare i\r\nBankstödsnämnden säger att S-E-Banken inte vill\r\nlämna ut papperen, men miljarder vill de ha. I ett\r\nsådant läge skall politiken markera att nog är nog --\r\nvill ni ha några pengar så packen i eder och rätten\r\neder efter vissa regler. Då är det viktigt med en\r\nmarkering från denna riksdag till stöd för\r\nBankstödsnämnden, så att man vet att man agerar\r\nmed det svenska folket i ryggen.</pre><pre>Det svenska folket är hjärtinnerligt trött på\r\nbankledningar som inte ens gitter lämna ut\r\nhandlingarna. Detta är ju inte acceptabelt, Rolf\r\nDahlberg. Därför bör denna kammare starkt\r\nmarkera mot bankledningen.</pre><pre>Anf. 19  ROLF DAHLBERG (m) replik:</pre><pre>Fru talman! Det är naturligtvis riktigt som Lars\r\nBäckström säger, att dåvarande vpk var emot\r\navregleringen av kreditmarknaden. Nu sade Lars\r\nBäckström att man inte ville gå så långt. Jag tror\r\ninte att ni ville gå någonting alls, om jag minns rätt.\r\nNi ville inte ha någon avreglering, utan ha det kvar\r\nvid det gamla.</pre><pre>Jag tror att det är litet för enkelt att enbart skylla\r\ndet som hände under 80-talet på den avreglering\r\nsom gjordes 1985--86. Jag tror att Lars Bäckström i\r\nsitt första inlägg också sade att resultatet av en\r\nsådan här avreglering blir en bankstödsnämnd och\r\nett bankstödsbehov, så att säga. Så skall det inte\r\nbehöva bli. Vad som hände var naturligtvis att det\r\nfanns en stor tillgång på pengar på marknaden.\r\nBankerna hade stora möjligheter att tjäna pengar\r\njust under de här åren genom att snabba på\r\nutlåningen, och konkurrensen spred sig.</pre><pre>Om man studerar detta, ser man att vissa banker\r\nvar så att säga först och accelererade upp det hela.\r\nDe andra bankerna följde efter för att visa goda\r\nresultat även de. Men det fanns också -- och det\r\ntycker jag var sunt -- någon fristående bank, som\r\nvar försiktigare men som naturligtvis ändå fick\r\nkreditförluster när priserna på fastigheterna föll\r\nrakt ner. Fastigheterna utgjorde ju då i stor\r\nutsträckning bankernas säkerheter. Det fanns\r\nbankledningar som var klokare än de\r\nbankledningar som ohejdat släppte i väg pengar\r\nutan att tänka på att fastighetspanterna om något\r\når kanske inte hade det värde som man då satte på\r\ndem.</pre><pre>Detta är nu bekymret för krisbankerna. De sitter\r\nmed tillgångar, som har ett högt bokfört värde\r\nfastän värdet realiter har halverats eller i värsta fall\r\nminskat ännu mer. Hade bankerna haft större egna\r\ntillgångar, hade bankerna möjligen kunnat ligga\r\nkvar med bekymren tills tiderna hade vänt och\r\npanterna återfått sitt värde. Men så blev inte fallet.</pre><pre>Anf. 20  LARS BÄCKSTRÖM (v) replik:</pre><pre>Fru talman! Rolf Dahlberg har rätt på ett par\r\npunkter. Dåvarande vpk gick säkert emot all\r\navreglering, vilket jag tycker var felaktigt. Jag\r\ntalade om 60-talets slipslösa drägg. Jag har nu tagit\r\npå mig slipsen. Jag inser att vi inte kan ha en totalt\r\nfelreglerad marknad. Men för mycket och för litet\r\nskämmer allt. I detta fall blev det för mycket.</pre><pre>Rolf Dahlberg sade att det inte skall behöva bli så\r\nhär. Nej, det är korrekt. Det skall inte behöva bli\r\nså här, om man hanterar politiken bättre. Men det\r\när skamligt, eftersom vi svenska politiker såg vad\r\nsom hände i USA. Den bankkrisen föregick ju den\r\nsvenska med fem sex år. Sedan gjorde vi i Sverige\r\nom exakt samma misstag -- och detta på grund av\r\nen ideologisk positionsbestämning, inte på grund\r\nav dålig teknisk hantering.</pre><pre>Visst finns det andra orsaker. Vi skall kritisera\r\nbankledningarna, men vi kan också kritisera\r\npolitikerna själva. Rolf Dahlberg kommer\r\nursprungligen från ett gammalt konservativt parti.\r\nMen nu skall ju förändringar göras. Ingen kunde\r\ntro att man i svensk politik efter decennier av\r\ninflationspolitik på ett halvår skulle börja driva en\r\nstenhård antiinflationspolitik och lägga om\r\nskattesystemet totalt från att stimulera\r\nlånekonsumtion till att straffa den. Man kan inte\r\nbegära att ens bankerna kunde förutse att man\r\nskulle byta politik 180 grader under loppet av några\r\nmånader. Det är inte lätt att förutse.</pre><pre>Det finns alltså en rad orsaker. Men låt oss inte\r\nlängre analysera orsakerna i denna korta replik.\r\nLåt oss i stället markera tillsammans att politiken\r\nmåste ta ett fastare grepp över finansmarknaden. I\r\nutskottets text har ni faktiskt delvis erkänt att vi har\r\nrätt i våra motioner och yrkanden i de tre frågor\r\nsom jag har lyft fram: kontroll av nedskrivningar,\r\nkontroll av ledningen och stopp för utdelning.\r\nUtskottet har sagt sig delvis ha förståelse för våra\r\nkrav. De är riktiga, men -- som Rolf Dahlberg själv\r\nsade -- motioner skall inte bifallas. Det finns en\r\nkutym. Men när man har tappat 75 miljarder, finns\r\ndet skäl att frångå gammal kutym att man inte skall\r\nbifalla motioner. Då finns det skäl att markera för\r\nsvenska folket att politikerna tänker rätta sina\r\nmisstag genom att ta ett grepp över\r\nfinansmarknaden och inte tillåta bankerna att säga:\r\nvi lämnar inte ut några papper, för det har vi inte\r\nlust med. Det skall de inte få säga längre.</pre><pre>Anf. 21  ROLF DAHLBERG (m) replik:</pre><pre>Fru talman! Jag sade inte att motioner inte skall\r\nbifallas. Jag sade att det är svårt att få motioner\r\ntillstyrkta i de olika utskotten. Såsom enskilda\r\nmotionärer genom åren vet vi ju att det är så.\r\nDäremot skall vi naturligtvis ta vara på alla goda\r\nuppslag i motionerna. Så sker också. Även om\r\nmotionerna kanske inte blir bifallna, kan man i\r\nvissa texter utnyttja goda delar av motionerna. Det\r\nupplever vi ju varje dag här i kammaren, när vi\r\nläser olika utskottsbetänkanden.</pre><pre>Jag glömde att svara på frågan om den obstruktion,\r\nom jag får kalla det så, som S-E-Banken tydligen\r\nhöll på med mot Bankstödsnämnden och\r\nFinansdepartementet. Jag delar uppfattningen att\r\nnågot stöd självklart inte skall utgå, förrän banken\r\nhar uppfyllt alla de krav som finns i de riktlinjer\r\nsom riksdagen har fastställt. Efter vad jag förstår är\r\ndet också statsrådet Bo Lundgrens uppfattning.\r\nHan har ju i massmedierna uttalat sig på denna\r\npunkt och sagt: Vi tycker att det är tråkigt att S-E-\r\nBanken fördröjer den information som vi behöver,\r\nmen vi måste ha den informationen innan något\r\nbeslut kan fattas. Där är vi helt överens.</pre><pre>Jag är också överens med Lars Bäckström om\r\nbeskrivningen av orsakerna till bankkrisen från\r\n1985 och framåt. Kreditmarknadens avreglering\r\nskedde i kombination med bl.a.\r\nskatteomläggningen, vilket Lars Bäckström helt\r\nriktigt pekade på. Ändå hade vi, om vi hade varit\r\nmer observanta, kunnat åtminstone dämpa\r\nkraschlandningen. Men under de senaste åren på\r\n1980-talet gick allting så lätt och fort. Knappast\r\nnågon hann med i svängarna. Jag tror att få kan\r\ntillskriva sig att de förutsåg detta och varnade för\r\ndetta. Jag tror att ingen i en samlad ekonomkår i\r\nlandet kan hävda att han såg farorna bättre än\r\nnågon annan.</pre><pre>Anf. 22  BO G JENEVALL (nyd):</pre><pre>Fru talman! Debatten har av naturliga skäl hittills\r\nägnats mest åt bankstödet och Bankstödsnämnden.\r\nDet är naturligt när betänkandets rubrik lyder:\r\nBankstödet m.m. Jag tänker uppehålla mig litet\r\ngrand vid ''m.m.''.</pre><pre>I betänkandet behandlas en motion, som vi har\r\nväckt avseende Finansinspektionens agerande --\r\neller snarare brist på agerande. I mitten på 1980-\r\ntalet släppte man på kreditrestriktionerna. Det\r\nfinns skilda uppfattningar om i vilken ordning man\r\nborde ha släppt på dem.</pre><pre>Enligt 9 kap. 12 § Regeringsformen är Sveriges\r\nriksbank ''rikets centralbank med ansvar för valuta-\r\noch kreditpolitik''. Vi anser att Riksbanken alldeles\r\nför mycket släppte lös resurserna för att möjliggöra\r\nkreditexpansionen. Vi har väckt en särskild motion\r\nom detta, så jag skall inte gå närmare in på den\r\nsaken.</pre><pre>Finansinspektionen har med stöd av ett antal lagar\r\noch förordningar ansvaret för kontrollen av\r\nkreditmarknaden och även av\r\nförsäkringsmarknaden. Det är väl ingen underdrift\r\natt säga att Finansinspektionen rimligtvis inte kan\r\nha skött sitt åtagande på det sätt som var tänkt\r\nenligt lagar och förordningar. Finansinspektionens\r\ngeneraldirektör, som tidigare var chef för\r\nBankinspektionen, har i en informationsbroschyr\r\nbeskrivit verkets roll och uppgifter på bl.a. följande\r\nsätt:</pre><pre>''Myndigheternas ansvarsområde täcker nästan\r\nhela det finansiella systemet. I tillsynsuppgiften\r\ningår bl.a. att verka för stabilitet och sundhet hos\r\nbanker, försäkringsbolag m.fl. finansinstitut och att\r\nta till vara allmänhetens intressen på\r\nkreditmarknaden. -- -- --</pre><pre>Finansinspektionens uppgift som myndighet är att\r\nlämna tillstånd, utöva tillsyn och utforma regler för\r\nfinansiell verksamhet. -- -- -- Inspektionens\r\nverksamhet syftar till att skapa stabilitet, säkerhet\r\noch sundhet i det finansiella systemet.</pre><pre>Målet med vår verksamhet är att alla skall kunna\r\nlita på att sparade pengar, försäkringar, lån,\r\nkrediter, betalningsuppdrag och andra finansiella\r\ntjänster sköts på ett tryggt och effektivt sätt.</pre><pre>Finansinspektionen skall verka för:</pre><pre>- att det finansiella systemets stabilitet värnas och\r\nallmänhetens förtroende för systemet upprätthålls</pre><pre>- att enskilda finansinstitut har en betryggande\r\nsoliditet</pre><pre>- att strukturomvandling i det finansiella systemet\r\nsker i ordnade former</pre><pre>- att finansmarknadens aktörer tillämpar sunda\r\nmetoder i sin verksamhet</pre><pre>- att allmänhetens insyn i och överblick över\r\nförhållandena i det finansiella systemet\r\nunderlättas.''</pre><pre>Ja, det där låter bra, och det sägs alltså i\r\nFinansinspektionens egen broschyr hur\r\ninspektionen tolkar sin verksamhet. Hade man levt\r\nupp till detta, hade vi kanske inte haft några\r\nbekymmer, i varje fall inte av den storlek som vi i\r\ndag har.</pre><pre>I vår motion, som är ganska omfattande, har vi\r\npekat på vad som är fel och vad man borde ha gjort.\r\nJag vill naturligtvis säga att det är väldigt lätt att\r\nvara efterklok. Men efterklokheten i detta\r\nsammanhang har ingen annan grund än att vi har\r\nsett på de lagar och regler som faktiskt har gällt\r\nunder den aktuella tiden.</pre><pre>Man kan naturligtvis inte göra något åt det som\r\nredan har skett, men vi måste på allt sätt även i\r\ndetta sammanhang se till att det inte upprepas. Man\r\nkan dock ifrågasätta om inte regeringen borde ha\r\nvidtagit åtgärder mot inspektionens ledning och\r\nstyrelse.</pre><pre>I vår hemställan har vi varit mycket allvarliga. I p.\r\n2 yrkar vi att riksdagen ''som sin mening ger\r\nregeringen till känna vad i motionen anförts om att\r\ntillsätta en interimsstyrelse som tillfälligt övertar\r\nledningen under utredningstiden''.</pre><pre>Jag skall dock inte klaga för mycket. Vi har blivit\r\nganska väl tillgodosedda. Inte mindre än två\r\nutredningar har tillsatts, och de arbetar nu. Vi ser\r\nnaturligtvis med stor tillfredsställelse på detta. Den\r\nena utredningen leds av Jan Wallander såsom\r\nensamutredare. Den andra har tillsatts av\r\nRiksrevisionsverket.</pre><pre>Det är absolut nödvändigt att vi får en annan\r\nkonkurrens inom banksektorn. Jag tror att vi\r\naktivt -- jag säger vi med hänsyn till att staten i dag\r\näger eller på annat sätt kontrollerar en stor del av\r\nbankverksamheten -- måste se till att vi får in en\r\neller flera utländska banker i landet. Jag tror att vi\r\nskall söka efter dem långt borta. Det finns alldeles\r\nför många historiska kopplingar mellan bankerna i\r\nEuropa, kanske även i Amerika, och Sverige. Jag\r\ntror att man skall gå långt österut, bort till Japan\r\noch den delen av världen, där det finns stora starka\r\nfinansinstitut, och försöka påverka dem att komma\r\nhit och rent konkret överta någon av våra banker.\r\nDet skulle nog i släptåg få med sig en hel del av\r\nrespektive länders industriintresse för Sverige.</pre><pre>Finansinspektionen är ju också kontrollerande\r\nmyndighet för försäkringsväsendet. Som alla vet\r\nslogs ju Bankinspektionen och gamla\r\nFörsäkringsinspektionen ihop. Frågan är väl om vi\r\ninte börjar se liknande tendenser när det gäller\r\nmarknaden inom försäkringsbranschen. Det\r\nsignaleras förluster även där och man kan alltså\r\nifrågasätta hur kontrollen har skett och sker i dag.\r\nJag tror att det är någonting som vi verkligen måste\r\nsätta fingret på.</pre><pre>Det finns anledning att ställa en del frågor, och vi\r\nhar ställt en del av de frågorna i vår motion, som\r\njag har refererat till. De är t.ex.: Har\r\nFinansinspektionen kontrollerat att bolagens\r\nifrågavarande regler, om de existerat, har följts i\r\npraktiken? I så fall hur? Finns kontrollen\r\ndokumenterad? Har den lett till ingripande från\r\nFinansinspektionen?</pre><pre>Har de av Finansinspektionen förordnade\r\nrevisorerna rapporterat till Finansinspektionen i\r\nfull enlighet med sina instruktioner? Om ej, har\r\nFinansinspektionen reagerat mot denna brist?</pre><pre>Vilka aktiviteter från Finansinspektionens sida har\r\nföranletts av rapporter från de av\r\nFinansinspektionen förordnade revisorerna, resp.\r\nfrån inspektioner?</pre><pre>Har Finansinspektionen granskat sådana\r\ntransaktioner mellan livbolagen och dem\r\nnärstående sakbolag eller banker som lett till\r\nförluster eller till kränkning av\r\nseparationsprincipen? Har Finansinspektionen i\r\nförväg lämnat samtycke till sådana transaktioner?</pre><pre>Har Finansinspektionen eller de av\r\nFinansinspektionen förordnade revisorerna\r\ngranskat större krediter från bankerna och\r\nsäkerheten för dessa? Har Finansinspektionen\r\ndokumentation om detta?</pre><pre>Hur många inspektioner har Finansinspektionen\r\ngenomfört hos de olika bolagen? Har dessa lett till\r\nuppdagande av sådana förhållanden som\r\nsedermera medfört större förluster för bolagen?</pre><pre>Det här är frågor som jag hoppas att de aktuella\r\nutredningarna skall kunna ge svar på.</pre><pre>Utskottet har i alla fall summerat och, tycker jag, i\r\nstor utsträckning hållit med oss i den här kritiken.\r\nMan har framfört att man anser att den har täckts\r\ngenom de utredningar som är tillsatta. Vi hoppas\r\natt det är på det viset. Men vi skulle vilja skicka\r\nmed ett budskap till regeringen att se över\r\ndirektiven för de här utredningarna och kanske\r\nskärpa dem litet grand med inslag av det vi har\r\nföreslagit i vår motion.</pre><pre>Slutligen, fru talman, vill jag yrka bifall till\r\nreservation 1 i mom.2.</pre><pre>Anf. 23  LARS BÄCKSTRÖM (v):</pre><pre>Fru talman! Ny demokratis partiledare bad\r\nVänsterpartiet att lyssna på Ny demokrati. Det har\r\nvi gjort. Vi har yrkat bifall till reservationerna 3 och\r\n4. Vi har övervägt att stödja även reservation 1,\r\nsom Bo G Jenevall nu talade om, men vi gör inte\r\ndet för närvarande. En kort motivering till det:</pre><pre>Vi håller med om vikten av att göra kartläggande\r\nundersökningar. Vi har föreslagit en\r\nmedborgarkommission. Utskottet redovisar\r\nWallanders utredning och RRV:s utredning. Vi\r\naccepterar den lösningen. Jag tycker i och för sig att\r\ndet finns skäl markera mot bank- och\r\nfinansinspektion, men det kan vara rimligt att först\r\navvakta utredningarna. Den gamla rättsprincipen\r\nsäger: Döm ingen ohörd! Vi bör låta utredningarna\r\navslutas och sedan göra eventuella byten inom\r\nledningsfunktionerna.</pre><pre>Jag vill också säga till Bo G Jenevall att jag håller\r\nmed om kritiken mot bank- och finansinspektion.\r\nJag håller med om kritiken mot bankledningarna.\r\nMen jag vill också säga att en sådan här utredning\r\nbör omfatta även politiken och politikerna. Det\r\nyttersta ansvaret och huvudansvaret för\r\nfinanskrisen ligger i de politiska besluten. Det är\r\ndet som är min poäng i denna debatt.</pre><pre>Jag tror att vi riksdagsledamöter får vara mer\r\nvaksamma och agera som kontrollanter. I Sverige\r\nfinns en tendens att man får utreda sig själv när\r\nnågonting har hänt. Det är en liten begränsad grupp\r\nsom mer eller mindre utreder varandra. Det kallas\r\nibland, när vi politiker agerar som bevakare av\r\nallmänintressen, populism. Tyvärr måste vi nog ha\r\nmer av den populismen, även om jag kallar den\r\npolitik.</pre><pre>Anf. 24  BO G JENEVALL (nyd):</pre><pre>Fru talman! Jag tycker att det låter som om Lars\r\nBäckström instämmer i det mesta som jag sade. Det\r\när inte mycket att polemisera om. Men jag kan\r\nkomplettera med det Lars Bäckström var inne på,\r\njag tycker också att vi har alldeles för många\r\npolitiker i olika styrelser i de sammanhang som vi\r\nnu talar om. Det finns anledning att tillsätta\r\nstyrelsemedlemmar med annan bakgrund. I övrigt\r\nverkar vi vara överens.</pre><pre>Anf. 25  LARS BÄCKSTRÖM (v):</pre><pre>Fru talman! I fråga om kritiken mot\r\nFinansinspektionen och Bankinspektionen är vi\r\nuppenbarligen överens. Jag vill bara klargöra att vi\r\ninte är överens om att gå så långt som att säga att\r\nstyrelsen skall avsättas innan undersökningarna har\r\ngjorts. Det kan vara rimligt att göra dem först.</pre><pre>Sedan tror jag inte att vi är överens, Bo G Jenevall.\r\nNär jag säger att vi behöver mer politik för att\r\nkontrollera finansmarknaden är jag mer osäker på\r\nom Bo G Jenevall är med mig. Men kanske, och är\r\nhan det så är jag väldigt nöjd.</pre><pre>Överläggningen var härmed avslutad.</pre><pre>(Beslut fattades efter 7 §.)</pre><pre>6 §  Socialförsäkring -- inriktning och anslag</pre><pre>Föredrogs</pre><pre>socialförsäkringsutskottets betänkande</pre><pre>1992/93:SfU14 Socialförsäkring -- inriktning och\r\nanslag (prop. 1992/93:100 delvis).</pre><pre>Anf. 26  BÖRJE NILSSON (s):</pre><pre>Fru talman! Nu skall vi gå över till någonting helt\r\nannat, nämligen socialförsäkringens inriktning och\r\nanslag. Vi kan allra först konstatera att det i dag\r\nförs en omfattande debatt om socialförsäkringens\r\nutformning. Den här debatten innehåller som vi ser\r\ndet flera oroande inslag, som går ut på att rasera\r\nviktiga delar av välfärdssamhället.</pre><pre>Några kritiker av inkomsttryggheten i\r\nsocialförsäkringen har fått mycket stor\r\nuppmärksamhet i debatten. Med hänvisning till den\r\nekonomiska krisen i landet förs det fram förslag om\r\natt vi måste byta system och begränsa samhällets\r\nåtaganden till enbart en grundnivå med lika belopp\r\nför alla. Bakom denna inställning om\r\ngrundtrygghet i försäkringen står flera av\r\nregeringspartierna, det kan vi notera. Därmed\r\ntillkännager man också sin avsikt att frånträda den\r\ngenerella välfärdspolitiken. Om den linjen fullföljs\r\ninnebär det en total förändring av\r\ntrygghetssystemet, vilket leder till ett helt annat\r\nsamhälle än dagens.</pre><pre>Argumentationen är inte ny, den har t.o.m. funnits\r\ni debatten ända sedan trygghetssystemet började\r\nutformas under 50- och 60-talen. Kritikerna har\r\nhela tiden motsatt sig att samhället tar ansvar\r\nutöver ett snävt minimiskydd. Motståndet har gällt\r\nATP, sjukförsäkring och föräldraförsäkring.</pre><pre>Nu liksom tidigare måste slås fast om vi har råd med\r\nett välfärdssystem eller inte. Det är inte enbart en\r\nekonomisk fråga, utan främst en värderingsfråga,\r\nen politisk fråga.</pre><pre>I torsdags fördes det en debatt här i kammaren som\r\ntangerade dagens, nämligen om socialpolitikens\r\ninriktning. Den var mycket intressant och\r\navslöjande. I debatten fanns några uttalanden av\r\nNy demokrati som jag gärna vill citera och be er\r\nuppmärksamma. Det första är: ''Varje medborgare\r\nhar det grundläggande ansvaret för att skapa sin\r\negen välfärd.'' Det andra är: ''Föräldraförsäkringen\r\navvecklas i sin helhet.'' Det tredje är: ''Dagens\r\norimliga former av statligt och kommunalt stöd till\r\ndaghem och dagmammor bör upphöra.''</pre><pre>Tydligare kan det inte sägas. Isolerat behöver de\r\nhär uttalandena inte ha så stor betydelse. Men Ny\r\ndemokrati ingår ju faktiskt i regeringsunderlaget.\r\nDet är också väl känt att det finns regeringspartier\r\nsom från och till delar de uppfattningar som Ny\r\ndemokrati ger uttryck för. Det är detta som är det\r\nallvarliga och som bör uppmärksammas. Blir det\r\nhär verklighet, raseras stora delar av den svenska\r\nvälfärden. Det visar att dessa partier lever i en egen\r\nliten trång värld för sig själva.</pre><pre>Vi socialdemokrater vill göra alldeles klart att vi\r\naldrig accepterar en utveckling i den riktning som\r\nnyliberalerna förordar. Vi menar i stället att\r\nrättvisa, solidaritet och frihet också i framtiden\r\nskall gälla för reformarbetet inom\r\nvälfärdspolitiken. Det mest utmärkande för svensk\r\nvälfärdspolitik är att den skall vara allmän och\r\ngenerell, dvs. omfatta alla på lika villkor och inte\r\nenbart de sämst ställda. Den skall också finansieras\r\nsolidariskt och styras i stort sett demokratiskt. Den\r\när i allt väsentligt ett gemensamt samhällsansvar.\r\nMan skall inte kunna peka ut någon särskild person\r\neller grupp, utan alla skall omfattas av\r\ntrygghetsfrågorna. Alla medborgare skall ha\r\nekonomisk trygghet, social service och få vård vid\r\nbehov. Det minskar också klyftorna i samhället.\r\nDen svenska välfärdspolitiken har av dessa skäl\r\nmed rätta vunnit internationellt erkännande.</pre><pre>Det är självklart att socialförsäkringarna ständigt\r\nmåste vara utsatta för debatt och förändringar. Det\r\när vi fullt införstådda med. Socialförsäkringarna är\r\nett oerhört omfattande system. Men man måste i\r\nförändringsarbetet gå varsamt till väga och följa\r\ngivna huvudprinciper, som vi ser det.\r\nTrygghetssystemet är väl förankrat i det svenska\r\nsamhället och betyder oerhört mycket för den\r\nenskilde vid sjukdom, arbetslöshet, handikapp och\r\nålderdom. De förändringar som måste vidtas för att\r\nhålla kostnaderna nere och för att göra\r\nförsäkringarna effektivare måste utformas rättvist.</pre><pre>Den socialdemokratiska regeringen inledde ett\r\nomfattande och framsynt arbete för en reformering\r\npå välfärdspolitikens område. Vi vill utveckla\r\narbetslinjen. Det är det viktiga och centrala.\r\nGenom att minska långtidssjukskrivningar och\r\nförtidspensioneringar, genom förebyggande\r\nåtgärder i arbetsmiljön och genom en aktiv\r\nrehabilitering vill vi förbättra människornas\r\nlivskvalitet och minska utgifterna i försäkringen.\r\nDet är den vägen man måste gå. Mänskligt är det\r\nen riktig politik, men det ger också den bästa\r\nbesparingen inom försäkringen.</pre><pre>I vår partimotion i år med rubriken ''Strategi för\r\nvälfärdens överlevnad och utveckling'' följer vi upp\r\narbetslinjen ytterligare med en rad förslag. Vi\r\nbegär ett samlat program för förebyggande och\r\nrehabiliterande arbetshälsovård. Det är ytterst\r\nangeläget i dag med häsyn till att den borgerliga\r\nregeringen har dragit in statsbidrag till\r\nföretagshälsovården, vilket försvårar\r\nrehabiliteringsarbetet ute i landet och i företagen.</pre><pre>I det betänkande som föreligger för behandling\r\nredovisas också i korthet det beredningsarbete som\r\nnu skall ske för att ta fram en ny försäkringsmodell\r\nbeträffande sjuk- och arbetsskadeförsäkringen\r\nmed anledning av överenskommelsen mellan\r\nregeringen och Socialdemokraterna i höstas. Jag\r\nvill slå fast att som grundläggande princip i det\r\nberedningsarbetet även framgent måste gälla att\r\nförsäkringen skall vara allmän, generell i sin\r\nkonstruktion och solidariskt finansierad. Det\r\ninnebär en lättnad i statsbudgeten. I det avseendet\r\nvill vi medverka.</pre><pre>Vi har en annan uppfattning än majoriteten på fyra\r\npunkter. Den viktigaste kritiken riktar vi\r\nbeträffande den allmänna sjukförsäkringsavgiften,\r\nsom infördes den 1 januari i år och som har fått en\r\nutformning som är djupt orättvis och olycklig.\r\nLåginkomsttagarna drabbas hårt av avgiften,\r\nmedan höginkomsttagarna får fördelar som inte\r\nkan vara avsedda. Anledningen till att den slår snett\r\när att den är avdragsgill och därmed gynnar\r\npersoner med höga inkomster. Den har alltså fått\r\nen oacceptabel fördelningsprofil. Vi menar att den\r\ndessutom strider mot en av huvudprinciperna för\r\nden nya försäkringsmodellen, nämligen den om en\r\nsolidarisk finansiering av försäkringen. Hela den\r\nbebatten måste komma i gång.</pre><pre>Sjukförsäkringsavgiften bör av rättviseskäl\r\nutformas som en icke avdragsgill nettoavgift som är\r\nlika för alla. Det för vi fram i vår motion och\r\nreservation. Om avgiften utformas på detta sätt,\r\nkan den begränsas till 0,60 % i stället för 0,95 %\r\noch ändå ge minst samma statsfinansiella utfall. Det\r\nväsentliga i detta är att man på det sättet enligt vårt\r\nförslag får en rättvis konstruktion av försäkringen.</pre><pre>I reservation 5 berörs föräldraförsäkringen, som är\r\nmycket viktig för barnfamiljerna. Den ger trygghet\r\noch möjliggör för föräldrarna att stanna hemma\r\nmed små barn. I motionsyrkanden från kds och\r\nCentern vill man öppna vägen för\r\nvårdnadsersättning. Den motsätter vi oss mycket\r\nbestämt.</pre><pre>I utskottsmajoritetens skrivning om motionerna\r\nhänvisar man till ''det beredningsarbete om\r\nfamiljepolitiken som pågår inom\r\nregeringskansliet''. Min fråga är: Vad syftar detta\r\nberedningsarbete till? Det skulle vara intressant att\r\nfrån Karin Israelsson få svar på den frågan.</pre><pre>I reservation 6 för vi fram synpunkter när det gäller\r\növersynen av pensionssystemet. Vi vet att det finns\r\nnackdelar i dag beträffande uppräkningen av\r\npensionerna genom att den inte automatiskt följer\r\nsamhällsekonomins reala utveckling. Man kan lösa\r\ndetta genom införande av ett följsamhetsindex i\r\nförhållande till ekonomin. Pensionsbeloppen skulle\r\nsåledes omräknas med hänsyn till utvecklingen av\r\ndels konsumentprisindex, dels följsamhetsindex.\r\nVi menar att en sådan modell, kombinerad med en\r\nflexibel pensionsålder, bör prövas inom ramen för\r\npensionsgruppens arbete.</pre><pre>Sist om kommunalt bostadstillägg. Vi förde redan\r\nvid behandlingen i december i debatten fram en\r\nmodell som gav en bättre fördelningsprofil än den\r\nsom den borgerliga majoriteten stannade för.\r\nEnligt vår modell garanteras pensionären en\r\nminimistandard, som innebär att en pensionär med\r\nlåg eller ingen ATP skall ha kvar 3 500 kr per månad\r\natt leva på när hyran är betald. Det är en viktig\r\ngaranti.</pre><pre>Fördelarna med denna modell är att pensionärer\r\nmed låga inkomster får en rejäl ekonomisk\r\nmöjlighet att välja en bra och passande bostad. På\r\ndet sättet stimuleras också bostadsbyggandet och\r\ndärmed sysselsättningen. Ur rättvisesynpunkt är\r\nalltså vår modell att föredra.</pre><pre>Med detta, fru talman, yrkar jag bifall till våra fyra\r\nreservationer i betänkandet.</pre><pre>Anf. 27  ARNE JANSSON (nyd):</pre><pre>Fru talman! Till en början vill jag deklarera att jag\r\ngivetvis står bakom alla Ny demokratis\r\nreservationer, men jag nöjer mig med att yrka bifall\r\ntill reservationerna 1, 2 och 7 i\r\nsocialförsäkringsutskottets betänkande 14.</pre><pre>Vissa sjukdomar har man svårt att värja sig för.\r\nAndra kan man motverka bl.a. genom ett sunt\r\nleverne och en sund livsföring. Det märkliga är\r\ndock att det svenska folket plötsligt har blivit\r\nbetydligt friskare och har betydligt större\r\nnärvarofrekvens på arbetet beroende på den\r\nhårdnande situationen på arbetsmarknaden.</pre><pre>Det märkliga i detta sammanhang är följande:\r\nunder det att sjuktalet minskat för de anställda från\r\n24 dagar under 1987 till 22,8 dagar under 1991 har\r\nsjuktalet ökat för småföretagarna från 15,2 dagar\r\ntill 18,2 dagar vid samma tidsmätning. Det blir ännu\r\nmer frapperande när man ser att det s.k.\r\nvaraktighetstalet, dvs. antalet sjukpenningsdagar\r\nper sjukdomsfall, för de anställda är samma för år\r\n1987 som för år 1991. För företagarna kan däremot\r\nnoteras en markant höjning från 27,4 dagar under\r\n1987 till 31,6 dagar för 1991.</pre><pre>Det framgår således av redovisningen att\r\nsjukfrånvaron skiljer sig mellan anställda och\r\nföretagare så till vida att företagare har färre\r\nsjukperioder men betydligt längre\r\nsjukfrånvaroperioder än gruppen anställda.</pre><pre>Trots att de flesta partier officiellt eller inofficiellt\r\nstödjer Ny demokrati i tanken att landets välfärd\r\nskall skapas av småföretagare och innovatörer\r\navstår man från att undersöka och åtgärda\r\nföretagarnas konstaterade ökning av\r\nohälsotillståndet. Trots att man har följt det ökande\r\nohälsotillståndet under fem år nöjer sig utskottet,\r\ndäremot inte Ny demokrati, med att konstatera att\r\ndet kan finnas anledning för Riksförsäkringsverket\r\natt särskilt uppmärksamma dessa skillnader.</pre><pre>Det är märkligt att man skall bygga en välfärd på\r\ndet viktigaste man har under det att man kallt\r\nkonstaterar att folk mår sämre och sämre utan att\r\nvi gör någonting. Vi inom Ny demokrati tycker att\r\ndet verkar vara något av ett sämre slags skämt. Vi\r\nanser att den ökande sjukfrånvaron bland\r\negenföretagarna samt orsakerna till att\r\nsjukfrånvaron bland egenföretagarna utan\r\nkarensdag är högre än hos de anställda omedelbart\r\nmåste utredas och åtgärdas.</pre><pre>Motion Sf283 är skriven i ren Ny demokrati-anda\r\nav Centern, Moderaterna och kds i förening. Märk\r\nväl: trots detta har varken Centern, Moderaterna\r\neller kds reserverat sig till förmån för sin egen\r\nmotion. Detta för mig osökt in på olika\r\nsjukdomstillstånd.</pre><pre>Vet ni att om man gör någonting riktigt dumt och\r\nblir dömd till fängelsestraff och med en skicklig\r\nlagvrängning eller på annat sätt lyckas förvandla\r\nstraffet till psykiatrisk vård, erhåller man\r\nsjukpenning under hela den tid man vårdas? Många\r\npatienter av detta slag kan vara på klinik tre fyra år.\r\nUnder denna tid betalas alla omkostnader av\r\nsamhället -- det är alltså våra skattepengar.\r\nPatienten kan lägga upp en nätt liten förmögenhet\r\nav sina sjukpengar -- det är också våra\r\nskattepengar.</pre><pre>Vi inom Ny demokrati anser att lagen borde ändras\r\nså, att samma bestämmelser skall gälla för den som\r\när dömd till psykiatrisk vård som för den som är\r\ndömd till fängelsestraff. Den som är intagen på\r\nanstalt får nämligen inte någon sjukpenning. Det är\r\nväl ganska sunt.</pre><pre>Majoriteten i utskottet tycker emellertid att det här\r\när helt okej. Det vore intressant att föra fram detta\r\nvid ett torgmöte och höra vad våra väljare anser.\r\nVåra väljare, det är svenska folket som vi\r\nuppvaktar vart tredje år.</pre><pre>Har ni besökt en försäkringskassa någon gång? Om\r\ninte, gör det. I väntrummet skall det finnas prydliga\r\nbroschyrställ med trycksaker. Samtliga dessa\r\ntrycksaker berättar om dina rättigheter, inte så\r\nmycket om dina skyldigheter. Signifikativt är orden\r\n''bidrag'', ''tillägg'' och ''ersättning'' på alla dessa\r\ntrycksaker. Dessutom talas det om olika former av\r\npensioner och försäkringar.</pre><pre>Föräldraförsäkringen har under åren varit föremål\r\nför många ändringar. Föräldrar och\r\nförsäkringskassor får det allt svårare att hålla sig à\r\njour med de aktuella reglerna. Regelverkets\r\nkomplexitet är stor, och försäkringskassornas\r\npersonal får lägga ner orimligt lång tid både på att\r\nförklara systemets regler för föräldrarna och på att\r\nadministrera systemet.</pre><pre></pre><pre>I regeringens proposition 1991/92:106 har man\r\naccepterat vissa tidigare framlagda förslag. Vi\r\nfrågar oss bara: Varför skall det vara så svårt att ta\r\nett helt nytt grepp på det hela och verkligen\r\nförenkla administrationen? Varför skall det vara så\r\nsvårt att direkt acceptera förslag som minimerar\r\nbyråkratin och krånglet? Varför är det så svårt att\r\nacceptera förslag som kommer direkt från folk som\r\nbefinner sig i systemet och som dagligen jobbar\r\nmed det? Känner sig månde ledamöterna trampade\r\npå tårna?</pre><pre>Ny demokratis förslag innebär grovt skisserat\r\nföljande. Det sammanlagda belopp som\r\nföräldrarna är berättigade till i föräldrapenning\r\nutbetalas vid barnets födelse på ett konto som\r\ndisponeras av vårdhavarna. För att undvika att\r\nbeloppet lyfts tidigare och utnyttjas för annan\r\nkonsumtion än vad det egentligen är avsett för\r\nspärras kontot, och utbetalningar får ske endast\r\nmånadsvis med en tolftedel per månad. Efter ett år\r\nutbetalas ytterligare ersättning för resterande 90\r\ngarantidagar. Dessa medel lyfts på samma sätt, med\r\nen tredjedel per månad.</pre><pre>Kompensation för inflation och förväntade\r\ninkomstökningar sker genom den ränta som\r\nfamiljen får på innestående bankmedel. Den\r\nledighet som föräldrarna är berättigade till regleras\r\ni lagen om rätt till ledighet för vård av barn m.m.\r\n(SFS 1978:410). Denna lag bör naturligtvis justeras\r\nför att överensstämma med vårt förslag.</pre><pre>För att inte vara påstridiga framför vi inte detta\r\nförslag som ett krav till riksdagen. Vi ber i\r\nmotionen endast ödmjukt att riksdagen ger\r\nregeringen i uppdrag att utreda förslaget.</pre><pre>Helt makalöst uttalar utskottet att man inte skall\r\nkomma med förslag till hur försäkringskassorna\r\nskall sköta sina rutiner. Möjligheterna till\r\nförenklingar skall i stället fortlöpande följas upp\r\ninom den egna administrationen. Därmed kan de\r\nanställda utfärda följande lilla påbud till alla\r\ninnovatörer, idékläckare, rationaliseringsexperter,\r\nfackexperter inom olika områden etc.: Närma er\r\ninte försäkringskassorna med era briljanta, väl\r\nunderbyggda och utprovade idéer! Här skall alla\r\nidéer kläckas internt, oavsett hur samhället springer\r\nifrån oss. Rör oss inte! Vi har bitit oss fast i\r\nbordskanten och släpper inte taget.</pre><pre>Ett annat problem är basbeloppets automatik.\r\nStora delar av budgetökningarna beror i dag på\r\nautomatik, bl.a. genom basbeloppets konstruktion.\r\nNy demokrati vill därför att man skall se över\r\nberäkningsgrunderna. Man brukar i dag räkna med\r\natt en förändring av basbeloppet med 100 kr uppåt\r\neller nedåt ger en förändring i statskassan om ca 200\r\nmiljoner kronor och en förändring av de totala\r\nutgifterna inom socialförsäkringen med ca 500\r\nmiljoner kronor.</pre><pre>Vi vill ha en ny definition av basbeloppsbegreppet.\r\nBasbeloppet skall återspegla såväl å ena sidan\r\nprisutvecklingen, den reella standardutvecklingen\r\noch förändringar i BNP som å andra sidan också\r\ninflationen. En fast formel för de beräkningar som\r\nkrävs kan inte fastställas. Den kan nämligen inte\r\nåterspegla hur den ekonomiska verkligheten\r\nfluktuerar år från år. Ett nytt basbelopp måste\r\nförhandlas fram efter det att de ekonomiska\r\nfaktorerna analyserats.</pre><pre>Vårt förslag innebär att t.ex. de sämst ställda\r\npensionärerna inte kontinuerligt får en försämring\r\nutan garanteras en ekonomisk stabilitet.</pre><pre>Jag vill till sist framföra en stilla undran. En\r\nutlänning som arbetat in rätten att uppbära ATP\r\noch som sedan blir utvisad på grund av begånget\r\nbrott uppbär fortsättningsvis pension från Sverige i\r\ndet land som han förvisats till. För att vederbörande\r\nskall bli utvisad måste hans brott ha varit grovt.\r\nFörst får han alltså utvisningsstraff, så att han i\r\nfrihet kan återvända till sitt hemland, och därefter\r\nfår han svensk pension. Kan det vara rätt?</pre><pre>Anf. 28  BERITH ERIKSSON (v):</pre><pre>Herr talman! Har vi råd med grundtrygghet? Jag\r\nvill verkligen hålla med Börje Nilsson om att det är\r\nen politisk fråga.</pre><pre>Det betänkande som vi nu behandlar innehåller\r\nmånga olika delar, och jag vill börja med att tala om\r\npensionerna.</pre><pre>Majoriteten i denna kammare, dvs. moderater,\r\nfolkpartister, centerpartister och kds:are, menar\r\navgjort att det går att klara sig på 4 250 kr i\r\nmånaden. De menar att sedan hyran är betald skall\r\nman med drygt 4 000 kr i månaden kunna betala sin\r\nel, sin telefon, sin medicin, sin TV, sina eventuella\r\nhemserviceavgifter till kommunen, sin mat, sina\r\nkläder och sina förbrukningsartiklar.</pre><pre>De partier som har bestämt detta har kanske rätt --\r\ndet går att överleva på 4 250 kr, men knappast\r\nheller mer. Det ger ingen guldkant på tillvaron. Det\r\nger inte utrymme för någon som helst extravagans,\r\nsom t.ex. resor för att hälsa på barn, släkt och\r\nvänner. Till restaurangbesök någon gång emellanåt\r\nräcker det absolut inte. Dessa pengar är enbart till\r\nför att överleva på.</pre><pre>Jag måste ta tillfället i akt att upplysa kammarens\r\nledamöter om att en halv miljon pensionärer i dag\r\nlever under mycket knappa villkor. En majoritet av\r\ndessa är kvinnor. Minst en tredjedel lever på dagens\r\nsocialhjälpsnorm, och många hamnar fortfarande\r\nunder den nivån.</pre><pre>Pensionsförmånerna har de senaste åren kraftigt\r\nurholkats. Utlovade kompensationer för\r\nprisstegringar har frusit inne, basbeloppet har\r\nsänkts, senast för en månad sedan, samtidigt som\r\nman fått ökade utgifter.</pre><pre>Låt mig ta ett exempel. När en pensionär som inte\r\nhar ATP eller som har en mycket låg ATP har\r\nbetalat sina fasta utgifter, el, TV, telefon och\r\ndagstidningar, har denna person mindre än 3 000 kr\r\nkvar. Jag tror inte att någon här i kammaren skulle\r\nacceptera att klara sig på detta belopp, månad efter\r\nmånad, år efter år. Det liv som man då fick leva\r\nskulle bli ganska grått och trist. Varje tia måste\r\nvändas flera gånger.</pre><pre>Jag vet åtminstone ett parti som förstod detta i\r\nvalrörelsen, men regeringsbestyren har gjort att\r\nCenterpartiet har förträngt sitt vallöfte om en\r\nhygglig grundpension som skulle vara i\r\nstorleksordningen tre basbelopp per år. Det är\r\nmärkligt att de kan acceptera ett förslag som ligger\r\nnärmare 1 000 kr mindre per månad.</pre><pre>Vi vill höja samtliga pensionärer ett bra stycke över\r\nsocialbidragsnormen. Ett första steg i detta är att\r\nräkna upp pensionstillskottet för en\r\nålderspensionär till 70 % av ett helt basbelopp, ett\r\nandra steg att efter två år höja det till ett helt\r\nbasbelopp. Skulle riksdagen fatta beslut härom, har\r\nåtminstone tre partier här i kammaren uppfyllt sina\r\nvallöften: Vänsterpartiet, Centern och Ny\r\ndemokrati. Vi har också föreslagit att kommunerna\r\nskulle få 600 miljoner mer än vad regeringen\r\nföreslagit för att kompensera sina ökade kostnader\r\nför de kommunala bostadstilläggen för\r\npensionärer.</pre><pre>Men i detta fall, liksom i många andra fall, är\r\nnydemokraterna de stora opportunisterna. Deras\r\ninsatser i riksdagsarbetet leder till ett stadigvarande\r\nförsämrande för fattigpensionärer. Sedan åker de\r\nland och rike runt och pratar om vilka stora insatser\r\nde gjort, gör eller vill göra för de sämst ställda i\r\nsamhället.</pre><pre>Ett oförändrat pensions- och ATP-system i\r\nframtiden skulle medföra kraftiga höjningar av\r\npensionsavgiften. År 2010 kommer antalet\r\npensionärer att öka kraftigt. En stor del av\r\npensionärerna kommer att ha en hög ATP. Det\r\ninnebär att kostnaderna för pensionssystemet\r\nkommer att öka kraftigt. Vi måste därför förändra\r\nsystemet så att det blir stabilt och så att det även\r\nkan stå starkt vid en svag ekonomisk utveckling. Vi\r\ntror på ett system som står fritt i förhållande till\r\nstatsbudgeten, marknadsaktörerna och\r\narbetsmarknadens organisationer. Vi anser att\r\nfinansieringen skall ske med hjälp av avgifter på\r\nintjänade inkomster.</pre><pre>Samtliga utgiftsökningar som föreslås i vår\r\nekonomiska motion är finansierade. Vi föreslår\r\nbl.a. att taket i sjukförsäkringen sänks från 7,5\r\nbasbelopp till 5,5 basbelopp. I och med detta vill vi\r\nmarkera att även höginkomsttagarna skall vara\r\nmed och finansiera de dåliga tiderna. Det innebär\r\nockså att vi vill ha en inkomstbortfallsprincip. Men\r\nden skall inte gälla för personer med inkomster\r\növer 200 000 kr. Principen skall bara omfatta\r\nmänniskor som lever i små omständigheter.</pre><pre>Hela socialförsäkringssystemet måste förändras på\r\nsikt. Jag tror att det är nödvändigt att avföra\r\nsystemet från statsbudgeten. Systemet skall få en fri\r\nställning så att det inte kan fungera som ett\r\nfinanspolitiskt instrument i händerna på\r\nfinansministrar och ekonomer. Men ett\r\nsocialförsäkringssystem skall inte heller vara styrt\r\nav arbetsmarknadens parter. Det skall även kunna\r\nfungera för människor som av olika anledningar\r\nblivit utestängda från arbetsmarknaden. Det måste\r\nfinnas solidaritet riktad även mot dessa grupper.</pre><pre>Socialdemokraterna säger att det nuvarande\r\npensionssystemet inte passar för ett samhälle utan\r\ntillväxt. Därför måste det förändras. Men vi i\r\nVänsterpartiet tror att detta gäller hela\r\nsocialförsäkringssystemet. Scherman har i sin\r\nrapport till Ekonomikommissionen kommit med\r\nen, som jag tycker, bra lösning på problemet,\r\nnämligen att det kan lösas med hjälp av en\r\nindexering, dvs. en följsamhet i form av\r\nautomatiska samband mellan utgifter och\r\ninkomster. Ett sådant system skulle vi förorda om\r\nriksdagen samtidigt medverkade till att begränsa\r\nmöjligheterna till att avtalsvägen kompensera sig\r\nför minskningar till följd av en lägre tillväxt. Det\r\nkommer annars att tära på den totala\r\nsamhällsekonomin och skapa orättvisor.</pre><pre>Jag tycker att Socialdemokraternas reservation nr 6\r\ni stora delar sammanfaller med Schermans och våra\r\nåsikter. Vi i Vänsterpartiet kommer att stödja den\r\nreservationen.</pre><pre>Vi i Vänsterpartiet vill inte ha karensdagar i\r\nsjukförsäkringen. Det slår mot människor som inte\r\nkan gå till jobbet när de är litet snuviga. Vi vill slå\r\nvakt om den egenvårdstid som fanns innan\r\nregeringen började peta i\r\nsocialförsäkringssystemet. Det är lätt för\r\nmänniskor med manschettyrken -- som oss -- att\r\nsitta på jobbet och vara litet hängiga. Men det går\r\ninte att vara affärsanställd, arbeta inom\r\nlivsmedelsindustrin, arbeta med sjuka människor\r\neller små barn och samtidigt vara snorig.</pre><pre>Jag tror också att på lång sikt kommer allvarligare\r\nproblem i form av längre sjukskrivningsperioder att\r\nuppstå om man regelbundet går småfebrig till\r\narbetet. Det blir följden av införandet av\r\nkarensdagar. Egenvården kommer på undantag.</pre><pre>Arne Jansson ställde en fråga angående\r\negenföretagare. De flesta egenföretagare har\r\nkarens medtagen i sjukförsäkringen. Det har med\r\navgiften att göra. Det skulle vara intressant att veta\r\nom det är därför som man försöker klara sig i det\r\nlängsta, dvs. för att slippa utnyttja\r\nsjukförsäkringen. När man sedan inte orkar längre\r\nblir det fråga om långa sjukskrivningsperioder.</pre><pre>Vi vill också behålla den 90-procentiga\r\nersättningsnivån i sjuk- och\r\narbetsskadeersättningen. Vi vill slopa\r\nkarensdagen, och vi vill ha en\r\nrehabiliteringsersättning som uppgår till 100 %. Vi\r\nanser att det går att behålla dessa förmåner genom\r\natt aktivt omfördela pengar från höginkomsttagare\r\ntill dem med lägre inkomster.</pre><pre>Alla dessa omfördelningar som vi i Vänsterpartiet\r\nföreslår kommer inte att öka budgetunderskottet.\r\nVi i Vänsterpartiet följer konsekvent linjen att\r\ninkomstbortfallsprincipen enbart skall gälla för\r\npersoner med låga inkomster. Våra riktmärken är\r\nsänkt sjukpenningtak och ett tak för\r\nförmånsbelopp -- som samhället har råd att betala.</pre><pre>Herr talman! Vi har föreslagit att papporna skall ta\r\nut längre ledighet för att vara hemma med sina\r\nbarn. Men med de nedskärningar i\r\nföräldrapenningen som regeringen, Stig Malm och\r\nMona Sahlin har tänkt sig, blir det ännu svårare att\r\nfå män att vara hemma för vård av barn. Vi\r\nmotsätter oss också förslaget till sänkning av nivån\r\npå föräldrapenningen till 80 %, som regeringen har\r\naviserat skall finnas med i\r\nkompletteringspropositionen. Det kommer att\r\ninnebära att ännu färre pappor kommer att vara\r\nhemma med sina barn.</pre><pre>Vi stöder Bengt Westerbergs kvoteringstankar. Vi\r\nkan ställa upp på att här i kammaren stödja kravet\r\npå kvotering, men inte bara med 60 dagar utan\r\nända upp till 90 dagar.</pre><pre>Samhället behöver i dag ett samlat\r\nhögkostnadsskydd. Kommun- och\r\nlandstingsavgifter rasar i väg, och ingen tar hänsyn\r\ntill den enskildes möjligheter att betala avgifterna.\r\nVi har i dagarna fått ett brev från en dam som heter\r\nDagny Eriksson i Sparreholm. Hon berättar att\r\nkommunen tar 70 % av makens pension för hans\r\nvistelse på sjukhem. Det som är kvar skall räcka till\r\nåtminstone hälften av bostadshyran, läkarbesök,\r\nmedicin, utprovning av hjälpmedel,\r\nsjukgymnastik, hemresor med färdtjänst,\r\ntoalettsaker, barberare, fotvård, kläder osv. Det är\r\nsjälvklart att pensionen inte räcker.</pre><pre>Men det är inte bara Dagny som har hört av sig till\r\noss. Våra förtroendevalda i olika kommuner\r\nrapporterar om hur deras fullmäktige beslutar om\r\navgifter. Det är beslut som inte tar hänsyn till den\r\ntotala kostnadsbilden och som gör att\r\nsammanboende måste bli särboende för att klara\r\nsin ekonomi. Enligt min uppfattning har även\r\nriksdagen ett ansvar för denna situation. Här räcker\r\ninte Merkostnadskommitténs förslag till åtgärder.\r\nKommitténs inställning var ju att inte rubba\r\nkommunernas rätt till att fatta beslut. Men här, lika\r\nväl som när det gäller socialbidraget, måste vi\r\nkunna se till helheten. Jag anser att vi måste tillsätta\r\nen utredning som snabbt ger oss ett förslag till ett\r\nallmänt högkostnadsskydd.</pre><pre>Herr talman! Till vår meningsyttring finns en\r\ngemensam motion av socialdemokrater,\r\nvänsterpartister och centerpartister om tillfällig\r\nföräldrapenning till annan närstående än förälder.\r\nJag ser att Ulrica Messing är här, och hon kommer\r\nsäkert att prata för den motionen.</pre><pre>Vi yrkar bifall till mom. 1, 17 och 22, och vi\r\nkommer att rösta med reservationerna 3, 5 och 6.</pre><pre>Arne Jansson frågade om utskottet hade besökt\r\nnågon försäkringskassa. Utskottet besökte nyligen\r\nen försäkringskassa i Örebro. Men det enda parti\r\nsom inte var med på den resan för att få sig en hel\r\ndags information om de olika delarna i\r\nsocialförsäkringssystemet var Ny demokrati.</pre><pre>Anf. 29  ARNE JANSSON (nyd) replik:</pre><pre>Herr talman! Berith Eriksson försöker antyda att\r\nsjukfrånvaron för småföretagare i första hand är\r\nberoende av antalet karensdagar. Vore problemet\r\nså enkelt hade det lösts för länge sedan. Jag tror\r\nfaktiskt att problemet är mer komplext än så.\r\nUtskottet har reagerat litet halvlamt och föreslagit\r\natt det finns anledning för Riksförsäkringsverket\r\natt uppmärksamma frågan. Vi i Ny demokrati går\r\nett steg längre. Vi tycker att detta är synnerligen\r\nallvarligt, precis som jag antydde i mitt anförande.\r\nDet som Sverige skall bygga sin framtid på måste\r\nfungera bra. Det är därför vi vill ha en utredning.</pre><pre>Vidare har vi frågan om besöket på\r\nförsäkringskassan. Det är givetvis glädjande att\r\nsocialförsäkringsutskottet har besökt en\r\nförsäkringskassa. Berith Eriksson tyckte att det var\r\nskoj att påpeka att Ny demokrati inte var med på\r\ngruppresan. Men vi brukar besöka\r\nförsäkringskassor vid andra tillfällen. Vi är nära\r\nverklighetens folk. Man får kanske en annan\r\nuppfattning om försäkringskassan om man kommer\r\ndit i gruppsammanhang och försäkringskassan är\r\nberedd på att ta emot en sådan hög inrättning som\r\nsocialförsäkringsutskottet. Därmed förbereder\r\nkanske försäkringskassan besöket på ett annat sätt.</pre><pre>Anf. 30  BERITH ERIKSSON (v) replik:</pre><pre>Herr talman! Arne Janssons uttalande om\r\nförsäkringskassorna var litet insinuant. De som\r\narbetar på försäkringskassorna har väldigt mycket\r\natt göra, och det är bra om de får möjlighet att\r\navsätta tid för att ge allsidig information om arbetet\r\ndär.</pre><pre>Det är klart att vi också besöker olika\r\nförsäkringskassor, och jag förutsätter att de andra\r\npartierna också gör det. Men jag anser att man bör\r\nannonsera sitt besök i förväg för att personalen\r\nskall ha möjlighet att avsätta tid för att ge\r\ninformation.</pre><pre>Anf. 31  ARNE JANSSON (nyd) replik:</pre><pre>Herr talman! Jag hade först inte tänkt besvara det\r\nBerith Eriksson sade nu senast, men jag tycker att\r\njag ändå måste göra det.</pre><pre>Det gläder mig att Berith Eriksson ställer upp på att\r\nvi skall tillmäta vad försäkringskassorna säger stor\r\nuppmärksamhet. Därför är det litet märkligt att\r\nBerith Eriksson inte stöder våra motioner, som\r\nbygger på hur försäkringskassorna ser på frågan om\r\nen rationalisering av systemen.</pre><pre>Vi kan kanske enas om att det är bra att besöka\r\nförsäkringskassor både i grupp och individuellt och\r\nmed förvarning och utan förvarning.</pre><pre>Anf. 32  KARIN ISRAELSSON (c):</pre><pre>Herr talman! Det är många, kanske inte precis här\r\ni kammaren men utanför, som deltar i debatten om\r\nförändringar i våra socialförsäkringssystem. Jag\r\ntror att det är en mycket bra debatt som pågår, som\r\nkan leda till förändringar som på sikt också innebär\r\natt vi får ett socialförsäkringssystem med stabilitet\r\näven i lågkonjunkturer.</pre><pre>Vad vi nu upplever är ju att de system som vi har\r\ntrott vara stabila visat sig inte vara det, när inte\r\ntillväxten står för det underlag som behövs för att\r\nfinansiera de stora utfästelser som ges i de olika\r\nsystemen.</pre><pre>Börje Nilsson började sitt anförande i sin vanliga\r\nlågmälda ton, men innehållet var mycket allvarligt,\r\natt vi är inne på att rasera det sociala\r\nförsäkringssystemet. Jag skulle nog hellre påstå att\r\nvi arbetar för fullt med att försöka reparera\r\nförsäkringssystemet och behålla en stabilitet i det,\r\ninnan det totalt rasar samman och inte kan nyttjas\r\nför det ändamål som det var avsett för.</pre><pre>Om det reparationsarbetet hade påbörjats betydligt\r\ntidigare, hade problemen sett annorlunda ut i dag.\r\nJag tror att också Börje Nilsson kan hålla med mig\r\nom att vi har levt över våra tillgångar och tillåtit oss\r\nförmåner som vi inte haft råd till.</pre><pre>Börje Nilsson säger också att grundtrygghet är\r\ningenting att satsa på. Jag vill bara peka på några\r\nsaker som skulle ha gjort situationen annorlunda.\r\nOm ATP-systemet hade byggts upp efter Centerns\r\nförslag med en grundförsäkring, en\r\navtalsförsäkring och enskilda försäkringar därpå,\r\nhade vi inte haft ett ATP-system med de stora\r\nsvagheter som det har i dag, utan vi hade haft ett\r\nsamröre mellan två system. Vi försöker i dag nå det\r\nsamröret mellan avtalsbundna försäkringar och\r\ndem som vi får genom de avgifter som\r\narbetsgivaren betalar in.</pre><pre>Förändringen av efterlevandepensioneringen\r\ninnebär att vi inför ett klart grundtrygghetssystem i\r\nstället för den tidigare änkepensionen. Ingen kan\r\nsäga annat än att det var ett lyckokast att vi\r\ngenomförde den förändringen när det skedde.\r\nAnnars skulle kostnaderna för den pensionen ha\r\nstigit dramatiskt.</pre><pre>Det finns även talesmän från Socialdemokraterna\r\nsom förordar en förändring. Jag vill bara nämna\r\nKjell-Olof Feldt och Bo Södersten som några som\r\ndebatterar de här frågorna och som anser att det\r\nfinns anledning att göra förändringar.</pre><pre>Jag tror att Socialdemokraterna inte vill öppna\r\nögonen för vad vi från Centerns sida och även de\r\nandra borgerliga partierna menar med ett\r\ngrundtrygghetssystem. Jag tycker att Berith\r\nEriksson i sitt anförande berörde väldigt mycket av\r\nvad vi egentligen menar med grundtrygghet. Jag\r\nkan inte förstå att hon då skulle vara emot ett\r\ncenterpartistiskt grundtrygghetssystem.</pre><pre>Vi har råd med en grundtrygghet. Vi måste ha råd\r\nmed det. Dagens system täcker inte alla de\r\nkostnader som uppstår. I en högkonjunktur är\r\nungefär 5 % av den svenska befolkningen helt\r\nberoende av socialbidrag. Nu ökar den andelen av\r\nlitet olika skäl, men det visar att vi i en\r\nhögkonjunktur avstår från att ge grundtrygghet till\r\nen relativt stor grupp av svenska medborgare. Alla\r\nhar inte fått del av den generella välfärden, om det\r\när det Börje Nilsson tror.</pre><pre>Det är helt klart att arbetet är det som skall ligga till\r\ngrund för en grundtrygghet. I dag har vi en\r\nlågkonjunktur med stora problem på\r\narbetsmarknaden. Regeringen gör vad som kan\r\ngöras för att skapa arbetstillfällen, för att skapa\r\nmöjligheter för unga att finnas med i arbetslivet. De\r\nflesta av de åtgärderna har genomdrivits trots\r\nprotester från Socialdemokraterna.</pre><pre>Socialdemokraterna har inte på någon punkt\r\nkunnat visa att de med sina förslag hade bemästrat\r\ndagens situation på arbetsmarknaden bättre än vad\r\nregeringen har gjort. Jag tycker att det måste man\r\nta med i en sådan här debatt. Det är fel att försöka\r\natt få människor att tro att en socialdemokratisk\r\npolitik skulle ha förändrat\r\narbetsmarknadssituationen. Vi kan inte tillverka\r\nför lagerhållning, som man gjorde på 70-talet, när\r\nvi kom till regeringsmakten och fick ta reda på alla\r\nde stora lagren som fanns och som inte kunde\r\nomsättas.</pre><pre>Rehabilitering och arbetsskadeförsäkring är två\r\nstora bitar i försäkringssystemet som\r\nSocialdemokraterna också har varit mycket dåliga\r\npå att hålla efter. Jag minns när vi i mitten av 80-\r\ntalet började prata om rehabilitering och också\r\nkrävde från utskottet att det skulle göras någonting.\r\nDå fanns det liksom ingen möjlighet att\r\nåstadkomma någon förändring. Detsamma gäller\r\narbetsskadeförsäkringen.</pre><pre>Jag tror mig veta med bestämdhet att den\r\nekonomiska situationen för våra socialförsäkringar\r\nhade sett betydligt annorlunda ut, om förändringar\r\nhade genomförts betydligt tidigare.</pre><pre>I en arbetsmarknadssituation som dagens kanske\r\nrehabilitering kräver ännu mera insatser än när vi\r\nhade en högkonjunktur, då det fanns arbeten att\r\nrehabilitera människor till.</pre><pre>Hur man skall gå till väga för att föra över sjukoch\r\narbetsskadeförsäkringarna till arbetsmarknadens\r\nparter kommer vi att få besked om under\r\nmorgondagen. Jag hoppas att direktiven skall vara\r\nså breda att vi kan få en total översyn av de här\r\nförsäkringssystemen.</pre><pre>Jag är inte alldeles övertygad om att vi skall välja\r\nden inriktning som har aviserats, att försäkringarna\r\nskall skötas av arbetsmarknadens parter. Vi har lärt\r\noss av de erfarenheter vi har fått genom\r\narbetslöshetsförsäkringen att då kommer en grupp\r\natt stå utanför. Vi kan inte bygga upp nya sådana\r\nsystem, utan de måste vara generella och robusta.</pre><pre>I reservation 3 tar Socialdemokraterna upp den\r\nallmänna sjukförsäkringsavgiften, och det är en\r\ndebatt vi har haft tidigare i kammaren. Vi har som\r\nregel att sådana sociala avgifter skall vara\r\navdragsgilla. Arbetsgivarna har den möjligheten,\r\noch samma system bör gälla för enskilda som\r\nbetalar den här avgiften. Vi ser ingen anledning att\r\nändra på de förhållandena. Socialdemokraterna\r\nkräver inte att man skall ta bort avdragsmöjligheten\r\nför arbetsgivrna. Om de krävt det, hade det varit\r\nkonsekvent.</pre><pre>Socialdemokraternas syn på vårdnadsersättning\r\ngav Börje Nilsson uttryck för igen med lätt fasa i\r\nrösten. Jag tror att det finns all anledning att arbeta\r\nvidare på en reform som skulle innebära\r\nvårdnadsersättning för barnfamiljerna. Många\r\nbarnfamiljer förväntar sig att få det stödet och för\r\nbarnens skull få en ökad valfrihet.</pre><pre>I regeringskansliet finns det en arbetsgrupp som\r\nsysslar med familjepolitiken, och i\r\nregeringsförklaringen har klart avgivits ett löfte om\r\natt under valperioden skall vårdnadsersättning vara\r\ngenomförd.</pre><pre>I reservation 6, som gäller översyn av\r\npensionssystemet, redovisar Socialdemokraterna\r\nen något sent påkommen uppfattning. Det var ju\r\nden socialdemokratiska regeringen som skrev\r\ndirektiven till den första pensionsberedningen, och\r\nSocialdemokraterna är representerade i\r\npensionsarbetsgruppen, vars arbete befinner sig i\r\nslutskedet. Det kan väl vara lämpligt att framföra\r\nsina synpunkter i en reservation där, om man inte\r\nhar fått gehör för dem hos en majoritet i\r\npensionsarbetsgruppen.</pre><pre>För det kommunala bostadstillägget behövs det\r\nfaktiskt ett tak. Det förslag som\r\nSocialdemokraterna för fram i reservation 9 skulle,\r\nom det genomfördes, innebära ett starkt incitament\r\nför byggsektorn att bygga betydligt dyrare bostäder\r\nän vad som är nödvändigt. Vi har sett den\r\nutvecklingen i andra sammanhang när man har\r\nsläppt kontrollen för subventioner från samhällets\r\nsida. Det KBT som nu beviljas, där staten står för\r\nen större andel, anser vi vara ett väl utformat\r\nsystem som fyller det syfte det har. Det är bara att\r\nbeklaga att hyreskostnaderna för närvarande är så\r\nhöga.</pre><pre>Det är faktiskt så att även vi andra\r\nriksdagsledamöter befinner oss i verkligheten,\r\nArne Jansson. Alla har en verklighet. Den ser\r\nannorlunda ut. Nydemokraterna har inte fått klart\r\nför sig att vi alla har en verklighetsbakgrund. Vi är\r\nofta ute som enskilda på försäkringskassorna.\r\nUtskottet har tagit emot råd från\r\nförsäkringskassorna. Det vet Arne Jansson helt\r\nbestämt eftersom han har funnits med vid\r\nbehandlingen. Låt mig bara påminna om\r\nlivräntorna.</pre><pre>När det gäller förslagen från Nydemokraterna har\r\nutskottet avstyrkt dem. Vi har inte funnit anledning\r\natt tillstyrka dem. Vi har lagt stor vikt vid den\r\nmotion som kom från de tre borgerliga partierna\r\nrörande egenföretagares sjukskrivningsfrekvens.\r\nDet är allvarligt. Det beror troligtvis på\r\narbetsmarknadssituationen. Vi har en stor grupp\r\njordbrukare i den här gruppen. De har en mycket\r\nbesvärlig situation. Det finns säkert andra saker\r\nsom man kan plocka fram. Vi har i alla fall sagt att\r\nRiksförsäkringsverket skall se över detta. Vi har\r\nnaturligtvis också synpunkter på andra delar av de\r\nreservationer som Nydemokraterna har.</pre><pre>Berith Eriksson talar i sitt anförande väldigt mycket\r\nför att en grundtrygghet skulle klara många av de\r\nproblem som Vänsterpartiet anser finns i dagens\r\nsocialförsäkringssystem.</pre><pre>Herr talman! Jag vill yrka bifall till hemställan i\r\nutskottsbetänkandet.</pre><pre>Anf. 33  BÖRJE NILSSON (s) replik:</pre><pre>Herr talman! Allra först vill jag göra ett\r\nförtydligande beträffande yrkandet. Vi står\r\nnaturligtvis bakom samtliga fyra reservationer, men\r\nvi yrkar bara bifall till den första, dvs. nr 3. Vi\r\nkommer bara att begära omröstning på den\r\npunkten. Den rör det viktigaste avsnittet.</pre><pre>Karin Israelsson säger att man håller på att reparera\r\nsocialförsäkringarna. Det sker genom de\r\nnedskärningar som enbart drabbar arbetslösa,\r\nsjuka, osv. Vi menar att det är en orättvis väg att\r\ngå. Det viktigaste är att göra försäkringarna\r\neffektiva och att hävda arbetslinjen, förebyggande\r\narbetsmiljöåtgärder och rehabilitering. Det är där\r\nvi kan göra mycket stora besparingar.</pre><pre>Man kan säga att socialförsäkringarna har haft en\r\nmycket hållbar och stabil ekonomi. Det är under de\r\nsenare åren som vissa av dem har haft underskott.\r\nI dag har ju sjukförsäkringen ett överskott på 10\r\nmiljarder. Arbetsskadeförsäkringen har fått ett\r\nunderskott till följd av en dålig arbetsmiljö. Därför\r\när det viktigt med förebyggande insatser.</pre><pre>Tre fjärdedelar av budgetunderskottet beror på\r\narbetslösheten och ersättningen i\r\narbetslöshetsförsäkringen, Karin Israelsson. Det är\r\nklart att vi befinner oss i en lågkonjuktur. Men den\r\nlågkonjunkturen har också förstärkts genom den\r\nekonomiska politik som regeringen för, genom en\r\nalltför slapp konjunkturpolitik. På det sättet har\r\nman förstärkt lågkonjunkturen.</pre><pre>Nu sker en viss förändring. Det pågår ett\r\nberedningsarbete. Man skall ta fram en ny\r\nförsäkringsmodell för sjuk- och\r\narbetsskadeförsäkringen. Vad jag vet har det\r\nförslaget inte kommit från Centern. Det fanns ju\r\nmed i uppgörelsen. Det var vi som lanserade den\r\nmodellen. Det visar ju vårt intresse att verkligen\r\nskapa hållbara försäkringsformer för framtiden.</pre><pre>Karin Israelsson förfäktar grundtryggheten som\r\nleder till ett helt annat system. Den\r\ninkomsttrygghet som vi har i dag är en rättvisefråga\r\nframför allt för LO-anslutna. Det är en\r\nrättvisefråga mellan LO-anslutna och tjänstemän.\r\nTjänstemännen hade tidigare olika förmåner i sina\r\navtal. Inkomsttryggheten är väl förankrad i det\r\nsvenska samhället. Det är också uppbyggd på ett\r\nrättvist sätt.</pre><pre>Beträffande familjepolitiken sade Karin Israelsson\r\natt man arbetar vidare med en vårdnadsersättning.\r\nDet är ganska fantastiskt att man i ett läge med ett\r\nstort underskott i budgeten arbetar med nya\r\nreformer. Min fråga är då: Hur skall det\r\nfinansieras? Det pågår tydligen en viss diskussion i\r\nregeringen. Det kunde vi se i massmedierna i går\r\nkväll. Men hur skall det finansieras i ett läge när vi\r\nhar ett mycket stort budgetunderskott?</pre><pre>Anf. 34  KARIN ISRAELSSON (c) replik:</pre><pre>Herr talman! Börje Nilsson tycker att jag reparerar\r\nsocialförsäkringarna. Det kan väl kanske äga sin\r\nriktighet. Det är alltid svårare att reparera när\r\nförfallet har pågått under en lägre tid. Då blir också\r\nåtgärderna ganska radikala. Ibland tvingas man ju\r\natt riva hela bygget för att få något som är bättre.\r\nMan kan kanske tycka ibland att det är något som\r\nvi skulle göra för att börja om från början och hitta\r\nett system som är av en bättre kvalitet än de som vi\r\nhar i dag.</pre><pre>Det är helt klart att vi måste se över förmånerna.\r\nNär man ser hur förmånerna kan styra efterfrågan\r\noch kanske också göra det möjligt att utnyttja\r\nförmånerna på ett sätt som inte var tänkt när de\r\ntillkom, finns det all anledning att göra den här\r\növersynen. Socialdemokraterna har ju också varit\r\nmed om en del av de ingrepp som har gjorts. De\r\nkan alltså inte frånhända sig ansvaret för detta\r\nreparationsarbete.</pre><pre>En typisk åtgärd som skulle kunna ha genomförts\r\nbetydligt tidigare är införandet av sjuklönen. Det\r\ngav ju faktiskt effekter av den art som Börje\r\nNilsson efterfrågar. Arbetsgivaren får ett ökat\r\nansvar för sin arbetsplats och för sin arbetstagare\r\noch efterfrågar vad som är orsak till att han eller\r\nhon inte kommer till sitt arbetsställe.\r\nArbetsgivaren kan då vidta åtgärder som gör det\r\nmöjligt att arbeta under något andra\r\nförutsättningar och inte behöva sjukskriva sig. Det\r\nfinns många sådana goda exempel som kommit\r\nfram genom att sjuklönen infördes.</pre><pre>Försäkringskassans roll i rehabiliteringsarbetet har\r\nockså inneburit besparingar i försäkringssystemet.\r\nDet är just det sambandet mellan den som beviljar\r\nen förmån och den som utbetalar en förmån som\r\nhar efterlysts i de nuvarande försäkringssystemen.</pre><pre>När det gäller arbetsskadeförsäkringen finns det\r\nväldigt mycket mer att göra. Min förhoppning är att\r\ndet arbetet skall kunna innebära att vi får en\r\narbetsskadeförsäkring som ger en ersättning till den\r\nsom är berättigad till det och att det inte skall finnas\r\nett skymningsland mellan arbetssjukdom och\r\nannan sjukdom. Det är ett rimligt krav.</pre><pre>Vi får se vad den utredning som skall tillsättas\r\nrörande arbetsskade- och sjukförsäkringen kan\r\nåstadkomma. Det blir naturligtvis ett gigantiskt\r\narbete. Men det finns redan en lång rad\r\nutredningsmaterial som man kan ta till sig. Jag tror\r\ninte att Socialdemokraternas förslag, som\r\npresenterades under natten, var det allra mest\r\növertänkta, men min förhoppning är att det\r\nkommittédirektiv som kommer skall kunna vidga\r\ndetta så pass att det ger möjligheter till en annan\r\nvinkling.</pre><pre>Inkomsttrygghet är ett nytt ord som Börje Nilsson\r\nanvänder sig av. Inkomstbortfallsprincip är annars\r\ndet vanliga. Det kan kanske tolkas som en\r\nförändrad inställning.</pre><pre>Anf. 35  BÖRJE NILSSON (s) replik:</pre><pre>Herr talman! Karin Israelsson säger att man först\r\nnu reparerar socialförsäkringarna och att man är i\r\nfärd med detta i regeringen. Det är naturligtvis en\r\nideologisk fråga. Man gör ensidiga nedskärningar\r\nsom drabbar vissa grupper. Det är klart att vi har\r\nstora underskott, men de måste ändå bäras på ett\r\nrättvist sätt.</pre><pre>Jag bestrider på det bestämdaste att\r\nsocialförsäkringarna är under förfall. De fungerar\r\nmycket väl. Vi måste göra dem mer stabila och\r\nhållfasta i framtiden. Det är jag medveten om.\r\nKarin Israelsson riktar kritik mot\r\nsocialförsäkringarna därför att hon inte är tilltalad\r\nav den modell som finns i dag med en\r\ninkomsttrygghetsbortfallsprincip. Hon förfäktar ett\r\nhelt annat system med grundtrygghet. Det är där\r\nKarin Israelssons kritik finns.</pre><pre>Det finns tack och lov inte någon enighet inom\r\nregeringen om detta. Det som kommer att utredas\r\ninför en ny försäkringsmodell är inte\r\ngrundtryggheten, utan det måste vara en\r\ninkomstbortfallsprincip.</pre><pre>Socialförsäkringarna utgör ett mycket omfattande\r\nsystem. Jag hävdar att vi mycket aktivt deltar i det\r\nförändringsarbete som alltid måste ske för att\r\nhävda socialförsäkringarna och för att få dem att\r\nfungera bättre.</pre><pre>Anf. 36  KARIN ISRALESSON (c) replik:</pre><pre>Herr talman! Reparationer av socialförsäkringen\r\nhar alltid skett i form av ett lappverk. Det är detta\r\nsom vi något lider av i dag. Man kan se på\r\nföräldraförsäkringen och alla de saker som man har\r\nlåtit bygga in i föräldraförsäkringen, som ju\r\negentligen inte är någon försäkring.</pre><pre>I de förändringar som regeringen har föreslagit och\r\nsom riksdagen bestämt har det funnits med ett\r\nskydd för de sämst ställda för att de skall klara den\r\nförsörjningssituation som de har. Det finns alltid en\r\nsådan grupp i samhället. Den analys som man nu\r\ngjort visar på att det kanske inte är just dem som vi\r\nvanligtvis talar om som de sämst ställda som har fått\r\nen försämrad ekonomi, utan det kan vara\r\nbarnfamiljer som i olika situationer har drabbats av\r\nförsämringar. Arbetslösheten spelar naturligtvis en\r\nstor roll i ett sådant sammanhang.</pre><pre>Vi har den här gången fått ett nytt begrepp --\r\ntrygghet i form av en inkomstbortfallsprincip. Man\r\nhar då inte glömt någonting. Det är helt klart att det\r\nfinns en trygghet i en inkomst. Den måste man leva\r\nvidare med. I en grundtrygghetsmodell som vi just\r\nnu diskuterar finns en basnivå som en\r\ngrundtrygghetsnivå. Den är till en del beroende på\r\ninkomstens storlek. Det är fråga om ett avtalsenligt\r\ninkomstbortfall. Därutöver finns ett avtalsbundet\r\nsystem, där man kan ha en privat försäkring eller\r\nliknande.</pre><pre>Vi saknar i dag ett samband med de ersättningar\r\nsom tillkommer från de avtalsförsäkringar som\r\nfinns på alla arbetsplatser. Man kan i vissa\r\nsituationer bli mer än hundraprocentigt\r\nkompencerad. Vi läste för några dagar sedan i\r\nDagens Nyheter om att man skulle ta ut sin pension\r\nvid 60 års ålder om man hade den möjligheten,\r\neftersom det var ekonomiskt mer gynnsamt än om\r\nman arbetade fram till 65 års ålder.</pre><pre>Det är inte bra att det finns sådana delar i systemet.\r\nMan skall inte få en ekonomisk fördel av att vara\r\nsmart och kunna räkna ut hur systemet bäst skall\r\nutnyttjas. Det är det vi vill komma bort ifrån med\r\nett grundtrygghetssystem som ger en bastrygghet.\r\nMan får där också själv vara med att ansvara för de\r\növriga delarna i detta.</pre><pre>Jag vill försäkra Börje Nilsson att Centerpartiets\r\nkrav på rättvisa och ett skydd för de sämst ställda\r\nfinns kvar i vårt grundtrygghetssystem.</pre><pre>Anf. 37  ARNE JANSSON (nyd) replik:</pre><pre>Herr talman! Det gläder mig att Karin Israelsson\r\nreagerade på åtminstone två av mina punkter. Det\r\när också mycket frapperande att Berith Eriksson\r\nreagerade så spontant på det jag sade om att besöka\r\nen försäkringskassa. Sedan reagerade Karin\r\nIsraelsson lika spontant på detta. Jag undrar om det\r\när det dåliga samvetet som gör sig påmint eller\r\nnågot annat.</pre><pre>Men det var inte detta som jag vill komma fram till.\r\nDet som jag tyckte var kul men också litet\r\nskrämmande var Karin Israelssons reaktion på\r\ntrepartimotionen Sf283 beträffande längden på\r\nsmåföretagarnas sjukfrånvaro. Den är skriven av\r\nrepresentanter från Centern, Moderaterna och kds.\r\nOm Karin Israelsson nu ser så allvarligt på detta,\r\nvarför reagerade hon då inte i utskottet på så sätt att\r\nhon reserverade sig till förmån för motionen? Hon\r\nborde ha sagt att detta var en viktig fråga och stött\r\noss i Ny demokrati. Hon borde ha sagt: Detta måste\r\nvi se över. Vi skall bygga Sveriges välfärd, framtid,\r\netc. på småföretagare och innovatörer. Detta är\r\nmycket allvarligt.</pre><pre>Jag hoppas att denna trepartimotion är förankrad\r\ninom partierna så att det vid kommande votering\r\nblir ett bifall och att alla partier stödjer förslaget\r\noch säger: Detta skall vi genomföra. Om Karin\r\nIsraelsson hade sett så allvarligt på denna fråga,\r\nborde hon ha agerat litet hårdare i utskottet och sett\r\ntill att det gjorts ett tillkännagivande till regeringen\r\ni stället för, som jag upplever det, en tandlös\r\nskrivning.</pre><pre>Anf. 38  KARIN ISRAELSSON (c) replik:</pre><pre>Herr talman! Arne Jansson är ny i riksdagen. Jag\r\nkan förstå att det är spännande att redovisa hur\r\nman arbetar som politiker. Men jag tror inte att det\r\när någon nyhet för oss som suttit länge i riksdagen\r\natt titta på de verksamhetsområden som man har\r\nett ansvar för. Det ingår som en naturlig del, och vi\r\ntalar därför inte alltid om det i debatten.</pre><pre>När det gäller den motion som väckts av bl.a. en\r\npartikamrat till mig, Marianne Andersson, tar inte\r\nutskottet den med en klackspark. Utskottet inser\r\ntvärtom allvaret i detta. Men det finns ett\r\nregelsystem som skall fånga upp sådana saker.\r\nFörsäkringskassorna har ett rehabiliteringsansvar. I\r\ndet fall man är egenföretagare har man ju också en\r\nkanske något annorlunda inställning till ett sådant\r\nrehabiliteringsarbete. Det är kanske heller inte så\r\nenkelt att klara av ett sådant rehabiliteringsarbete.</pre><pre>Även i primärvården finns ett ansvar. På många\r\nställen finns det ett nära samarbete mellan\r\nförsäkringskassor, primärvård, arbetsförmedling\r\noch andra instanser som har ett intresse att se till att\r\nmänniskor snabbt kommer tillbaka. Men den\r\narbetsmarknad som vi har i dag kan avspegla sig i\r\nstatistiken på det sätt som den nu gör.</pre><pre>Jag tycker inte att vi tar detta med en klackspark.\r\nOckså riksförsäkringsverket har ett ansvar.\r\nUtskottet skriver att vi förutsätter att man från\r\nRiksförsäkringsverket särskilt skall\r\nuppmärksamma dessa skillnader. Det läser man,\r\noch det är ett budskap som är så klart som något.\r\nJag vill påstå att denna motion har blivit mycket\r\npositivt behandlad med den skrivningen. Motionen\r\när inte tillstrykt, men den har behandlats mycket\r\npositivt och givits en positiv skrivning.</pre><pre>Anf. 39  ARNE JANSSON (nyd) replik:</pre><pre>Herr talman! Det stämmer att jag är ny i riksdagen,\r\nKarin Israelsson. Bland det första som jag fick lära\r\nmig var vad det innebar när utskotten behandlade\r\nmotioner positivt. Antingen blev en motion\r\ntillstyrkt eller också avstyrkt. Sedan fanns det\r\nnågonting som hette positiv skrivning. När vi i Ny\r\ndemokrati väckte motioner som var mycket bra --\r\nde var så bra att man måste säga nej till dem -- sade\r\nman: Lugn, ni har fått en positiv skrivning. Då\r\nskulle vi vara nöjda, sätta oss ner, osv.</pre><pre>Om vi återgår till frågan om frånvaro på grund av\r\nsjukdom har detta skett under fem år. Det är inte\r\nnågonting som har skett under fjolåret och nu. Det\r\när fråga om fem år. Man har konstaterat fakta --\r\ndetta är vad som händer. Då måste man göra\r\nnågonting. Man kan inte bara hänvisa till att\r\nmyndigheterna har ett eget ansvar för att detta\r\nrättas till.</pre><pre>Hur länge skall vi vänta? Skall vi vänta tio år och\r\nsedan göra en skrivning till där vi säger att\r\nriksdagen uppmärksammat frågan och skall titta\r\nlitet på den? Har det gått fem år och ingenting har\r\ngjorts är det dags att säga: Gör någonting nu! Titta\r\ninte på frågan och följ upp den, utan gör någonting,\r\nagera!</pre><pre>Anf. 40  KARIN ISRAELSSON (c) replik:</pre><pre>Herr talman! Det är något annorlunda att arbeta i\r\nriksdagen än att arbeta som kommunalpolitiker. Då\r\nkanske man kan göra som Arne Jansson säger, dvs.\r\natt göra någonting direkt och göra det nu. Man har\r\npå basplanet möjlighet att göra detta. Här arbetar\r\nvi genom verk och styrelser, och vi har fullt\r\nförtroende för deras sätt att arbeta.</pre><pre>Med skrivningen i utskottsbetänkandet antar vi att\r\nRiksförsäkringsverket tar frågan på allvar och att\r\nman kommer med en analys av läget och kanske\r\nockså med förslag till hur man skulle kunna lösa\r\nproblemen i den uppkomna situationen. De har\r\ntroligtvis mycket fler orsaker än dem vi har berört\r\nhär. Den analysen måste ske, och kompetensen\r\nfinns i Riksförsäkringsverket.</pre><pre>Förste vice talmannen anmälde att Arne Jansson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 41  BERITH ERIKSSON (v) replik:</pre><pre>Herr talman! Jag vill ställa en fråga till Karin\r\nIsraelsson. Alla nedskärningar inom\r\nsocialförsäkringssystemet som majoriteten i denna\r\nkammare har fattat beslut om har inneburit att\r\ngrundtryggheten har urholkats. Man kan som\r\nexempel ta pensionärer med låg eller ingen ATP.\r\nVarför driver inte Centerpartiet de krav som man\r\nhade i valrörelsen?</pre><pre>Det har skett nedskärningar i sjuk- och\r\narbetsskadeförsäkringen. De sker över hela linjen i\r\nstället för att man sänker taken. Det innebär\r\nnaturligtvis att det finns en god grundtrygghet kvar\r\nför medel- och höginkomsttagare. Men\r\ngrundtryggheten blir mycket urholkad för\r\nlåginkomsttagarna. De hamnar i uppenbara\r\nsvårigheter.</pre><pre>Andra nedskärningar, t.ex. i\r\narbetslöshetsersättningen, flyttar över kostnader\r\ntill kommuner i form av socialbidrag. Dessa pengar\r\nskulle dessa människor varit tvungna att handla för.\r\nDet hade inneburit att efterfrågan i samhället blivit\r\nstörre. Karin Israelsson gör ju här kopplingar till\r\nden totala ekonomin.</pre><pre>Dessa nedskärningar innebär också en\r\nomfördelning. Efterfrågan i samhället minskar, och\r\ndärmed ökar arbetslösheten. Det har i denna politk\r\nhela tiden handlat om omfördelning. De som får de\r\nstörsta nedskärningarna är de som har de minsta\r\nmöjligheterna att skära ner.</pre><pre>Anf. 42  KARIN ISRALESSON (c) replik:</pre><pre>Herr talman! Det är alldeles riktigt att också vi i\r\nregeringspartierna känner en oro inför de\r\nnedskärningar som vi tvingas att göra. Vi försöker\r\nockså att hitta skyddssystem som skall innebära att\r\nden som har en mycket svag ekonomisk situation\r\ninte skall drabbas ytterligare.</pre><pre>Det är naturligtvis mycket svårt att klara av detta\r\ngenerellt. Jag tror inte att det finns något system i\r\nvärlden som har gjort detta. Det finns i alla länder\r\nen grupp som man har svårt att ge ett konstant stöd.\r\nDet är bl.a. i skenet av detta som en\r\ngrundtrygghetsreform behövs som skulle kunna\r\nklara av denna problematik.</pre><pre>När det gäller Centerns vallöfte om en\r\ngrundpension arbetar Pensionsarbetsgruppen med\r\ndessa frågor. Där finns en representant som för\r\nfram vårt förslag i gruppen och försöker få med det\r\ni ett slutligt förslag. Det är inte säkert att han kan\r\nlyckas med det.</pre><pre>Centerpartiet har möjligheter att i regeringen\r\npåverka utformningen av regeringens\r\nbesparingsförslag. Vi har inte varit ensamma i\r\nregeringen om sådana propåer. Man kan se på\r\nfrågan om den differentierade momsen, där\r\nlivsmedlen skall ha en något lägre beskattning. Det\r\när ett sätt att indirekt ge ett stöd till en svag grupp.</pre><pre>Ett problem har varit att den skattereform som\r\ngenomfördes. Vi fick inte den tillväxt som den var\r\nbyggd på. Det har raserat mycket av det system som\r\nfunnits förut. Det har inneburit påfrestningar i en\r\nlågkonjunktur.</pre><pre>När det gäller stöd till låginkomsttagare bland\r\npensionärerna har pensionstillskottet höjts. Det\r\nfinns särskilda skatteregler. Det finns kommunalt\r\nbostadstillägg och det särskilda kommunala\r\nbostadstillägget som skall försöka ge denna grupp\r\nen situation som är möjlig att leva med.</pre><pre>Det har alltid funnits en grupp av f.d.\r\ndeltidsarbetande kvinnor, eller kvinnor som inte\r\nhaft eget yrkesarbete, vilka haft en mycket svag\r\nsituation. Det är inte någon nytt som uppkommit\r\nunder de senare åren, utan den gruppen har alltid\r\nfunnits. Jag tror inte att deras situation försämrats\r\njämfört med hur den har varit tidigare. Regeringen\r\nhar genom olika inslag i de förslag som har\r\ngenomförts försökt att skydda de sämst ställda.</pre><pre>Anf. 43  BERITH ERIKSSON (v) replik:</pre><pre>Herr talman! Jag tänker inte gå in på hela det\r\nspektrum av detaljer som Karin Israelsson här\r\nredogjorde för. De sakerna tas ju upp gång på gång,\r\nframför allt inom de områden där frågorna hör\r\nhemma. Det gäller då skatter och finansiering.</pre><pre>Det går, Karin Israelsson, att bygga ett system som\r\ninnebär att man bättre lyckas skydda\r\nlåginkomsttagarna. I stället för att göra\r\nnedskärningar även för dem som har de lägsta\r\ninkomsterna kan man nämligen sänka taket i\r\nsystemet, vilket vi i Vänsterpartiet föreslår i vår\r\nmotion i detta sammanhang.</pre><pre>Anf. 44  KARIN ISRAELSSON (c) replik:</pre><pre>Herr talman! När det gäller helhetsbilden måste jag\r\nsäga att det nog är nödvändigt att ha en sådan. Det\r\ngår inte att plocka ut delar ur ett system och peka\r\npå att just en viss del är avgörande. Det finns ju en\r\nhelhetssyn också beträffande frågan om hur\r\nekonomin för de enskilda ser ut. Analyser görs med\r\njämna mellanrum, vilket jag tror är helt\r\nnödvändigt. Även om vi i detta sammanhang inte\r\nskall behandla skatterna måste jag framhålla att det\r\nhär har stor betydelse i sammanhanget.</pre><pre>Det är väl lätt för Berith Eriksson, som har oanade\r\nekonomiska resurser, att tillåta sig att behålla de\r\nsystem som finns i dag och att anse att de är bäst\r\noch i alla avseenden rättvisande. Men har man ett\r\nansvar för framtiden och för en uthållighet i\r\nsystemet, måste insikten finnas att förändringar\r\nmåste göras för att det hela skall vara hållbart. Man\r\nkan inte bara låta det rulla vidare och säga nej\r\ndärför att det är populistiskt.</pre><pre>Förste vice talmannen anmälde att Berith Eriksson\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 45  ULRICA MESSING (s):</pre><pre>Herr talman! Föräldraförsäkringen är nog ett av\r\nvåra allra mest uppskattade försäkringssystem --\r\nkanske framför allt bland tjejer, som fortfarande är\r\nde som mest använder sig av försäkringen.</pre><pre>Genom föräldraförsäkringen får alla, oavsett\r\nvarifrån man kommer, möjlighet att under tolv\r\nmånader vara hemma med sina barn -- en del med\r\nen ersättning motsvarande 90 % av den vanliga\r\ninkomsten, andra med en ersättning om 60 kr om\r\ndagen, i alla fall än så länge. Men detta är inte\r\nriktigt rättvist. Vad jag tycker att vi i framtiden\r\nborde se över något är hur vi kan garantera en mer\r\nrättvis och lika inkomst för alla som är hemma med\r\nsina barn.</pre><pre>Föräldraförsäkringen utgår i dag från\r\nvårdnadshavaren, och vårdnadshavare är allra\r\noftast mamman. Om familjen så vill, kan pappan\r\nockså stå som vårdnadshavare -- även om man inte\r\när gift.</pre><pre>När det gäller både föräldraförsäkringen och de\r\ndagar som ger ersättning för vård av sjukt barn\r\nutgår man från att det är mamman i första hand --\r\nmen det kan också vara pappan, om mamman\r\nväljer att överlåta dagar -- som stannar hemma med\r\nbarnet.</pre><pre>I en familj där mamman och pappan lever\r\ntillsammans fungerar detta ganska bra. I familjer\r\nmed nya sammanboende partner fungerar det\r\nmindre bra. För ensamstående mammor och\r\npappor fungerar det inte alls. De har ingen\r\nsammanboende att överlåta dagar till.</pre><pre>De regler som nu finns i fråga om\r\nföräldraförsäkringen och dagarna för vård av sjukt\r\nbarn har varit i funktion under ganska lång tid. Men\r\nden verklighet som allt fler av dagens familjer lever\r\ni och de problem som de brottas med stämmer inte\r\nalltid överens med förutsättningarna bakom\r\nreglerna.</pre><pre>Allt fler barn växer upp med ensamstående\r\nföräldrar, med nära anhöriga långt borta och med\r\nnya familjebilder framför sig. Alla kan vi\r\nnaturligtvis tycka vad vi vill om det, men vi kan inte\r\nbortse från att det är så här det fungerar.</pre><pre>För många av dagens familjer skulle därför\r\nmöjligheten att få överlåta dagar från\r\nföräldraförsäkringen och från ersättningen för vård\r\nav sjukt barn till någon annan vuxen innebära stora\r\nmöjligheter till flexibilitet och enklare lösningar.</pre><pre>Om ensamstående mammor eller pappor kunde\r\nlåta farmor, mormor eller bästa vännen stanna\r\nhemma med barnet i stället för att någon av de här\r\nföräldrarna varje gång gör det, skulle de få mycket\r\nstörre möjligheter till avlastning och planering.\r\nSamma sak gäller familjer med två föräldrar.</pre><pre>Men med de problem som dessutom finns i dag och\r\nsom har med den stora arbetslösheten att göra är\r\ndetta också en ekonomisk fråga.</pre><pre>Jag är övertygad om att varje förälder själv är\r\nsuverän att planera hur enskilda dagar i både\r\nföräldraförsäkringen och ersättningen för vård av\r\nsjukt barn bäst kan passa i resp. familj. Ibland\r\nskulle det kunna rädda föräldrarna från att hamna i\r\nknipa på arbetet. Ibland skulle det kunna innebära\r\natt andra vuxna får möjlighet att vara med barnet i\r\nstället för att bara mamman och pappan är det.</pre><pre>Jag tycker att vi borde släppa mera på familjernas\r\nmöjligheter att själva styra sina dagar och låta\r\nföräldrarna fördela dessa på det sätt som passar\r\ndem bäst. Jag är övertygad om att det skulle\r\nuppskattas av många. Det skulle innebära att\r\nbarnen inte kom i kläm. Som förälder är man ju\r\nnaturligtvis väldigt mån om att det är någon som\r\nman känner för och någon som man litar på som är\r\nmed barnet. Det är självklart.</pre><pre>Om vi dessutom utgår från dagens system, som\r\ninnebär att det i stort sett är mamman som måste\r\növerlåta dagar till någon annan genom sin\r\nfullmakt -- det kanske t.o.m. skall vara mammans\r\ninkomst som räknas vid överlåtandet av dagar --\r\nförstår jag inte att det skulle leda till en större\r\nadministration eller högre kostnader i\r\nförsäkringssystemet.</pre><pre>Det skall vara upp till föräldrarna att själva\r\nbestämma fördelningen av sina dagar, oavsett hur\r\nfamiljebildningen ser ut och oavsett hur föräldrarna\r\nlever. Jag tror att de allra flesta kommer att utgå\r\nfrån familjens och barnens bästa.</pre><pre>Anf. 46  KARIN ISRAELSSON (c) replik:</pre><pre>Herr talman! Ulrica Messings inledning var\r\nintressant. Den skulle lika väl kunna vara hämtad\r\nfrån ett av mina många anföranden om\r\nfamiljepolitiken, med tanke på orättvisan när det\r\ngäller de olika inkomstslagen och garantinivån på\r\n60 kr. Jag kan inte sticka under stol med att vi i\r\nCenterpartiet under ett antal år har försökt att få till\r\nstånd en höjning.</pre><pre>För dagen är det kanske inte riktigt aktuellt. Men\r\njag tror att det finns anledning att se över\r\nföräldraförsäkringen även från den här\r\nsynpunkten. Vi får väl se vad som händer här i\r\nframtiden.</pre><pre>Vårdnadsersättningen är ju ett sätt att värdera\r\narbetet lika. 60-kronan var Centerpartiets bidrag\r\nnär det gällde att åstadkomma en förändring och en\r\nlika värdering av vårdinsatsen 1980/81, då den\r\ngenomfördes. Den gäller för tre månader. Den här\r\ntanken har alltså funnits tidigare.</pre><pre>När det gäller detta med att överlåta\r\nföräldraförsäkringen kan jag säga att jag förstår\r\nföräldrarnas uppfattning. Särskilt gäller det\r\nensamstående föräldrar som har barn som kanske\r\nofta drabbas av sjukdomar och som upplever att\r\nman på arbetsplatsen kanske inte ser med största\r\nvälvilja att den unga kvinnan -- som det oftast är\r\nfråga om -- är borta från sitt arbete.</pre><pre>Vi i utskottet har, med stöd av\r\nRiksförsäkringsverkets utredning, inte funnit det\r\nvara möjligt att i dag förändra det här begreppet.\r\nMan får en helt annan försäkring då -- en sorts\r\nbarntillsynsförsäkring -- och något sådant är vi inte\r\nberedda att införa. Vi känner ju heller inte helt till\r\nvad konsekvenserna av detta skulle bli.</pre><pre>I stället har vi en väldigt generös, tillfällig\r\nföräldrapenning när det gäller vård av sjukt barn.\r\nDen kan utgå i ända upp till 120 dagar om så krävs --\r\ni varje fall i 60 dagar per barn och år.</pre><pre>Naturligvis kan det finnas önskemål om ytterligare\r\nförändringar. Men för dagen är vi inte beredda att\r\ngöra sådana förändringar i föräldraförsäkringen,\r\nvilken redan är en mycket komplicerad form att\r\nadministrera för Försäkringskassan. Föreslagna\r\nåtgärder skulle ytterligare komplicera den\r\nhandläggningen och också fördyra hela\r\nförsäkringen.</pre><pre>Anf. 47  ULRICA MESSING (s) replik:</pre><pre>Herr talman! Jag tror inte att vi genom att mjuka\r\nupp reglerna om vem som skall vara hemma för att\r\nt.ex. ta hand om ett sjukt barn skapar ett system\r\nsom på något vis får oanade konsekvenser. Jag tror\r\nnämligen att de allra flesta föräldrar, så långt det är\r\nmöjligt, själva vill vara hemma med barnen. Men\r\ndet finns tillfällen då det är nästan omöjligt, då\r\ndetta ställer till stora problem. Därför tror jag inte\r\nriktigt att Riksförsäkringsverkets beräkningar alltid\r\nstämmer helt och hållet. De bygger ju på att\r\nsystemet alltid skall användas fult ut. Men det tror\r\njag inte blir fallet.</pre><pre>Anf. 48  KARIN ISRAELSSON (c) replik:</pre><pre>Herr talman! Det kan vara riktigt att det är svårt att\r\ngöra sådana här beräkningar, som naturligtvis\r\nbygger på antaganden. De kostnader som anförs\r\nhär kan lika gärna bli betydligt högre.</pre><pre>Vad som saknas i debatten är kommunens ansvar.\r\nTidigare fanns ju s.k. barnsamariter. Men många\r\nkommuner använder sig i dag av\r\nhemsamaritkåren -- den personal som finns inom\r\nden öppna servicen för hjälp åt äldre -- för att klara\r\ntillfälliga bekymmer som föräldrarna har.</pre><pre>Jag är fullt medveten om att kommunerna i\r\nnedskärningstider kanske drar ned på den\r\nmöjligheten. Jag tror att man i kommunen bör\r\nagera för att hitta en stödform som man också i de\r\nhär fallen kan använda sig av. Det är möjligt att det\r\ninte är det som man direkt borde använda sig av.\r\nMen det är bra om det finns någon form av\r\nskyddssystem för de unga ensamstående\r\nföräldrarna som ju har en mycket påfrestande\r\nsituation.</pre><pre>Anf. 49  ULRICA MESSING (s) replik:</pre><pre>Herr talman! Karin Israelsson nämner det här med\r\nhemsamaritkår, som finns in en del kommuner. Jag\r\när medveten om den verksamheten, och jag tror att\r\nden är bra. Men i en del andra kommuner har man\r\nlöst det på andra sätt för att avlasta familjer --\r\noavsett om man är ensamstående eller ingår i en\r\ntvåpartsfamilj.</pre><pre>Som enskild förälder -- om jag går till mig själv -- är\r\njag emellertid inte beredd att lämna mitt barn till en\r\nperson som jag inte känner, en person som mitt\r\nbarn aldrig har varit i kontakt med. Jag vet också\r\natt den frågan i dag i många kommuner lyfts fram\r\nav föräldrar.</pre><pre>Hemsamaritkåren fungerar bra för de familjer som\r\nhar regelbunden kontakt med kåren. Men vid de\r\nenstaka tillfällen då man får sådana problem att\r\nman skulle behöva anlita en nära anhörig, som\r\nfarmor eller mormor, för att få hjälp med\r\navlastningen vid sjukdom -- det gäller även vid\r\nutnyttjande av föräldraförsäkringen på annat sätt --\r\ntror jag inte att kåren alltid är lämpligast. Jag tror\r\natt det skulle vara mycket lättare om reglerna\r\nkunde mjukas upp så att familjen själv, vid enstaka\r\ntillfällen, kunde överlåta rätten till dessa dagar,\r\nframför allt med tanke på ensamstående föräldrar,\r\noftast unga tjejer, som är hårt utsatta.</pre><pre>Förste vice talmannen anmälde att Karin Israelsson\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 50  KENT CARLSSON (s):</pre><pre>Herr talman! Jag börjar känna mig som en raspig\r\ngammal skiva. I denna talarstol har jag vid flera\r\ntillfällen tagit upp regler i våra system och lagar som\r\ndiskriminerar homosexuella.</pre><pre>Återigen har vi här ett utskottsbetänkande där man\r\nviftar bort en fråga som i allra högsta grad rör just\r\nhomosexuella par med barn. Vad är då felaktigt? I\r\ndag kan en förälder, med hemmaboende barn, som\r\när sammanboende med en person av annat kön\r\növerlåta rätten till sina dagar med tillfällig\r\nföräldrapenning till den personen. Om man som\r\nförälder, med hemmaboende barn, bor tillsammans\r\nmed person av samma kön, får man inte göra det.</pre><pre>Jag skulle vilja ställa en fråga till utskottets\r\nledamöter -- oavsett partifärg. Är det rimligt att\r\ngöra en sådan åtskillnad? Hur stämmer det överens\r\nmed det uttalande som riksdagen gjorde att den\r\nhomosexuella samlevnadsformen är en fullt\r\nacceptabel och från samhällets synpunkt godtagbar\r\nform för samlevnad?</pre><pre>Man kan också diskutera vilka lösningar som är\r\ntänkbara. Den ''lilla'' lösningen skulle kunna vara\r\natt utskottet säger: Det här är en orimlig\r\ndiskriminering av homosexuella när det gäller deras\r\nbehov av att kunna lösa omvårdnadsfrågan vid\r\nbarns sjukdom och att man föreslår en ändring\r\ngenom att ta bort orden ''under äktenskapsliknande\r\nformer'' vid en formulering.</pre><pre>Den ''stora'' lösningen, som Ulrica Messing tar upp\r\ni sitt anförande ger alla föräldrar en större\r\nmöjlighet att välja vem som skall vara hemma när\r\nbarnet är sjukt och man själv inte kan stanna\r\nhemma. Den lösningen vore i slutändan, tycker jag,\r\nden allra bästa.</pre><pre>Mot den s.k. lilla lösningen har jag inte kunnat hitta\r\nnågra allvarliga invändningar, t.ex. att det skulle\r\nvara stora kostnader förknippade med detta. Jag\r\ntycker att det här är en rättvisefråga, och jag är\r\nförvånad över att utskottet i princip bara har viftat\r\nbort frågan. Det vore därför mycket intressant att\r\nfå ett svar från utskottsledamöterna.</pre><pre>I utskottets betänkande sägs det att\r\nRiksförsäkringsverket räknat fram att det skulle\r\nkosta mellan 105 till 110 miljoner kronor. Precis\r\nsom Ulrica Messing, ifrågasätter jag starkt den\r\nsiffran. Det skulle bygga på att föräldrar, med det\r\nnuvarande systemet, inte skulle vara hemma med\r\nsina barn när de är sjuka. Jag tror inte att så är\r\nfallet, därför att föräldrar ofta inte kan göra det\r\nvalet i dag. Siffran är alltså en oerhört osäker\r\nsådan. Det skulle vara intressant om en myndighet\r\nkunde göra en djupdykning på det här området för\r\natt exempelvis utröna hur ofta man kan finna\r\npersoner som gratis tar hand om barn i dag. Det är\r\nnämligen däri som skillnaden i kostnader skulle\r\nligga.</pre><pre>I utskottets betänkande sägs det att man inte vill\r\nbehandla frågan om de homosexuella på grund av\r\natt en utredning arbetar med partnerskapsfrågan.\r\nJag har tidigare betecknat den utredningen som en\r\nsoptunna. Alla frågor i denna kammare som berör\r\nhomosexuella hänvisas till denna utredning, trots\r\natt direktiven för utredningen inte är sådana och\r\ntrots att den här typen av frågor på ett antal\r\nområden inte heller berörs.</pre><pre>Låt mig ta ett exempel för att visa att den\r\nhänvisning som utskottet gör inte är helt rätt. Det\r\ngäller de homosexuella par som inte har för avsikt\r\natt registrera sitt partnerskap -- om vi nu får\r\nregistrerat partnerskap för homosexuella -- men\r\nsom bara vill bo samman. Någon av dem har\r\ndessutom ett barn. Frågor i och med det kommer\r\ninte att lösas. Jag gör då återkoppling till det som\r\njag sagt tidigare. Är det rimligt att en ensamstående\r\nförälder, som bor tillsammans med person av annat\r\nkön kan överlåta rätten till sin tillfälliga\r\nföräldrapenning till denna person, medan en\r\nensamstående förälder som bor tillsammans med\r\nperson av samma kön inte kan det? Jag ser inte vad\r\nsom är rim och reson i det resonemanget, och jag\r\nväntar med spänning på svaret från utskottets\r\nledamöter.</pre><pre>Anf. 51  BERITH ERIKSSON (v) replik:</pre><pre>Herr talman! Jag vill meddela att jag och\r\nVänsterpartiet också står bakom den motion som är\r\nväckt med anledning av detta. Det här är ju en\r\npolitisk och inte en ekonomisk fråga.</pre><pre>Anf. 52  KARIN ISRAELSSON (c):</pre><pre>Herr talman! Jag tänker svara på Kent Carlssons\r\nfråga. I vad mån svaret kommer att gillas, vågar jag\r\ninte yttra mig om.</pre><pre>Motionen är ju inte ny, och man kan, som Kent\r\nCarlsson gör, tycka att till Parterskapsutredningen\r\nslängs allt. Men vi har den praxisen här i riksdagen,\r\natt när en utredning pågår företar man sig i\r\nutskotten inte gärna några förändringar av den lag\r\nsom styr olika verksamheter. Man avvaktar i stället\r\naktuell utredning. Vi har också fått oss\r\ntillkännagivet att regler för\r\nsocialförsäkringslagstiftning också skall undersökas\r\ni samband med Partnerskapsutredningen, vilket\r\nalltså har legat till grund för att vi inte tagit några\r\nandra initiativ i den här frågan.</pre><pre>Det kan också vara så, att man i den tidigare\r\nlagskrivningen inte beaktat detta på grund av att\r\nman när dessa lagar skrevs inte hade en tanke på att\r\nen sådan situation skulle kunna uppstå. Jag vet inte\r\nnär Partnerskapsutredningen tänker presentera sitt\r\nförslag -- tidpunkten har ju skjutits fram. Men det\r\nfinns all anledning att studera förslaget för att se om\r\nman tar upp den här frågan.</pre><pre>Vi har förutsatt att de motioner som väcks i\r\nriksdagen med anledning av de homosexuellas\r\nsituation går till utredningen för beaktande. Därför\r\nhar vi i utskottet med de skrivningar som är gjorda\r\navstyrkt motionen.</pre><pre>Skälen till barntillsynsförsäkringen, som skulle bli\r\nen förändrad version av föräldraförsäkringen, är\r\ndesamma som jag anförde när jag replikerade\r\nUlrica Messing.</pre><pre>Anf. 53  KENT CARLSSON (s):</pre><pre>Herr talman! Det är klart att jag inte är nöjd med\r\nsvaret.</pre><pre>När det gäller formfrågan säger Karin Israelsson att\r\nså länge sittande utredning pågår gör vi i riksdagen\r\ningenting åt det. Jag brukar ta ett exempel som\r\nmotbevisar ett sådant talesätt.</pre><pre>För ungefär 1,5 månader sedan beslutade denna\r\nriksdag -- trots att en utredning pågår angående\r\nstraffsystemet -- att förändra den villkorliga\r\nfrigivningen från våra fängelser. Det var en liten\r\nnätt reform som kostar skattebetalarna ett belopp i\r\nstorleksordningen 215 miljoner kronor. Då fanns\r\ndet pengar. Man struntade också i att det pågick en\r\nutredningen. Men när det, som i den här frågan, i\r\nprincip inte kostar någonting och det är tveksamt\r\nom den utredning som man hänvisar till ens skall\r\nbeakta frågan, kryper man bakom utredningen.</pre><pre>Jag skulle vilja höra från Karin Israelsson om det i\r\ndenna sakfråga är rimligt att göra denna åtskillnad\r\nmellan ensamstående heterosexuella föräldrar med\r\nsambo och ensamstående homosexuella föräldrar\r\nmed sambo.</pre><pre>Den förändringen skulle socialförsäkringsutskottet\r\nha kunnat göra. Det är det jag kallar den lilla\r\nlösningen. Den kostar i princip ingenting; det är en\r\nytterst liten summa som skulle kunna drabba\r\nskattebetalarna.</pre><pre>Det är principiellt viktigt att utgå från det uttalande\r\nsom riksdagen har gjort, dvs. att vi accepterar den\r\nhär samlevnadsformen och därmed inte skall godta\r\nnågon diskriminering. Vi har t.o.m. i kammaren\r\nantagit en antidiskrimineringslag för ett par år\r\nsedan.</pre><pre>Jag vill gärna veta vilken syn Karin Israelsson har i\r\nprincipfrågan. Det skulle givetvis också vara\r\nintressant att höra vad de andra partierna tycker.</pre><pre>Anf. 54  KARIN ISRAELSSON (c):</pre><pre>Herr talman! Lagens begränsningar har tillkommit\r\nför att inte alltför många skall kunna få del av de\r\nhär förmånerna. Det är ett begränsningssystem,\r\nsom också finns i många andra av\r\nsocialförsäkringslagarna, när det gäller att ta del av\r\nersättningar. Det är alltså en begränsad grupp som\r\nkan få del av ersättningarna. Det är samma system\r\nför barnbidraget, som går till vårdnadshavaren.</pre><pre>Om man börjar röra i systemet vet man inte vilka\r\neffekter det får. Det är det som har legat bakom\r\nutskottets skrivning att frågan behöver utredas i ett\r\nvidare perspektiv, när en grundregel skall ändras i\r\nsocialförsäkringssystemet. Det handlar om vem\r\nsom skall vara mottagare av olika ersättningar och\r\nförmåner. Det är inte helt enkelt.</pre><pre>Jag kan förstå att man i det enskilda fallet tycker att\r\ndet är mycket märkligt att en sådan här förändring\r\ninte görs. Vi har också ambitionen att inte försvåra\r\nadministrationen av de här försäkringarna. Det\r\nmåste finnas ett klart och entydigt regelverk, så att\r\nrätt förmån går till rätt mottagare.</pre><pre>Jag kan också förstå att man tycker att vi är mycket\r\nbyråkratiska som inte vill göra en förändring i just\r\ndet här enskilda fallet, som kan verka\r\nbehjärtansvärt.</pre><pre>Vi tror samtidigt att det kan vara en fördel om\r\nPartnerskapsutredningen -- och även riksdagen, i\r\nsamband med ett eventuellt beslut i framtiden --\r\nklarlägger sin syn på hur ett homosexuellt\r\nförhållande skall bedömas. I sambolagen har man\r\nkunnat rätta till en del av de bekymmer som\r\ntidigare fanns. Men det kan alltid finnas\r\nförhållanden mellan människor som det är svårt att\r\nlagreglera, eftersom det kräver förändringar i\r\nsystemen som inte var tänkta.</pre><pre>Anf. 55  KENT CARLSSON (s):</pre><pre>Herr talman! Jag inser att den stora lösningen --\r\ndvs. att ge föräldrar, par eller ensamstående, full\r\nrätt att fritt överlåta ersättning till i princip vem som\r\nhelst -- kan leda till kostnader och merarbete och\r\natt det noggrant måste utredas hur ett sådant\r\nsystem skall utformas. Jag tror inte att kostnaden\r\nskulle bli överdrivet stor. I princip finns den\r\nkostnaden redan i dag, genom att vi tvingar in\r\nframför allt ensamstående föräldrar i en situation\r\ndär de bara kan välja att själva stanna hemma för\r\nvård av barn.</pre><pre>När det gäller den lilla lösningen tror jag uppriktigt\r\nsagt inte på Karin Israelssons argument. Det är\r\ngrötargumentet, som är att minsta lilla förändring\r\nskulle innebära mycket krångel och medföra andra\r\nkrav. Det är ett argument som man tar fram när\r\nman inte har något annat.</pre><pre>Jag skulle kunna förstå detta, om en heterosexuell\r\nensamstående förälder inte hade möjlighet att\r\növerlåta rätten till ersättning till sambon, dvs. om\r\nvillkoren var likvärdiga mellan den ensamstående\r\nheterosexuelle och den ensamstående\r\nhomosexuelle. Så är det inte i dag, utan det görs en\r\nmycket tydlig åtskillnad. Vi ger större möjlighet för\r\nden heterosexuella mamman eller pappan som bor\r\ntillsammans med en person av ett annat kön än för\r\nden förälder som är homosexuell och bor\r\ntillsammans med en person av samma kön.</pre><pre>Den här åtskillnaden mellan olika\r\nsamlevnadsformer är rent diskriminerande. Jag kan\r\ninte se varför man inte skulle kunna göra en\r\nförändring i lagstiftningen i dag. Det handlar om en\r\nytterst liten grupp, men det är oerhört viktigt\r\nprincipiellt sett.</pre><pre>Slutligen vill jag ta upp frågan om\r\nPartnerskapsutredningen. Jag har kallat den för\r\nsoptunnan, därför att vi hänvisar i princip allt dit.\r\nDess främsta uppgift är att utreda om det skall\r\ninföras en partnerskapslag, ungefär på samma sätt\r\nsom äktenskapslagstiftningen för heterosexuella.</pre><pre>Precis som bland heterosexuella kommer det att\r\nfinnas en oerhört stor grupp homosexuella som\r\nbara sammanbor. De kommer att finnas även om vi\r\nfår en partnerskapslag. Jag vet inte om vi får en\r\nsådan, då det har varit sådana fördröjningar.</pre><pre>Det här är alltså inte en fråga för\r\nPartnerskapsutredningen. Det är snarare en fråga\r\nför riksdagen att ta ställning till här och nu. Det\r\nhandlar om vilken grundinställning man har. Jag\r\nmåste tyvärr notera att det inte verkar finnas någon\r\nvilja att undanröja den här diskrimineringen och att\r\ndet hos andra i den här kammaren finns en\r\nbristande vilja att tala om var de står.</pre><pre>Överläggningen var härmed avslutad.</pre><pre>(Beslut fattades efter 7 §.)</pre><pre>7 §  Anslag till skatteförvaltningen, m.m.</pre><pre>Föredrogs</pre><pre>skatteutskottets betänkande</pre><pre>1992/93:SkU22 Anslag till skatteförvaltningen,\r\nm.m. (prop. 1992/93:100 delvis).</pre><pre>Anf. 56  BRUNO POROMAA (s):</pre><pre>Herr talman! Av de tolv reservationer som är\r\nfogade till det betänkande som riksdagen nu\r\nbehandlar svarar vi socialdemokrater för fyra.</pre><pre>De här fyra reservationerna betecknar vi inom vårt\r\nparti som mycket viktiga. Med dem vill vi bidra till\r\natt förhindra något som allt fler människor\r\nupplever som ett undergrävande av den allmänna\r\nsamhällsmoralen, som nu sker genom den växande\r\nekonomiska brottsligheten.</pre><pre>För tre veckor sedan behandlade riksdagen den\r\nekonomiska brottsligheten i samband med anslaget\r\ntill polisväsendet. I det sammanhanget redogjorde\r\nvår talesman Lars-Erik Lövdén på ett utförligt sätt\r\nför vår syn på den ekonomiska brottslighetens\r\nutbredning och skadeverkningar för såväl enskilda\r\nsom samhället i stort. Han gjorde det dock tyvärr\r\nför döva öron.</pre><pre>Man kan fråga sig vad det är som ligger bakom de\r\nborgerliga partiernas ointresse att bekämpa den\r\nekonomiska brottsligheten. Är det möjligtvis så att\r\nni anser att det här är en utpräglad\r\nsocialdemokratisk fråga och att ekobrotten bara\r\ndrabbar staten och inte enskilda individer?</pre><pre>Om det senaste stämmer, har ni fel. Den\r\nekonomiska brottsligheten snedvrider\r\nkonkurrensförhållanden, och därmed hotas också\r\nen sund marknadsekonomi. De enskilda\r\nindividerna drabbas i allra högsta grad, som\r\nskattebetalare, som anställda, som konsumenter\r\noch som hederliga företagare.</pre><pre>Lindbeckkommissionens resultat ser ni med stor\r\nförkärlek som en bibel i ert politiska arbete, men\r\nett förslag från kommissionen förbiser ni\r\nmedvetet -- eller är det omedvetet? Kommissionen\r\nföreslår nämligen bl.a. att kampen mot den\r\nekonomiska brottsligheten effektiviseras, så att\r\nbeslutade skatter i ökad utsträckning faktiskt\r\nbetalas in.</pre><pre>Den ansträngda samhällsekonomin, där\r\nstatsskulden snart tenderar att passera 1 biljon\r\nkronor -- det är ett svindlande belopp -- försöker ni\r\nbota med besparingar. Det kommer aldrig att\r\nlyckas. De problemen kan man bara lösa med både\r\nbesparingar och ökade inkomster till statskassan.</pre><pre>Jag kan glädja er med att jag här och nu icke har\r\nför avsikt att plädera för några inkomstökningar till\r\nstatskassan genom skattehöjningar. Däremot\r\npläderar jag för vårt förslag i vår reservation om\r\nytterligare 25 miljoner kronor till Riksskatteverket\r\nför utökning av antalet tjänster samt utbildning av\r\nskatterevisorer.</pre><pre>För närvarande är ca 1 000 av skattemyndighetens\r\n11 000 årsarbetskrafter avsatta för revision. Av\r\ndessa arbetar 10 % eller 100 revisorer med\r\nskattebrott. Enligt vår uppfattning är det för små\r\nresurser, och ledningen för myndigheten framförde\r\nockså vid utskottets hearing farhågor för att det\r\nknappa anslaget kunde komma att medföra\r\nytterligare en minskning av den offensiva\r\nkontrollverksamheten, och då inom bekämpandet\r\nav den ekonomiska brottsligheten. Det är ytterst\r\nallvarligt.</pre><pre>I betänkandet framhåller ni att det är av vikt att\r\nskatteförvaltningen håller tillbaka kostnaderna i\r\nstörsta möjliga utsträckning och gör nödvändiga\r\nrationaliseringar och omprioriteringar. Jag måste\r\ndärför fråga K.-G. Svenson, som är utskottets\r\ntalesman: Hur skall skatteförvaltningen kunna göra\r\ndet samtidigt som ni titt och tätt kommer med\r\nåtgärder som har motsatt effekt? Jag kan peka på\r\nflera sådana åtgärder.</pre><pre>Vid vår hearing med ledningen för\r\nRiksskatteverket ställdes från ledningens sida ett\r\nklart uttalat krav på att man inte skulle införa något\r\nreparationsavdrag mot fastighetsskatten som en\r\ntillfällig stimulansåtgärd i det s.k. ROT-\r\nprogrammet. I stället ville man ha en annan\r\nlösning, t.ex. någon form av bidrag. Det tog ni\r\ningen som helst hänsyn till.</pre><pre>Upphävandet av betalningslagen är också ett\r\nsådant exempel. Det har lett till avsevärt minskade\r\nkontrollmöjligheter när det gäller utländska\r\ntransaktioner. Betalningslagen har ersatts med i\r\npraktiken frivilligt uppgiftslämnande med en\r\nbeloppsgräns på 50 000 kr från de skattskyldiga.\r\nVid ett senare tillfälle kommer riksdagen, på ett för\r\noss oförståeligt initiativ från regeringens sida, att ta\r\nställning till en höjning av beloppsgränsen från\r\ndessa 50 000 till 75 000 kr. Genom reservation nr 7\r\nvill vi få till stånd en skärpning av bl.a.\r\nkontrollåtgärderna länderna emellan i denna fråga.</pre><pre>I höstas avskaffade riksdagsmajoriteten på förslag\r\nav regeringen lagen mot skatteflykt. För vårt\r\nvidkommande var den åtgärden svårförståelig, och\r\nhär lyssnade man inte heller på skattemyndighetens\r\nuppfattning. Även om lagen inte kom till\r\nanvändning så ofta hade den en mycket viktig\r\npreventiv funktion. Att vidta den åtgärden var lika\r\ndumt som det skulle vara att ta bort\r\nhastighetsbegränsningen på en vägsträcka därför\r\natt ingen körde fortare än vad som föreskrevs. Vi\r\nvill att regeringen omedelbart skall komma med ett\r\nförslag om återinförande av lagstiftningen.</pre><pre>Om skattemyndigheten skall kunna utföra en\r\neffektiv skattekontroll krävs det vissa legala\r\ninstrument. Sådana lagliga instrument som\r\nmyndigheten i dag förfogar över är bl.a. bevis- och\r\nbetalningssäkringslagarna. Tillsättandet av den s.k.\r\nRättssäkerhetskommittén -- den är parlamentariskt\r\nsammansatt, och jag ingår som ledamot i den --\r\ninger stor oro över att dessa instrumenten på ett\r\nallvarligt sätt kommer att luckras upp av den\r\nborgerliga regeringen. Vi kommer dock för vår del\r\natt motsätta oss alla sådana förändringar i de här\r\nregelsystemen som bidrar till att undergräva\r\neffektiviteten i skattekontrollen. Vi kan tänka oss\r\nundantag, men de undantagen måste motiveras av\r\nmycket, mycket starka rättssäkerhetsskäl.</pre><pre>Herr talman! Avslutningsvis vill jag med det som\r\njag har sagt yrka bifall till våra fyra reservationer.</pre><pre>Sammanfattningsvis vill jag ha sagt att vi anslutit\r\noss till regeringens förslag om anslaget till\r\nskattemyndigheten, dock med ett undantag,\r\nnämligen att ytterligare 25 miljoner kronor avsätts\r\ntill myndigheten som ett led i ansträngningarna att\r\nbekämpa den ekonomiska brottsligheten. Vårt\r\nställningstagande om anslaget till myndigheten\r\nförutsätter dock att regeringen framdeles -- i\r\nmotsats till vad som hittills har skett -- verkar för\r\nförenklingar inom myndigheten, så att man kan\r\nomfördela resurserna till andra och viktigare\r\narbetsuppgifter inom myndigheten. Vi kan i\r\nlängden inte godta att nya arbetsuppgifter tillförs\r\noch att arbetsuppgifterna försvåras samtidigt som\r\nresurserna begränsas.</pre><pre>Anf. 57  PETER KLING (nyd):</pre><pre>Herr talman! I betänkandet SkU22 har Ny\r\ndemokrati åtta reservationer.</pre><pre>Som den föregående talaren sade förekommer det\r\nett stort fusk med skatter i landet -- det vet alla.\r\nDen svarta sektorn har i dag troligtvis ökat med\r\nlångt över 100 miljarder. En grundförutsättning för\r\natt man skall få in pengar är enligt Ny demokratis\r\nmening att det finns en ökad rättssäkerhet för\r\nskattebetalarna. Har man ett rättssystem som inte\r\nfungerar i det avseendet får allmänheten inte heller\r\nnågot förtroende för lagarna. Det är därför som vi\r\nhar reserverat oss på åtta punkter mot det som\r\nföreslås.</pre><pre>Exempelvis gör taxeringsmyndigheter ute i landet\r\nolika bedömningar. Vi skapar här i huset\r\nförmodligen så grumliga lagar att de tolkas på olika\r\nsätt på olika håll i landet. På en ort får en företagare\r\nbetala skatt för en viss grej som man på en annan\r\nort inte behöver betala skatt för. På en ort blir\r\narbetare upptaxerade för traktamenten, medan de\r\npå en annan ort inte blir det. Det är inte så konstigt\r\natt vi får en stor svart sektor i landet när folk inte\r\nvet vad de skall rätta sig efter.</pre><pre>Ur den här aspekten ser vi från Ny demokratis sida\r\nmycket allvarligt på det här. Vi menar att\r\nrättssäkerheten måste vara så stor att medborgarna\r\nfår förtroende för vad vi sysslar med här i\r\nriksdagen.</pre><pre>Jag vill också ta upp frågan om eftertaxering. Man\r\nskall inte kunna gå hela fem år tillbaka och riva upp\r\nett beslut som gäller en enskild individ och sedan\r\neftertaxera eller efterskatta den personen. Vi säger\r\natt man skall kunna gå högst två år tillbaka.</pre><pre>Jag vill också ta upp en annan aspekt, nämligen\r\nuttagande av kvarstående skatt eller utbetalning av\r\növerskjutande skatt. Beloppet 25 kr, som i dag är\r\ngränsen, är löjligt lågt. Det har inte räknats upp\r\nsedan den 1 januari 1975. Det är alltså 18 år, och\r\ninflationen har varit ganska rejäl under dessa 18 år.\r\nVi tycker att den gränsen skall höjas till minst 50,\r\nkanske 100 kr. Man skall inte hålla på och vela med\r\nkvarstående skatt eller utbetalning av\r\növerskjutande skatt under 100 kr. Det är kostsamt\r\nför samhället, och det inger absolut inget\r\nförtroende hos medborgarna -- det kan jag tala om\r\nför er.</pre><pre>Jag skall inte gå in på reservationerna, men jag kan\r\nta upp en sak som ligger mig varmt om hjärtat. När\r\nman har blivit anklagad för att undanhålla skatt och\r\närendet går till länsrätten skall man automatiskt få\r\nanstånd med betalningen tills fallet är avgjort,\r\nanser vi.</pre><pre>Det är möjligt att min kollega Bert Karlsson senare\r\nkommer till kammaren och begär ordet för att tala\r\nom detta, men jag kan ändå nämna något mer om\r\nrättssäkerheten och trovärdigheten ute bland folk.\r\nJag tänker då på lägenhetsregister. Vi har föreslagit\r\natt alla som bor i Sverige skall betala skatt. I dag är\r\ndet ungefär 20 000 -- 30 000 företagare som skriver\r\nsig utomlands och inte betalar skatt trots att de bor\r\nhär i Sverige. Därför vill vi ha någon form av\r\nregistrering av var man bor. Vi menar då alltså inte\r\nbara att man skall uppge en adress utan att man\r\nockså skall uppge vilken lägenhet man bor i.</pre><pre>Det fuskas inte bara genom att man inte betalar\r\nskatt. Man kan här också fuska med\r\nbostadsbidragen. Tre, fyra eller fem personer\r\nskriver sig på en adress, bor i samma lägenhet och\r\nlyfter tre fyra bostadsbidrag på detta. Jag hoppas\r\natt Bert Karlsson dyker upp om en stund och\r\nredogör mer utförligt för det förslaget.</pre><pre>Med detta, herr talman, yrkar jag bifall till\r\nreservation 2, 3, 10 och 11, men vi står självfallet\r\nbakom alla reservationer vi har avgivit.</pre><pre>Anf. 58  BRUNO POROMAA (s) replik:</pre><pre>Herr talman! Peter Kling tog upp frågan om\r\nlägenhetsregister. När jag lyssnade till Peter Kling\r\nfick jag uppfattningen att han är mer benägen att\r\nbörja jaga småtjuvar än de stora som får gå fria.</pre><pre>Jag vet inte om Peter Kling har tagit del av den\r\nskrivelse som skatteutskottet har erhållit från\r\npersonalen inom skatteförvaltningen i Stockholms\r\nlän. I denna skrivelse påpekar de anställda att för\r\nt.ex. folkbokföringens del innebär minskningen av\r\npersonal att tiden inte räcker till för kontroller och\r\nutredningar av flyttningsanmälningar. Detta\r\nmedför ökat bidragsfusk. Vi vet att bidragsfusk\r\nförekommer när det gäller bostadstillägg och\r\nbidragsförskott.</pre><pre>Jag skulle vilja föreslå Peter Kling att rösta på våra\r\nreservationer för att därigenom skapa resurser så\r\natt man inom nuvarande personalramar kan syssla\r\nmed dessa arbetsuppgifter. Peter Kling skulle då slå\r\ntvå flugor i en smäll. Han kommer dels åt\r\nbidragsfusket, dels några av de stora hajarna.</pre><pre>Anf. 59  PETER KLING (nyd) replik:</pre><pre>Herr talman! Bruno Poromaa, vi har reservat oss\r\noch sagt att vi vill ha någon form av\r\nlägenhetsregister. Vi vill inte binda upp oss för\r\nnågon speciell form. Om regeringen kommer med\r\nett annat förslag till hur man skall komma åt fusket\r\nställer vi upp på det. Ganska mycket pengar går\r\nförlorade för samhället. Vi har räknat ut att det rör\r\nsig om mellan 3 och 5 miljarder kronor. Det kanske\r\nt.o.m. blir så att Bruno Poromaa röstar på vår\r\nreservation.</pre><pre>Anf. 60  LARS BÄCKSTRÖM (v):</pre><pre>Herr talman! Debatten om anslagen till\r\nskatteförvaltningen har på senare tid kommit att\r\nfokuseras kring frågan om den ekonomiska\r\nbrottsligheten. Det tror jag är bra. Det är där det\r\nstora problemet ligger.</pre><pre>I en doktorsavhandling från 1991 konstaterar\r\nAgneta Enström att den ekonomiska brottsligheten\r\nhar blivit en medveten del i\r\nmarknadskonkurrensen. Hon konstaterar att ett\r\nföretag som skattefuskar kan få 30 % lägre\r\nkostnader och därför kan hålla priser som är 25 %\r\nlägre än konkurrenternas.</pre><pre>Frågan om den ekonomiska brottsligheten är inte\r\nlängre bara en fråga om vänster och höger i\r\npolitiken. Det är också en fråga om att kunna ge\r\nseriösa företagare rimliga konkurrensvillkor. I den\r\nmeningen har Vänstern blivit den del av politiken\r\nsom står på små seriösa företagares sida. Det gäller\r\nnaturligtivs merparten av småföretagarna.</pre><pre>Det finns många rapporter. Riksåklagaren och\r\nRikspolisstyrelsen konstaterade i januari 1992 att\r\ndet här är en alarmerande situation. Riksdagens\r\nrevisorer har konstaterat samma sak -- genom en\r\nsocialdemokrat som Anita Johansson och en\r\nmoderat som Karl-Gösta Svenson. De har insett att\r\ndet här problemet håller på att växa sig alltför stort.</pre><pre>Från Vänsterpartiets sida tog vi upp den frågan\r\nförra året och krävde ytterligare anslag. Vi fick\r\navslag. Den gången föreslog vi 25 miljoner. Det är\r\nvad Socialdemokraterna föreslår i år. Situationen\r\nhar dock blivit värre sedan vi kom med vårt förslag.</pre><pre>Svenska Dagbladet -- som är en ganska lågmäld\r\ntidning när det gäller kampanjer mot ekonomisk\r\nbrottslighet och för ökade anslag till det offentliga --\r\nhade i februari 1992 följande rubrik på nyhetsplats:\r\nAlla deklarationer granskas inte. Tidningen skrev\r\nvidare att frågan om huruvida alla deklarationer\r\ngranskas är en känslig punkt. Länsskattechefen i\r\nStockholm, Bert Lindberg, säger att det officiella\r\nsvaret måste vara att alla granskas. Skattedirektör\r\nLars-Ingvar Persson i Kristianstad medger dock att\r\ndetta inte sker. Artikeln fortsätter med att\r\ngeneraldirektör Lennart Nilsson håller delvis med,\r\nmen han tvekar litet i ordvalet mellan granskning\r\noch kontroll. Han säger att man i någon sorts\r\nmening tittar på alla deklarationer men att det inte\r\nblir kontroll av alla.</pre><pre>Är vi tillfredsställda med detta läge? Skulle jag ha\r\nkunnat säga på detta sätt? Nej, jag skulle inte ens\r\nvilja ta de här omdömena i min mun, eftersom de\r\nriskerar att sätta ned skattemoralen i samhället.\r\nTänk på alla deklaranter som i februari mödosamt\r\nfunderar och räknar med sina miniräknare. Tänk\r\nom de fick för sig att alla deklarationer inte\r\ngranskas. Tänk om de fick för sig att många\r\ndeklarationer inte granskas. Det skulle kunna få\r\nstora konsekvenser för samhällsmoralen.</pre><pre>Vad kommer att hända med det här beslutet? Det\r\nkommer att göras ytterligare nedskärningar. 300\r\nmiljoner skall bort till 1996. Det är mycket. Märk\r\nväl att skatteförvaltningen gav in ett förslag där\r\nman tog på sig stora sparbeting. Man konstaterade\r\natt 1991 års begäran från riksdag och regering\r\ninnebar att man skulle spara 208 miljoner från 1993\r\ntill 1994. Man har lämnat in ett budgetäskande som\r\ninnebär att man skulle dra ner med 260 miljoner.\r\nMan tog på sig mer än vad man fick i uppdrag från\r\nskatteförvaltningen. Vad kontrar regeringen med?\r\nJo, man höjde kravet på sparandet. Man höjde det\r\nmed ungefär 70 miljoner för detta kommande\r\nbudgetår. Förvaltningen hinner inte fasa in så stora\r\nbesparingar så snabbt.</pre><pre>Vad har hänt sedan vi debatterade dessa frågor\r\nförra gången? Jag har kontrollerat en del saker.\r\nInom vissa förvaltningar har antalet ändrade\r\ndeklarationer minskat med hälften mellan 1992 och\r\n1993. Det är väl ingen här i kammaren som tror att\r\ndet beror på att deklaranterna har ökat sitt\r\nkunnande i deklarationsifyllande på ett år. Det kan\r\ninte vara så att man har blivit så oerhört mycket\r\nskickligare i att fylla i deklarationen. Jag tror\r\nsnarast att det beror på att man inte kontrollerar\r\nalla deklartioner lika mycket. Det är en kvalificerad\r\ngissning -- och mer än så.</pre><pre>Det här är allvarligt. Det håller också på att växa\r\nfram ett helt nytt fält för skatteundandragande. Det\r\ngäller momsen. Det är ett område som skall ge 114\r\nmiljarder. Göteborgs skatteförvaltning har redan\r\nslagit larm om att momsbedrägerierna har ökat\r\ndrastiskt. Det är en oerhört lönsam affär. En falsk\r\nfaktura på en miljon kan ge en intäkt på 250 000.\r\nDet är snabba arbetsinkomster som är både\r\narbetsfria och skattefria. Det här gäller positiva\r\nmomsdeklarationer. Bara här i Stockholm tror jag\r\natt man har 100 000 deklarationer att granska. Man\r\nhinner inte alls granska alla negativa deklarationer,\r\ndär den skattskyldige skall få tillbaka momspengar.\r\nDet finns en möjlighet att fuska, eller vara kreativ,\r\nmed de positiva deklarationerna och skaffa sig\r\nskattefördelar och en skattekredit som kan vara\r\navsevärd. Om man inte ens hinner granska alla\r\nnegativa momsdeklarationer finns det ett fält. Det\r\när nästan så att man tvekar att gå in på frågan. Jag\r\nvill inte stå här som någon konsult och ge tips när\r\ndet gäller momsbedrägerier. Detta är oerhört\r\nallvarligt. Vi vet hur det ser ut inom taxinäringen i\r\nStockholm.</pre><pre>Föregående talare från Socialdemokraterna\r\nredogjorde för vad Riksskatteverkets\r\ngeneraldirektör sade till utskottet. Det skedde i\r\nslutna förhandlingar. Det är dock bara att läsa på s.\r\n5 i utskottets handlingar. Det finns ett slags politiskt\r\nspråk, som är ganska diplomatiskt och där man är\r\nverserad i sina omdömen. Enligt utskottet sade\r\nverket att det här är ägnat att inge farhågor för att\r\nambitionen inte kan hållas på en acceptabel nivå.\r\nResultatet kan bli en minskning av den offensiva\r\nkontrollverksamheten. Det är således fråga om en\r\nminskning av något som redan är alltför litet. Det\r\när mycket allvarligt.</pre><pre>Vad säger då utskottet? Utskottet säger att det för\r\ndagen enligt utskottets mening inte är nödvändigt\r\natt tillskjuta mera resurser till just\r\nskatteförvaltningen. Där får man väl spara som på\r\nalla andra ställen. Men det är skillnad på\r\nskatteförvaltningen och andra förvaltningar i\r\nsamhället. Skatteförvaltningen genererar\r\ninkomster. De bedömningar som kan göras visar att\r\nutväxlingen är ungefär 1/5 eller 1/6. För varje krona\r\ni ökad kontroll kan man få 5 eller 6 kr tillbaka. Vi\r\nföreslår 70 miljoner kronor till utökad\r\nkontrollverksamhet när det gäller ekonomisk\r\nbrottslighet -- fördjupad offensiv kontroll.</pre><pre>Utskottet säger att det för dagen inte är aktuellt.\r\nDet kan jag möjligtvis ta fasta på. Det kommer en\r\nkompletteringsproposition framöver. Jag förväntar\r\nmig, Karl-Gösta Svenson, att regeringen då anvisar\r\nytterligare medel. Jag vet att ni nu är låsta på\r\nregeringssidan. Men ni måste komma med\r\nnågonting i kompletteringspropositionen. Jag\r\nbegär inte att Karl-Gösta Svenson skall kunna ge\r\nbesked i dag. Men jag blir förvånad och närmast\r\nindignerad om det inte kommer mer medel i\r\nkompletteringspropositionen. Det får vi debattera.</pre><pre>Det går inte att inom skatteförvaltningen\r\nomfördela till Stockholm; det har utskottet\r\nkonstaterat. Men det får inte bli så att Stockholm\r\nblir en skattefri ö. Det får inte bli så att man när\r\nman skriver officiella handlingar i Stockholm\r\nskriver att man avser att kontrollera på\r\nambitionsnivå x och y, eftersom man inte vågar\r\nsätta ut de rätta siffrorna av rädsla för att det skulle\r\nkunna bli till problem för skattemoralen. Det läget\r\nfår vi väl inte hamna i Karl-Gösta Svenson?</pre><pre>Därför, herr talman, yrkar jag bifall till\r\nVänsterpartiets meningsyttring vad gäller mom 1,\r\noch ställer mig naturligtvis bakom alla de andra\r\nmomenten. Jag yrkar bifall till de\r\nsocialdemokratiska reservationerna. Men jag\r\nbegränsar mitt yrkande till det oerhört väsentliga\r\nmomentet att anslå 70 miljoner mer till\r\nskatteförvaltningen. Det innebär att de kan hålla\r\nsig på den nivå de hade planerat för; redan det är\r\nen indragning, men de får i alla fall rimliga\r\narbetsvillkor.</pre><pre>Anf. 61  KARL-GÖSTA SVENSON (m):</pre><pre>Herr talman! Som framgår av budgetpropositionen\r\nhar, enligt Riksskatteverkets egen uppfattning,\r\nproduktiviteten i skatteförvaltningen varit i stort\r\nsett oförändrad mellan åren 1987 och 1991. Att den\r\ntotala produktiviteten inte förbättrats nämnvärt\r\nförklaras av de begränsningar som myndigheterna\r\ntvingades till på grund av ett omfattande\r\nförändringsarbete i slutet av perioden; det har dels\r\nvarit en rätt omfattande skatteomläggning, dels en\r\nomfattande organisationsförändring, som\r\nbenämnts Sol 90.</pre><pre>Skatteutskottets majoritet delar regeringens\r\nuppfattning att de genomförda förändringarna\r\nskatteomläggningen och\r\norganisationsförändringen -- nu måste resultera i en\r\nförbättrad effektivitet och därmed ökad\r\nproduktivitet.</pre><pre>Socialdemokraterna har i opposition, under den\r\nsenaste tidsperioden, fört en omfattande debatt om\r\nresurstilldelningen vad gäller kampen mot den\r\nekonomiska brottsligheten. Till följd därav föreslår\r\nSocialdemokraterna att Riksskatteverket tilldelas\r\nytterligare 25 miljoner kronor för att reducera\r\nneddragningen av antalet tjänster, och att\r\nytterligare medel utnyttjas för utbildning av\r\nskatterevisorer.</pre><pre>Det är ju, Bruno Poromaa, inte en utökning av\r\nantalet tjänster ni föreslår, utan en minskad\r\nneddragning. Precis som Lars Bäckström sade, har\r\nman i Riksskatteverkets egen anslagsframställning\r\nsagt att man skall minska antalet anställda med\r\ndrygt tusen personer under treårsperioden; för det\r\nkommande budgetåret rör det sig om 350 personer.\r\nI det beslutet har ju även Bruno Poromaa deltagit\r\neftersom han tillhör Riksskatteverkets styrelse.</pre><pre>Den ekonomiska kris som Sverige befinner sig i har\r\nsin grund i bl.a. den kasino- och\r\nspekulationsekonomi som har präglat den\r\nsocialdemokratiska regeringsperioden under 1980-\r\ntalet. Det var under den perioden som bl.a.\r\nbankkrisen föddes. Regering, riksbank och\r\nbankinspektion var knäpptysta. Fallskärmsavtalen\r\nblommade ut, inte minst inom bankvärlden. I\r\nstatens egen bank bidrog Björn Wahlström, under\r\ner regeringsperiod, till att t.o.m. förbättra avtalen\r\nför ett antal direktörer efter det att de hade lämnat\r\nsina befattningar.</pre><pre>Polisens resurser för att bekämpa ekonomisk\r\nbrottslighet har minskat under den\r\nsocialdemokratiska regeringsperioden. Från 1987\r\ntill 1991 minskade resurserna med ca 10 %. Trots\r\ndetta drev Socialdemokraterna igenom en\r\nbesparing på Justitiedepartementets område på 500\r\nmiljoner kronor i samband med krisuppgörelsen i\r\nhöstas.</pre><pre>Ert agerande är inte trovärdigt. Det finns ingen\r\nannan förklaring än att ni genom ert högljudda\r\nuppträdande försöker komma undan ert ansvar. Ni\r\ntog inte tag i problemen med den ekonomiska\r\nbrottsligheten under 1980-talet på ett effektivt sätt.\r\nDet går inte att bortse ifrån att\r\nspekulationsekonomin under 1980-talet ledde till\r\nen ökning av den ekonomiska brottsligheten. Som\r\njag sade tidigare var ni socialdemokrater då knäpp\r\ntysta. Ni gjorde ingenting åt det ökande\r\nmomsfusket.</pre><pre>I samband med en polisutredning 1989 angående\r\nnarkotikabrott och grova bedrägerier\r\nuppmärksammades att den brottmisstänkte bildat\r\nbolag utan någon verksamhet, tillsammans med en\r\nannan kriminellt mycket belastad person.\r\nMomspengar hade felaktigt utbetalats till\r\nbolaget. -- Jag tycker att man kan tala om vad som\r\nskett i verkligheten, trots att Lars Bäckström var\r\nlitet tveksam till detta. -- Vid förhören uppgav den\r\nmisstänkte: Tänk om jag vetat att det var så lätt att\r\nskaffa pengar. Här har man fått slita ut sig alldeles\r\ni onödan på att göra inbrott.</pre><pre>Vilka initiativ tog ni Socialdemokrater i\r\nregeringsställning för att komma till rätta med\r\ndenna typ av brottslighet? Ni gjorde heller\r\ningenting åt de ökande balanserna hos\r\npolismyndigheten när det gäller skattebrottsmålen;\r\ni Stockholm är det ca 1 200 stycken. Den balansen\r\nhar inte tillkommit efter regeringsskiftet; den fanns\r\ntidigare. Ni gjorde ingenting åt den.</pre><pre>Vilka åtgärder har då regeringen vidtagit? Främst\r\nförsta har särskilda pengar tilldelats Riksåklagaren\r\nför att utreda den kvalificerade brottslighet som\r\nriktats mot bl.a. banker. De första åtalen inom\r\nbankvärlden är numera ett faktum.</pre><pre>I syfte att förbättra möjligheterna att bekämpa den\r\nekonomiska brottsligheten har regeringen tagit\r\ninitiativ till en förändring av Rikskriminalpolisens\r\norganisation. Åklagarens roll som\r\nförundersökningsledare är också under\r\nbearbetning. Åklagaren är en nyckelperson i det\r\nhär sammanhanget. Genom att förändra\r\nsituationen och ge åklagaren större möjlighet att\r\nhantera polispersonal får vi en förbättrad\r\neffektivitet och ökad produktivitet när det gäller att\r\nbekämpa den ekonomiska brottsligheten. Det är\r\nkolossalt viktigt. Jag instämmer i Lars Bäckströms\r\nuppfattning: Genom att vi inte bemästrar den\r\nekonomiska brottsligheten får vi inte\r\nkonkurrensneutralitet i näringsverksamheten;\r\nseriösa verksamheter kan därigenom slås ut. Det\r\nmåste vi på alla sätt beivra.</pre><pre>Givetvis har regeringen med kraft ingripit mot de\r\ndemoraliserande fallskärmsavtalen. Det är en\r\nmycket viktig åtgärd. Vi har nyligen i riksdagen\r\nbeslutat att 60 miljoner kronor skall avsättas för en\r\nökad satsning inom polisväsendet avseende\r\nekonomisk brottslighet -- det beslutet fattade vi\r\nförra veckan. Regeringen har beslutat att\r\nskattebrottslagen och uppbördslagen skall bli\r\nföremål för utredning; just för att åstadkomma\r\nförbättringar på det här området.</pre><pre>Ett exempel när det gäller skattebrottsutredningen\r\när att vi tar tag i frågan om försvårad skattekontroll;\r\natt räkenskaperna inte får se ut hur som helst, utan\r\natt man ställer krav på företagarna att följa\r\nbokföringslagen. Det har t.o.m. gått så långt att det\r\nräcker med att man har förvarat sina handlingar i\r\nen skokartong för att man skall undgå att bli dömd\r\nför att ha försvårat skattekontrollen. Vi måste ställa\r\nkrav på detta område. Det gör regeringen genom\r\natt skriva in detta i direktiven till förändring av\r\nskattebrottslagen.</pre><pre>Vi kommer snart här i riksdagen att behandla en\r\nproposition som handlar om åtgärder mot\r\npenningtvätt. Det är ju också ett led i att påverka\r\ntill minskat skattebrott. Inom kort, Lars\r\nBäckström, kan vi förvänta oss förslag från\r\nregeringen som innebär resurser till bl.a.\r\nskatteförvaltningen. De skall skapa underlag för att\r\nbeslutade skatter faktiskt betalas in. Rätt skatt skall\r\ntas ut på rätt sätt och betalas in vid rätt tidpunkt;\r\ndet är ett mål som jag hoppas är gemensamt för oss.\r\nDet skall hos de olika myndigheterna finnas\r\nmöjligheter att uppnå det målet.</pre><pre>Det är ett led i att få bukt med det skattefusk som\r\nställer till med avsevärda problem för den seriösa\r\nnäringsverksamheten. Men det är enligt\r\nutskottsmajoritetens mening absolut nödvändigt\r\natt en sådan satsning kombineras med åtgärder som\r\ninnebär att den flaskhals som f.n. finns hos de\r\nmyndigheter som skall ta emot och följa upp\r\nskattemyndigheternas anmälningar försvinner; den\r\nflaskhalsen finns hos polismyndigheten och delvis\r\npå åklagarsidan.</pre><pre></pre><pre>Det är nödvändigt med kompetenshöjande\r\nåtgärder, snabbhet och effektivitet i hanteringen.\r\nSåväl skattemyndigheterna som polis och åklagare\r\nmåste snabba upp hanteringen av ärendena.</pre><pre>För att komma till rätta med den ekonomiska\r\nbrottsligheten är det helt nödvändigt att förövarna\r\ndöms till straff i nära anslutning till brottet. Enligt\r\nmin uppfattning bör ett typiskt momsfusk,\r\ninnebärande ett falskt krav på överskjutande\r\ningående mervärdesskatt, bli föremål för\r\ndomstolsbehandling inom någon månad från\r\nfullgörandet av brottet, vilket motsvarar den\r\ntidpunkt då deklarationen inlämnades. Det är ett\r\nmål som vi borde ställa upp. Ett snabbare\r\ndomstolsförfarande när det gäller så allvarliga brott\r\nleder till en ökad preventiv verkan.</pre><pre>Herr talman! Jag ber om ursäkt för att jag måste\r\növerskrida tiden för att kunna bemöta de tidigare\r\ninläggen. Lars Bäckström tog upp detta med\r\nmomsbedrägerier. Från Riksskatteverkets sida\r\nmåste man tänka efter om man i dagsläget har rätt\r\norganisation. Det förekommer kritik. Anita\r\nJohansson -- som inte är här nu -- och jag har besökt\r\nskattemyndigheten i Stockholm och i\r\nVästmanlands län. Vi fick då indikationer på att\r\nmomskontrollen inte fungerar bra efter\r\norganisationsförändringen 1990. Därför borde man\r\npå Riksskatteverket fundera över organisationen\r\noch tänka efter om den kan förändras så, att\r\nkontrollen blir effektivare och bättre.</pre><pre>Till skillnad från den socialdemokratiska\r\nregeringens handfallenhet under 80-talet, Bruno\r\nPoromaa, vidtar den borgerliga regeringen viktiga\r\nåtgärder för att komma till rätta med den\r\nekonomiska brottsligheten. Det betyder att ni\r\nsocialdemokrater måste lämna skyttegravarna för\r\natt med ansvar och saklighet bidra till gemensamma\r\nlösningar för att man på ett rättssäkert sätt skall\r\nkomma till rätta med problemen. Bruno Poromaa\r\ninledde med att säga att de borgerliga företrädarna\r\nvar ointresserade. Men så är det inte, utan vi har ett\r\nstarkt intresse av att åstadkomma någonting som är\r\nbra för landet, och det gör vi gärna i samarbete med\r\nsåväl socialdemokrater och vänsterpartister som\r\nnydemokrater.</pre><pre>Herr talman! Beträffande de reservationer till detta\r\nbetänkande som inte avser anslaget till\r\nskatteförvaltningen vill jag avslutningsvis särskilt\r\nkommentera slopandet att skatteflyktsklausulen\r\nsamt betalnings- och bevissäkringslagen.</pre><pre>Med hänsyn till rättssäkerhetsskäl har\r\nskatteflyktsklausulen slopats. Enligt\r\nutskottsmajoritetens mening kan det inte komma\r\npå fråga att återinföra denna lagstiftning.\r\nSkatteflyktsklausulen är inte rättssäker. Det är ett\r\nrimligt krav att den enskilde skall veta vilka\r\nkonsekvenser en civilrättslig handling innebär från\r\nskattesynpunkt. Därför kan inte skatteklausulen\r\nåterinföras.</pre><pre>Mot bakgrund av den socialdemokratiska\r\ninställningen är det viktigt att gång på gång betona\r\nvikten av att skattelagstiftningen är rättssäker. Det\r\när beklämmande att läsa den socialdemokratiska\r\nreservationen, nr 9, där man tar upp frågan om den\r\ns.k. Rättssäkerhetskommittén, som Bruno Poromaa\r\nsjälv är ledamot av. Av reservationen framgår med\r\nvilken nonchalans som socialdemokraterna\r\nhanterar rättssäkerhetsfrågorna inom\r\nskattesystemet. Jag citerar: ''Det är över huvud\r\ntaget förvånande att, i en tid när intresset borde\r\nkoncentreras på hur man skall få bukt med den\r\nalltmer elakartade ekonomiska brottsligheten och\r\ndet tilltagande skattefusket, regeringen väljer att\r\ntillsätta en kommitté med uppgift att ta upp några\r\nstarkt överdrivna attacker som vissa av de\r\nnuvarande regeringspartierna, när de befann sig i\r\nopposition, brukade rikta mot enskilda detaljer i\r\nskattelagstiftningen.''</pre><pre>Är det verkligen så illa ställt hos er\r\nsocialdemokrater, Bruno Poromaa, att ni är\r\ntillbaka i den av er tillsatta s.k. Ekokommissionens\r\nresonemang om omvänd bevisföring och dess\r\nuttalande om att det i ekobrottsbekämpningens\r\nintresse fick accepteras att oskyldiga dömdes till\r\nstraff? Det sistnämnda associerar jag litet grand\r\nmed den inställning som ni ger uttryck för i\r\nreservation nr 9. Är det starkt överdrivna attacker\r\nnär oskyldiga människor i pressen blir dömda som\r\nskattefuskare, när de har tillämpat dessa två\r\nlagbestämmelser på ett felaktigt sätt? Herr talman!\r\nMed det anförda yrkar jag bifall till hemställan i\r\nbetänkandet samt avslag på samtliga reservationer\r\noch meningsyttringen. Jag beklagar att jag\r\növerskred tiden.</pre><pre>Anf. 62  BRUNO POROMAA (s) replik:</pre><pre>Herr talman! Som jag tidigare sade har\r\nskatteförvaltningen totalt 11 000 anställda. En av\r\nde anställda är K-G Svenson. Så gott som\r\nsamtliga -- så när som på 1/11 000 av personalen --\r\nprotesterar nu mot de kraftiga nedskärningarna.\r\nDen 1/11 000 av personalen utgörs av K-G Svenson.\r\nNär argumenten tryter, höjer man rösten. Men det\r\när väl inte därför som K-G Svenson höjer rösten --\r\njag tycker att han var väldigt argumentationsrik.\r\nMöjligtvis plågas han av ett dåligt samvete. För min\r\ndel, med det handikapp i form av nedsatt hörsel\r\nsom jag har, vill jag tacka K-G Svenson för att han\r\nhöjer rösten.</pre><pre>K-G Svenson sade att regeringen har anslagit 60\r\nmiljoner kronor. Men märk väl, K-G Svenson, att\r\ndetta inte är några öronmärkta pengar speciellt för\r\nekobrottsbekämpningen. För polisväsendet i sin\r\nhelhet är detta inte några nya pengar, utan det rör\r\nsig om en omfördelning inom tidigare ramar. Mot\r\nbakgrund av det kraftiga underskottet i\r\nrättssystemets resurser är dessa pengar bara\r\nkaffepengar. Satsa rejält, och ni skall få sjufalt igen!\r\nAtt satsa några hundra miljoner under loppet av\r\nnågra år för att bekämpa den ekonomiska\r\nbrottsligheten skulle ge statskassan många\r\nmiljarder.</pre><pre>Vidare gör K-G Svenson gällande att den\r\nsocialdemokratiska regeringen icke gjorde\r\nnågonting mot den ekonomiska brottsligheten. Det\r\när icke sant. Vi inrättade den s.k.\r\nEkobrottskommissionen. Genom den\r\nintensifierades kampen mot den ekonomiska\r\nbrottsligheten under 80-talet. Vi kommer inte ifrån\r\natt de borgerliga partierna i regeringsställning har\r\nslopat prioriteringen av ekobrottsbekämpningen.\r\nJag vill göra gällande att vi i våra\r\nregeringsdeklarationer hade en deklaration om\r\nkamp mot den ekonomiska brottsligheten. Såvitt\r\njag vet har Carl Bildt i sin regeringsdeklaration inte\r\nsagt någonting om kampen mot den ekonomiska\r\nbrottsligheten. Den borgerliga regeringen har\r\nslopat prioriteringen av ekobrottsbekämpningen.</pre><pre>Anf. 63  KARL-GÖSTA SVENSON (m)\r\nreplik:</pre><pre>Herr talman! Det framgick väl klart av mitt\r\nanförande vilken stark drivkraft den borgergerliga\r\nregeringen har varit för att komma till rätta med\r\nekonomisk brottslighet. I fråga efter fråga har\r\nregeringen under den korta tid som den hittills har\r\nregerat varit överlägsen. Ni hade hela 80-talet på er,\r\nmen ni gjorde ingenting. Det enda som ni åstadkom\r\nvar att tillsätta Ekokommissionen, som kom med\r\nvansinniga förslag. Under den senare delen av 80-\r\ntalet, då skattefusket och den ekonomiska\r\nbrottsligheten accelererade, reducerade ni\r\nresurserna till polisen med 10 %. Det var allvarligt.\r\nDe 60 miljonerna som riksdagen nu har beslutat om\r\när preciserade att användas för bekämpning av\r\nekonomisk brottslighet. Vi måste kräva ökad\r\neffektivitet hos alla myndigheter, även hos\r\nRiksskatteverket.</pre><pre>Jag sade ju till Bruno Poromaa och övriga åhörare\r\natt vi inom kort kan förvänta oss nya initiativ från\r\nregeringen för att man skall kunna vidta de\r\nangelägna åtgärderna. Det är viktigt att prioritera\r\nden svåra ekonomiska brottsligheten. Det ger i\r\ndagsläget visserligen inga pengar från\r\nskattesynpunkt, men det har en preventiv verkan.\r\nUnder förutsättning att man direkt kan utdöma\r\nstraff, blir det en kraftfull preventiv verkan. Vi\r\nmåste ha kommunicerande kärl mellan\r\nskattemyndigheter, polis, åklagare och domstolar.\r\nAnnars klarar vi inte att åstadkomma en förändring\r\nav attityden mot ekonomisk brottslighet. Det gäller\r\natt ha en samling kring dessa frågor.</pre><pre>Den i nutid viktigaste åtgärden från\r\nskatteförvaltningens sida är att snabbt ta itu med\r\nmomsfusket och -- precis som Lars Bäckström\r\nsade -- att snabbt också påverka så, att\r\ndeklarationerna blir kontrollerade i större\r\nomfattning.</pre><pre>Anf. 64  BRUNO POROMAA (s) replik:</pre><pre>Herr talman! Under den tid på 80-talet som vi\r\nsocialdemokrater hade regeringsansvaret lade vi\r\nfram 36 olika förslag till riksdagen för att bekämpa\r\nden ekonomiska brottsligheten och för att\r\nundanröja möjligheterna till skatteundandragande\r\nosv. Varenda gång röstade Moderaterna emot dessa\r\nförslag. Av vilken anledning?</pre><pre>Ni gör gällande att ni främjar vissa preventiva\r\nåtgärder. Generalklausulen mot skatteflykt var en\r\npreventiv åtgärd, men den avvecklade ni. Den vill\r\nni definitivt inte medverka till att återinföra.</pre><pre>Det är i dag fråga om en annan typ av ekonomisk\r\nbrottslighet än den som var på 80-talet. Den\r\nekonomiska brottsligheten ändrar ansikte efter\r\nkonjunkturläget.</pre><pre>Jag vill säga något om rättssäkerheten. Finns det\r\nnågot land i världen som har en större rättssäkerhet\r\nän vad vi har i vårt land? Den frågan vill jag rikta till\r\nKarl-Gösta Svenson. I Amerika, som ni moderater\r\nnämner som exempel i många avseenden, är\r\nrättssäkerheten helt olika. Där har revisorerna\r\nmöjlighet att vara beväpnade. Därtill ger man i\r\nAmerika människor, som anger ekobrottslingar,\r\nmöjlighet till ny identitet. En sådan rättssäkerhet\r\nbetackar vi oss för i Sverige i alla fall. Vi måste ändå\r\nha en sådan rättssäkerhet som inte omöjliggör\r\nmyndigheternas arbete.</pre><pre>Anf. 65  KARL-GÖSTA SVENSON (m)\r\nreplik:</pre><pre>Herr talman! Under 1980-talet, Bruno Poromaa,\r\nhade vi under Socialdemokraternas\r\nregeringsperiod en kasino- och\r\nspekulationsekonomi. Under den tiden startades\r\nen mycket stor andel ekonomisk brottslighet upp.\r\nNi socialdemokrater tog inga initiativ för att\r\nmotverka den. Det är därför vi har dessa problem i\r\ndag.</pre><pre>Jag har visat på vad den borgerliga regeringen\r\nhittills har åstadkommit. Vi visar ytterligare vägar\r\nför att skapa en likformighet när det gäller att driva\r\nföretag här i landet, så att inte den som skattefuskar\r\nskall kunna konkurrera på ett bättre sätt gentemot\r\nden seriöse företagaren. Detta vill vi med kraft\r\nstoppa.</pre><pre>Bruno Poromaa talar om de 36 olika förslagen. De\r\nflesta av dessa förslag berörde rättssäkerheten. Vi\r\när mycket noga med att rättssäkerheten skall vara\r\nfullgod, vilket också framgick av mitt\r\nhuvudanförande. Detta håller vi moderater\r\nstenhårt på. Det handlar också om skattesystemets\r\nutformning. Vi vill alltså inte ha mera och nya\r\nskatter, utan vi vill ha lägre och mindre skatter.\r\nDärigenom kommer vi också ifrån en del av\r\nproblemen när det gäller den delen av den\r\nekonomiska brottsligheten som avser skattefusket.\r\nEkonomisk brottslighet är ju ett vidare begrepp\r\nsom också berör helt andra områden.</pre><pre>Andre vice talmannen anmälde att Bruno Poromaa\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 66  LARS BÄCKSTRÖM (v) replik:</pre><pre>Herr talman! Debatten rör främst anslagen till\r\nskatteförvaltningen. Dock något kort om\r\nrättssäkerheten. Det är viktigt att den skall iakttas,\r\nmen generalklausulen mot skatteflykt stod i\r\növerensstämmelse med rättssäkerheten. Liknande\r\nlagar finns i Storbritannien, Finland, Canada,\r\nTyskland och Frankrike. Jag tror inte att Karl-\r\nGösta Svenson hävdar att dessa länder saknar\r\nrättssäkerhet. De är enligt min mening rättsstater i\r\nlika hög grad som Sverige. De har denna lag. Vi kan\r\nockså ha den om den politiska viljan finns. Men den\r\npolitiska viljan finns inte generellt hos Moderata\r\nsamlingspartiet. Där finns det krafter som lever\r\nkvar som hävdar: Detta är en vänsterfråga, och vi\r\ntillhör inte vänstern.</pre><pre>Däremot tror jag att Karl-Gösta Svenson har\r\ninsikter, vilket han har visat här i debatten, att detta\r\när en allvarlig fråga. Momsfrågan är nog den mest\r\naktuella. Det tror jag också att Karl-Gösta Svenson\r\nkanske t.o.m. bättre än jag vet och inser. När man\r\növergick från 24 enheter som skötte momsen till 140\r\nförändrades kompetensnivån hos dem som\r\nhanterar momsfrågorna.</pre><pre>Skattereformen har ju breddat momsbasen något\r\nfantastiskt. Bara i Stockholms län tillkom 30e 000\r\nnya deklarationsskyldiga. Det motsvarar ungefär\r\ndeklaranterna i tre olika län. Men Stockholm\r\ndignar under denna börda. Det är därför\r\nStockholm behöver ha mer resurser. Men de kan\r\ninte tas från andra håll i landet, har majoriteten\r\nsagt. Därför måste resurser tillföras för 70 miljoner\r\nkronor detta år. Det innebär inte att man ökar\r\nanslagen. Det innebär bara att man minskar\r\nminskningen. Detta står i överensstämmelse med\r\ndet beslut om besparingsprogram som Karl-Gösta\r\nSvenson och Bruno Poromaa fattade i\r\nRiksskatteverkets styrelse. Men regeringen har ju\r\nsnabbat upp besparingsprogrammet, och det är det\r\nsom inte går. Varje revisor kan dra in 11 miljoner\r\nunder ett år, säger en promemoria från\r\nSkatteförvaltningen i Stockholm.</pre><pre>Det har gått så långt här i Stockholm att Ulf\r\nAdelsohn, moderat f.d. politiker, Sven-Åke\r\nHjälmroth, länspolismästare, och Bert Lindberg,\r\nlänsskattechef, går och ber om att i alla få låna\r\npengar för att sätta in kampen mot ekonomisk\r\nbrottslighet. Statstjänstemän i ledande ställning ber\r\natt få låna pengar för att anställa personal som skall\r\nbekämpa den ekonomiska brottsligheten. Detta är\r\nSverige i modern tid. Situationen är så grotesk när\r\ndessa enhetschefer känner sig tvingade att be om att\r\nfå låna pengar i bank för att åtgärda den\r\nekonomiska brottsligheten. I det läget är det\r\nvälgörande att Karl-Gösta Svenson säger att man\r\növerväger att anslå pengar. Detta är ett oerhört\r\npositivt och bra besked. Summan kan vi diskutera --\r\njag begär inte att få besked om den i dag -- men det\r\ngäller att den ligger i intervallet kring 50, 60, 70\r\nmiljoner. Det är ju inte bara Stockholm som skall\r\nklaras. Stockholm behöver ca 30 miljoner, men det\r\när ju inte bara i Stockholm som den ekonomiska\r\nbrottsligheten skall klaras upp. Den förekommer\r\näven på andra håll. Den drabbar också företagare i\r\nGöteborg och Sundsvall. Vi behöver en summa,\r\nKarl-Gösta Svenson.</pre><pre>Anf. 67  KARL-GÖSTA SVENSON (m)\r\nreplik:</pre><pre>Herr talman! Jag håller fortfarande på att den inte\r\när rättssäker. Därför skall vi inte ha den typen av\r\nlagstiftning.</pre><pre>I mångt och mycket delar jag Lars Bäckströms\r\nuttalande när det gäller moms- och\r\norganisationsfrågor. Det är väldigt bra att\r\nRiksdagens revisorer ser över de olika myndigheter\r\nsom hanterar ekonomisk brottslighet. Vi kommer\r\natt se på åklagar- och polissidan samt naturligtvis\r\nockså delvis på skattesidan. Men propparna finns i\r\ndag framför allt på polis-  och åklagarsidan. Där\r\ntror jag att det finns stora vinster att göra. Vi\r\nbehöver inte binda oss för hur organisationen skall\r\nse ut i framtiden.</pre><pre>Jag skall inte nämna någon vid namn, men den som\r\nsitter bredvid mig här från justitieutskottets sida\r\noch jag är inte precis överens om vilken\r\norganisation vi skall ha i nuläget. Men den\r\ndiskussionen kan vi fortsätta att föra. Därför tror\r\njag att den utredning som så småningom skall\r\nkomma från Riksdagens revisorer kan vara ett bra\r\navstamp för hur den framtida organisationen skall\r\nse ut. Jag tycker att det är ett mycket bra initiativ\r\nfrån Riksdagens revisorer att se över denna viktiga\r\nfråga, därför att jag är övertygad om att man kan få\r\nstora effektivitetsvinster. Pengarna är i nuläget inte\r\nviktigast, men jag tror att stora förändringar måste\r\nåstadkommas för att organisationen skall bli\r\neffektivare.</pre><pre>Anf. 68  LARS BÄCKSTRÖM (v) replik:</pre><pre>Herr talman! Karl-Gösta Svenson har naturligtvis\r\nrätt i att organisationen kan göras effektivare.\r\nUtskottets majoritet säger att man har varit\r\nundantagna från sparbeting under många år. Men\r\ndetta är inte korrekt. Jag har suttit i en\r\nlänsskattestyrelse och vet att man har gjort\r\nreduceringar. Men man har klarat dessa\r\nreduceringar genom förbättringar av effektiviteten\r\ni sin organisation. Man fick en allt större\r\närendemängd, men man hanterade den genom\r\neffektiviseringar. Produktiviteten har höjts. Man\r\nkan fortsätta att höja produktiviteten -- det är så\r\nman har tänkt att klara sparbetingen -- vilket\r\nvanligtvis sker genom ett ökat ADB-stöd och att\r\nman drar ned på baspersonal och kanslipersonal.\r\nDetta är den gängse metoden för att höja\r\nproduktiviteten.</pre><pre>Om man kan frigöra sådana resurser, dras de nu in\r\ntill statskassan. Men bättre vore, om de fick stanna i\r\norganisationen och riktas in på revision och offensiv\r\nkontroll med hjälp av kvalificerade handläggare.\r\nMen man får inte tillgodogöra sig denna\r\neffektivitetsvinst.</pre><pre>Jag har frågat skattedirektör Nyström, som är\r\nhandläggare här i Stockholm, hur man bedriver\r\narbetet. Han konstaterar i en promemoria, som är\r\nhelt officiell, att momsbedrägerierna har ökat\r\nsedan 1991 och fortsätter i alltmer ökad takt i\r\nStockholms län. Han säger vidare:\r\nMomsbedrägerierna kan delvis vara föranledda av\r\nkunskapen om att kontrollresurserna skulle vara\r\nhårt belastade till följd av den stora\r\närendemängdsökningen i länet fr.o.m. 1991,\r\nskattereformen.</pre><pre>Detta måste åtgärdas. Karl-Gösta Svenson har\r\nlovat satsningar, och jag hoppas att de blir\r\ntillräckliga i intervallet upp till 70 miljoner kronor --\r\nvi kan ta och ge något på det intervallet. Men ökade\r\nresurser bara till polis och åklagare räcker inte,\r\näven om de utgör de största flaskhalsarna. Det finns\r\npåtagliga problem även inom skatteförvaltningen\r\nhär i Stockholm, i Göteborg och i\r\nstorstadsregionerna. Satsar man bara på polis och\r\nåklagare, får man en ny flaskhals tillbaka på\r\nskattesidan. Det är ingen idé att fylla hål med hål.\r\nMen det misstaget kommer denna regering säkert\r\ninte att göra.</pre><pre>Anf. 69  KARL-GÖSTA SVENSON (m)\r\nreplik:</pre><pre>Herr talman! Det senaste som Lars Bäckström sade\r\när väldigt viktigt. Även jag hoppas att regeringens\r\nförslag inriktas i hög grad mot det nuvarande\r\nmomsfusket och en effektivare\r\ndeklarationskontroll. Det vore viktigt i nuläget.</pre><pre>När det gäller att göra den framtida organisationen\r\neffektivare har både skatteförvaltningen och\r\nåklagarna ett ansvar. Det gäller att begränsa\r\nutredandet. Man får inte låta utredandet ta flera år.\r\nVi lider i dag av att ett skattebrott som skedde 1985\r\nfortfarande ligger i balansen hos Ekoroteln i\r\nStockholm. Det är fullständigt absurt att det får\r\nvara så. Det måste vara betydligt kortare tid mellan\r\nbrott och rättegång. Annars får man ingen\r\npreventiv verkan. Den åtgärden måste vi\r\nåstadkomma.</pre><pre>Nu talar jag inte för utskottsmajoriteten, men min\r\npersonliga uppfattning i min sista replik till Lars\r\nBäckström är att skatteförvaltningen måste avbryta\r\nsitt utredande när den finner att den har tillräckligt\r\nunderlag för en fängelsedom. Då skall man\r\nomedelbart åtala. Man skall inte gå vidare och\r\nutreda månad efter månad och förlora resurser, om\r\nman inte får in några pengar. Då förlorar man den\r\nviktiga preventiva verkan av ett fängelsestraff. För\r\ngrova brott -- när det gäller stora belopp vid\r\nskattebrott är brottet grovt -- måste påföljden bli\r\nfängelse. Endast ett fängelsestraff har preventiv\r\nverkan. Det förutsätter snabbare och effektivare\r\nutredningar och att man avbryter dem i rätt tid.</pre><pre>Anf. 70  BERT KARLSSON (nyd):</pre><pre>Herr talman! Vi har hört mycket här, och jag\r\nkommer att gå in på vissa saker. Men först måste\r\njag kommentera alla besparingar som har gjorts\r\nunder en tid. Vi har givit oss på det mesta. Mycket\r\när nödvändigt, men det mesta har drabbat vanliga\r\nmänniskor väldigt hårt. Jag tror att vanliga\r\nmänniskor kan ställa upp, om de ser att det är\r\nrättvist.</pre><pre>Det finns dock ett antal orättvisa saker i vårt\r\nsamhälle. Det mest rättvisa vore väl att alla betalar\r\nskatt i detta land. Det är fantastiskt att Bruno\r\nPoromaa säger här att Socialdemokraterna är de\r\nenda som är rättvisa och de enda som vill fördela\r\nrätt. De har haft åtskilliga år på sig för att just\r\nförändra den sak som jag tänker komma in på.</pre><pre>I Sverige, skatteplaneringens förlovade land,\r\nbreder fusket och den ekonomiska brottsligheten ut\r\nsig. Den är i dag helt enorm, men ingen gör\r\nnågonting. Jag kan ta ett beslut, som\r\nSocialdemokraterna är ansvariga för, nämligen\r\navregleringen av taxi. Hur ser det ut i dag i fråga om\r\ntaxi? Ja, taxi är i stort sett svart rätt igenom. Ingen\r\nkan klara sig, om han kör med öppna och rena kort.\r\nDet är ekonomiskt helt omöjligt.</pre><pre>Jag påtalade detta för ett och ett halvt år sedan. Nu\r\nhar Aftonbladet kommit med en artikelserie. Detta\r\nhade man politiskt kunnat ågärda för länge sedan.\r\nLikadant är det med det legala skattefusket. Det är\r\ninte nog med att vi har en ekonomisk brottslighet\r\npå ca 100 miljarder. Vi har också ett momsfiffel,\r\nvilket Lars Bäckström berörde. Visserligen hade\r\nhan fel i fråga om momsen. På en miljonfaktura är\r\nden inte 250 000 kronor. Om man räknar baklänges\r\nblir momsen något mindre. Men vi kan sluta med\r\nsådana små detaljer.</pre><pre>Brottsligheten är alltså omfattande, och den lönar\r\nsig eftersom kontrollen är lika med noll. Vi har i\r\nvåra samtal med regeringen ställt krav på att\r\nkontrollen måste öka, inte bara för att få in en\r\nmassa pengar till Riksskatteverket utan för att föra\r\nut intentionerna. Skålla gärna företagen varje år.\r\nLåt företagen betala för dem som åker dit för fusk.\r\nJag är övertygad om att denna verksamhet har givit\r\nminst 50 miljarder. Man kan inte släppa\r\nverksamheter så fria som man har gjort beträffande\r\ninte bara taxi utan också restaurangnäringen, som\r\när till 60--70 % svart i dag. Det gäller inte bara\r\nStockholm utan överallt i vårt land, där man driver\r\nverksamheter men inte betalar moms och skatter\r\nutan lever på socialbidrag och bostadsbidrag och\r\nsedan bara sticker från verksamheten. Vi har ett\r\nexempel i Skara med två restauranger med stora\r\nskulder. De hade t.o.m. köpt köttet svart och\r\nbetalat svarta löner.</pre><pre>Nu tänker jag komma in på det mest fantastiska i\r\nSverige. Jag läste om den nya skatteplanering som\r\nföreningar och studentnationer i Uppsala har gjort.\r\nMan har lätt trollat bort hundratals miljoner genom\r\natt sälja företaget innan man skall betala skatt. Det\r\när naturligtvis upprörande att man kan agera på\r\ndetta sätt.</pre><pre>Det mest upprörande är dock att det finns 25 000--\r\n30 000 direktörer i vårt land som inte betalar ett öre\r\ni skatt. De tjänar sina pengar i Sverige. De bor i\r\nSverige, och de utnyttjar de sociala förmånerna.\r\nMen de betalar inte ett öre i skatt. Detta har pågått\r\nunder 25--30 år. De tjänstemän som har jagat dessa\r\nkillar har man flyttat om. Dem har man förföljt i\r\nstället för att ingripa mot de smarta killarna som\r\nskriver sig på en adress i Frankrike.</pre><pre>Jag brukar ta Bronett såsom ett bra exempel. Han\r\nhar funnits i Sverige i 30 år. Men då brukar man\r\nsäga att jag har gjort affärer med honom och därför\r\när förbannad på honom. Så är det alltid när jag tar\r\nupp någonting. Det kan gälla turistnäringen eller\r\ninvandrarpolitiken, som jag kritiserade för det\r\noerhörda slöseriet. Det visade sig att jag hade rätt\r\npå varje punkt.</pre><pre>Det värsta är att slöseriet fortsätter.\r\nInvandrarverket kan vi spara 5 miljarder på i\r\nmorgon, om vi stoppar slöseriet.</pre><pre>Anf. 71  ANDRE VICE TALMANNEN:</pre><pre>Jag vill erinra om att kammaren nu diskuterar\r\nskatteutskottets betänkande.</pre><pre>Anf. 72  BERT KARLSSON (nyd):</pre><pre>Herr talman! Ja, det har med detta att göra vilken\r\ninställning man har till saker och ting och vad man\r\nskall spara på.</pre><pre>De 25 000--30 000 direktörerna skattefuskar för 5\r\nmiljarder kronor helt legalt. Alla vet om att det är\r\npå detta sätt. Vi har ett förslag -- och detta förslag\r\nkommer faktiskt från myndigheten i Stockholm och\r\när alltså inte vårt eget. Vi avstår gärna till något\r\nannat parti att komma med detta förslag, om det är\r\nproblemet. Det brukar nämligen ta litet extra tid\r\nnär Ny demokrati kommer med förslag. Vi har sagt\r\natt man skall jämställa lägenheter med egna hus,\r\nlantgårdar och liknande och folkbokföra människor\r\nhelt enkelt på deras lägenheter. Då blir man av med\r\ndetta problem. Man blir av med ett problem till,\r\nnämligen fusket med bostadsbidragen, vilket är\r\noerhört avancerat.</pre><pre>Det finns faktiskt lägenheter som man har använt i\r\n25 fall, dvs. att man har utnyttjat samma lägenhet\r\nför 25 olika bostadsbidrag.</pre><pre>Det här borde vara det mest självklara, och framför\r\nallt det mest självklara hos Socialdemokraterna, att\r\nvilja åtgärda -- men inte ett knyst.</pre><pre>I dag står jag och talar här. Och det borde ha varit\r\nsjälvklart hur utgången i omröstningen skulle bli,\r\nom man menar något med rättvisa skatter och\r\nbesparingar, och om man menar något med att\r\nvidta åtgärder just mot den ekonomiska\r\nbrottsligheten. Om man gör det, borde detta\r\nsjälvfallet gå igenom. Men vi har som vanligt\r\ndebatten när besluten redan är fattade. Vi har\r\nredan beslutat att detta inte skall gå igenom.</pre><pre>Förra gången var det bara Lars Bäckström som\r\nförordade att detta kanske var en bra idé. Assar\r\nLindbeck har tagit upp att man bl.a. skulle ha en\r\neffektivare skatteindrivning, och han har sett det\r\nhär problemet. I sin propå hade han 10 miljarder.</pre><pre>Detta måste man åtgärda, annars får man över\r\nhuvud taget inte förtroende för skatterna och\r\nrättvisan i Sverige. Det är ju just det som är\r\nproblemet efter alla fallskärmsavtal och liknande,\r\ndvs. att man inte längre har något förtroende för\r\nSverige och rättvisan. Därmed kommer människor\r\ni det här landet också att fortsätta att fuska, om\r\ningenting görs.</pre><pre>Jag frågar Socialdemokraterna: Är ni intresserade\r\nav att åtgärda detta eller skall ni fortsätta att få litet\r\ngratisbiljetter på cirkus och andra föreställningar av\r\ndessa skattefuskare? Är det viktigare att se till att\r\ndessa människor har det bra i Sverige och att man\r\ngömmer sig bakom integritetsdiskussioner osv.\r\nbara för att vi inte skall kunna genomföra det mest\r\nsjälvklara, nämligen ett lägenhetsregister. Det låter\r\nfruktansvärt att införa ett register. Men det är inte\r\nmenat att det skall missbrukas. Det är till enbart för\r\natt kontrollera dem som fuskar. Jag kan inte anse\r\natt det är särskilt konstigt.</pre><pre>(Applåder)</pre><pre>Anf. 73  BRUNO POROMAA (s) replik:</pre><pre>Herr talman! Jag blev något förvånad när jag\r\nlyssnade på Bert Karlsson. Han efterlyste\r\nsocialdemokratiska initiativ.</pre><pre>Jag vill upplysa Bert Karlsson om att att vi för\r\nnärvarande, sedan 1991, har en borgerlig regering.\r\nBert Karlsson är en av dem som bildar underlag för\r\nden borgerliga regeringen. Jag vill rekommendera\r\nBert Karlsson att han söker stöd för sina åtgärder\r\nhos den borgerliga regering som han också stöder.</pre><pre>När det gäller fusket med folkbokföringen har\r\nRiksskatteverket nu för avsikt att förbättra\r\nkontrollen i detta sammanhang. Vi är väl medvetna\r\nom att det är mycket pengar som man lurar av\r\nsamhället. I ett pressmeddelande från\r\nRiksskatteverket sägs att en familj faktiskt kan\r\ntjäna upp till 50 000 kr om året på skenskrivning.\r\nProblemet är bara, Bert Karlsson, att om vi\r\nreducerar antalet tjänster alltför mycket inom\r\nmyndigheten, har myndigheten inte dessa\r\nmöjligheter att utöva denna kontroll. Här har Bert\r\nKarlsson möjlighet att göra något konkret om han\r\nväljer att rösta på reservation 1. Då har vi i det\r\nnärmaste löst detta problem.</pre><pre>Anf. 74  BERT KARLSSON (nyd) replik:</pre><pre>Herr talman! Det här är ganska fantastiskt. Den här\r\nmotionen grundar sig på skattemyndigheternas\r\nkrav. Och det handlar inte om mer folk, utan det\r\nhandlar om att det är omöjligt för\r\nskattemyndigheterna att bevisa att folk bor i en\r\nlägenhet. Det finns därför bara en sak att göra, och\r\nden kan vi tillsammans med Socialdemokraterna\r\noch Vänstern driva igenom i morgon om\r\nSocialdemokraterna är intresserade.</pre><pre>Jag håller med Bruno Poromaa att man skall satsa\r\npengar på att se till att man får möjligheter att\r\nkontrollera företag som håller på att fuska. Men\r\nman måste också se till att dessa förvaltningar är\r\neffektiva. Hittills har det ju runnit ut hur mycket\r\npengar som helst från AMS, AMU, osv. Det är ju\r\ninte antal kronor som räknas, utan det är också vad\r\nman har för möjligheter. Det är detta som vi\r\ndiskuterar nu.</pre><pre>Anf. 75  KARL-GÖSTA SVENSON (m)\r\nreplik:</pre><pre>Herr talman! Det exempel som Bert Karlsson tog\r\nupp om mycket svåra skattebrott, tycker jag är ett\r\nbevis på den inställning som regeringspartierna har,\r\nnämligen att det är viktigt att man åstadkommer\r\nsnabba beslut i anslutning till sådant svårt fusk.\r\nStraffet måste vara fängelse för att man skall få en\r\npreventiv verkan. De personer som begår dessa\r\nbrott betalar inga skatter eller böter. Därför måste\r\nsvåra skattebrott beivras genom fängelsedomar. Då\r\ntror jag att man kan få en preventiv verkan.</pre><pre>Jag tänkte också ta upp Riksskatteverkets initiativ\r\ntill att kontrollera flyttanmälningar osv. Om man\r\nskall göra en kontroll med den lagstiftning som vi\r\nför närvarande har, får man också erfarenhet av hur\r\nden fungerar. Det kan finnas anledning för\r\nRiksskatteverket att komma med synpunkter på\r\ndet system som vi har för närvarande. Jag finner\r\ndärför inte någon anledning till att vi inte kan ha en\r\ndörr öppen för att göra förändringar för att få en\r\nförbättrad kontroll.</pre><pre>Anf. 76  BERT KARLSSON (nyd) replik:</pre><pre>Herr talman! Jag måste säga att det låter utmärkt.\r\nVi för denna diskussion med regeringen nu. Men\r\njag hoppas att det inte behöver ta ytterligare 25 år.\r\nDetta har ju varit känt mycket länge.</pre><pre>Jag skulle till Bruno Poromaa vilja säga...</pre><pre>Anf. 77  ANDRE VICE TALMANNEN:</pre><pre>Replikrätten gäller enbart Karl-Gösta Svenson.</pre><pre>Anf. 78  BERT KARLSSON (nyd) replik:</pre><pre>Herr talman! Man har haft många diskussioner om\r\natt man vill vidta åtgärder mot den ekonomiska\r\nbrottsligheten. Men jag såg häromdagen att det\r\nfanns ett parti -- jag kommer inte ihåg om det var\r\nModeraterna eller Socialdemokraterna -- som hade\r\nföreslagit att man inte skulle göra besparingar\r\ngenom att släppa ut fångarna tidigare. Det visar väl\r\ni stort sett vad man motsägelsefullt hela tiden håller\r\npå med -- populistiska utspel -- för att låtsas att man\r\njagar dessa ekonomiska brottslingar. I verkligheten\r\ngör man det inte.</pre><pre>Anf. 79  LARS BÄCKSTRÖM (v):</pre><pre>Herr talman! Det är bra att Bert Karlsson från Ny\r\ndemokrati tar upp vikten av att bekämpa den\r\nekonomiska brottsligheten. Jag tror att det vore bra\r\nom Ny demokratis företrädare i skatteutskottet och\r\nNy demokrati som helhet kunde gå längre i fråga\r\nom de moment som finns i skatteutskottets\r\nbetänkande för att stävja den ekonomiska\r\nbrottsligheten.</pre><pre>Vi har från vår sida, innan Ny demokrati tog plats i\r\nriksdagen, också uppmärksammat problemet med\r\nskenskrivningarna. Vi ställde oss bakom en enskild\r\nmotion från en moderat ledamot. Det resulterade\r\ni att Ian Wachtmeisters namne Knut Wachtmeister\r\nblev förgrymmad. Men det fanns en poäng i detta.</pre><pre>En enig kommunstyrelse, över alla partier, i\r\nGöteborg, som ville att kommunerna skulle få rätt\r\natt överklaga folkbokföring och skrivningar. Det\r\nfinns nu, när Riksskatteverket har hand om hela\r\nfolkbokföringen, en möjlighet för att vi lättare skall\r\nfå fram metoder för att angripa detta problem.</pre><pre>Jag kan tänka mig att överväga åtgärder. Men jag\r\nmåste också säga att det finns ett integritetsproblem\r\ni detta sammanhang. Men jag är beredd att fundera\r\nmer över detta, kontakta Riksskatteverket och\r\ndiskutera det inom skatteutskottets ram. Det är ju\r\nhelt riktigt, som Bert Karlsson säger, att om Ny\r\ndemokrati, Vänsterpartiet och Socialdemokraterna\r\nkan ena sig, har vi majoritet. Då behöver vi inte\r\ndiskutera frågan mer. Det finns därför kanske\r\nmöjlighet att föra detta snabbt framåt. Men då\r\nmåste, Bert Karlsson, skattemyndigheterna,\r\nRiksskatteverket, ha resurser. Socialdemokraterna\r\nhar föreslagit 25 miljoner extra. Vi har föreslagit 70\r\nmiljoner. Det är i för sig marginella belopp jämfört\r\nmed hela volymen på dessa anslag, som handlar om\r\nmånga miljarder. Men något är bättre än inget.</pre><pre>Jag tror att Bert Karlsson inser, eftersom han driver\r\nnäringsverksamhet, att han nog aldrig skulle\r\ndrömma om att spara pengar på Skara Sommarland\r\ngenom att dra in på biljettkontrollanterna. Det\r\nskulle han aldrig drömma om. Men det drömmer\r\nvår regering om. Den gör t.o.m. så. De drar in på\r\nskatteförvaltningen. Det är därför som Bert\r\nKarlssons Ny demokrati borde stödja vårt förslag\r\nom 70 miljoner kronor till fördjupad kontroll mot\r\nmomsbedrägerier. Bert Karlsson driver nämligen\r\nnäringsverksmhet. Han vet att man måste ha folk i\r\nkassorna. Riksskatteverket behöver sin personal\r\nför momskontroll.</pre><pre>Anf. 80  BERT KARLSSON (nyd) replik:</pre><pre>Herr talman! Först måste jag rätta Lars Bäckström.\r\nJag driver inte Sommarland längre. Som Lars\r\nBäckström förstår är det omöjligt som politiker. Jag\r\nblir förföljd varje gång i talarstolen för att jag\r\npratar i egen sak. Därför har jag gjort mig av med\r\nanläggningen.</pre><pre>Jag skall gärna framföra till den som driver\r\nanläggningen i dag att det självfallet är som Lars\r\nBäckström säger, att det inte går att dra in på\r\nkontrollen. Det blir en snedvriden\r\nkonkurrenssituation som är helt omöjlig.</pre><pre>Som Lars Bäckström känner till pratar vi här\r\nmedan allting redan är beslutat och klart. Men vi\r\nfår väl ta upp en diskussion för att se om det finns\r\nnågra möjligheter att ändra oss. Om det visar sig att\r\nRiksskatteverket är effektivt och att man har gjort\r\nallt med de budgetar man har, skall man självklart\r\nha mer pengar, om man inte klarar arbetet. Det\r\nmåste jag säga. Om vi inte kan driva igenom det nu\r\nfår vi komma tillbaka i den frågan.</pre><pre>Men det viktiga är att vi börjar en kontroll av dem\r\nsom fuskar. Det är ändå 100 miljarder vi pratar om.\r\nBesparingen i a-kasseersättningen var 6--7\r\nmiljarder. Det är alltså småpengar i de här\r\nsammanhangen.</pre><pre>Anf. 81  LARS BÄCKSTRÖM (v) replik:</pre><pre>Herr talman! Bert Karlsson har rätt i att de flesta\r\nförvaltningar kan effektiviseras. Det gäller både\r\nprivat och offentligt. Det är en allmän sanning som\r\nman kan ha i minnet.</pre><pre>En sak känner jag till, och det är\r\nskatteförvaltningen. Jag lovar Bert Karlsson att om\r\nhan besöker några enheter i t.ex. Skaraborgs län\r\neller i någon storstadsregion kommer han att få se\r\nen förvaltning som är oerhört effektiv. Jag har\r\nstuderat många svenska byråkratier, privata och\r\noffentliga. Jag vill påstå att skatteförvaltningen är\r\nen av de mest kostnadseffektiva förvaltningar som\r\nfinns. Den är t.o.m. så kostnadseffektiv att varje ny\r\nhandläggare man anställer betalar sin egen lön och\r\ngenererar inkomster så att man på varje satsad\r\nkrona får tillbaka fem sex. Det är inte så mycket\r\nnäringsverksamhet som i dag genererar sådana\r\nintäkter. Skatteförvaltningen är något av det mest\r\nlönsamma vi har.</pre><pre>Utvecklingen, Bert Karlsson, på satsade 70\r\nmiljoner kan beräknas om man multiplicerar med\r\nfem eller sex. Det är inte så många affärsprojekt\r\nsom ger det i dag, eller hur Bert Karlsson? Det är\r\nen bra utdelning. Stöd det! Vi skall göra en\r\nfördjupad övervägning av Bert Karlssons idé om hur\r\nvi skall stoppa skenskrivningarna.</pre><pre>Anf. 82  BERT KARLSSON (nyd) replik:</pre><pre>Herr talman! Jo, det finns ett verk som man kan\r\ntjäna mer pengar på. Det är det som bedriver\r\nflyktingverksamhet. Det är nämligen det bästa som\r\nfinns i dag. Men det kan vi lämna därhän.</pre><pre>Jag håller med Lars Bäckström. Har vi gjort fel i\r\nvårt beslut så kom tillbaka med frågan. Vi skall\r\nsäkert vara välvilliga. Jag skall göra studiebesöken\r\nunder tiden och förvissa mig om att man är effektiv.\r\nDet viktigaste är att det händer någonting på den\r\nhär fronten.</pre><pre>Anf. 83  LARS-ERIK LÖVDÉN (s):</pre><pre>Herr talman! Jag har med stor förvåning lyssnat på\r\nden här debatten, särskilt till K-G Svensons och\r\nBert Karlssons inlägg.</pre><pre>K-G Svenson säger att den här regeringen har gjort\r\nmer åt den ekonomiska brottsligheten än någon\r\nannan regering. Låt mig börja med det påståendet.</pre><pre>Den borgerliga regeringen inledde sin\r\nämbetsutövning med att förklara att ekobrotten\r\ninte längre skulle vara ett prioriterat område för\r\nrättsväsendet. Det sade justitieministern med de\r\nnumera berömda orden: Ekobrotten drabbar\r\nsamhället. Det är viktigare att bekämpa brott som\r\ndrabbar enskilda.</pre><pre>Den här regeringen har avskaffat\r\nskatteflyktsklausulen. Man har vägrat fullföja\r\nförslaget om ansvarsgenombrott i\r\naktiebolagslagstiftningen. Man har lagt fram ett\r\nförslag som K-G Svenson åberopar om åtgärder\r\nmot penningtvätt som är utomordentligt tandlöst.\r\nMan har vägrat gå med på ytterligare anslag till\r\npolis, åklagare och skattemyndigheter för att\r\nbekämpa den ekonomiska brottsligheten. Man är\r\npå väg att urholka betalnings- och\r\nbevissäkringslagstiftningen.</pre><pre>På område efter område har den här regeringen\r\nmed praktisk handling visat att man inte är beredd\r\natt bekämpa den ekonomiska brottsligheten, som\r\nnu torde omfatta belopp som motsvarar ungefär\r\n100 miljarder kronor om året. Då säger K-G\r\nSvenson: Vi har en regering som har gjort mer än\r\nnågon annan regering i kampen mot den\r\nekonomiska brottsligheten.</pre><pre>Jag tycker att K-G Svenson skall ta del av vad en\r\nerfaren konkursförvaltare som Rolf Åbjörnsson\r\nhar för uppfattning om det. Han säger att samhället\r\nhar gett upp kampen. Rolf Nilsson, chef för\r\nrikskriminalens ekorotel, säger att läget är\r\nkatastrofalt. Då säger K-G Svenson och slår sig för\r\nbröstet: Den här regeringen har gjort mer än vad\r\nnågon annan regering har gjort mot den\r\nekonomiska brottsligheten. Jag tycker att det är ett\r\nlitet väl magstarkt påstående.</pre><pre>Ja, jag får väl tro på Bert Karlssons ord -- jag vet\r\ninte om Bert Karlsson befinner sig i kammaren --\r\nnär han säger att han har ett engagemang mot den\r\nekonomiska brottsligheten, att han vill vidta\r\nåtgärder. Men varför har Ny demokrati då röstat\r\nemot varje förslag som Socialdemokraterna har\r\nfört fram om ökade resurser till polisens och\r\nåklagarnas arbete mot den ekonomiska\r\nbrottsligheten? Varför kommer Ny demokrati att i\r\ndag rösta emot de socialdemokratiska förslagen om\r\nökade resurser till skattemyndigheterna för att\r\nbekämpa den ekonomiska brottsligheten?</pre><pre>Ny demokrati och Bert Karlsson säger att man har\r\nett engagemang i kampen mot ekobrotten och att\r\nman vill värna om de små i samhället och slå till mot\r\ndem som smiter från skatt. Men Ny demokrati och\r\nBert Karlsson är uppenbarligen inte beredda att gå\r\nfrån ord till handling, utan följer regeringens\r\npassiva politik. Jag tycker att Bert Karlsson -- han\r\nhar nu försvunnit från kammaren -- bör ta sig en\r\nallvarlig funderare kring varför man pratar så\r\nmycket och gör så litet.</pre><pre>(Applåder)</pre><pre>Anf. 84  KARL-GÖSTA SVENSON (m):</pre><pre>Herr talman! Det var inte särskilt kraftfulla\r\napplåder som Lars-Erik Lövdén fick efter detta\r\ninlägg. Det var en svag antydan till acceptans. Men\r\ndet var i och för sig inte mycket att applådera, för\r\nden regering som Lars-Erik Lövdén var en av\r\nrepresentanterna för under 80-talet gjorde\r\ningenting, jag vidhåller det, Lars-Erik Lövdén, för\r\natt gå emot den ekonomiska brottsligheten, som\r\nhade sin starka uppväxt under den\r\nspekulationsekonomi som ni hade ansvar för.</pre><pre>Ni gjorde ingenting under bankkrisen. Ni var\r\nknäpp tysta i regeringsställning. Det har jag sagt\r\ntidigare i mitt huvudanförande. Det gällde även\r\nbankinspektion och riksbank. Det var just då de\r\ndemoraliserande fallskärmsavtalen blommade upp.\r\nEr egen representant i Nordbanken, den nye\r\nchefen, t.o.m. förbättrade avtalet med 50 miljoner\r\nunder ert regeringsinnehav efter det att ni hade\r\ntillsatt honom.</pre><pre>Sedan kommer ni, i den situation vi hade i höstas\r\nmed attackerna mot den svenska kronan -- då vi\r\nskulle få till stånd en krisuppgörelse, som i många\r\nstycken var bra, tillsammans med\r\nSocialdemokraterna -- och då vi under en lång\r\ntidsperiod sett en ökande ekonomisk brottslighet,\r\noch ställer stenhårda krav på att\r\nJustitiedepartementet skall spara 500 miljoner.\r\nNågra månader efteråt har ni mage att säga att vi\r\nskall ta fram 100 miljoner till. Ni började med 50\r\nmiljoner, sedan har det stigit till 100 när det gäller\r\nekonomisk brottslighet. Det håller inte. Ni är inte\r\ntrovärdiga i det här fallet.</pre><pre>Jag tycker dessutom att det är fel att säga de 100\r\nmiljarderna. 60 miljarder nämnde Rolf Nilsson\r\noemotsagd i TV häromkvällen i Rapport. Då bad\r\njag David Ask att ringa och be att få underlaget för\r\nde 60 miljarderna. Det fanns inte. Men jag var inte\r\nnöjd med det. Jag faxade ett brev till\r\nrikspolischefen och frågade om han stod bakom\r\nRolf Nilssons uttalande i TV. Jag fick svar inom ett\r\npar timmar. Nej, det gör vi inte, vi står inte bakom\r\ndetta. Vi vet inte hur mycket det är. Vi har inga\r\nberäkningar alls.</pre><pre>Men det spelar egentligen ingen roll om det är 1\r\nmiljard, 5 miljarder eller 100 miljarder. Är det\r\nekobrott, är det skattebrott skall det beivras, Lars-\r\nErik Lövdén. Vi har i dag en balans i ekoroteln i\r\nStockholm som är kvar sedan ert regeringsinnehav.\r\nDär finns skattebrott sedan 1985 som inte är\r\nutredda ur polissynpunkt. Det är ert testamente.\r\nDet är ert arv till oss, som vi har vidtagit åtgärder\r\nför att komma till rätta med.</pre><pre>Anf. 85  LARS-ERIK LÖVDÉN (s):</pre><pre>Herr talman! Var befann sig Moderaterna under\r\n80-talet i kampen mot ekobrotten? Inte var de på\r\nden aktiva sidan. Ni röstade mot varje förslag som\r\nden socialdemokratiska regeringen lade fram för\r\natt beivra ekonomisk brottslighet och\r\nskattebrottslighet. Vi räknade fram att det blev 36--\r\n0 till oss. Vilket ansvar hade Moderaterna för\r\nspekulationsekonomin under 80-talet? Ja,\r\nnaturligtvis ett stort ansvar.</pre><pre>Beträffande valuta- och kreditavregleringen ville ni\r\ngå snabbare fram än den socialdemokratiska\r\nregeringen. Där stod ni i frontlinjen och ville få till\r\nstånd valuta- och avreglering i snabbare takt än den\r\nsocialdemokratiska regeringen.</pre><pre>Jag skall ge Karl-Gösta Svenson rätt i ett avseende:\r\nResurserna inom Polisen minskade under slutet av\r\n80-talet när det gäller ekobrottsbekämpningen. Det\r\nvar en följd av att vi här i riksdagen över\r\npartigränserna tillsammans med Moderaterna lade\r\nansvaret för resursanvändningen lokalt ute på de\r\nenskilda polismyndigheterna. Det gjorde att\r\npolischeferna tog resurser från\r\nekobrottsbekämpningen till annan\r\nbrottsbekämpning. Men Moderaterna,\r\nSocialdemokraterna och övriga partier i denna\r\nkammare var överens om en fri resursanvändning\r\nlokalt.</pre><pre>Jag ställde en fråga, och den skall jag ställa på nytt\r\ntill Karl-Gösta Svenson: Varför röstar ni emot varje\r\nförslag som Socialdemokraterna lägger fram för att\r\nfå en effektivare kamp mot den ekonomiska\r\nbrottsligheten?</pre><pre>Vi har lagt fram en partimotion där vi föreslår 100\r\nmiljoner kronor i ökade anslag. I den\r\npartimotionen föreslår vi lagstiftningsåtgärder. Vi\r\nföreslår en helt ny organisation för\r\nekobrottsbekämpningen. Men ni går emot varje\r\nförslag. Varje punkt i vår motion röstar ni emot.</pre><pre>Rikspolisstyrelsen ger oss däremot rätt. Nyligen\r\nhar Rikspolisstyrelsen hos regeringen begärt 50\r\nmiljoner för ökade insatser inom Polisen och\r\nförslag till en organisation som ligger väldigt nära\r\nden som förs fram i den socialdemokratiska\r\npartimotionen. Jag frågar Karl-Gösta Svenson:\r\nkommer regeringen att bevilja Rikspolisstyrelsen\r\ndessa medel och skapa en slagkraftig organisation,\r\neller blir det bara prat från regeringens sida också i\r\nden här frågan?</pre><pre>Anf. 86  KARL-GÖSTA SVENSON (m):</pre><pre>Herr talman! Det är riktigt att vi var för att\r\nvalutaregleringen skulle avskaffas. Men det är inte,\r\nLars-Erik Lövdén, med sanningen\r\növerensstämmande att vi ensidigt såg till att få bort\r\nvalutaregleringen. Vi moderater om något parti har\r\ndrivit frågan om att förändra vårt skattesystem och\r\nframför allt få mycket lägre marginalskatter. Hade\r\ndetta åstadkommits samtidigt som\r\nvalutaavregleringen genomfördes, hade vi inte fått\r\nde effekter som det nu blev, i och med att\r\nvalutaavregleringen genomfördes först och\r\nskatteomläggningen långt senare.</pre><pre>Att det blev 36--0 har jag bemött tidigare. Det\r\nberodde på att en stor del av era förslag enligt vårt\r\nsätt att se inte var förenliga med den rättssäkerhet\r\nsom vi tycker att varje förslag när det gäller\r\nskattesystemet skall vara. Jag blir orolig när jag ser\r\nreservationstexten från Socialdemokraterna,\r\nframför allt i reservation 9, som handlar om\r\nbetalningssäkring och bevissäkring. Jag är rädd för\r\natt vi kommer tillbaka till det som\r\nEkokommissionen uttalade sig om, nämligen\r\nomvänd bevisföring och att det blir så att om man\r\nstraffar någon gör det inte så mycket när man ändå\r\nskall hantera ekonomisk brottslighet. Så enkelt, så\r\nlättvindigt och nonchalant hanterar vi inte från\r\nModeraterna eller från regeringspartiernas sida\r\nrättssäkerheten när det gäller skattesystemet.</pre><pre>Jag tycker att det finns ett starkt gemensamt drag\r\ni debatten hos alla partier, regeringspartierna och\r\noppositionspartierna, och det är att vi vill beivra\r\nden ekonomiska brottsligheten. Låt oss göra det.\r\nLåt oss hitta formerna och försöka få ökad\r\neffektivitet. I dag finns en flaskhals i polis- och\r\nåklagarverksamheten. Där behövs\r\nkompetenshöjande åtgärder, och det behövs\r\norganisationsförändringar. Jag är inte säker på att\r\nman skall gå den väg som Socialdemokraterna och\r\nRikspolisstyrelsen föreslår. Jag lutar mycket mer åt\r\nden uppfattning som vår justitieminister har, att det\r\när åklagarmyndigheten som skall ha nyckelrollen i\r\nden framtida kampen mot den ekonomiska\r\nbrottsligheten.</pre><pre>Som jag också sagt i debatten kan vi förvänta oss\r\ninom kort förslag från regeringen som innebär att\r\nvi satsar ytterligare resurser i första hand på\r\nskatteförvaltningen för att beivra brottsligheten\r\noch åstadkomma en bättre skattekontroll.</pre><pre>Anf. 87  LARS-ERIK LÖVDÉN (s):</pre><pre>Herr talman! Karl-Gösta Svenson sade att en stor\r\ndel av de förslag som vi lade fram under 80-talet\r\nhotade rättssäkerheten och att det var därför som\r\nModeraterna gick emot dem. Det var inte bara så\r\natt man gick emot en stor del av förslagen, utan\r\nsamtliga förslag som Socialdemokraterna lade fram\r\nom lagstiftningsåtgärder under 80-talet var\r\nModeraterna motståndare till. Det säger någonting\r\nom engagemanget i kampen mot den ekonomiska\r\nbrottsligheten.</pre><pre>Karl-Gösta Svenson säger vidare att det centrala\r\nför att komma åt skattebrottsligheten är att minska\r\nskattetrycket -- jag tydde K-G Svensons inlägg på\r\ndet sättet. Det finns inget uppenbart samband\r\nmellan ett lands skattetryck och omfattningen på\r\nden ekonomiska brottsligheten. Vi kan blicka ut\r\növer världen och iaktta. Vi kan se på hur det är i\r\nUSA eller, för att ta ett mera näraliggande land,\r\nItalien. Inte kan man väl påstå att den ekonomiska\r\nbrottsligheten är av mindre omfattning i Italien,\r\nsom har lägre skattetryck, än den är i Sverige.</pre><pre>Avslutningsvis, herr talman, vill jag säga följande.\r\nIngenting skulle glädja mig och\r\nSocialdemokraterna mer än om den envetna kamp\r\nsom vi bedrivit under ett års tid för att tvinga\r\nregeringen att inse allvaret nu kommer att ge\r\nresultat. Jag skall ta fasta på det sista Karl-Gösta\r\nSvenson sade. Han sade: Låt oss enas om att det\r\nkrävs åtgärder.</pre><pre>Låt oss göra det. Låt oss enas om att det krävs\r\norganisatoriska förändringar, resurser och\r\nlagstiftningsåtgärder för att skärpa kampen mot\r\nekobrottsligheten. Då vill jag se att regeringen går\r\nfrån ord till handling. Från ord till handling kan\r\nman gå genom att bifalla de förslag som\r\nSocialdemokraterna har lagt fram i sin partimotion\r\ntill årets riksmöte.</pre><pre>Anf. 88  KARL-GÖSTA SVENSON (m):</pre><pre>Herr talman! Det har vi visat under den halva\r\nmandatperiod som vi har regerat i de förslag som\r\nhar kommit på riksdagens bord och som nu är\r\nunder utredning. Vi har handlat till skillnad från\r\nvad ni gjorde under 80-talet, men låt oss glömma\r\nden diskussionen. Låt oss ta vara på det att vi ändå\r\när överens om att vi skall beivra ekonomisk\r\nbrottslighet och göra det på ett effektivt sätt, så att\r\nvi får en preventiv verkan och en annan anda i vårt\r\nsamhälle i det avseendet.</pre><pre>Anf. 89  GÖTHE KNUTSON (m):</pre><pre>Herr talman! Lars-Erik Lövdén avslöjar åtskilligt av\r\nden socialdemokratiska taktiken då han poängterar\r\natt det är under det senaste året som han och\r\nSocialdemokraterna stormat fram för att vidta\r\nåtgärder mot den ekonomiska brottsligheten.\r\nSocialdemokraterna har som bekant haft makten\r\nunder ett antal år även efter 1982 och haft precis\r\nvilka möjligheter som helst -- om jag nu får tolka\r\nLars-Erik Lövdéns bedömning av de ekonomiska\r\nresurserna så -- att åstadkomma rättelser och göra\r\nde insatser som man talat så mycket om mot\r\nekobrotten.</pre><pre>Det föreligger klara besked från regeringen, med\r\ninstämmande från regeringspartierna, om att 60\r\nmiljoner kommer att särskilt avdelas i\r\nplaneringsdirektiven för Kriminalpolisens\r\nverksamhet.</pre><pre></pre><pre>Dessa medel är huvudsakligen avsedda för\r\nbekämpande av ekobrottsligheten.</pre><pre>Nu kommer Lövdén måhända att säga att detta inte\r\när några nya pengar. Men efter de år av storartad\r\nruljans som Socialdemokraterna har att svara för är\r\nkassorna tömda och underskottet grandiost. I det\r\nläget är det angeläget att åtminstone vidmakthålla\r\nde ramar som vi sedan tidigare har och att göra de\r\nbesparingar som är möjliga genom rationaliseringar\r\ninom polisen.</pre><pre>Vi har från moderat håll konstaterat att det inte går\r\natt åstadkomma effektiva insatser om man\r\nprioriterar allt möjligt. Socialdemokraterna har\r\nunder årens lopp på polisområdet prioriterat än det\r\nena, än det andra, och då blir resultatet inte bättre\r\nän vad som blivit fallet.</pre><pre>Det som jag har velat peka på är en komplettering\r\ntill det som K G Jansson tidigare sade i debatten.\r\nJag utgår ifrån att Socialdemokraterna kommer att\r\nställa sig bakom de insatser som nu är redovisade\r\nfrån regeringspartiernas sida.</pre><pre>Anf. 90  LARS-ERIK LÖVDÉN (s) replik:</pre><pre>Herr talman! Vi kommer naturligtvis att ställa oss\r\nbakom insatser i form av ökade resurser till polisen\r\nför bekämpandet av den ekonomiska\r\nbrottsligheten. Men det är ju inte det som\r\nregeringen föreslår. Man vill sätta av 60 miljoner\r\nkronor till kriminalpolisverksamheten, men hur\r\nmånga kronor av dessa kommer att gå till\r\nekobrottsbekämpningen, Göthe Knutson? Det har\r\nvi inte fått besked om från regeringens sida.</pre><pre>Som Göthe Knutson också konstaterar är det inga\r\nnya pengar, utan medel som tas från\r\npolisverksamheten i övrigt.</pre><pre>Göthe Knutson påstår att det ekonomiska moraset\r\noch den ekonomiska situationen i landet inte\r\nmedger ökade insatser mot ekobrottsligheten. Jag\r\nvill hävda att det är precis tvärtom. Om jag förstått\r\nregeringen rätt omhuldar den Assar Lindbeck-\r\nkommissionens förslag. Det gör inte jag i alla delar,\r\nmen jag tycker att ett förslag från kommissionen är\r\nalldeles ypperligt. Den menar att en ökad insats\r\nmot ekobrottsligheten och skattebrotten kommer\r\natt ge åtminstone 10 miljarder kronor mer till\r\nstatskassan. Det visar att det är lönsamt att\r\nbekämpa ekobrotten, Göthe Knutson, och då är\r\ndet också lönsamt att ta i anspråk ca 100 miljoner\r\nkronor för ökade insatser mot den ekonomiska\r\nbrottsligheten.</pre><pre>Anf. 91  GÖTHE KNUTSON (m) replik:</pre><pre>Herr talman! Lövdén har ännu inte svarat på frågan\r\nvarför man inte gjorde dessa insatser när man hade\r\nmakten. Det var inte så att Moderata\r\nsamlingspartiet och andra borgerliga partier stod\r\nhindrande i vägen. Den verksamhet som ni har talat\r\nom och vars bekämpande ni har sagt er vilja\r\nprioritera har fortgått.</pre><pre>Jag råkade i hastigheten använda fel namn när jag\r\nsyftade på min partivän Karl-Gösta Svenson, och\r\njag ber om ursäkt för det. Eftersom jag i stället sade\r\nK G Jansson kan jag erinra om denne, som är en av\r\nde mer storartade ekobrottslingarna. Han är fälld\r\nsom ekobrottsling, och jag kan därför påstå att han\r\när en sådan.</pre><pre>Den socialdemokratiska regimen sjabblade bort\r\ndenne man, och det har fått göras extraordinära\r\ninsatser för att hemföra honom. Statsverket har\r\nt.o.m. fått bekosta att en advokat har fått åka över\r\nhalva världen för att hämta hem honom, sedan han\r\ntillåtits bli frigångare och kunna försvinna ut ur\r\nlandet. Det var en ekobrottsling som fick ägna sig\r\nåt sin sysselsättning utan att Socialdemokraterna\r\ngjorde verklighet av sitt storartade tal.</pre><pre>Än en gång: Det går inte att prioritera allting. Den\r\nsocialdemokratiska politiken på det här området är\r\ninte på något sätt bättre än andras.</pre><pre>Allra sist: I ingressen till justitieutskottets\r\nbetänkande för två år sedan om bl.a.\r\nekobrottsligheten framhölls särskilt\r\nsamstämmigheten över partigränserna på det här\r\nområdet.</pre><pre>Anf. 92  LARS-ERIK LÖVDÉN (s) replik:</pre><pre>Mycket kort: Moderata samlingspartiet var det\r\nenda parti som 1990/91 reserverade sig mot att\r\nekobrottsligheten skulle vara ett prioriterat område\r\nför polisverksamheten. Sedan har Moderaterna i\r\nregeringen uppenbarligen fått de övriga partierna\r\nmed sig om sin inställning.</pre><pre>När vi i slutet på 80-talet såg att resurserna inom\r\npolisen för att bekämpa ekobrottsligheten\r\nminskade till följd av den fria resursanvändning\r\nsom Moderaterna och Socialdemokraterna var\r\növerens om, tillsatte vi en utredning under\r\nriksåklagaren och rikspolischefen. Den\r\nutredningen var klar i januari 1992 och har sedan\r\ndess legat i regeringens skrivbordslåda. Det talar\r\nom något för att regeringen är passiv i kampen mot\r\nden ekonomiska brottsligheten.</pre><pre>Anf. 93  GÖTHE KNUTSON (m) replik:</pre><pre>Herr talman! Om inte Lövdén säger ytterligare\r\nnågot upphetsande skall detta bli mitt sista inlägg i\r\ndenna debatt. Jag vill bara konstatera än en gång\r\natt Moderata samlingspartiet i riksdagen reserverat\r\nsig mot att det görs prioriteringar på praktiskt taget\r\nalla områden. Vi tror inte på sådana prioriteringar.\r\nDet är ute i verkligheten som man kan åstadkomma\r\nnågonting, inte genom att göra uttalanden av detta\r\nslag.</pre><pre>För övrigt kvarstår fortfarande att\r\nSocialdemokraterna tillsammans med stödpartiet\r\nVänsterpartiet kommunisterna har haft majoritet i\r\nriksdagen från hösten 1982 och kunnat vidta alla de\r\nåtgärder som de behagade. Men ekobrottsligheten\r\nhar under dessa år ökat, dess värre katastrofalt.</pre><pre>Anf. 94  LARS BÄCKSTRÖM (v):</pre><pre>Herr talman! Göthe Knutson förde stödpartiet\r\nVänsterpartiet kommunisterna på tal, och Göthe\r\nKnutson har tillsammans med andra ledamöter fört\r\nen lång debatt, som mera liknar en debatt om\r\nfrågor från justitieutskottet än från skatteutskottet.\r\nTill den änden kan jag säga att om\r\nSocialdemokraterna har begärt 100 miljoner för\r\nbekämpande av den ekonomiska brottsligheten,\r\nhar vi föreslagit 200 miljoner. Av dessa vill vi att 70\r\nmiljoner skall gå till skatteförvaltningen, som\r\ndenna debatt skall handla om. Det är på den\r\npunkten som det stora problemet ligger för\r\nskatteutskottets vidkommande.</pre><pre>Någon nämnde valutaregleringen. Det var inte\r\nModeraterna som slopade den utan ett annat parti,\r\nsom var ungefär dubbelt så stort som Moderaterna\r\noch som satt i regeringsställning på 80-talet. Så var\r\ndet med den saken -- äras den som äras bör.</pre><pre>Den nuvarande regeringen har möblerat om i sin\r\nregeringsdeklaration och sagt att kampen mot\r\nekonomisk brottslighet icke längre är prioriterad.\r\nPolismyndigheterna har också följt denna\r\nprioriteringsordning, som förvaltningen skall göra.\r\nFelet har inte gjorts av förvaltningen utan av\r\npolitikerna, som ändrat prioriteringen.</pre><pre>Så till anslagen till skatteförvaltningen, som denna\r\ndebatt skall handla om. Riksskatteverket tog på sig\r\nett sparbeting om över 200 miljarder under några\r\når. Det sparbetinget höjdes av regeringen med\r\nungefär 70 miljarder för kommande budgetår.\r\nSkatteförvaltningen säger att den inte klarar detta\r\nså snabbt. Den har sagt att den klarar över 200\r\nmiljarder, om den får två år på sig, men inte 70\r\nmiljarder utöver detta.</pre><pre>Vad är det för ett problem som vi har? Jo, ett\r\nohejdat momsfusk. Varför har vi just nu ett sådant,\r\noch varför har vi inte haft det tidigare? Jo, det beror\r\npå att momsen kraftfullt breddades genom\r\nskatteomläggningen. Man tillförde mängder med\r\nnya skattskyldiga, men inga nya resurser. Det vet\r\nde som jobbar med detta om, och de har flyttat sin\r\nverksamhet till momsbedrägerierna.</pre><pre>Det har alltså inte getts några nya anslag till\r\nskatteförvaltningen. Det har gått så långt,\r\nkammarledamöter, vilket inte alla vet, att tre\r\nenhetschefer i Stockholm -- Hjälmroth på\r\npolissidan, Adelsohn på länsstyrelsen och Lindberg\r\npå skatteförvaltningen -- har bett regeringen att få\r\nlåna pengar för att få bekämpa brottsligheten. Så\r\nlångt har det gått i vårt land att statstjänstemän som\r\nleder verksamheter ber att få låna pengar för att\r\nkunna följa riksdagens intentioner om att bekämpa\r\nden ekonomiska brottsligheten.</pre><pre>Skall det vara så att verkscheferna skall tvingas låna\r\npengar i banker för att kunna hålla en acceptabel\r\nstandard på verksamheten? Så får det inte vara. De\r\ntre cheferna begär 30 miljoner till Stockholm.\r\nLandet behöver just nu 70 miljoner för att stoppa\r\nett stort hål i momsintäkterna. Det är uppenbart att\r\nen stor del av det underskott i statsbudgeten som vi\r\nhar har uppstått på grund av momsundandragande.</pre><pre>Mot denna bakgrund yrkar jag, herr talman, än en\r\ngång bifall till Vänsterpartiets meningsyttring i\r\nanslutning till mom. 1, i vilken föreslås att\r\nytterligare 70 miljoner kronor skall anslås till\r\nskatteförvaltningarna för att stoppa den\r\nekonomiska brottsligheten inom momsområdet.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande näringsutskottets\r\nbetänkande 1992/93:NU24,\r\nsocialförsäkringsutskottets betänkande\r\n1992/93:SfU14 och skatteutskottets betänkande\r\n1992/93:SkU22.</pre><pre>Näringsutskottets betänkande NU24</pre><pre>Mom. 2 (utredning om Finansinspektionen)</pre><pre>Utskottets hemställan bifölls med 274 röster mot 21\r\nför reservation 1 av Bengt Dalström. 4 ledamöter\r\navstod från att rösta.</pre><pre>Mom. 14 (avveckling av fallskärmsavtal)</pre><pre>Utskottets hemställan bifölls med 270 röster mot 22\r\nför utskottets hemställan med den ändring däri som\r\nföranleddes av bifall till motion A723 av Karl\r\nGustaf Sjödin m.fl. i motsvarande del. 5 ledamöter\r\navstod från att rösta.</pre><pre>Mom. 17 (styrelseledamöters personliga ansvar)</pre><pre>Utskottets hemställan bifölls med 271 röster mot 23\r\nför motion A722 av Bert Karlsson i motsvarande\r\ndel. 5 ledamöter avstod från att rösta.</pre><pre>Mom. 18 (insyn i banker)</pre><pre>Utskottets hemställan bifölls med 170 röster mot\r\n130 för reservation 2 av Birgitta Johansson m.fl.</pre><pre>Mom. 19 (kapitalförsörjningen)</pre><pre>Utskottets hemställan bifölls med 268 röster mot 32\r\nför reservation 3 av Bengt Dalström.</pre><pre>Mom. 21 (bankernas räntemarginaler)</pre><pre>Utskottets hemställan bifölls med 267 röster mot 32\r\nför reservation 4 av Bengt Dalström.</pre><pre>Mom. 24, 27 och 28 (kontroll av nedskrivningarna,\r\nm.m.)</pre><pre>Utskottets hemställan bifölls med 287 röster mot 11\r\nför det av Lars Bäckström under överläggningen\r\nframställda yrkandet. 1 ledamot avstod från att\r\nrösta.</pre><pre>Mom. 29 (krav på rationaliseringar m.m.)</pre><pre>Utskottets hemställan bifölls med 266 röster mot 21\r\nför reservation 5 av Bengt Dalström. 10 ledamöter\r\navstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Socialförsäkringsutskottets betänkande\r\nSfU14</pre><pre>Mom. 1 (kompensationsnivån i sjukförsäkringen)</pre><pre>Utskottets hemställan bifölls med 288 röster mot 11\r\nför meningsyttringen av Berith Eriksson i\r\nmotsvarande del.</pre><pre>Mom. 6 (utvärdering av egenföretagarnas\r\nsjukfrånvaro)</pre><pre>Utskottets hemställan bifölls med 278 röster mot 21\r\nför reservation 1 av Arne Jansson.</pre><pre>Mom. 8 (sjukpenningförmåner vid psykiatrisk vård\r\nm.m.)</pre><pre>Utskottets hemställan bifölls med 275 röster mot 21\r\nför reservation 2 av Arne Jansson. 1 ledamot avstod\r\nfrån att rösta.</pre><pre>Mom. 9 (allmän sjukförsäkringsavgift)</pre><pre>Utskottets hemställan bifölls med 168 röster mot\r\n132 för reservation 3 av Doris Håvik m.fl.</pre><pre>Mom. 17 (tillfällig föräldrapenning till annan\r\nnärstående än förälder)</pre><pre>Utskottets hemställan bifölls med 287 röster mot 11\r\nför meningsyttringen av Berith Eriksson i\r\nmotsvarande del. 1 ledamot avstod från att rösta.</pre><pre>Mom. 22 (höjt pensionstillskott)</pre><pre>Utskottets hemställan bifölls med 286 röster mot 12\r\nför meningsyttringen av Berith Eriksson i\r\nmotsvarande del.</pre><pre>Mom. 24 (basbeloppet)</pre><pre>Utskottets hemställan bifölls med 277 röster mot 21\r\nför reservation 7 av Arne Jansson.</pre><pre>Övriga moment</pre><pre>Utskottets hemställan bifölls.</pre><pre>Skatteutskottets betänkande SkU22</pre><pre>Mom. 1 (anslag till skatteförvaltningen)</pre><pre>Först biträddes reservation 1 av Lars Hedfors m.fl.\r\nmed 122 röster mot 11 för meningsyttringen av Lars\r\nBäckström i motsvarande del. 164 ledamöter\r\navstod från att rösta.</pre><pre>Härefter bifölls utskottets hemställan med 168\r\nröster mot 131 för reservation 1 av Lars Hedfors\r\nm.fl.</pre><pre>Mom. 6(eftertaxering)</pre><pre>Utskottets hemställan bifölls med 276 röster mot 21\r\nför reservation 2 av Peter Kling.</pre><pre>Mom. 7 (skattetillägg)</pre><pre>Utskottets hemställan bifölls med 276 röster mot 21\r\nför reservation 3 av Peter Kling.</pre><pre>Mom. 11 (betalningslagen och utländska\r\nförsäkringar)</pre><pre>Utskottets hemställan bifölls med 169 röster mot\r\n130 för reservation 7 av Lars Hedfors m.fl.</pre><pre>Mom. 12 (lagen mot skatteflykt)</pre><pre>Utskottets hemställan bifölls med 165 röster mot\r\n131 för reservation 8 av Lars Hedfors m.fl.</pre><pre>Mom. 13 (betalningssäkringslagen och\r\nbevissäkringslagen)</pre><pre>Först biträddes reservation 9 av Lars Hedfors m.fl.\r\nmed 145 röster mot 21 för reservation 10 av Peter\r\nKling. 132 ledamöter avstod från att rösta.</pre><pre>Härefter bifölls utskottets hemställan med 147\r\nröster mot 131 för reservation 9 av Lars Hedfors\r\nm.fl. 20 ledamöter avstod från att rösta.</pre><pre>Mom. 16 (lägenhetsregister)</pre><pre>Utskottets hemställan bifölls med 273 röster mot 20\r\nför reservation 11 av Peter Kling. 2 ledamöter\r\navstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Beslut om samlad votering</pre><pre>På förslag av andre vice talmannen medgav\r\nkammaren att de på föredragningslistan närmast\r\nupptagna ärendena, skatteutskottets betänkande\r\nSkU21 samt justitieutskottets betänkanden JuU23\r\noch JuU24, fick avgöras i ett sammanhang när\r\ndebatten i dessa ärenden var avslutad.</pre><pre>8 §  Företagsskattefrågor</pre><pre>Föredrogs</pre><pre>skatteutskottets betänkande</pre><pre>1992/93:SkU21 Företagsskattefrågor.</pre><pre>Anf. 95  KARL HAGSTRÖM (s):</pre><pre>Herr talman! Till det här betänkandet har vi\r\nsocialdemokrater lämnat ett särskilt yttrande.\r\nSocialdemokraterna föreslår i den skattepolitiska\r\nmotionen Sk354 hur skattepolitiken bör utformas\r\nför att ge tillväxt, rättvisa och sunda statsfinanser.\r\nDe avsteg som den borgerliga regeringen har\r\nbeslutat om ger precis rakt motsatt effekt.</pre><pre>Vi vill slå vakt om den skattereform som har verkat\r\noch visat sig vara bra. Det är för tidigt att nu börja\r\nslå sönder den. Krisuppgörelsen mellan\r\nSocialdemokraterna och regeringen i september\r\nförra året innebar att viktiga principer i\r\nskattereformen hävdades.</pre><pre>Vi delar inte motionärernas uppfattning. De\r\navgörande skälen för vårt avstyrkande av\r\nmotionerna är följande:</pre><pre>Flera av motionerna gäller resultatutjämnings- och\r\nreserveringsmöjligheter, kvittning av underskott i\r\nenskild näringsverksamhet mot tjänst,\r\nskattestimulanser till nyföretagande m.m.,\r\nåterinförande av brutet räkenskapsår, förlust på\r\nkonkursaktier och avdrag för att underlätta\r\nomarrondering.</pre><pre>Detta skulle betyda att vi skulle ta bort de\r\nfundamentala delar av skattereformen som den\r\nbyggdes på.</pre><pre>Vi sänkte skattesatsen i förening med slopade eller\r\nstarkt inskränkta reserveringsmöjligheter. Det har\r\nskapat ett neutralt och ekonomiskt effektivt system\r\nför beskattning av företagsvinster.</pre><pre>Om man avskaffar dessa skattereformens\r\ngrundläggande principer skulle det skada en sund\r\noch seriös företagsverksamhet.</pre><pre>Herr talman! Därför är vi starkt kritiska till\r\nmajoritetens motivering för sitt avslagsyrkande.\r\nMan hänvisar till den tillsatta utredningen och det\r\npågående arbetet i regeringskansliet och antyder på\r\ndetta sätt att förslaget kan komma att tillstyrkas i\r\nett senare skede. Detta vittnar om en saknad av\r\nlogik och en kortsiktighet som inte kommer att\r\ngagna den svenska företagsamheten.</pre><pre>Som redovisats i utskottsbetänkandet har\r\nregeringen planer på att under 1993 återkomma\r\nmed ett förslag till en genomgripande omläggning\r\nav företagsbeskattningen och beskattningen av\r\negenföretagare. Vi kan emellertid redan nu\r\nkonstatera att ett sådant förslag strider mot den\r\nkrisuppgörelse som Socialdemokraterna och\r\nregeringspartierna ingick i september förra året.</pre><pre>Herr talman! Skammens rodnad torde lägga sig\r\növer partiföreträdare för en regering som mer än\r\nnågon annan behövt samarbeta. Regeringen visar\r\nän en gång att den inte kan förvalta det för landet\r\nbehövliga samförståndet. För att uttrycka mig i\r\nklartext vill jag säga att svek på svek leder till\r\nmoraliskt sönderfall. Det är inte vad Sverige\r\nbehöver nu.</pre><pre>Anf. 96  PETER KLING (nyd):</pre><pre>Herr talman! I skatteutskottets betänkande 21\r\nbehandlas bl.a. frågor rörande skogskonto. Där har\r\nvi i Ny demokrati reserverat oss till förmån för att\r\nman skall sänka beskattningen på skogskonton.</pre><pre>År 1990 blev det ju som bekant skatt på\r\npensionsförsäkringskapital och på s.k. skogskonton\r\nmed 15 %. Skatten på pensionsförsäkringarna\r\nsänktes 1992 till 10 %, men skatten på skogskonton\r\nligger kvar på 15 %. Skogskonton kan mer eller\r\nmindre betraktas som en form av pensionssparande\r\neller pensionsförsäkring för skogsägare. Vi i Ny\r\ndemokrati anser att all skatt på pensionssparande\r\ni framtiden skall slopas när det ekonomiska läget i\r\nSverige tillåter det.</pre><pre>Om vi skall konkurrera med utlandet när det gäller\r\nprivat pensionssparande måste vi anpassa oss till\r\nutlandet. Där har de inga beskattningar på\r\npensionssparande. Det är också ett sätt att\r\nstimulera privatpersoner att spara till sin pension.</pre><pre>Låt mig fortsätta med avdrag för kapitalförluster i\r\nsamband med rån. Ny demokrati tycker att det är\r\nhorribelt att man skall betala moms,\r\narbetsgivaravgifter, inkomstskatt och punktskatter\r\nnär man har blivit bestulen vid ett rån i t.ex. en\r\nbutik. Om någon gör ett rån på 100 000 kronor skall\r\nman ändå betala arbetsgivaravgift, moms och\r\ninkomstskatt på den summan. Var och en förstår ju\r\natt man inte kan betala för något som man inte har\r\nfått in. Vi tycker att det borde finnas avdrag för\r\nförlorade medel vid rån.</pre><pre>Regeringsrätten slog i en dom 1991 fast att banker\r\nfår göra dessa avdrag vid kapitalförluster i samband\r\nmed rån. Vi i Ny demokrati ser självfallet att\r\nsmåföretag som blir utsatta för rån skall ha samma\r\nförmåner som en bank. Bankerna har ju inte på\r\nnågot sätt varit bra i Sverige. Vi tycker att det är\r\nhorribelt att inte småföretagarna som kämpar och\r\nstår i skall ha samma regler som en bank. Det är\r\nklart att de måste få det omgående.</pre><pre>Jag skall till sist något beröra yrkesfiskarnas\r\nsituation i Sverige. Vi har också avgett en\r\nreservation om detta.</pre><pre>Vi anser att yrkesfiskarna i Sverige bör få samma\r\nvillkor vid beskattningen av sin verksamhet som\r\nråder i de övriga nordiska länderna. Deras\r\nkonkurrenter i Norge, Danmark och Finland har\r\nbättre beskattningsförmåner. Självfallet måste våra\r\nsvenska fiskare få samma villkor som de andra\r\nfiskarna i Norden.</pre><pre>Vad beträffar det småföretagarpaket som\r\nbehandlas i skatteutskottets betänkande 21, ber jag\r\natt få hänvisa till min kollega Bengt Dalström. Han\r\nkommer om en stund att gå upp i debatten och tala\r\nom detta. Jag är rädd för att Bengt Dalström\r\nkommer att få sig påskrivet av mina kolleger i\r\nskatteutskottet att dessa förslag skulle kosta en\r\nförfärligt massa pengar. Det gör de också. Våra\r\nförslag till detta betänkande, herr talman, kostar\r\n5,2 miljarder.</pre><pre>Det är alltså fråga om skattesänkningar för\r\negenföretagare på 5,2 miljarder. Jag vill i samband\r\nmed detta hänvisa till Ny demokratis\r\nbudgetmotion. Där finns dessa förslag om en\r\nsänkning på 5,2 miljarder med. Totalt sett\r\nfinansierar vi detta med besparingar. Vi har visat på\r\nen kraftig besparing, trots att vi vill ge\r\nsmåföretagen en skattelindring på 5,2 miljarder.</pre><pre>Herr talman! Ny demokrati står givetvis bakom\r\nsamtliga reservationer. Men jag yrkar endast bifall\r\ntill reservationerna 1, 4, 5 och 6.</pre><pre>Anf. 97  LARS BÄCKSTRÖM (v):</pre><pre>Herr talman! I skatteutskottets betänkande om\r\nföretagsbeskattningen konstaterar utskottets\r\nmajoritet att den skattereform som riksdagen\r\nfattade beslut om 1990 innebar omfattande\r\nförändringar. Det är sant. Utskottet säger att\r\nreformen byggde på sänkt skattesats i förening med\r\nslopade eller beskurna reserveringsmöjligheter.</pre><pre>En av idéerna med det hela var att reformen skulle\r\nvara neutral. Den skulle skapa en mer likformig\r\nbeskattning, vilket skulle motverka\r\ninlåsningseffekter. Kapitalresurser skulle styras så\r\natt de gjorde bäst nytta. Vi skulle få ett effektivare\r\nnäringsliv. Allt detta skulle ske med oförändrade\r\nskatteintäkter.</pre><pre>Hur blev det? När man gjorde skatteomläggningar\r\ni andra länder med system som liknar det svenska,\r\nlät man sänkningar av inkomstskatten delvis\r\nfinansieras genom ett ökat skatteuttag från\r\nföretagssektorn. Men så var inte fallet i Sverige.\r\nMan tog inte ut mer från företagen. Men det var å\r\nandra sidan meningen att man inte skulle ta ut\r\nmindre.</pre><pre>Vad hände i verklighetens värld? Jag tittade i den\r\nskrift som säkert alla ledamöter i skatteutskottet\r\nofta använder, Riksrevisionsverkets\r\ninkomstberäkningar från hösten 1990, den höst då\r\nbeslutet fattades. Det året gav\r\ninkomstbeskattningen av juridiska personer 23\r\nmiljarder. Man hade en prognos om att\r\ninkomstbeskattningen av juridiska personer år 1992\r\nskulle ge 32 miljarder. Den boken är nu en sliten\r\nupplaga. Vad hände?</pre><pre>Om man tittar i den nya upplagan från 1992 får man\r\nett slags facit. Vi ser då att inkomstskatterna från\r\njuridiska personer för år 1992 beräknas ge 18\r\nmiljarder. Men prognosen var ju 32 miljader. I\r\nverkligheten blev det 18. År 1993 räknar\r\nRiksrevisionsverket med att man skall få in 14\r\nmiljarder. 14 miljarder är ungefär hälften av 32\r\nmiljarder.</pre><pre>Detta är den reform som skulle vara intäktsneutral\r\noch ge oförändrade intäkter. Intäkterna från\r\nskatten har de facto halverats. Man kan mena att\r\ndet beror på lågkonjunkturen, och det gör det\r\nsäkert. Men jag är övertygad om att det också beror\r\npå skatteomläggningen. Den betydde\r\nskattelättnader, särskilt för de större företagen.</pre><pre>Vi har inte ett neutralt system, och det vet\r\nutskottets företrädare i denna debatt. Vi har ett\r\nsystem som gynnar större företag och missgynnar\r\nmindre. Systemet skapar fortfarande vissa\r\ninlåsningseffekter genom\r\nskatteutjämningsreserven.</pre><pre>Vi i Vänsterpartiet har flera gånger föreslagit att\r\ndenna skatteutjämningsreserv skall avvecklas. Det\r\nkan inte ske omedelbart från ett beskattningsår till\r\nett annat. Men den kan avvecklas. Det har vi yrkat\r\nom. Till en del går utskottet oss till mötes i\r\nbetänkandet.</pre><pre>På s. 4 i betänkandet skriver utskottet att\r\nFöretagsskatteutredningen i delbetänkandet\r\nFortsatt reformering av företagsbeskattningen har\r\nlagt fram förslag som rör grundläggande delar i\r\nföretagsbeskattningen. Bl.a. har föreslagits ett\r\nslopande av systemet med skatteutjämningsreserv.\r\nMan har insett att detta system inte är bra ur\r\nallokeringssynpunkt när det gäller att styra\r\nproduktionsresurser och kapital dit där de gör bäst\r\nnytta. Men sedan fortsätter utskottet med att säga\r\natt detta föreslagits i kombination med sänkt\r\nbolagsskatt. Förslaget skall alltså finansieras. Tar\r\nman enbart bort reserven blir det en skattehöjning.</pre><pre>Varför skall man sänka bolagsskatten? På samma\r\nsida säger utskottet:''En studie som gjorts inom\r\nOECD under 1991 bekräftar också att den svenska\r\nföretagsbeskattningen är konkurrenskraftig vid en\r\njämförelse med företagsskattesystemen i de andra\r\nOECD-länderna.'' Ja, den är inte bara\r\nkonkurrenskraftig, den är lägst! Det finns några\r\nländer som ligger i närheten av Sverige -- Grekland,\r\nIrland och Storbritannien. Det är inte länder som\r\nhar kännetecknats av lysande ekonomisk\r\nutveckling. Det finns inget samband mellan en\r\nextremt låg bolagsskattesats och ekonomisk\r\nutveckling.</pre><pre>Jag tror däremot att det finns ett samband mellan\r\nstora budgetunderskott och en dålig ekonomisk\r\nutveckling. Stora budgetunderskott skapar\r\nförväntningar om en dålig ekonomisk utveckling.\r\nJag tror inte att man kan ta bort\r\nbudgetunderskottet genom att ta ut hela kostnaden\r\nfrån företagssektorn, men man kan ta ut en del.</pre><pre>Vi säger i vår meningsyttring att man bör få ett\r\nskatteuttag för företag i Sverige som blir mer likt\r\nvad som är vanligt inom EG, eller Europeiska\r\nunionen. Det innebär att skatten skall höjas. Man\r\när ju i andra fall så noga med att anpassa Sverige till\r\nEG-reglerna, så varför icke göra det i detta fall? En\r\nsådan skatteökning som vi föreslår kan över tiden\r\nge 5--6 miljarder i årets penningvärde. Det är inte\r\nnågon gigantisk inkomstförstärkning. Men det är\r\nden summa som man reducerade ersättningarna till\r\nde arbetslösa med. Man skulle där spara in 6\r\nmiljarder.</pre><pre>Vi menar att det är rimligt att vi har samma\r\nbolagsskatt som i EG. Då skulle vi ha kunnat slippa\r\ndenna försämring för de arbetslösa. Vi hade inte\r\nförsämrat konkurrensläget gentemot omvärlden,\r\nutan vi hade ställt den på samma bas. Hur man än\r\nredovisar dessa siffror vet vi att Sverige är\r\nkonkurrenskraftigt. Företagsbeskattningen är\r\nlägst.</pre><pre>Det finns en utmärkt skrift från\r\nFinansdepartementet med titeln Sverige, Europa\r\noch skatterna. I tabell efter tabell redovisas läget.\r\nDet spelar inte någon roll hur man räknar. Jämför\r\nman de nominella skattesatserna ligger Sverige\r\nlägst. Jämför man den effektiva skattebelastningen\r\npå utdelade vinster ligger Sverige lägst. Tar man\r\nhänsyn till dubbelbeskattning ligger Sverige lägst.\r\nDet spelar inte någon roll vilken variabel man\r\nväljer: Sverige har den lägsta bolagsbeskattningen.</pre><pre>Jag menar att vi inte skall konkurrera med en låg\r\nbolagsbeskattning. Det ger ingen uthållig tillväxt.\r\nVi måste ha en vinstnivå som står i\r\növerensstämmelse med den i konkurrentländerna.\r\nDen kan för min del gärna vara högre. Men den\r\nskall inte kompletteras med en exceptionellt låg\r\nbolagsbeskattning av inkomsterna. Det finns det\r\ninte någon anledning till.</pre><pre>Herr talman! Jag yrkar bifall till Vänsterpartiets\r\nmeningsyttring avseende mom. 2.</pre><pre>Anf. 98  PETER KLING (nyd) replik:</pre><pre>Herr talman! Lars Bäckström sade här att han helst\r\nvill höja skattesatserna för bolagen. Jag skulle\r\nkunna tänka mig att Lars Bäckström t.o.m\r\nförespråkar en höjd arbetsgivaravgift. Lars\r\nBäckström vet ju mycket väl att dessa pengar tas ut\r\npå konsumenterna. Det leder till prisökning, och\r\ndet i sin tur till att man begär lönelyft. Så är vi inne\r\ni karusellen igen. Vi kan inte sälja våra varor, och\r\ndärmed kan vi inte producera dem.</pre><pre>All beskattning som läggs på företagen betalar\r\nkonsumenterna. Jag ser inte att det är något fel att\r\nhålla nere bolagsskatterna. Om man nu skall\r\nrelatera till omvärlden, skulle jag möjligtvis kunna\r\ntänka mig att beskatta vinsten litet bättre. Men kom\r\ninte med generella skattehöjningar över lag för\r\nbolagen! Det leder till att konsumenterna får betala\r\nhögre priser. Jag vet det själv som egenföretagare.\r\nHöjs arbetsgivaravgiften med 10 %, höjer man\r\ntimpengen med x antal kronor och tar ut det av\r\nkonsumenten. Konsumenten är löntagaren som\r\nskall betala detta med skattade medel.</pre><pre></pre><pre>Här finns en mycket mycket ond spiral. Men om\r\nman kan hålla nere bolagsskatten och samtidigt\r\ntrycka på när det gäller företagen och be dem att ge\r\nsjutton i att höja kostnadsläget, vinner alla på det.\r\nJag tänker då, Lars Bäckström, framför allt på\r\nkonsumenterna och löntagarna.</pre><pre>Anf. 99  LARS BÄCKSTRÖM (v) replik:</pre><pre>Herr talman! Peter Kling utgår från det faktum att\r\nalla vet att en höjning av bolagsskatten går ut över\r\nkonsumenten.</pre><pre>Nej, Peter Kling, alla vet inte det. Jag är en av dem\r\nsom inte vet vad Peter Kling vet.</pre><pre>Vi i skatteutskottet har ju varit i USA. Där träffade\r\nvi ledande ekonomer. Av en kongressrapport som\r\njag fått och som jag läst framgår att man har\r\nstuderat just frågan om vem som betalar\r\nbolagsskatten. Rapporten heter ''Revising the\r\nCorporate Income Tax''. Kongressens byrå för\r\nskattestudier uttalar: ''In the short run, economic\r\ntheory holds that an increase in the corporate tax is\r\npaid by the corporation.''</pre><pre>Vidare sägs det i rapporten:''-- -- -- that all owners\r\nof capital bear vitually all of the tax in the long run.''</pre><pre>USA:s kongress hävdar att det är ägarna av\r\nföretagen som både på kort sikt och i det långa\r\nloppet får betala företagsskatten. Det är den\r\nvetenskapliga ståndpunkt som man i USA:s\r\nkongress intar. Peter Kling intar en annan\r\nståndpunkt. Men många intar samma ståndpunkt\r\nsom jag. Jag vill dock inte höja bolagsskatten.\r\nNågot sådant har jag inte sagt. Jag sade att vi skall\r\nta bort skatteutjämningsreserven. Det innebär en\r\nhöjning av det effektiva skatteuttaget, och det är\r\ninte samma sak som en höjd skattesats.</pre><pre>Sverige har den lägsta bolagsskatten. Jag tycker\r\ndärför att vi skall klara av konkurrensen med\r\nEuropa på Europas villkor, inte genom att vara ett\r\nlågskatteland.</pre><pre>Anf. 100  PETER KLING (nyd) replik:</pre><pre>Herr talman! Nu är vi i Sverige, Lars Bäckström, på\r\nväg mot en hyfsad företagarskatt. Det betyder ett\r\nbättre konkurrensläge.</pre><pre>Själv är jag egenföretagare. Om jag kan hålla nere\r\nkostnaderna i mitt företag, t.ex. timdebiteringen,\r\när chansen mycket stor att jag får mer arbete. Folk\r\nhar ju då råd att anställa mig som installatör. Det är\r\nvad det handlar om. Härigenom skapas\r\narbetstillfällen. Rätt som det är har jag så pass\r\nmycket jobb att jag kan anställa ett par personer\r\ntill.</pre><pre>Om timpengen höjs år efter år för att täcka\r\nskattekostnader förhåller det sig annorlunda.</pre><pre>Lars Bäckström hänvisar här till en bok. Men alla\r\nskattehöjningar som gällde för det bolag som jag\r\nhade innan jag kom in i riksdagen har jag\r\nkompenserat mig för genom att höja timpengen och\r\nmaterialkostnaden. Någonstans måste ju pengarna\r\ntas igen när det inte finns något utrymme för andra\r\nåtgärder.</pre><pre>Samtidigt vill jag betona att man, om kostnadsläget\r\nsänks i form av minskade arbetsgivaravgifter --\r\nvilket vi på sikt vill skall genomföras -- måste hålla\r\ntummen på ögat när det gäller företagen och säga\r\natt de får lov att följa med och gå ner i pris. Annars\r\nblir det kanske så att pengarna konfiskeras och\r\nhamnar i den egna fickan. Därför har vi sagt att\r\nSPK skall vara ett starkt instrument, precis som\r\namerikanarnas, för att skydda konsumenterna och\r\ndärigenom få litet snurr på samhällsekonomin.</pre><pre>Anf. 101  LARS BÄCKSTRÖM (v) replik:</pre><pre>Herr talman! Peter Kling redogjorde i sin replik för\r\nanledningen till att hans första teori inte stämmer.\r\nDen fungerar alldeles uppenbart inte i det här\r\nmotsatta läget.</pre><pre>Svenska företag har fått oerhört mycket bättre\r\nkonkurrenskraft genom att värdet på kronan fallit.\r\nDet rör sig om 20 procentenheter. Från 1982 t.ex.\r\nhar kronans värde försämrats i förhållande till\r\necuvalutorna med ungefär 50 procentenheter. Men\r\ninte har priserna sjunkit med 50 procentenheter.\r\nDet finns alltså inte några raka och enkla samband\r\nhär. Avgörande här är i stället en rad andra\r\nfaktorer -- konkurrensförhållanden osv. Det\r\nhandlar om hur man kan vältra över kostnaderna.</pre><pre>Generellt sett tas företagsskatt ut av företagsägaren\r\noch mervärdesskatt av konsumenterna.</pre><pre>Vidare är det viktigt att betänka att svenska företag\r\nföre sänkningen av arbetsgivaravgiften låg på\r\nsamma nivå som genomsnittet i Europa. Nu är\r\nnivån lägre här. Företagsskatten i Sverige är alltså\r\nlägre än vad motsvarande skatt är i våra\r\nkonkurrentländer. I det läget säger Peter Kling att\r\nvi är på väg mot en hyfsad skatt. Men\r\nföretagsskatten i Sverige är, som sagt, lägst! Om\r\ndefinitionen när det gäller begreppet hyfsat\r\nskatteuttag är att vi alltid skall ligga lägst, kommer\r\ndet att bli så att andra länders parlament totalt\r\nbestämmer över svensk skattepolitik.</pre><pre>Under de år då nivån var litet högre var tillväxten i\r\nSverige oerhört god. Det är alltså inte på det sättet\r\natt låg skatt ger god tillväxt -- en mycket förenklad\r\nteori som inte håller i verkligheten.</pre><pre>Återigen: Det är rimligt att Sverige har samma\r\nkonkurrensvillkor som konkurrenterna i Europa.\r\nDå är det rimligt att avskaffa\r\nskatteutjämningsreserven, som leder till\r\ninlåsningseffekter i ekonomin.</pre><pre>Vårt förslag är konkurrensneutralt och ger ökade\r\ninkomster. Dessutom blir det en bättre styrning av\r\nkapitalresurserna i samhället.</pre><pre>Anf. 102  KJELL JOHANSSON (fp):</pre><pre>Herr talman! Det är de fyra regeringspartiernas\r\nbestämda föresats att vända den utveckling som\r\nbetytt att arbetstillfällen flyttats ut ur Sverige eller\r\nförsvunnit genom nedläggningar. Detta kräver\r\nförändringar i politiken på flera områden. Ett av de\r\nviktigaste är det som vi nu debatterar, nämligen\r\nskattepolitiken.</pre><pre>Skattereformen var en början. Denna reform\r\nbygger ju på en kraftigt sänkt skattesats i samband\r\nmed slopade eller begränsade\r\nreserveringsmöjligheter. Av skilda orsaker\r\nfördröjdes arbetet med en liknande reform för\r\nbeskattningen av fysiska personers\r\nnäringsverksamhet, den s.k.\r\negenföretagarbeskattningen. Efter denna\r\nfördröjning under den tidigare socialdemokratiska\r\nregeringen är det de fyra regeringspartiernas avsikt\r\natt lägga fram förslag, så att beslut kan fattas med\r\nikraftträdande den 1 januari 1994.</pre><pre>Efter detta beslut kommer Sverige att ha ett\r\neffektivt system för beskattning av\r\nnäringsverksamhet. Tidigare skattetänkande, som\r\nofta ledde till ineffektiva transaktioner och ett\r\nimproduktivt beteende, kommer förhoppningsvis\r\natt försvinna.</pre><pre>Det är också vår avsikt att genomföra vissa\r\nförbättringar och förenklingar i\r\nföretagsbeskattningen. Förslag övervägs. Det\r\ngäller bl.a. att slopa SURVEN i kombination med\r\nsänkt bolagsskatt samt att förbättra möjligheterna\r\ntill förlustutjämning.</pre><pre>Ett förtroende för denna politik visar sig faktiskt i\r\ndessa dagar genom ett ökat intresse för att ta hem\r\nverksamheter till Sverige och för att skatta för\r\nvinsterna i vårt land.</pre><pre>Det enda parti som oroar sig över dessa positiva\r\nsignaler är Vänsterpartiet. Ett enda förslag har man\r\ni det här betänkandet, nämligen om att\r\nbolagsskatten på nytt skall höjas. Tillsammans med\r\npartiets övriga skatteförslag inleds på nytt den\r\nperversa skattepolitik som mycket aktivt bidragit\r\ntill dagens svårigheter.</pre><pre>Denna envisa strävan att dra ner\r\nindustriproduktionen i Sverige är för mig totalt\r\nobegriplig. Jag vill därför rikta en bön till Lars\r\nBäckström: Gör åtminstone ett försök att förklara\r\nvarför det är så fel att jobben återvänder till Sverige\r\noch att företagen bidrar till vårt välstånd genom att\r\nåter skatta för sina vinster i vårt land! I avvaktan på\r\natt Lars Bäckström har lyckats förklara detta yrkar\r\njag avslag på meningsyttringen.</pre><pre>Lars Bäckström anförde några exempel. Han\r\nnämnde vissa år och talade om skattereformens\r\nutslag. Men först och främst undrar jag om han inte\r\nvalde år då reformen över huvud taget inte hade\r\nträtt i kraft. I varje fall gäller det år då företagens\r\nbeteende över huvud taget inte hade påverkats av\r\ndetta, dvs. år då skattereformen inte var\r\nfullständigt genomförd.</pre><pre>Under utskottets behandling av motionerna har\r\nåtta reservationer framställts -- samtliga från Ny\r\ndemokrati. Det är omöjligt att frigöra sig från\r\nkänslan att partiet i sin strävan att profilera sig som\r\nett företagsvänligt parti slår in öppna dörrar.</pre><pre>Låt mig, herr talman, kommentera några av\r\nreservationerna. Men jag är något bryd. Jag vet att\r\nBengt Dalström också kommer att gå upp i\r\ndebatten, och jag har inte någon större lust att\r\nbegära replik på hans anförande. Därför är det\r\nkanske lika bra att jag går igenom några saker i\r\nreservationerna, så att vi åtminstone har klarat ut\r\nde frågorna.</pre><pre>I reservation 1 säger Ny demokrati att det inte\r\nbehövs några regler för negativt eget kapital. Skälet\r\när, menar man, att bokföringsreglerna innebär att\r\nskulder skall tas upp i den del där de rätteligen hör\r\nhemma.</pre><pre>Detta är i och för sig riktigt. Det är också den\r\nordning som gällde före införandet av s.k. negativt\r\nkapital. Detta hindrade dock inte då ett omfattande\r\nmissbruk av reglerna och ständiga konflikter\r\nmellan skattemyndigheter och skattskyldiga.</pre><pre>Vidare säger man att kapitalunderlaget bör\r\nnollställas vid ingången till det nya systemet. I och\r\nför sig är det inte en orimlig tanke för mig. Men det\r\nfinns en liten hake. Det var ju just detta som skedde\r\nnär skattereformen genomfördes.</pre><pre>Att man nu på nytt skulle nollställa det för dem som\r\npå denna korta tid lyckats skaffa sig ett nytt negativt\r\nkapital är för mig en gåta. Om Peter Kling har\r\nnågra bra skäl för detta att framföra tycker jag att\r\nhan skall göra det.</pre><pre>Reservation 2 är faktiskt intressant -- främst ur ett\r\nhistoriskt perspektiv. Här upprepas krav som liknar\r\ndem som starkt bidrog till att frågan om\r\negenföretagarnas beskattning inte löstes 1990.\r\nKravet på kraftiga reserveringar på lönesumman\r\ngår ju totalt på tvärs med den princip som\r\ntillämpades vid reformens genomförande. Det\r\nhjälper inte att man lägger in positiva förslag som\r\ninnebär att valutakursförluster skall leda till\r\ntvångslikvidationer. Mitt yrkande blir givetvis\r\navslag på reservationen.</pre><pre>I reservation 3 yrkar Ny demokrati, i brist på eget\r\nförslag, ett tillkännagivande till regeringen av ett\r\ncenterförslag. I reservationen jämförs skogskonto\r\nmed pensionsförsäkring av Peter Kling. Jag förstår\r\növer huvud taget inte den jämförelsen.\r\nSkogskontot tillkom för att man skulle kunna\r\nutjämna inkomsterna. Det skedde på den tiden när\r\nman drabbades av en oerhört hög\r\nmarginalbeskattning om man hade denna inkomst\r\nunder ett eller ett par få år. Eftersom skogskontot\r\nhar en löptid på 10 år undrar jag varför en\r\nlantbrukare som öppnar ett sådant konto när han är\r\n40 år skall tvingas pensionera sig redan vid 50 år.\r\nEtt sådant pensionssystem verkar konstigt.</pre><pre>Det är faktiskt så, att den som har inkomster av\r\nskog kan teckna pensionsförsäkringar på precis\r\nsamma villkor som gäller för alla andra medborgare\r\ni vårt land. Även skogskontomedel kan användas\r\nför det ändamålet.</pre><pre>I reservation 4 pläderar Ny demokrati för kvittning.\r\nDet är glädjande att de tankarna inte är främmande\r\nför regeringen.</pre><pre>I reservation 5 talar Ny demokrati om att man vill\r\naktivera innovationsklimatet. Även i denna fråga\r\nkan jag påpeka att det pågår ett intensivt arbete i\r\nregeringskansliet för att utarbeta förslag. Det kan\r\ninte ha undgått Peter Kling och Ny demokrati.</pre><pre>Reservation 6 handlar om kapitalförlust i samband\r\nmed rån. Riksdagen har redan gjort ett uttalande\r\nom detta. I och för sig är det bra att frågan kommer\r\nupp som en påminnelse, eftersom regeringen skall\r\neffektuera riksdagens tidigare uttalande.</pre><pre>I reservation 7 har Ny demokrati för omväxling\r\nskull reserverat sig för en folkpartimotion.\r\nMotionären, Erling Bager, vill ha en översyn av\r\nskattereglerna för yrkesfiskare. Utskottet har\r\nbehandlat denna motion mycket välvilligt. I\r\nbetänkandet säger man: ''Utskottet är medvetet om\r\nde speciella problem som råder för yrkesfiskarna\r\noch förutsätter att regeringen prövar frågan i\r\nsamband med den kommande\r\nsmåföretagarpropositionen.''</pre><pre>Peter Kling vill ha ett totalt nytt system. Han vill att\r\ndet danska och norska skattesystemet skall ligga till\r\ngrund för detta. Jag vill erinra om att vi faktiskt inte\r\nhar ett skattesystem som är likt det norska och det\r\ndanska. Det blir därför kanske inte helt lätt att göra\r\nen sådan förändring. Peter Kling säger ingenting\r\nom när detta bör ske. Men jag antar att\r\nreservationen noteras.</pre><pre>Reservation 8 avstår jag från att kommentera.</pre><pre>Jag tackar Peter Kling speciellt för att han inte\r\nyrkar bifall till alla 8 reservationera. Vi slipper\r\ndärmed räkna antalet röstande nydemokrater i\r\nkammaren åtta gånger.</pre><pre>Herr talman! Jag yrkar avslag på samtliga\r\nreservationer och bifall till utskottets hemställan.</pre><pre>I ett särskilt yttrande skriver Socialdemokraterna\r\natt de är starkt kritiska till majoritetens\r\navslagsmotiveringar, som i de flesta fall handlar om\r\nhänvisningar till tillsatta utredningar och pågående\r\narbete i regeringskansliet. Jag måste säga att detta\r\nsärskilda yttrande vållar mig ett visst huvudbry om\r\nvad Socialdemokraterna egentligen vill eller inte\r\nvill. Men eftersom vi inte brukar syssla med\r\nmotivreservationer i skatteutskottet är det kanske\r\ninte så lätt.</pre><pre>Socialdemokraternas tid i regeringsställning ger\r\nändå en utmärkt handledning. Under den tiden\r\nbekämpade man med näbbar och klor alla\r\nkonstruktiva lösningar på praktiskt taget alla de\r\nfrågor som tagits upp i detta betänkande. Så hård\r\noch orättvis beskattning av småföretagen som\r\nmöjligt har varit Socialdemokraternas recept\r\ngenom åren. Men så har vi i Sverige också\r\nförhållandevis färre småföretag än andra\r\njämförbara nationer.</pre><pre>I samma yttrande påpekar man också att\r\nregeringens avsikt att lägga förslag till ny\r\negenföretagarbeskattning strider mot den\r\nkrisuppgörelse som Socialdemokraterna och\r\nregeringspartierna ingick i september förra året.\r\nKarl Hagström poängterade också detta.</pre><pre>Herr talman! Avslutningsvis skulle jag vilja ställa\r\nen fråga till Karl Hagström. Göran Person tycks ha\r\ninsett att man inte kan ha egenföretagarbeskattning\r\noch att man måste ändra detta. Kommer Göran\r\nPersons förslag att stoppas därför att Karl\r\nHagström menar att det strider mot det som\r\növerenskoms i och med krisuppgörelsen?</pre><pre>Anf. 103  LARS BÄCKSTRÖM (v) replik:</pre><pre>Herr talman! Kjell Johansson bad mig förklara\r\nvarför jag var emot mer industri. Det kan jag\r\nnaturligtvis inte förklara, eftersom jag inte är emot\r\nmer industri.</pre><pre>I min hemstad Uddevalla, Kjell Johansson, har vi\r\ntappat 4 000 industrijobb under fyra år. Av\r\nindustrijobben är 80 % borta. Jag vill ha mer\r\nindustri. Vi behöver desperat mer industri i\r\nSverige.</pre><pre>Men jag har talat med företagare -- stora som små --\r\ni min region, och ingen av dem har stängt på grund\r\nav den höga bolagsskatten. En industriledare i ett\r\nstort företag sade till mig: Lars, vi missar inga\r\norder, utan det finns inga order att få. Det är\r\norsaken till fallet i svensk industri, dvs. den vikande\r\nmarknaden, den dåliga efterfrågan. Vi har haft en\r\nomodern industri på grund av\r\ndevalveringspolitiken.</pre><pre>Ett dåligt konkurrens- och omvandlingstryck under\r\n1980-talet har lett till att vi nu har ett\r\nutslagningstryck. Detta hävs inte genom en fortsatt\r\npolitik med låg skatt, utan det hävs med en politik\r\nför stimulans i det korta och långa perspektivet.\r\nDet måste kombineras med besparingar i offentliga\r\nutgifter, med effektiviseringar och med\r\nskattehöjningar; detta för att få bort\r\nbudgetunderskottet. Vi måste använda alla dessa\r\ninstrument. Inget område får då vara fredat när det\r\ngäller att kunna stå sig i konkurrens med\r\nomvärlden.</pre><pre>Man säger att vi måste klara av att ha samma\r\nskatteuttag på företagsamhet som omvärlden. Om\r\nvi inte klarar det, kan vi inte heller få tillväxt.\r\nFolkpartiet, om något parti, borde väl inse att det är\r\nrimligt med samma konkurrensvillkor inom samma\r\nland. Det är då som marknaden fungerar som bäst.\r\nMen i Sverige har vi lägst skatt på allt när det gäller\r\nföretagsamhet. Det är fakta, som inte går att\r\nbestrida. OECD:s undersökningar är entydiga på\r\nden punkten.</pre><pre>Vi föreslår inte höjd bolagsskatt. Vi är överens med\r\nskatteutskottets majoritet om att slopa\r\nskatteutjämningsreserven. Ni säger att ni vill sänka\r\nbolagsskatten. Vi har inte föreslagit någon höjd\r\nbolagsskattesats utan en oförändrad skattesats. Det\r\när ni som går vidare och vill sänka Europas lägsta\r\nbolagsskatt. Vänsterpartiet vill ha den typen av\r\nskatt oförändrad. En mer naturlig\r\nvänsterpartipolitik skulle ha varit att föreslå höjd\r\nskatt, men vi i Vänsterpartiet föreslår oförändrad\r\nskattesats. Vänsterpartiet vill däremot att vi\r\nnärmar oss Europanivån genom att ta bort ett\r\nreserveringssystem som verkar snedvridande på\r\nden ekonomiska tillväxten.</pre><pre>Anf. 104  KJELL JOHANSSON (fp) replik:</pre><pre>Herr talman! Jag vill först kommentera det som\r\nLars Bäckström sade sist, nämligen att vi vill sänka\r\nbolagsskatten och att Vänsterpartiet vill ha kvar en\r\noförändrad bolagsskatt. Det är inte så. Lars\r\nBäckström försöker slå blå dunster i ögonen på oss.\r\nTar man bort SURVEN höjs i praktiken den\r\neffektiva bolagsskatten. Det är i praktiken en ren\r\nhöjning av bolagsskatten, som då kommer att ske.\r\nVi vill behålla bolagsskatteuttaget på samma nivå.</pre><pre>Men det är inte riktigt det som bekymrar mig. Lars\r\nBäckström säger att han brukar prata med\r\nföretagare. Jag brukar också prata med företagare,\r\nLars Bäckström, kanske med fler än Lars\r\nBäckström gör. Det är entydiga signaler som nu\r\nkommer. Om Lars Bäckström tittade på TV i går\r\nkunde han se att en svensk storföretagsledare\r\ntalade om att det nu är klart intressant att ta hem\r\nproduktionen till Sverige. Han sade: Alla våra\r\nproduktionsenheter är nu konkurrenskraftiga i\r\nSverige, och vi kommer att flytta produktion från\r\nEuropa hem till Sverige.</pre><pre>Han sade detta i klartext, och det gäller för\r\nmängder av företag. Han förklarade dessutom att\r\nhan under sin tid som företagsledare aldrig hade\r\nupplevt ett liknande läge. Dessa företag kommer\r\nockså att betala skatt på sina vinster i Sverige.</pre><pre>Jag besökte för ett par veckor sedan en annan\r\nföretagare, i ett företag som är ägare till en koncern\r\nmed åtta olika företag i åtta europeiska länder. Han\r\ntalade om att de aldrig hade kommit på idén att ta\r\nhem några vinster eller att betala skatt för sina egna\r\nvinster i Sverige. Han sade: Dem har vi flyttat\r\nutomlands genom interndebitering. Nu tar vi hem\r\nvarenda krona från vartenda bolag till Sverige och\r\nbetalar skatt i Sverige.</pre><pre>Lars Bäckström vet att det är möjligt att göra på\r\ndetta sätt genom interndebitering, och det kan man\r\ninte komma åt.</pre><pre>Detta innebär att vi får tillbaka jobben och\r\ninkomsterna till Sverige. Precis som det sades\r\ntidigare, i debatten mellan Peter Kling och Lars\r\nBäckström, är det en fråga om att svenska folket\r\nbetalar den här skatten, oavsett om man tror att det\r\när kapitalägarna som betalar. Ja, detta kan\r\nmöjligen vara sant vid ett mycket högt vinstläge,\r\nmed de avkastningskrav som man ställer i USA.\r\nMed det vinstläge som vi har haft i Sverige är det\r\ninte möjligt.</pre><pre>Anf. 105  LARS BÄCKSTRÖM (v) replik:</pre><pre>Herr talman! Konklusionen att det alltid är hushåll\r\noch löntagare som betalar bolagsskatt leder till den\r\nmärkliga slutsatsen att kapitalägare aldrig betalar\r\nskatt. Det tror jag att de gör. De betalar via\r\nkapitalbeskattning och företagsbeskattning.</pre><pre>Faktum är att vi föreslår en oförändrad skattesats\r\noch ett slopande av det reserveringssystem som är\r\nunikt inom hela den europeiska marknaden. Det\r\nleder till en ökad, effektiv skattebelastning, men\r\ndet kommer inte att leda till större skattebelastning\r\nän man har inom EG.</pre><pre>OECD:s undersökning, återgiven av\r\nFinansdepartementet, säger att det högsta\r\ngenomsnittliga skatteuttaget i Sverige är 36 % på\r\nutdelad vinst, efter dubbelbeskattning.\r\nGenomsnittet inom EG är 56,8 %. Vi ligger alltså\r\nbetydligt lägre än EG.</pre><pre>Vi har extremt goda konkurrensvillkor. Redan\r\ninnan vi hade flytande krona hade konkurrensläget\r\nförbättrats med över 10 procentenheter, genom\r\nökad produktivitet och låga löner. Sedan blev det\r\n20 procentenheter genom den flytande kronan. Det\r\ngjordes flera devalveringar under 80-talet.\r\nArbetsgivaravgifterna sänktes med 5\r\nprocentenheter, när de redan låg på Europasnittet.\r\nTro sjutton att företagarna är nöjda!</pre><pre>Men ett samhälle kan inte byggas upp på\r\nförutsättningen att en enda part i samhället skall\r\nvara nöjd. Då uppstår konflikter och spänningar.\r\nNi skär i välfärdssystemen. Det kommer sparpaket\r\nefter sparpaket och åtstramningar för hushållen för\r\natt göra företagarna nöjda. Ni vältrar över tiotals,\r\ntjugotals och trettiotals miljarder på företagssidan.\r\nTro sjutton att Percy Barnevik i ABB är nöjd!</pre><pre>Men Sverige består av mer än Percy Barnevik från\r\nUddevalla. Sverige består också av Lars Bäckström\r\noch alla de som är arbetslösa i Uddevalla, alla de\r\nsom nu får försämrad arbetslöshetsförsäkring. Ni\r\nskapar spänningar i samhället som leder till\r\narbetsmarknadskonflikter. Man kan inte driva en\r\nsådan konfrontationspolitik mot löntagarna och tro\r\natt man får en uthållig tillväxt. Ni skapar bara det\r\nspänningstillstånd som vi har sett i andra\r\neuropeiska stater.</pre><pre>Detta strider mot den svenska tanken, att bygga\r\nupp ett samhälle i ett lugnt samförstånd, där alla får\r\nbära sin börda. Då skall vi inte ha ett skattefrälse,\r\ndär företagarna slipper skatt. De skall inte ha det\r\nsämre här än i omvärlden, men det skall inte vara\r\nett Monaco för tennismiljonärer och ett Sverige för\r\nföretagsmiljardärer. Det är inte något bra samhälle\r\nsom man då bygger upp.</pre><pre>Anf. 106  KJELL JOHANSSON (fp) replik:</pre><pre>Herr talman! Jag tycker att Lars Bäckströms\r\nstringens är dålig i dag. Jag är mycket besviken --\r\nhan brukar sakligt sett föra mycket bättre debatter.</pre><pre>Lars Bäckström säger att företagarna slipper skatt.\r\nFöretagarbeskattningen i Sverige är inte låg; den är\r\njämförbar med andra. Detta handlar om\r\nindividbeskattningen. Det vi talar om är\r\nföretagsbeskattningen. Det är frågan om vi skall\r\nvälja att ta ut skatten på företagen och trycka ned\r\ndem under vattenytan, eller om vi skall välja att ta\r\nut skatten i konsumtionsledet och behålla en\r\nkonkurrenskraftig industri. Jag noterar med glädje\r\natt jag fick ett erkännande för att det blir ett högre\r\nskatteuttag här också.</pre><pre>Vänsterpartiets totala skattepolitik är faktiskt en\r\nfullständig katastrof. Man gör ett lappkast direkt\r\ntillbaka till den gamla skattepolitiken. Det skall\r\nvara kraftigt höjd marginalskatt över brytpunkten,\r\nhöjd marginalskatt för vanliga industriarbetare,\r\nhöjd bolagsskatt, höjd förmögenhetsskatt,\r\nfastighetsskatt på industrilokaler, återinförd\r\nförmögenhetsskatt på arbetande kapital. Ni tror att\r\nni klarar industrikrisen och Sveriges\r\nkonkurrenskraft med detta.</pre><pre>Ni säger att det går bra om vi hamnar någonstans\r\nmitt i EG. Men företagen kommer inte att dra sig\r\ntill de länder som ligger mitt i EG. Företagen\r\nkommer att dra sig till Sverige, om vi fortfarande\r\nför en vettig skattepolitik. Det för hela nationen\r\nframåt.</pre><pre>Anf. 107  KARL HAGSTRÖM (s) replik:</pre><pre>Herr talman! För det första påstår Kjell Johansson\r\natt småföretagen höll på att försvinna under den\r\nsocialdemokratiska regeringstiden. Det är fel.\r\nSmåföretagsamheten växte. Vi har varit\r\nföretagsvänliga på ett erkänt sätt.</pre><pre>För det andra kommer den ambition som Göran\r\nPersson har gett uttryck för att vara vår\r\npartiambition. Vi kommer att föreslå sådana\r\nförenklingar som de borgerliga partierna antagligen\r\ninte har tänkt på, men vi kommer inte att föreslå\r\nraka skattesänkningar för företagsamheten. Det\r\nbehövs inte, som Lars Bäckström nämnde.</pre><pre>Svek är ingenting annat än svek. Vi var överens om\r\natt den här frågan skulle vänta i det här skedet.</pre><pre>Anf. 108  KJELL JOHANSSON (fp) replik:</pre><pre>Herr talman! Småföretagen växte, säger Karl\r\nHagström. All forskning visar att de inte växte. De\r\nväxte till en viss gräns, nämligen till\r\nbekvämlighetsgränsen för företagarna, när det inte\r\nlängre lönade sig att expandera. Den gränsen låg\r\nmycket lågt. Däremot blev det fler företag, vilket i\r\noch för sig är ganska naturligt. Men det hindrar inte\r\natt Sverige har färre småföretag i förhållande till sin\r\nbefolkning än vad andra, jämförbara nationer har.\r\nDär finns absolut ingenting att skryta med.</pre><pre>Felet med det skattesystem och det system för\r\növrigt som ni hade konstruerat var att företagen\r\ninte växte. De fortsatte inte att växa från en viss\r\nnivå till betydande multinationella företag, i samma\r\ntakt som i andra länder. De stannade upp i\r\nutvecklingen, och detta berodde bl.a. på ett\r\nvansinnigt skattesystem.</pre><pre>Det träffades en krisuppgörelse. Den innehöll ett\r\ninslag som inte var speciellt intelligent, nämligen att\r\nman skulle fortsätta med ett mycket orättvist\r\nskattesystem för egenföretagarna. Nu har Göran\r\nPersson och hans arbetsgrupp sett ordentligt på den\r\nfrågan och kommit på att systemet är en ren\r\nnackdel för Sverige. Han ämnar ändra på det.</pre><pre>Vilket svek är störst: Är det att ni har kommit på\r\natt systemet är galet, eller är det att vi har kommit\r\npå att det är galet och tänker ändra på det?</pre><pre>Anf. 109  KARL HAGSTRÖM (s) replik:</pre><pre>Herr talman! Jag vill inte fortsätta svekdebatten.</pre><pre>Jag noterar att fick jag ett erkännande av Kjell\r\nJohansson när han sade att småföretagen växte till\r\nen viss gräns och sedan köptes upp av\r\nstorföretagen. Så var det. Antalet småföretag blev\r\nockså fler. Det betydde att det under\r\nhögkonjunktur inte fanns fler att anställa i de\r\nföretagen.</pre><pre>Anf. 110  KJELL JOHANSSON (fp) replik:</pre><pre>Herr talman! Jag skall fatta mig kort.</pre><pre>Antalet företag som har betydelse för Sverige\r\ninternationellt, antalet företag som skulle ha\r\nkunnat gå vidare som viktiga exportföretag,\r\nnämligen tillverkande företag, har under\r\nsocialdemokratiskt regeringsinnehav sjunkit från\r\nca 6 000 till omkring 1 200. Det är siffror som\r\nbelyser utvecklingen för svenska småföretag under\r\nden här tiden.</pre><pre>Anf. 111  BENGT DALSTRÖM (nyd):</pre><pre>Herr talman! Jag vill använda den tilldelade tiden\r\ntill att i första hand föra fram mina reflexioner kring\r\nvåra motioner och inte alltför mycket uppta tiden\r\nmed repliker. Blir det tid över skall jag gärna gå in\r\ni replikskiften.</pre><pre>Såväl vi i riksdagen som den stora allmänheten och\r\nalla företagare konfronteras genom massmedierna\r\ndagligen med Svea rikes enorma ekonomiska kris.\r\nDet talas mestadels om den växande statsskulden,\r\nom nödvändigheten av stora besparingar och om\r\nrättviseproblematiken i sammanhanget. Men man\r\ntalar alldeles för litet om möjligheterna att bevara\r\ngrunden för hela välfärdssystemet.</pre><pre>Det gäller att skapa förutsättningar för ett mer\r\naktivt nyföretagande. Visst har det då och då dykt\r\nupp i debatten, men vad har regeringen hittills\r\ngjort? Jo, genom vår medverkan åstadkom man en\r\nlösning som skulle kunna tillgodose vissa\r\nriskkapitalbehov, t.ex. genom konstellationen\r\nAtle, Bure och de sex riskkapitalbolagen -- en\r\nsatsning som kompletterades med en\r\nrekonstruktion av Industrifonden i kombination\r\nmed nyföretagarlånet. Hur detta fungerar finns det\r\nkanske anledning att återkomma till i andra\r\nsammanhang.</pre><pre>Men mer direkt avgörande för\r\nsmåföretagarklimatet är de skattesänkningar som\r\ngjorts och de pålagor som gäller. Regeringen\r\nutlovade för mer än ett år sedan förändringar i\r\nskattelagstiftningen som skulle motivera\r\nnyföretagande och underlätta verksamheten för de\r\n300 000 -- 400 000 småföretagare som vi har här i\r\nlandet. Genom krisöverenskommelserna med de --\r\nsom jag ser dem -- företagsfientliga\r\nsocialdemokraterna blev praktiskt taget hela\r\nsmåföretagspaketet lagt på is. Först till hösten 1993\r\nhar regeringen aviserat några lättnader i\r\nbeskattningen av främst småföretagen.</pre><pre>Att märka är då att Statens offentliga utredningar\r\nredan i skriften Neutral företagsbeskattning -- jag\r\ntror det var 1991 -- lade fram vettiga förslag till\r\nändrade skatteregler och rekommenderade att de\r\nskulle genomföras redan fr.o.m. den 1 januari 1993.\r\nMen, som sagt, den ena kohandeln efter den andra\r\nmed Socialdemokraterna har försenat de\r\nföreslagna skattelättnader som vi enligt regeringens\r\nutsago kanske ändå har att se fram emot.</pre><pre>Enligt regeringens tankegångar kan vi räkna med\r\natt egenföretagen och handelsbolagsägarnas\r\nkapitalavkastning kommer att beskattas med\r\nca 30 % och inte med upp till 60 %, som i dag\r\ngäller. Företag skall också kunna avsätta medel för\r\nexpansion med samma skattekonsekvenser som\r\ngäller för aktiebolag. Vi gläder oss över dessa något\r\nsenkomna förslag, som vi emellertid ser som klart\r\notillräckliga.</pre><pre>I vår motion har vi utöver vad regeringen hittills har\r\ntalat om som aktuellt för höstpropositionen lagt\r\nfram ett antal förslag om en liberaliserad\r\nskattepolitik som skulle stimulera i första hand\r\nsmåföretagen. De skulle naturligtvis inte\r\ngenomföras under ett år utan under en tidsrymd av\r\nkanske upp till tre fyra år.</pre><pre>Möjligheten att kvitta underskott nämnde Kjell\r\nJohansson här. Det är man kanske inne på. Det har\r\nvi med i vår motion. Den möjligheten har man haft\r\ntidigare, och det borde vara en självklarhet att\r\nåterinföra den. Det är faktiskt ett enkelt sätt att\r\nstödja den som vill starta egen verksamhet. Vi har\r\nfaktiskt låtit det och en del andra förslag i våra\r\nmotioner bli föremål för analys på\r\nFinansdepartementet, i samband med\r\nförhandlingarna -- som inte har varit några\r\nförhandlingar utan tekniska samtal. Vi har därför\r\nfaktiskt uppgift om vad varje föreslagen\r\nskattesänkning kommer att kosta enligt finansen.</pre><pre>Införande av periodiseringsfonder är en annan\r\naktuell skattelättnad. Ge företagen möjlighet att\r\nskattefritt reservera 30 % av årsvinsten under\r\nmaximalt sex år. När periodiseringsfonderna då\r\ninförs bör företagen kunna skriva av 100 % av en\r\ninvestering direkt mot upplösning av de\r\nreserverade medlen. Därigenom kan småföretagen\r\nsjälva spara vinsten till framtida investeringar och\r\nbli mindre beroende av extern finansiering genom\r\nbanker eller riskkapitalbolag.</pre><pre>En annan viktig åtgärd för att ge småföretagen en\r\nchans till egen konsolidering är att medge\r\navsättningar till en lönereserv, som också togs upp\r\nhär, har jag för mig. Låt företagen reservera 30 %\r\nav en lönesumma upp till 90 basbelopp -- det är en\r\nungefärlig lönekostnad för tio anställda. Sätt gärna\r\nett tak på fem basbelopp per anställd för att\r\nundvika missbruk! Småföretagen skulle då få en\r\nekonomisk buffert att luta sig mot i en\r\nlågkonjunktur och soliditeten i företagen skulle\r\nstärkas.</pre><pre>Vid tidigare behandling av skattefrågor för\r\nföretagen har vi yrkat på möjligheter för företagen\r\natt mot ränta skjuta på inbetalningar av skatter från\r\nupplösta lagerreserver och\r\nresultatutjämningsfonder.</pre><pre>Herr talman! Avslutningsvis vill jag ta upp frågan\r\nom att ge företagen möjlighet till en periodiserad\r\navskrivning av valutaförluster. Jag talar då inte om\r\nstorföretagens mer eller mindre vilda\r\nvalutaspekulationer utan om småföretagens\r\nvalutaförluster, kopplade till den flytande\r\nkronkursen, i deras exportverksamhet. Man borde\r\nkunna skapa möjligheter för företagen att skriva av\r\nca 20 %, exempelvis under en femårsperiod. Syftet\r\nmed en sådan åtgärd är inte att sänka skatten utan\r\natt bromsa tvångslikvidation och konkurser.</pre><pre>Det är alltså ett batteri av olika förslag som vi har\r\nlagt fram, tänkta att genomföras under en längre\r\ntidsperiod. Kan det ge signaler till regeringen och\r\nde övriga partierna om att det är viktigt att man\r\nbeaktar och arbetar vidare med detta är vi glada.</pre><pre>Innan jag ansluter mig till Peter Klings yrkande --\r\ndet kan jag kanske göra -- när det gäller det här\r\nbetänkandet vill jag ägna någon tid åt kommentar\r\noch replik till exempelvis Lars Bäckström. Det har\r\nju redan förts en debatt mellan Kjell Johansson och\r\nLars Bäckström om vad som varit. Här i riksdagen\r\nälskar man att prata om hur det har varit, vad man\r\nstod för, vad man sade då, osv. Vi ser det här utifrån\r\noch kan konstatera fakta.</pre><pre>Till exempelvis Lars Bäckström kan jag säga: Det\r\nkan väl inte vara så att skatteklimat och annat har\r\nfrämjat tillväxten i Sverige? Lars Bäckström sade\r\nfaktiskt det i sitt anförande. Ca 100 000 nya jobb\r\nskapades ju de facto utomlands av svenska företag\r\nunder bara tre år, 1986--1989. Vi har dessutom\r\ntappat 25 % av vår marknadsandel. Varför? Jo,\r\ndärför att våra företag inte har varit\r\nkonkurrenskraftiga. Det kan inte försvaras med att\r\ndet är lågkonjunktur. Det här har vi levt med ett\r\nantal år, och det är först de senaste två åren som det\r\nverkligen har kärvat; tidigare under 80-talet var\r\nläget ett annat. Men vi hade exempelvis sådana\r\nskatteregler att investeringsklimatet här hemma\r\npressade ut företagen.</pre><pre>Anf. 112  KJELL JOHANSSON (fp) replik:</pre><pre>Herr talman! Jag skall försöka vara kortfattad.</pre><pre>Det här tenderar att bli mycket av en\r\nnäringspolitisk debatt, som kanske hör hemma i ett\r\nannat sammanhang. De förslag när det gäller\r\nskatter som Bengt Dalström tog upp tittar vi ganska\r\nseriöst på i regeringskansliet. Jag kan inte utlova att\r\nalla kommer, men det pågår ett arbete där man med\r\nstora nit försöker få fram förslag som gör att man\r\nkan ta fram riskkapital och stimulera\r\ninnovationsverksamheten.</pre><pre>Det är också riktigt att en del åtgärder har dragits\r\ntillbaka och fördröjts genom det som Bengt\r\nDalström kallade för en kohandel med\r\nSocialdemokraterna. Jag tycker inte att vi skall ta\r\nupp den debatten här. Låt mig bara säga att Ny\r\ndemokratis agerande när kriserna utlöstes inte var\r\nhelt betydelselöst när kohandeln kom till.</pre><pre>Förslaget om 30 % av 90 basbelopp är helt på\r\nkollisionskurs med de principer vi har om att\r\nförsöka hålla nere skattesatserna och minska\r\nreserveringarna.</pre><pre>Anf. 113  BENGT DALSTRÖM (nyd)\r\nreplik:</pre><pre>Herr talman! Jag vill bara tacka för ett relativt\r\npositivt genmäle, Kjell Johansson.</pre><pre>Anf. 114  LARS BÄCKSTRÖM (v):</pre><pre>Herr talman! Jag begärde ordet eftersom Kjell\r\nJohansson efterlyste bättre stringens. Då bör man\r\nnaturligtvis försöka skaffa sig det.</pre><pre>Kjell Johansson sade att vi föreslår höjd\r\nmarginalskatt för höginkomsttagare, höjd\r\nmarginalskatt för hushåll och ökad\r\nkapitalbeskattning. Kjell Johanssons redovisning\r\nvar fullständigt korrekt. Allt detta föreslår vi från\r\nVänsterpartiets sida.</pre><pre>Kjell Johansson, jag skall nu förklara varför vi gör\r\ndet. Vi har ett budgetunderskott på 200 miljarder --\r\nca 14 % av BNP. Innan budgetåret är slut tror jag\r\natt budgetunderskottet kommer att vara mellan 240\r\noch 250 miljarder om vi ser till hela den offentliga\r\nsektorn. Vi närmar vi oss då 18--19 % av BNP. Det\r\ngår inte att ha så stora underskott, Kjell Johansson.\r\nDessa underskott måste bort. De är skadliga för\r\nsvenska företag.</pre><pre>I vår skattemotion, som Kjell Johansson refererade\r\ntill, har vi sagt att underskotten skall angripas på tre\r\nfronter. För det första skall man öka\r\nnationalinkomsten, dvs. tillväxt genom minskad\r\narbetslöshet. Fler arbetade timmar ger ökade\r\nskatteinkomster. För det andra behöver man göra\r\nbesparingar. Stora nedskärningar och\r\neffektiviseringar behövs. För det tredje krävs\r\nskattehöjningar. 100 miljarder kan kanske\r\nförsvinna vid en god ekonomisk tillväxt på många\r\når. Men det krävs en osannolikt hög tillväxt -- minst\r\ntre procentenheter, och det räcker förmodligen\r\ninte. Det återstår 100 miljarder. Man kan inte spara\r\nbort det beloppet om det skall finnas någon välfärd\r\nkvar. Det fordras skattehöjningar. Kjell Johansson\r\nvill naturligtvis freda företagsskatterna,\r\nkapitalskatterna och beskattningen av\r\narbetsinkomster. Alla skattebaser skall fredas utom\r\nmöjligen hushållens indirekta skatter. Man kan inte\r\nhöja skatten på bensin, alkohol och tobak hur\r\nmycket som helst, Kjell Johansson.</pre><pre>Vi har sagt att man får höja skatteuttaget. För\r\nnågra år sedan var skattekvoten 56 %. Nu närmar\r\nden sig 49 %. Bara det gör uppemot 100 miljarder.\r\nI vår motion har vi skrivit att skatterna nog får höjas\r\nmed 10--15 miljarder. Jag tror inte att det räcker.\r\nTotalt får man nog ta 20--30 miljarder för att klara\r\ndessa 100 miljarder, och sedan får man spara bort\r\nen rejäl bit också. Det blir troligtvis uppemot 40--\r\n50 miljarder för att klara underskotten. Det behövs\r\nockså skattehöjningar. Då kan ingen sektor som\r\nkan stå sig i konkurrens med omvärlden vara\r\nfredad. Då säger vi -- det är helt korrekt, Kjell\r\nJohansson -- att man skall ta ut en ökad andel vid\r\nbeskattningen av företag. Ta bort systemet med\r\nSURV. Det skulle ge mellan 5 och 6 miljarder. Vi\r\ntalar om 200 miljarder i underskott. Då behövs\r\näven dessa 5 eller 6 miljarder.</pre><pre>Anf. 115  KJELL JOHANSSON (fp):</pre><pre>Herr talman! Den debatt som Lars Bäckström tar\r\nupp nu kanske vi skall vänta med till i morgon. Den\r\nkommer när kompletteringspropositionen läggs\r\nfram.</pre><pre>Jag har här inte talat om skattetrycket. Jag har i\r\nstället velat poängtera vikten av att vi har ett\r\nskattesystem som gör Sverige intressant att driva\r\nnäringsverksamhet i. På det sättet kan man klara\r\njobben och välfärden. Det är den biten och de\r\nskatter som direkt påverkar välståndsbildande\r\nkrafter i samhället som jag har diskuterat.</pre><pre>Överläggningen var härmed avslutad.</pre><pre>(Beslut fattades efter 10 §.)</pre><pre>9 §  Anslag till åklagarväsendet</pre><pre>Föredrogs</pre><pre>justitieutskottets betänkande</pre><pre>1992/93:JuU23 Anslag till åklagarväsendet (prop.\r\n1992/93:100 delvis).</pre><pre>Anf. 116  BENGT-OLA RYTTAR (s):</pre><pre>Herr talman! Åklagarna är en viktig länk i den\r\nkedja som krävs för att få en bra brottsbekämpning\r\ni Sverige. Har inte åklagarna tillräckliga resurser\r\nleder det till ineffektivitet i hela rättssystemet.\r\nDetta måste naturligtvis förhindras.</pre><pre>Vi Socialdemokrater anser att vålds-, narkotika-\r\noch ekobrottsligheten måste prioriteras i\r\nbrottsbekämpningen. Därför är vi också beredda\r\natt satsa större resurser än regeringen.</pre><pre>I en sönderfallande ekonomi med stora svårigheter\r\nför många företag frestas många företagare att ta\r\ntill brottsliga metoder för att överleva.</pre><pre>Många tecken tyder på att vi riskerar att förlora\r\nkampen mot den ekonomiska brottsligheten. Mot\r\nekobrottslingarnas alltmer raffinerade metoder och\r\ninflödet från öst, sätts samhällets minskande\r\nresurser och i många fall omoderna metoder.</pre><pre>Den ekonomiska brottsligheten har i dag nått en\r\nsådan omfattning att den hotar grundvalarna för en\r\nsund marknadsekonomi och det demokratiska\r\nsamhällsskicket.</pre><pre>I budgetpropositionen avvisar justitieministern\r\nRiksåklagarens begäran om medel för\r\nkompetenshöjande åtgärder. Med tanke på den\r\nekonomiskt betingade neddragningen av\r\nutbildningsinsatserna som genomförs är det\r\nangeläget att de begärda 1,3 miljonerna beviljas.</pre><pre>Dessutom krävs resurser för vidareutbildning inom\r\nekobrottsområdet. Detta är särskilt viktigt\r\neftersom brotten och förutsättningarna för dessa\r\nhela tiden förändras genom ändrad lagstiftning, nya\r\nekonomiska förutsättningar och metodutveckling\r\nhos ekobrottslingarna. Vi föreslår därför att 2,2\r\nmiljoner anslås för detta ändamål.</pre><pre>För att klara de stora ärendebalanserna och för att\r\nkunna öka insatserna när det gäller den omfattande\r\nkonkursbrottsligheten, momsbedrägerierna och\r\nandra större ekonomiska brottshärvor, bör\r\npersonalresurserna byggas ut med ytterligare\r\nekoåklagare. 3 miljoner bör anslås för detta\r\nändamål.</pre><pre>Därmed föreslår vi Socialdemokrater 6,5 miljoner\r\nmer än regeringen och utskottsmajoriteten till\r\nåklagarverksamheten.</pre><pre>I motion JU846 påpekar vi de\r\nrekryteringssvårigheter som åter gör sig gällande\r\nför åklagarväsendet. Dessa beror främst på att\r\nkarriärgången vid domstolar och hos polisen gjort\r\natt lönerelationerna blivit ogynnsamma för\r\nåklagarna. Varken regeringen eller\r\nutskottsmajoriteten berör detta förhållande. Vi\r\nSocialdemokrater ser det som mycket angeläget att\r\nregeringen tar tag i detta problem innan det blir\r\nakut.</pre><pre>Jag yrkar bifall till reservation 1 och i övrigt till\r\nutskottets hemställan.</pre><pre>Anf. 117  KARL GUSTAF SJÖDIN (nyd):</pre><pre>Herr talman! I justitieutskottets betänkande 23,\r\nsom här skall debatteras, hänvisar\r\nutskottsmajoriteten till den kommande\r\nberedningen av åklagarutredningens betänkande.\r\nUtskottet konstaterar att Ny demokratis\r\nmotionskrav ligger i linje med det pågående\r\narbetet. Det kan därför verka som om jag, som\r\nrepresentant för Ny demokrati, slår in öppna\r\ndörrar. För att undvika att i den framtida debatten\r\ni dessa frågor få höra att vi inte har några förslag,\r\nvill jag emellertid ta tillfället i akt och presentera\r\nvåra förslag och vår politiska uppfattning; då\r\nslipper regeringen stöta på patrull när\r\npropositionerna skall beredas i utskottet. Man vet\r\ndå var vi står i dessa frågor.</pre><pre>För att inte förlänga debatten kommer jag att ta\r\nupp de viktigaste reservationerna som Ny\r\ndemokrati har i detta betänkande.</pre><pre>I frågan om hur åklagarväsendet bäst skall\r\norganiseras anser Ny demokrati att det sunda\r\nförnuftets princip bör gälla, dvs. att man bör välja\r\nden organisationsform som är mest ändamålsenlig\r\noch effektiv och minst resurskrävande. Sociala,\r\npolitiska, fackliga och andra ovidkommande\r\nhänsyn bör med andra ord inte tas.</pre><pre>Att åklagaren skall koncentrera sina insatser på\r\nsådant som just kräver åklagarkompetens är en\r\nsjälvklarhet. Åklagarrollen bör därför renodlas.\r\nFörslag som kan leda till detta bör uppmuntras.</pre><pre>Åklagaren leder och har det yttersta ansvaret för\r\nförundersökningen. Det praktiska arbetet under en\r\nförundersökning, förhör och annan utredning,\r\nsvarar polisen för. Åklagarens ledande roll under\r\nutredningsstadiet måste dock klargöras. Det är ju\r\nändå åklagaren som i domstolen skall stå till svars\r\nför att utredningen är ordentligt gjord.</pre><pre>Ett mera renodlat ansvar för åklagarna torde vara\r\npåkallat om man vill komma åt de organiserade\r\nbrottslingarna. Åklagare och kvalificerade poliser i\r\nsamspel kan göra mycket nytta. Systemet med\r\nsärskilda åklagarpromemorior bör utvecklas. Man\r\nbör dock inte vara främmande för att i vissa fall föra\r\növer utredningen på målsäganden.</pre><pre>Herr talman! Åtalsunderlåtelse innebär att en\r\nåklagare inte behöver åtala under vissa i lag\r\nangivna, speciella förutsättningar, trots att brott\r\nföreligger och åtal får ske. Det är alltså inte fråga\r\nom att lägga ned en förundersökning eller att skriva\r\nav ett ärende på grund av brist på bevis, dvs. att\r\nbrott ej är styrkt.</pre><pre>Åtalsunderlåtelse bör komma till användning i\r\nstörre utsträckning för att frigöra resurser som kan\r\nanvändas till att utreda och beivra allvarligare\r\nbrottslighet, t.ex. våldsbrott, narkotikabrott och\r\ngrova ekonomiska brott. För närvarande finns\r\nockså ett mycket stort antal konkurser där det i\r\nmånga fall kan misstänkas att brottslighet\r\nförekommit. Dessutom förekommer en mycket\r\noroande brottsutveckling med tydliga\r\ninternationella inslag och med allt grövre brott.\r\nYtterligare resurser kan inte generellt sättas av.\r\nAlltså måste prioriteringar göras och befintliga\r\nresurser användas på ett så effektivt sätt som\r\nmöjligt.</pre><pre>Erfarenheten visar att risken för upptäckt och\r\nlagföring sannolikt har stor brottsavhållande effekt\r\npå organiserade eller kalkylerande brottslingar som\r\nsysslar med att importera eller sälja narkotika eller\r\npå annan brottslighet där den ekonomiska\r\nvinningen är det övergripande motivet för\r\nverksamheten. Ökade åklagarresurser som läggs på\r\natt bekämpa sådan allvarlig brottslighet kan därför\r\nha en preventiv effekt på eventuellt brottsbenägna\r\npersoner.</pre><pre>I statistiken över ärenden som avskrivs för att brott\r\ninte är styrkt -- det rör sig om upp emot 100 000 per\r\når -- döljs sannolikt en hel del fall där åklagaren\r\nhade kunnat välja åtalsunderlåtelse i stället, eller\r\nmed bättre resurser hade kunnat driva utredningen\r\nvidare.</pre><pre>Förundersökningen kan också begränsas på ett\r\nannat sätt. Skälet mot att införa\r\nförundersökningsbegränsningsregler är närmast av\r\njuridisk-teknisk art, eftersom det kan vara svårt att\r\ngenom författningsreglering bestämma hur den\r\növergripande prioriteringen på utredningsstadiet\r\nskall ske i praktiken. Därför menar kritikerna mot\r\nförundersökningsbegränsningsregler att man i\r\nförsta hand bör välja andra åtgärder.</pre><pre>Om statsmakterna verkligen vill att fler brott än nu\r\nskall beivras finns i princip, vid sidan av en\r\nrenodlad effektiviserad åklagarroll, olika\r\nstyrningsmedel som anges i vår motion Ju831. Jag\r\nskall därför inte här räkna upp dem.</pre><pre>De traditionella medlen räcker dock inte till om\r\nman snabbt vill skapa bättre förutsättningar för\r\nåklagarna att rikta in sig på den allvarliga\r\nbrottsligheten.</pre><pre>Att staten anvisar ytterligare medel eller uttrycker\r\nen viljeinriktning för bekämpande av brottslighet\r\när en osäker metod och ger mestadels inte önskat\r\nresultat, det visar praktiken. Avkriminalisering för\r\nbagatellbrott, ökad användning av summarisk\r\nstraffprocess, ökad användning av\r\nåtalsunderlåtelse och ändring av brottsrekvisit och\r\nstraffsatser är exempel på metoder som kan vara\r\neffektiva och skapa utrymme för en bättre\r\nresursanvändning.</pre><pre>För de svenska åklagarna gäller en absolut\r\nåtalsplikt. Om den absoluta åtalsplikten ersätts av\r\nen relativ åtalsplikt torde en sådan förändring\r\nkunna medverka till att betydande resurser frigörs.\r\nOm man verkligen vill komma åt den grova\r\nbrottsligheten är detta en väg som bör prövas.</pre><pre>Herr talman! Det är dags för Sverige att anpassa sig\r\ntill Europa och ersätta den absoluta åtalsplikten\r\nmed en relativ åtalsplikt. Rättslikheten har ett\r\nuppenbart värde i sig, särskilt i kampen mot\r\ninternationell brottslighet. Utgångsläget bör därför\r\nvid närmandet till det gränslösa Europa vara att\r\nman bör införa en relativ åtalsplikt om inte särskilt\r\nstarka skäl talar däremot. Några tillräckligt starka\r\nmotargument finns faktiskt inte. Dessutom\r\nföreligger uppenbara fördelar med relativ åtalsplikt\r\nur effektivitetssynpunkt.</pre><pre>En renodlad åklagarroll skapar också goda\r\nförutsättningar för ett system med relativ åtalsplikt.\r\nMed en relativ åtalsplikt har ju målsäganden alltid\r\nen möjlighet att föra talan om han eller hon vill.\r\nNågon större risk för rättsförlust för målsäganden\r\nborde i princip inte föreligga.</pre><pre>Herr talman! I mom. 9 har jag reserverat mig för en\r\nmoderat motion som mer detaljerat belyser vikten\r\nav att kvinnomisshandelsmål regelmässigt skall\r\nbehandlas som förtursmål. I en liknande motion\r\nhar även vi hänvisat till Kanada, som är något av ett\r\nföregångsland när det gäller att bekämpa\r\nfamiljevåld. Den uppgift jag har är att man kallar\r\neller hämtar den misstänkte till förhör inom 24\r\ntimmar sedan anmälan gjorts. Fördelarna med en\r\nsnabb handläggning av kvinnomisshandelsbrott är\r\nmånga.</pre><pre>Utskottets motivering för att avstyrka motionerna\r\när därför beklaglig. Man säger sig ha förståelse för\r\nsyftet med önskemålen men hänvisar till\r\nÅklagarutredningen som avvisar förslag om att\r\nreglera prioriteringsfrågorna. Utredningen finner\r\nsammanfattningsvis inte skäl att föreslå någon\r\nytterligare författningsreglering eftersom man\r\nanser att de skyndsamhetskrav som i dag beaktas\r\nvid prioriteringar är tillräckliga.</pre><pre>Herr talman! Skillnaden ligger i vad som verkligen\r\nsker ute i verkligheten och det som produceras av --\r\nursäkta uttrycket -- skrivbordsjurister. Christel\r\nAnderberg, som är den en av de två som skrivit\r\nmoderatmotionen, är i sin ordinarie verksamhet\r\nchefsåklagare; själv är jag polisiär utredare. Vi vet\r\natt dessa skyndsamhetskrav inte fungerar i\r\npraktiken. Det är utifrån denna erfarenhet som\r\nChristel Anderberg skrivit motionen som är\r\nutmärkt och verkligen beskriver behoven.</pre><pre>Jag vet också att ROKS, Riksorganisationen för\r\nkvinnojourer i Sverige, välkomnat motionen. Jag\r\nvet vad dessa säger och vilken reaktion som\r\nkvinnorna ute i landet känner när man inte vågar\r\nbestämma sig eller föregripa en utredning.\r\nHäromdagen hörde vi hur man från\r\nsocialdemokratiskt håll ansåg att frågan om\r\nregistrerat partnerskap inte var så viktig att man\r\nville föregripa utredningar och i riksdagen besluta\r\nom lag.</pre><pre>Herr talman! Jag måste säga att det är\r\nbeklämmande att höra vad som i denna kammare\r\nframhålls som en viktig fråga.</pre><pre></pre><pre>Jag vill bara påminna om att man beräknar att det\r\när en kvinna som misshandlas till döds varje dag.\r\nNär skall vi göra något för att återskapa kvinnofrid\r\ni detta land? Kvinnorna utgör ju trots allt drygt\r\n50 % av befolkningen. Jag kan utifrån sådana\r\naspekter förstå att det höjs röster för ett\r\nkvinnoparti, även om det kanske inte vore\r\nlösningen på allt elände.</pre><pre>Herr talman! Det skall bli intressant att höra\r\nutskottets företrädare försvara\r\nutskottsmajoriteten. Det är nämligen Christel\r\nAnderberg som har väckt denna utmärkta motion.\r\nJag skall inte uppehålla kammaren längre, utan jag\r\navvaktar det som hon säger i sitt anförande.</pre><pre>Herr talman! För att vinna tid yrkar jag slutligen\r\nbifall endast till våra reservationer nr 2, nr 3 och nr\r\n8, som är fogade till betänkandet. Givetvis står vi i\r\nNy demokrati bakom våra övriga reservationer.</pre><pre>Anf. 118  BERITH ERIKSSON (v):</pre><pre>Herr talman! Regeringen är uppseendeväckande\r\nrigid när det gäller insatser för bekämpande av\r\nekobrottslighet av olika slag. Budgetramarna skall\r\nligga fast, tydligen vad som än händer.\r\nJustitieministern anför i budgetpropositionen att\r\ndet endast i mycket speciella situationer kan\r\nkomma i fråga att under en budgetperiod ändra en\r\ngiven planering.</pre><pre>Vänsterpartiet har i en motion begärt att det utöver\r\nregeringens förslag skall anslås 10 miljoner kronor\r\ntill åklagarmyndigheterna för att användas till\r\nundersökningar av oegentligheter i samband med\r\nbank- och finanskrisen.</pre><pre>Bankernas långivning under 80-talet måste på\r\nallvar granskas. Sedan motionen skrevs i januari\r\nhar dess värre misstankar om brott inom\r\nbankvärlden vuxit än starkare. Rapporterna om allt\r\nstörre kreditförluster och suspekta utlåningshärvor\r\nduggar tätt. Självfallet måste då\r\nåklagarmyndigheterna också få resurser för\r\nkompetenshöjande åtgärder. I två\r\nsocialdemokratiska motioner krävs större resurser\r\ntill Riksåklagaren.</pre><pre>Vi står självfallet helt och fullt bakom vår motion.\r\nJag vill återigen betona att jag finner det\r\nsynnerligen anmärkningsvärt att regeringen och nu\r\nutskottet de facto inte är beredda att ta ett verkligt\r\nansvar för att sätta in nödvändiga resurser för att\r\nman skall kunna komma till rätta med den\r\nekonomiska brottsligheten i allmänhet och\r\noegentligheterna i finanskrisens spår i synnerhet.</pre><pre>För att undvika alltför många voteringar avstår jag\r\nfrån att yrka bifall till vår motion. Jag yrkar i stället\r\nbifall till reservation 1.</pre><pre>Herr talman! Jag vill också påpeka att jag tycker att\r\ndet är anmärkningsvärt att utskottet efter den\r\nutveckling som har skett inom just bank- och\r\nfinansvärlden inte är självständigt nog för att inse\r\natt det här behövs sättas in resurser.</pre><pre>Anf. 119  CHRISTEL ANDERBERG (m):</pre><pre>Herr talman! I detta betänkande tillstyrker\r\nutskottsmajoriteten regeringens förslag till\r\nmedelstilldelning till åklagarväsendet. Vi har\r\nkonstaterat att åklagarväsendet ingår i systemet\r\nmed treåriga budgetramar, vilket innebär att\r\nverksamhetens inriktning och medelstilldelningen i\r\nprincip har lagts fast för budgetperioden 1991/92--\r\n1993/94. Riktlinjerna har sedermera utsträckts till\r\natt omfatta även budgetåret 1994/95, med\r\nanledning av att man vill avvakta remissutfallet och\r\nden fortsatta beredningen av Åklagarutredningens\r\nförslag Ett reformerat åklagarväsende, som lades\r\nfram i juni 1992.</pre><pre>Åklagarutredningen har i enlighet med sitt uppdrag\r\ngjort en genomgripande översyn av regelverk,\r\nrutiner och organisation inom åklagarmyndigheten\r\ni syfte att undersöka om dessa svarar mot dagens\r\nkrav och de krav som kommer att ställas i\r\nframtiden. Utgångspunkten för utredningen har\r\nvarit att åklagarverksamheten skall präglas av\r\neffektivitet och rättssäkerhet, att åklagarnas\r\nyrkesroll skall renodlas och att en slagkraftig\r\norganisation skall skapas, som kan möta framtidens\r\nkrav på bl.a. decentraliserat beslutsfattande och\r\nflexibilitet i verksamheten. Jag vill inte direkt påstå\r\natt Karl Gustaf Sjödin slår in öppna dörrar.\r\nDäremot vill jag påstå att han är litet för tidigt ute.</pre><pre>Flertalet av de frågor som Ny demokrati har\r\naktualiserat i samband med detta ärende är sådana\r\nsom behandlas av Åklagarutredningen. En\r\nproposition till riksdagen kan förväntas inom kort.\r\nDet finns därför ingen anledning att nu göra några\r\ntillkännagivanden till regeringen, eftersom arbetet\r\nmed dessa frågor pågår för högtryck.</pre><pre>När det gäller den socialdemokratiska\r\nreservationen, nr 1, har justitieministern i\r\nbudgetpropositionen anfört att det endast i mycket\r\nspeciella situationer kan komma i fråga att under en\r\npågående budgetperiod ändra en given\r\nplaneringsram. Vad skall man annars med treåriga\r\nbudgetramar till? Även utskottet har understrukit\r\nvikten av att de treåriga planeringsramarna hålls.</pre><pre>Ett undantag från huvudregeln har emellertid\r\nmedgivits. Riksåklagaren har nämligen begärt ett\r\nextra anslag med 6,2 miljoner kronor för att\r\ntillskapa en särskild ekoutredningsgrupp, som\r\nunder en tid skall ta sig an undersökningar i\r\närenden angående kvalificerad ekonomisk\r\nbrottslighet riktad mot banker och finansinstitut.\r\nBakgrunden härtill är väl känd: banker och andra\r\nkreditinstitut har ju under de senaste åren drabbats\r\nav synnerligen stora kreditförluster, och det finns\r\nanledning att anta att en del av förlusterna beror på\r\nbrottsliga gärningar. Justitieministern, liksom\r\nutskottet, har välkomnat detta initiativ från\r\nriksåklagarens sida. Åklagarväsendet har för\r\nändamålet fått ytterligare 4 miljoner kronor per år\r\nunder en tvåårsperiod.</pre><pre>Den 18 februari 1993 anordnade justitieutskottet\r\nen hearing angående den ekonomiska\r\nbrottsligheten. Ett referat härav finns fogat som\r\nbilaga till utskottets betänkande 1992/93:JuU21,\r\nAnslag till polisväsendet. Jag rekommenderar\r\nvarmt Berith Eriksson att läsa det protokollet. Där\r\nframgår att riksåklagare Torsten Jonsson fick\r\nfrågan om han ansåg att det var tillräckligt med de\r\n4 miljoner kronorna. Han besvarade frågan med att\r\ndet för dagen inte fanns några krav eller önskemål\r\nfrån hans sida om ytterligare medel.\r\nStatssekreteraren i Justitiedepartementet, Krister\r\nThelin, som också deltog i vår hearing, förklarade\r\ndessutom att regeringen, om det skulle visa sig vara\r\npåkallat, självfallet är beredd att i positiv anda\r\növerväga om ytterligare medel skall tillföras denna\r\nviktiga specialoperation. Inställningen är alltså inte\r\nalls rigid, Berith Eriksson. Den är tvärtom mycket\r\nöppen för omprövningar.</pre><pre>Vad slutligen gäller frågan om förtur för mål som\r\nrör kvinnomisshandel är jag som enskild\r\nriksdagsledamot naturligtvis glad och tacksam över\r\natt Karl Gustaf Sjödin har uttryckt sig så positivt\r\nom min motion Ju301. Nu är jag emellertid inte här\r\nsom enskild riksdagsledamot utan som företrädare\r\nför utskottets majoritet. Jag har låtit mig nöja med\r\ndet resonemang som har förts i utskottet och det\r\nresonemang som Åklagarutredningen för i saken.\r\nDen har övervägt förutsättningarna för att\r\nförfattningsreglera prioriteringsfrågorna, men har\r\nfunnit att övervägande skäl talar emot en sådan\r\nlösning. Prioritering är enligt utredningen, utöver\r\nvad som gäller enligt gällande lagstiftning, mest en\r\nfråga om resurser och hur de används. Som jag\r\npåpekar i min motion förekommer ungefär den av\r\nmig efterlysta rutinen redan på sina håll, bl.a. i\r\nUmeå polisdistrikt. En sådan här ordning är alltså\r\nfullt möjlig att genomföra redan med nuvarande\r\nlagstiftning.</pre><pre>Vidare har ju regeringen i många olika\r\nsammanhang slagit fast att den fäster stort avseende\r\nvid all brottsbekämpning, men vill särskilt\r\nprioritera våld och narkotikabrott.\r\nKvinnomisshandel är en form av våldsbrott och\r\ndärmed uttryckligen redan prioriterat.</pre><pre>I motionen föreslår jag också att regering och\r\nriksdag -- riksdag understruket -- verkar för att\r\nkvinnomisshandel regelmässigt handläggs med\r\nförtur. Förhoppningsvis kan redan den debatt som\r\nKarl Gustaf Sjödin och jag för, bidra till att\r\nuppmärksamheten ytterligare fokuseras på det\r\nutomordentligt viktiga samhällsproblem som\r\nkvinnomisshandeln utgör.</pre><pre>Vi får väl hoppas att någon på pressläktaren lyssnar\r\npå oss och hjälper oss att föra ut budskapet att\r\nledamöterna i Sveriges riksdag anser att\r\nkvinnomisshandel så långt det är möjligt bör\r\nbehandlas med förtur inom rättsväsendet, låt vara\r\natt majoriteten av olika skäl inte anser att det är\r\npåkallat med något tillkännagivande till\r\nregeringen.</pre><pre>Herr talman! Jag yrkar bifall till utskottets\r\nhemställan och avslag på samtliga reservationer.</pre><pre>Anf. 120  KARL GUSTAF SJÖDIN (nyd)\r\nreplik:</pre><pre>Herr talman! Jag är medveten om att jag var litet\r\ntidigt ute. Men som jag sade i mitt anförande var\r\nsyftet att poängtera vår politiska uppfattning inför\r\ndet kommande betänkandet beträffande\r\nÅklagarutredningen.</pre><pre>Angående prioriteringar tycker jag på sätt och vis\r\nlitet synd om Christel Anderberg därför att hon\r\nnaturligtvis måste ha varit medveten om det som\r\nstod i Åklagarutredningen. Jag undrar vad hon\r\nhade för tankegångar när hon skrev motionen. Men\r\njag förstår att anledningen till att Christel\r\nAnderberg skrev motionen är att hon utifrån sin\r\nerfarenhet som chefsåklagare vet att dessa\r\nprioriteringar inte görs. Jag kan ta ett exempel när\r\ndet gäller besöksförbudet. Det var en typisk tandlös\r\nfråga. I bevismål är det ju så oerhört svårt, därför\r\natt skurken säger en sak, den kvinnliga\r\nmålsäganden säger en annan sak och sedan står\r\nman där. Det är därför oerhört angeläget att man\r\nverkligen prioriterar och följer vad som sker i\r\nutredningen och inte gömmer sig bakom det som\r\nstår i betänkandet. Vad jag förstår var anledningen\r\ntill att Christel Anderberg skrev denna motion att\r\nhon känner till verkligheten och att hon därför ville\r\nha en förändring.</pre><pre>Anf. 121  CHRISTEL ANDERBERG (m)\r\nreplik:</pre><pre>Herr talman! Det är snällt av Karl Gustaf Sjödin att\r\nhan tycker synd om mig. Men jag känner mig inte\r\nså illa behandlad eftersom jag när jag skrev min\r\nmotion var väl medveten om spelets regler.\r\nNykomling i riksdagen som jag är inbillade jag mig\r\nfaktiskt att man kan påverka utvecklingen och\r\nskapa opinion även om man inte får bifall till sina\r\nmotioner.</pre><pre>Anf. 122  KARL GUSTAF SJÖDIN (nyd)\r\nreplik:</pre><pre>Herr talman! Jag tyckte synd om i den meningen att\r\ndet ändå inte kan kännas roligt att i talarstolen yrka\r\navslag på sin egen motion om man, från dem som\r\nvet att en ändring verkligen behövs, har fått lovord\r\noch uppmuntrande brev för att man har skrivit just\r\ndenna motion.</pre><pre>Anf. 123  BENGT-OLA RYTTAR (s)\r\nreplik:</pre><pre>Herr talman! När Christel Anderberg\r\nargumenterar mot reservation 1 använder hon en\r\nmotivering. Den skiftar sedan snabbt när man\r\nkommer in på andra problem. Det är litet väl\r\nmotsägelsefullt att i det ena fallet hävda att man\r\ninte avviker från budgetramarna för att i nästa\r\nandetag redogöra för en avvikelse, och sedan till\r\nBerith Eriksson understryka att regeringen och\r\nutskottsmajoriteten är mycket öppen för att vidta\r\nförändringar i dessa frågor. Detta är beklagligt.</pre><pre>Det ligger också en större ideologisk sanning\r\nbakom detta, vilken är att Moderaterna och\r\nutskottsmajoriteten inte prioriterar\r\nekobrottslighet. Det gör vi socialdemokrater, och\r\ndet är därför som vi har föreslagit en ökning av\r\nanslagen på den här punkten.</pre><pre>Anf. 124  CHRISTEL ANDERBERG (m)\r\nreplik:</pre><pre>Herr talman! Det har i denna kammare i dag redan\r\ntalats tillräckligt om prioritering av ekobrott. Vi är\r\nprecis lika intresserade som Socialdemokraterna av\r\natt komma till rätta med den typen av brottslighet.\r\nDet är bara det att vi för det första har ont om\r\npengar. För det andra, även om vi hade mycket gott\r\nom pengar, löser man inte alla problem genom att\r\nösa ut pengar.</pre><pre>Riksåklagaren har vid den utfrågning, som jag tror\r\natt Bengt-Ola Ryttar också deltog i, uttryckligen\r\nförklarat att han var nöjd med de pengar som\r\nRiksåklagaren hade fått. Han såg för tillfället inget\r\nbehov av ytterligare medel. Det räcker ju inte med\r\nbara pengar, utan man måste också ha en avpassad\r\norganisation. Visserligen har inte Riksåklagaren\r\nfått sina önskningar tillgodosedda fullt ut. Men\r\ngenom omprioriteringar sker faktiskt ändå\r\nkompetenshöjande åtgärder.</pre><pre>Under denna vår har ekoutbildning pågått för ett\r\n20-tal åklagare under en sjuveckorsperiod. Detta är\r\nså mycket som åklagarväsendet förmår att bära rent\r\norganisatoriskt. Den verksamhet som\r\nSocialdemokraterna efterlyser pågår för fullt.</pre><pre>Anf. 125  BENGT-OLA RYTTAR (s)\r\nreplik:</pre><pre>Herr talman! Man får inte, Christel Anderberg,\r\nblanda äpplen och päron hur vilt som helst. När\r\nriksåklagaren sade att resurserna räckte, avsågs de\r\nresurser som krävdes till Finanspolisen. Vad jag\r\nvet -- jag tror att det alldeles klart framgår också i\r\nprotokollet -- har han inte uttryckt någon\r\ntillfredsställelse med medelstilldelningen i övrigt.</pre><pre>Jag tror inte alls att det är några svårigheter för\r\nRiksåklagaren att använda de ytterligare miljoner\r\nsom vi socialdemokrater föreslår på ett\r\nmeningsfullt sätt. Det skulle innebära några\r\nytterligare åklagartjänster och att man skulle kunna\r\ninrikta utbildningen mer mot ekobrottslighet.</pre><pre>Vad gäller frågan om hur mycket som har\r\ndiskuterats kring ekobrott i denna kammare i dag,\r\ntror jag inte att det kan bli för mycket, därför att\r\ndetta är ett oerhört stort samhällsproblem. Att\r\nsatsa på ekobrottsbekämpning är en god\r\ninvestering. Man får tillbaka pengarna flera gånger\r\nom. Man får det på andra konton och inte på vårt\r\nkonto, men samhällsnytta gör de.</pre><pre>Anf. 126  CHRISTEL ANDERBERG (m)\r\nreplik:</pre><pre>Herr talman! Jag ber å åklagarkårens vägnar att få\r\ntacka Bengt-Ola Ryttar för påpekandet att detta är\r\nen så viktig länk i rättsväsendet. Åklagarna har nog\r\nibland haft anledning att ifrågasätta om de var så\r\nsärskilt uppskattade under 80-talet när\r\nSocialdemokraterna satt vid makten och styrde\r\nmedelstilldelningen till denna verksamhet.</pre><pre>Lönsamheten i ekobrottsbekämpningen kan man\r\nju diskutera. Det är klart att det finns pengar att\r\nhämta, dock inte de fantasibelopp som\r\nSocialdemokraterna nu hävdar i den allmänna\r\ndebatten. Det är en sak att skattemyndigheterna\r\nlyckas med väldigt vackra upptaxeringar, men det\r\när en helt annan sak att se till att pengarna också\r\nkommer in till statskassan. I allmänhet finns\r\npengarna inte kvar, när man har kommit så långt.</pre><pre>Anf. 127  BENGT-OLA RYTTAR (s)\r\nreplik:</pre><pre>Herr talman! Inte bara vi socialdemokrater anser\r\ndet lönsamt att satsa på ekobrottsbekämpningen.\r\nDet anser även Rikspolisstyrelsen, Rikspolischefen\r\noch Riksåklagaren. Det anser de flesta instanser\r\nsom har några kunskaper på detta område.</pre><pre>Personligen tycker jag att det är förvånande hur\r\nmycket pengar som man faktiskt får loss och som\r\nman i slutänden får tillbaka till statskassan. Det är\r\nanmärkningsvärt stora andelar av de pengar som är\r\nföremål för utredning. Så nog är det en lönsam\r\ninvestering, Christel Anderberg. Jag hoppas att ni\r\nkommer tillbaka i nästa budget med litet mer\r\npengar på detta område.</pre><pre>Anf. 128  KARL GUSTAF SJÖDIN (nyd)\r\nreplik:</pre><pre>Herr talman! Jag kan inte låta bli att kommentera\r\nBengt-Ola Ryttars anförande. Han talade om att\r\nblanda äpplen och päron och om ekobrottslighet\r\noch sade att Rikspolischefen och Rikspolisstyrelsen\r\ntycker att detta är viktigt. Men jag lyssnade tidigare\r\npå debatten om skatteutskottets betänkande. Då\r\ndebatterade socialdemokrater och moderater från\r\nutskottet dessa saker. Socialdemokraterna bär\r\nomkring på en hel säck med både äpplen och päron\r\nsom blandas friskt. I höstas krävde man t.ex. i\r\növerenskommelsen med regeringen att det skulle\r\nsparas 500 miljoner kronor på Polisen. Man tar bort\r\nresurser för Polisen men vill satsa på bekämpning\r\nav ekobrottsligheten. Man har ute i landet möten,\r\ndär man diskuterar hur det skall sparas. Samtidigt\r\nbegär man i en motion att det skall satsas 62\r\nmiljoner kronor på bekämpning av\r\nekobrottsligheten. Hade man låtit bli de pengar\r\nsom fanns, hade Polisen faktiskt haft ekonomiska\r\nmöjligheter att ingripa mot ekobrottsligheten och\r\ndärmed skapa underlag för åtal i dessa mål.</pre><pre>Anf. 129  BENGT-OLA RYTTAR (s)\r\nreplik:</pre><pre>Herr talman! Jag kan bara beklaga, Karl Gustaf\r\nSjödin, att vi har varit tvungna att pruta 500\r\nmiljoner kronor på polisverksamheten. Men det\r\ngör det inte mindre angeläget att vi satsar de\r\nresurser som krävs när det gäller åklagarna. Med\r\nbara polisinsatser löser vi inte dessa problem. Det\r\när viktigt att hela kedjan fungerar, vilket jag sade i\r\nmitt inledningsanförande.</pre><pre>Anf. 130  KARL GUSTAF SJÖDIN (nyd)\r\nreplik:</pre><pre>Herr talman! Detta är verkligen att blanda äpplen\r\noch päron i en stor och dessutom mörk säck.</pre><pre>Anf. 131  BERITH ERIKSSON (v):</pre><pre>Herr talman! Jag vill replikera Christel Anderberg.\r\nJag har faktiskt läst protokollet från hearingen.\r\nBengt-Ola Ryttar talade om vilka pengar\r\nRiksåklagaren var nöjd med. Man kan väl mycket\r\nväl säga att en mycket speciell situation har uppstått\r\nsedan långtidsbudgeten gjordes upp.</pre><pre>Efter att ha läst detta protokoll är även jag\r\nmedveten om att åklagarsidan också önskade få in\r\nkompetens utifrån, alltså inte bara en egen satsning\r\npå utbildning. Det vore intressant att höra\r\nåklagarsidans reaktion på Christel Anderbergs\r\npåstående att åklagarna har de resurser som de\r\nbehöver för att på ett effektivt sätt kunna åtgärda\r\nden ekonomiska brottsligheten.</pre><pre>Jag säger som Bengt-Ola Ryttar sade tidigare. Jag\r\ntycker inte att man kan tala tillräckligt i denna\r\nkammare om ekobrottsligheten. Det handlar inte\r\nom att man skall ha en massa pengar att ösa ur, utan\r\ndet handlar om hur vi skall kunna få in de pengar\r\nsom vi i dag inte får in till statskassan.</pre><pre>Anf. 132  CHRISTEL ANDERBERG (m):</pre><pre>Herr talman! Riksåklagaren tycker naturligtvis inte\r\natt han har alla de resurser som han skulle vilja ha\r\noch behöva. Det finns inte någon förvaltningschef i\r\nSveriges land som tycker det. Däremot vet jag att\r\nRiksåklagaren är fullt beredd att göra det bästa av\r\nden situation som för närvarande råder.</pre><pre>Riksskatteverket, Rikspolisstyrelsen och\r\nRiksåklagaren håller för närvarande på att\r\ngemensamt arbeta fram ett förslag till en ny\r\norganisation för just bekämpningen av den\r\nkvalificerade ekonomiska brottsligheten. Vi i\r\nutskottsmajoriteten tycker att det är fel tågordning\r\natt börja med att anslå en massa pengar och sedan\r\nså småningom tänka ut vad vi skall använda\r\npengarna till. Låt oss i stället lugnt avvakta att de\r\ntre myndighetscheferna lägger fram sitt förslag.\r\nOm jag inte missminner mig skulle det ske redan\r\nföre maj månads utgång. Jag är övertygad om att vi\r\nganska snart får anledning att återkomma till dessa\r\nfrågor. Den dag vi vet hur en tänkt organisation\r\nskall se ut, har vi också mycket bättre underlag för\r\natt bedöma vilka resurser den nya organisationen\r\nkommer att behöva.</pre><pre>Anf. 133  BERITH ERIKSSON (v):</pre><pre>Herr talman! Att lugnt avvakta! Under hela 80-\r\ntalet har utredningar om den ekonomiska\r\nbrottsligheten pågått. Det finns tillräckligt med\r\nutredningsmaterial för att omedelbart sätta in\r\nåtgärder. Hos de olika myndigheterna råder\r\nuppfattningen att de kan sätta i gång och arbeta på\r\nett effektivt sätt bara de får de medel som behövs.</pre><pre>Anf. 134  CHRISTEL ANDERBERG (m):</pre><pre>Herr talman! Det är alldeles riktigt, Berith\r\nEriksson. Under 80-talet utreddes det och pratades\r\ndet väldigt mycket, samtidigt som\r\nresurstilldelningen ströps alltmer.</pre><pre>För en tid sedan diskuterade jag och Berith\r\nEriksson anslaget till Polisen. Även då var vi inne\r\npå dessa frågor. I bilagan till JuU21 Anslag till\r\npolisväsendet -- det är referatet från vår hearing --\r\nkan man konstatera att ett antal personer, bl.a.\r\nRolf Åbjörnsson, har klart uttalat att det efter 1991\r\nhar inträffat en vändpunkt i kampen mot den\r\nekonomiska brottsligheten. Rolf Åbjörnsson är\r\nadvokat och ordförande i\r\nKonkursförvaltarkollegiet. Nu pratas och utreds\r\ndet inte bara, utan nu börjar det faktiskt vidtas\r\nkonkreta åtgärder. Både han och ett antal andra\r\ndeltagare i denna hearing gav uttryck för en\r\nåtminstone försiktig optimism. Utskottets\r\nordförande summerade hearingen så, att det hade\r\nuttalats positiva uppfattningar om att det nu\r\näntligen började hända saker.</pre><pre>Anf. 135  BERITH ERIKSSON (v):</pre><pre>Herr talman! Det Christel Anderberg i dag\r\nhänvisar till är ju nya utredningar. Samtidigt håller\r\nhon med om att det utreddes under hela 80-talet.</pre><pre>Ja, visst finns det en försiktig optimism och nog har\r\nvi kommit till en vändpunkt. Men då krävs det\r\nockså att myndigheterna får de resurser som de\r\nbehöver för att kunna sätta i gång och jobba\r\nkonkret.</pre><pre>Anf. 136  CHRISTEL ANDERBERG (m):</pre><pre>Herr talman! Finansministern lade fram sitt\r\nbudgetförslag i början av januari. Denna hearing\r\nägde rum den 18 februari. Deltagande\r\nmyndighetschefer måste alltså ha varit mycket väl\r\npå det klara med vilka resurser de hade anledning\r\natt förvänta. Även mot denna bakgrund gav de\r\nuttryck för en optimism om den närmaste framtiden\r\npå detta område.</pre><pre>Överläggningen var härmed avslutad.</pre><pre>(Beslut fattades efter 10 §.)</pre><pre>10 §  Anslag till domstolsväsendet</pre><pre>Föredrogs</pre><pre>justitieutskottets betänkande</pre><pre>1992/93:JuU24 Anslag till domstolsväsendet (prop.\r\n1992/93:100 delvis).</pre><pre>Anf. 137  GÖRAN MAGNUSSON (s):</pre><pre>Herr talman! Vi skall nu behandla justitieutskottets\r\nbetänkande om anslag till domstolsväsendet. I\r\ndetta betänkande, liksom i tidigare betänkanden\r\nom anslag till domstolsväsendet, finns det en\r\nformulering som dess värre återkommer, nämligen\r\natt arbetsläget i domstolarna är ansträngt. Det\r\ntillförs inte heller några nya pengar till den\r\ndömande verksamheten i det betänkande som vi nu\r\nbehandlar.</pre><pre>Däremot aviserar regeringen i annat sammanhang\r\natt man skall försöka möta det ansträngda\r\nbudgetläget i domstolarna med att bl.a. införa\r\ndispensprövning i ledet tingsrätt--hovrätt och på\r\ndet sättet minska antalet mål i hovrätterna. Det är\r\nockså hovrätterna som för närvarande har det\r\nbesvärligaste läget.</pre><pre>Det finns också en annan proposition som är under\r\nbehandling och som handlar om delegering av\r\narbetsuppgifter inom domstolsväsendet, dvs.\r\ndelegering av arbetsuppgifter från juristpersonal till\r\nicke juristutbildad personal. Det kan väl också\r\nantas öka effektiviteten så småningom i dömandet,\r\neftersom juristpersonalen då kan koncentrera sina\r\ninsatser på just de arbetsuppgifter där den\r\nutbildning som de har krävs.</pre><pre>Den fråga som under fjolåret och även i år har\r\ndiskuterats mycket är frågan om\r\ntingsrättsorganisationen. Regeringen presenterade\r\ni maj 1992 en departementspromemoria som\r\ninnebar att man skulle lägga ned 24 tingsrätter. Den\r\npromemorian hade föregåtts av att\r\nDomstolsutredningen fråntagits sin uppgift att\r\nutreda tingsrättsorganisationen, eftersom detta i\r\nstället skulle utredas i departementet. I\r\npromemorian föreslogs också att Domstolsverket\r\nskulle avvecklas och vidare att man skulle slopa\r\nspecialdomstolarna.</pre><pre>Av dessa tre huvudpunkter i promemorian finns det\r\nnu bara en kvar, nämligen frågan om\r\nspecialdomstolar. Domstolsverket skulle läggas\r\nned av principiella skäl. Det hotade domstolarnas\r\nsjälvständighet, enligt någon doktrin. Detta mötte\r\ndock motstånd. Och så småningom meddelade\r\ndepartementet att Domstolsverket skulle finnas\r\nkvar. Departementet fick alltså backa i fråga om\r\ndetta.</pre><pre>När det gäller tingsrättsorganisationen anförde\r\nstatssekreteraren Thelin vid en utfrågning som\r\nutskottet anordnade i december 1992 att det är den\r\ntilltagande internationaliseringen som har stor\r\nbetydelse för hur man skall organisera\r\ntingsrätterna. Statssekreteraren sade med\r\nhänvisning till den tilltagande\r\ninternationaliseringen:</pre><pre>''Detta har tagit sig uttryck i att vi nu kommer att få\r\nen ordning genom den s.k. Luganokonventionen,\r\nsom medför att avgörande i en stat, och Sverige är\r\nmedlem i denna konvention, kan verkställas i en\r\nannan stat. Det innebär att vi kommer att få ett\r\nprocessande, för att uttrycka mig slarvigt, som\r\ninnefattar internationella moment i en omfattning\r\nsom vi aldrig har haft tidigare.</pre><pre>Till detta kommer frågan om EES-avtalet, där vi\r\nfortfarande har optimismen obruten, trots\r\nschweizarnas oförsynthet att fatta det beslut som de\r\ngjorde i söndags. Ambitionen är som bekant att vi\r\ni stället för den 1 januari nästa år skall ha detta avtal\r\ngenomfört den 1 juli nästa år. Det innebär att en hel\r\ndel judikatur kommer att tillföras framför allt de\r\nallmänna förvaltningsdomstolarna. Men även de\r\nallmänna domstolarna kommer indirekt att få\r\nsyssla med EG-rätten. Detta kommer naturligtvis,\r\nnär Sverige blir medlem i EG, att ännu mer\r\nmanifesteras. Vi har som bekant målsättningen att\r\nSverige skall vara medlem i Europeiska unionen\r\nden 1 januari 1995.''</pre><pre>Det gäller att hålla denna beskrivning av motiven\r\ni minnet. I början av januari 1993 tolkades en TT-\r\nintervju med justitiminister Gun Hellsvik så att det\r\ninte skulle bli något förslag om en ny\r\ntingsrättsorganisation. Den intervjun\r\ndementerades några dagar senare i ett uttalande\r\ndär det sägs att man skall lägga fram ett förslag men\r\natt det möjligen skall beröra ett färre antal\r\ntingsrätter än de 24 som skulle läggas ned.</pre><pre>Sju åtta veckor senare meddelade statsrådet\r\nHellsvik att det inte alls kommer att läggas fram\r\nnågot förslag om ändrad tingsrättsorganisation.\r\nHela projektet har kraschat. Borta är tydligen\r\nkraven på en förändring som motiveras av\r\ninternationaliseringen.</pre><pre>Hela denna långa process och diskussion avslutar\r\nutskottet i detta betänkande genom att om\r\ntingsrättsorganisationen skriva:</pre><pre>''Utskottet noterar att den slutsats som kan dras av\r\nnu befintliga uppgifter är att några avgörande\r\ninvändningar inte kan riktas mot den nuvarande\r\norganisationen.''</pre><pre>Jag tycker att det är angeläget att göra denna\r\nsammanfattande beskrivning, vidare att vid den\r\nslutpunkt för tingsrättsorganisationens\r\ndiskuterande, just nu i alla fall, erinra om att det\r\nkanske ändå hade varit bättre att låta\r\nDomstolsutredningen i parlamentarisk ordning\r\nfullfölja sitt betänkande i dessa avseenden. I stället\r\nvalde det nytillsatta departementet att i sina egna\r\nrum skriva ihop ett förslag. Den hanteringen ledde\r\nfram till detta icke-resultat av hela frågan. Det\r\nskapade oro och oklarheter för dem som arbetar i\r\ndomstolsorganisationen.</pre><pre>Jag är intresserad av att höra vad Ingbritt\r\nIrhammar, som företrädare för majoriteten, tycker\r\ni den här frågan.</pre><pre>Det som återstår från denna promemoria är alltså\r\nspecialdomstolarna. Jag funderar då på om Ingbritt\r\nIrhammar är beredd att förmedla erfarenheterna\r\nfrån utskottsarbetet beträffande\r\ntingsrättsorganisationen till departementet, så att\r\nman kan ta hänsyn till det som också Karin Ahrland\r\nsade i en tidigare debatt, nämligen att det har stor\r\nprincipiell betydelse att man kan vara överens på en\r\nbred front om exempelvis domstolsorganisation\r\noch andra principiella frågor.</pre><pre>Vi socialdemokrater har inte någon dogmatisk\r\ninställning till dessa frågor. Vi har inte gått emot\r\nförslaget om nedläggning av\r\nFörsäkringsöverdomstolen. Men vi anser att varje\r\ndomstols roll och arbetsuppgifter måste bedömas\r\nvar för sig. Alltså: Vilken roll spelar domstolen i\r\nsystemet? Har den svarat mot de krav som har\r\nställts?</pre><pre>Eftersom regeringen har en principiellt negativ\r\ninställning till specialdomstolar var det intressant\r\natt häromdagen i denna kammare lyssna till\r\nkds:aren Holger Gustafsson. Han framhöll sedan\r\nhans utskott, lagutskottet tror jag att det var, hade\r\nvarit på studieresa i Australien, där\r\nfamiljedomstolar besökts, att sådana speciella\r\nfamiljedomstolar är intressanta, eftersom de\r\nmöjliggör att ytterligare lyfta fram\r\nfamiljerättsfrågorna. Han fortsatte med att säga att\r\nvi ännu inte är mogna för familjedomstolar.</pre><pre>Anledningen till detta inlägg var en motion från\r\nFolkpartiets Bengt Harding Olson, som pläderar\r\nför familjedomstolar.</pre><pre>Hur ser Ingbritt Irhammar på ett sådant förslag om\r\nen särskild specialdomstol för familjemål?\r\nÖvervägs sådana specialdomstolar inom t.ex.\r\nIngbritt Irhammars parti eller inom andra partier?</pre><pre>Jag yrkar bifall till reservation 3 i justitieutskottets\r\nbetänkande, som handlar om specialdomstolar.</pre><pre>En annan reservation är nr 4, som handlar om\r\njourdomstolar. Dessa har också diskuterats ett\r\nantal år.</pre><pre>Våren 1991, när Ingbritt Irhammar var i opposition,\r\nskrev hon en reservation där hon och hennes\r\nmedreservanter krävde att jourdomstolar för\r\nungdomsbrottslingar skulle införas omedelbart.\r\nMan skrev vidare att ''Saken behöver inte bli\r\nföremål för utredning, utan regeringen bör snarast\r\nlägga fram förslag för riksdagen i linje med vad\r\nutskottet anfört.''</pre><pre>Vart har denna beslutskraft tagit vägen i\r\nregeringsställning? Saken behövde ju inte ens\r\nutredas. Nu vill majoriteten i utskottet avvakta\r\nUngdomsbrottsutredningens arbete och gör inget\r\nställningstagande. Hoppas man på att få stöd av\r\nutredningen för sin ståndpunkt?</pre><pre>Vi socialdemokrater har av rättssäkerhetsskäl ställt\r\noss negativa till den här typen av jourdomstolar för\r\nungdomar. Liksom förra året förordar vi att\r\nutskottet säger nej till jourdomstolar. Jag yrkar\r\nalltså bifall till reservation nr 4.</pre><pre>Jag vill också yrka bifall till utskottets hemställan\r\nmed undantag för de punkter där vi har\r\nreservationer. Jag vill också peka på att det finns en\r\nutskottsmajoritet för ett ökat anslag för\r\nutbildningsverksamhet inom domstolsväsendet på\r\n3 miljoner kronor. Jag vill särskilt yrka bifall till det\r\nställningstagandet.</pre><pre>Anf. 138  KARL GUSTAF SJÖDIN (nyd):</pre><pre>Herr talman! I anslaget till domstolsväsendet har vi\r\ntillsammans med Socialdemokraterna beslutat att\r\nanslå 3 miljoner utöver regeringens budget för\r\nytterligare kompetensutveckling för domare och\r\nutbildningsinsatser när det gäller kunskaper om det\r\nsexualiserade våldet. Mot bakgrund av en del\r\nuppmärksammade domar kan det vara väl använda\r\npengar.</pre><pre>I övrigt har vår motion Ju826 blivit tillgodosedd så\r\ntill vida att utskottet under förra riksmötet angav\r\nönskemål om att preskriptionstiderna för sexuella\r\növergrepp skall bli föremål för utredning. Förra\r\ngången Ny demokrati framförde dessa krav avslogs\r\nyrkandet att höja maxstraffet för sexuellt\r\nofredande från 1 års till 2 års fängelse. Sedan\r\nåterkom regeringen med samma förslag angående\r\nstraffskalorna, vilket kammaren bifallit för inte så\r\nlänge sedan. På det området har vi haft framgång.</pre><pre>När vi nu inte fick gehör bland de borgerliga\r\npartierna för nyss nämnda utbildningsinsatser när\r\ndet gäller kunskaper om det sexualiserade våldet är\r\njag glad för överenskommelsen med\r\nSocialdemokraterna i utskottet.</pre><pre>Herr talman! Det mest effektiva sättet att förhindra\r\natt någon blir kriminell är att i tid sätta in adekvata\r\nåtgärder före det första brottet, alltså under barn-\r\noch ungdomsåren. Det finns forskning som visar\r\natt det går att förebygga brott på det här sättet. Det\r\när nämligen inte så att alla barn är benägna att begå\r\nbrott och att bli kriminella, utan man kan med stor\r\nsäkerhet redan på förskolestadiet se vilka barn som\r\nbefinner sig i riskzonen. Riskgruppen är sannolikt\r\nmycket begränsad. Om riktade åtgärder sätts in på\r\nett tidigt stadium mot sådana barn, går det att\r\neffektivt bryta en ogynnsam utveckling.</pre><pre>Ju senare åtgärderna sätts in, desto mindre blir\r\nmöjligheten att lyckas. Den som tror att\r\nfängelserna enkelt skulle klara av att leda personer\r\nrätt där samhällets tidigare insatser har misslyckats\r\ntror fel. Det går helt enkelt inte eller också krävs\r\nmycket stora insatser. Det blir dyrt. Därför måste\r\nman nu pröva nya vägar för att förhindra att barn i\r\nriskzonen fastnar i kriminalitet.</pre><pre>När det gäller barn och ungdomar, men även\r\nvuxna, är en tydlig och snabb reaktion från\r\nsamhälllets sida det bästa, särskilt om den enskilde\r\nkan antas vara mottaglig för en positiv påverkan.</pre><pre>En jourdomstol för ungdomar som får möjlighet att\r\nbesluta om ett frihetsberövande under en tid på upp\r\ntill 14 dagar bör inrättas. Syftet med\r\nfrihetsberövandet är främst att utreda den unges\r\nlevnadsomständigheter samt lämpliga åtgärder.\r\nDen direkta åtgärden vid beslutet skulle föranleda\r\natt den som blev föremål för beslutet inte kunde\r\nåtervända till friheten förrän utredning om vidare\r\nåtgärder var klar. Frihetsberövandet skulle genom\r\ndet resoluta ingripandet inte bara få en\r\nallmänpreventiv utan också en individualpreventiv\r\neffekt. Som det är i dag har samhällets ingripande\r\nvarken allmän- eller individualpreventiv effekt.\r\nVad som behövs är en konsekvent reaktion som\r\nställer krav på den som faktiskt är inne på fel spår\r\noch behöver tillrättaföras och som samtidigt visar\r\nför andra vilka normer som gäller.</pre><pre>Åtgärderna bör sättas in från\r\nstraffmyndighetsåldern upp till 21 år. Dessutom bör\r\nstörre möjligheter skapas för att frihetsberöva\r\nungdomar från 15 år i utredningssyfte.\r\nUtredningsansvaret bör ligga på domstolen, som\r\nbör samråda med sociala och andra myndigheter\r\nom lämpliga åtgärder.</pre><pre>Polis- och åklagarmyndigheterna skall samtidigt\r\nbedriva och fullfölja brottsutredningen.\r\nLevnadsomständighetsutredningen får, som\r\nframgått, betydelse vid påföljdsbestämningen\r\nalternativt beslut om annan lämplig åtgärd. Tanken\r\när att utredningsfrihetsberövandet skulle kunna\r\nvara tillräckligt vid de flesta brott. Återfall i\r\nbrottslighet eller brott med visst straffvärde skulle\r\nsedan kunna medföra fängelsestraff. Uteblir den\r\nlogiska reaktionen, blir barnen och ungdomarna\r\nfrustrerade och genomskådar en inkonsekvens och\r\nen likgiltighet hos vuxenvärlden.</pre><pre>Det ligger också i ungdomens natur, särskilt för de\r\nungdomar som kommer från hem där den sociala\r\nkontrollen inte fungerar, att ''testa'' de vuxnas och\r\ndärmed samhällets gränser. Det är i själva verket\r\nofta en sorts rop på hjälp när dessa ungdomar, efter\r\natt ha mötts av likgiltighet från sina föräldrar och\r\neventuellt även från skolan, begår en otillåten\r\nhandling. Tillåter samhället att ''svängarna tas ut''\r\nså fortsätter tyvärr många ungdomar att just ''ta ut\r\nsvängarna''.</pre><pre>Som systemet för närvarande är utformat fortsätter\r\nså den negativa utvecklingen, ofta med samhällets\r\ngoda minne, ''ingen bryr sig''. För många ungdomar\r\nkan denna slapphet vara direkt avgörande för en\r\nfortsatt brottslig karriär, vilken leder vidare till\r\nblandmissbruk och vidare förödande\r\nkonsekvenser.</pre><pre>När så samhället, efter diverse socialtjänstvård och\r\nett antal skyddstillsyner, dömer till frihetsstraff vägs\r\nofta de gamla synderna in och påverkar\r\nstraffpåföljden. Då känner sig många ungdomar\r\nlurade av samhället som man tycker borde ha satt\r\nin åtgärder tidigare i form av en kraftigare\r\nmarkering och vilja att ta tag i problemen.</pre><pre>Herr talman! Det tar för lång tid innan\r\nsocialtjänsten och samhällets rättsvårdande\r\ninstanser reagerar. Ett exempel på detta är när en\r\nung människa blir föremål för ingripande på grund\r\nav brott och sedan frisläpps tämligen omgående.\r\nPåföljden, om det blir någon, kommer i ett\r\nbetydligt senare skede. Det utdragna förfarandet,\r\nsom mestadels inte ens leder till något straff, är\r\ninhumant mot den ''felande'' unga människan. Att\r\nefter frihetsberövandets tillfälliga obehag få gå ut i\r\nfriheten till kompisarna är i sammanhanget mer av\r\nett meriterande mandomsprov i umgängeskretsen\r\nän en obehaglig upplevelse.</pre><pre>Herr talman! Jag yrkar bifall till vår reservation nr\r\n5 till betänkandet.</pre><pre>Anf. 139  BERITH ERIKSSON (v):</pre><pre>Herr talman! Det blir ingen majoritet i den här\r\nkammaren utan Vänsterpartiets röster. Vi har\r\ningen motion i det här betänkandet. I det förra\r\nbetänkande som behandlades, om anslag till\r\nåklagarväsendet, hade Vänsterpartiet en motion\r\nmed förslag om att 10 miljoner skulle anvisas utöver\r\nregeringens förslag till undersökning av\r\noegentligheter i samband med finanskrisen. Vi\r\nvalde att följa Socialdemokraternas förslag och\r\nreservation om att anvisa sex och en halv miljon för\r\ndet ändamålet. Vi anser oss därför ha utrymme för\r\natt skapa majoritet i utskottet för att anvisa 3\r\nmiljoner för personalutbildning och\r\nchefsutveckling inom domstolsväsendet.</pre><pre>I övrigt kommer vi att rösta för reservationen när\r\ndet gäller specialdomstolarna. Vänsterpartiet hade\r\nför ett år sedan ett motionsyrkande när det gällde\r\nArbetsdomstolen. Det gällde en förtroendefråga\r\nvid speciella mål, men vi ifrågasatte inte\r\nArbetsdomstolen.</pre><pre>Jourdomstolar är en fråga som vi från\r\nVänsterpartiet har haft motioner om tidigare. Det\r\när ganska klart var vi står. Vi anser att det\r\ngrundläggande felet med jourdomstolar för\r\nungdomar är den felaktiga uppfattningen att barn\r\noch ungdomar är en annan sorts varelser än de\r\nvuxna.</pre><pre>Jag skall återge litet av vad en amerikansk\r\njuridikprofessor, Barry Feld, har sagt. Han har vid\r\nett flertal tillfällen varit i Sverige, vid Uppsala\r\nuniversitet. Han säger att Sverige är ett\r\nföregångsland, som toppar hans mycket korta lista\r\növer länder som han betraktar som civiliserade när\r\ndet gäller behandling av barn och ungdomar. Han\r\när mest känd i sitt hemland för att ha skrivit flera\r\nböcker om ungdomskriminalitet. Han varnar oss\r\nverkligen för att införa jourdomstolar. Han har\r\nskrivit en ganska lång artikel där han är mycket\r\nkritisk mot just jourdomstolar, därför att hans\r\nerfarenhet är att det ur rättssynpunkt snabbt\r\nuppstår stora brister. Han säger: Tyvärr har nästan\r\nsamtliga västländer imiterat vårt misslyckade\r\nförsök att kombinera vård och rättsskipning i en\r\nenda instans, nämligen i ungdomsdomstolarna.</pre><pre>Han vill varna Sverige för att gå samma väg. Det\r\nskulle vara ett fruktansvärt misstag, säger han.</pre><pre>Det svenska systemet, där man först utnyttjar alla\r\nmöjligheter som står till buds inom socialtjänsten\r\ninnan man som en sista åtgärd går till domstol, är\r\nklart att föredra, säger professor Feld. Han har som\r\nsagt erfarenheter av jourdomstolar i sitt hemland\r\noch har mycket noggrant och under längre perioder\r\nstuderat det svenska rättssystemet.</pre><pre>Herr talman! Vi stöder också reservation 1 om\r\nDomstolsverkets framtid.</pre><pre>Anf. 140  KARL GUSTAF SJÖDIN (nyd)\r\nreplik:</pre><pre>Herr talman! Eftersom Berith Eriksson tog upp\r\nfrågan om jourdomstolar vill jag säga att den\r\nordning som i dag gäller är otillfredsställande. Det\r\nblir ingen reaktion bland de unga. Först efteråt\r\nkopplar man in socialtjänsten. Signalerna kommer\r\nefteråt. Det är oerhört viktigt att snabbt utreda\r\nlevnadsförhållanden, därför att det är en markering\r\nför den unge felande att man bryr sig, att man\r\nreagerar. Själv är den unge medveten om att han\r\nhar gjort fel, och förväntar sig en reaktion från\r\nvuxenvärlden, från samhället. När det inte kommer\r\nnågon reaktion blir man frustrerad.</pre><pre>Jag kan tänka mig att man kan lösa detta genom en\r\nändring av LVU eller genom en ändring av\r\nhäktningsreglerna. Hur de skall konstrueras kan vi\r\nkanske få besked om av Ingbritt Irhammar, som\r\nkanske kan berätta vad Ungdomsbrottskommittén\r\nhar kommit fram till i detta sammanhang. Jag tror\r\ninte att jourdomstolar -- att direkt tillrättavisa\r\nungdomen -- är någonting som äventyrar\r\nrättssäkerheten.</pre><pre>Anf. 141  BERITH ERIKSSON (v) replik:</pre><pre>Herr talman! Att det i dag inte blir en tillräckligt\r\nsnabb och ändamålsenlig reaktion från samhällets\r\nsida är en annan fråga, som ju bör och kan åtgärdas\r\npå annat sätt. Men jourdomstolar är inte den väg\r\nsom vi bör gå i det här fallet.</pre><pre>Anf. 142  INGBRITT IRHAMMAR (c):</pre><pre>Herr talman! I detta betänkande behandlas som\r\nsagt regeringens förslag om anslag till\r\ndomstolsväsendet för budgetåret 1993/94 och\r\nriktlinjer för instansordningen i de allmänna\r\nförvaltningsdomstolarna. Dessutom behandlas ett\r\nantal motioner som gäller medelstilldelning och\r\nmotioner som har anknytning till\r\ndomstolsväsendet, såsom frågan om de minsta\r\ntingsrätterna, specialdomstolar, jourdomstolar och\r\nutbildningsfrågor.</pre><pre>Bakgrunden är att Domstolsutredningen i\r\ndecember 1991 redovisade sitt uppdrag genom\r\nbetänkandet Domstolarna inför 2000-talet. Där\r\nfinns olika förslag om arbetsfördelningen mellan\r\ndomstolarna och den offentliga förvaltningen samt\r\nmellan de allmänna domstolarna och de allmänna\r\nförvaltningsdomstolarna. Även frågor om\r\nomprövning, överklagande, instansordning och\r\nprocessrättsliga frågor tas upp i utredningen.\r\nBetänkandet har remissbehandlats, och förslag\r\nbereds för närvarande i Justitiedepartementet.</pre><pre>Precis som Göran Magnusson sade var det tänkt att\r\nfrågan om domstolsväsendets organisation också\r\nskulle utredas av Domstolsutredningen. Det\r\nändrades, det känner vi till. Frågan har i stället\r\nutretts inom departementet. Förslag därifrån har\r\nredovisats, och de har remissbehandlats.</pre><pre>Man har kommit fram till att de minsta\r\ntingsrätterna skulle slås samman med andra\r\ntingsrätter för att, som man förklarade, bli mer\r\nbärkraftiga enheter för framtiden med tanke på\r\neventuellt EG-inträde. Förslaget gällde 24\r\ntingsrätter. Förslaget fick väldigt stark kritik runt\r\nom i landet och också vid remissbehandlingen. Det\r\nfick stark kritik också bland politiker.</pre><pre>Sedan kom ett nytt förslag som inte riktigt kommit\r\ntill offentligheten, men det innebar att 17\r\ntingsrätter skulle läggas ned. Det blev stark kritik\r\nmot det, inte bara bland oppositionen. Det är inte\r\natt avslöja några sanningar att säga att det även\r\ninom regeringspartierna fanns stark opposition mot\r\nförslaget. Det ledde fram till att förslaget till slut\r\naldrig lades fram. Det borde Göran Magnusson och\r\njag vara väldigt glada över. Jag är väldigt nöjd med\r\ndet. Min fråga till Göran Magnusson blir: Är inte\r\ndet här någonting att glädjas åt i dagsläget?</pre><pre>Vad gäller Domstolsverkets framtid är det riktigt\r\natt det i den nämnda promemorian föreslogs att\r\nDomstolsverket skulle avvecklas som central\r\nförvaltningsmyndighet. Förslaget rönte kritik\r\ndärför att man ansåg att det behövdes en central\r\nförvaltningsmyndighet för domstolsväsendet.\r\nDärför borde Domstolsverket inte avvecklas. Den\r\nståndpunkten står jag också bakom, det borde inte\r\navvecklas. Det går ändå att minimera\r\nadministrativa beslutsfunktioner, och det går att\r\nlåta domstolarna ta ett större ansvar på området\r\noch ändå ha kvar Domstolsverket centralt. Det är\r\nden lösning som man har kommit fram till.</pre><pre></pre><pre>Jag menar att det är möjligt att behålla\r\nDomstolsverket centralt, med en bantad och\r\nändrad organisation. Jag är också nöjd med att man\r\nkan administrera ut flera uppgifter till domstolarna\r\nlokalt och regionalt. Det verkar som om vi är\r\nganska överens om att detta är en bra lösning.</pre><pre>Socialdemokraterna vill att det skall göras ett\r\ntillkännagivande på denna punkt, och jag har nu\r\nhört att också Vänstern vill ha ett sådant. Jag\r\nförstår inte att detta skulle behövas. Jag har dock\r\nden uppfattningen att det är bra att vi får en bantad\r\ncentral myndighet.</pre><pre>Arbetsläget är besvärligt, ja mycket besvärligt,\r\nvilket också Göran Magnusson var inne på, men\r\ningen har föreslagit att nya medel skall tillföras.\r\nUtskottet uttalar däremot seriöst att\r\narbetsförhållandena måste följas mycket noggrant\r\noch att förslag kommer att framläggas. Här har\r\nockså nämnts att det redan har framlagts förslag om\r\nfullföljdsbegränsning till hovrätterna. Vi skall i\r\nutskottet se närmare på detta förslag. Det är inom\r\nhovrätterna som den största arbetsbelastningen\r\nfinns. Något bör göras -- vi får se vad det blir.</pre><pre>Socialdemokraterna har motionerat om ytterligare\r\n3 miljoner kronor till personalutbildning och\r\nchefsutveckling i anslag till domstolarna. Ny\r\ndemokrati vill anvisa 2 miljoner mer för\r\nkompetenshöjande åtgärder, bl.a. för att förbättra\r\nkunskaperna hos domarkåren vad gäller det\r\nsexualiserade våldets offer. Jag fick nu höra att\r\nockså Vänsterpartiet har pengar över, såvitt jag\r\nförstod litet över 3 miljoner kronor, på denna\r\npunkt, och det innebär väl att det blir majoritet för\r\ndetta.</pre><pre>Vi som i utskottet representerar regeringspartierna\r\nanser att utbildningsinsatser på detta område är\r\noerhört viktiga, men att det också sker och har skett\r\nmycket på detta område. För att detta skall komma\r\ntill allmänhetens kännedom skall jag läsa upp vad\r\nsom anförs i betänkandet om hur mycket som har\r\ngjorts och görs på detta område.</pre><pre>Rikspolisstyrelsen har tillsammans med\r\nDomstolsverket fått i uppdrag att genomföra\r\nfortbildning av berörda grupper inom rättsväsendet\r\ni syfte att ge ökad kunskap om bl.a. våld mot\r\nkvinnor, men också om våldets effekter. En del av\r\nutbildningen har redan genomförts, och mer pågår\r\nnu på regional nivå. Denna utbildning skall\r\nredovisas i juli 1993.</pre><pre>Domstolsverket har vidare i sin övriga\r\nutbildningsverksamhet tagit upp temat kvinnovåld\r\noch andra våldsbrott i olika regionala program,\r\navsedda för både domare, advokater och personal\r\nfrån kriminalvården. Det har också hållits\r\nstraffrättsseminarier, där frågor om våld mot\r\nkvinnor och barn har behandlats.</pre><pre>Domstolsverket har också anordnat regionala\r\nutbildningsdagar vid flera länsrätter just om\r\nsexuella övergrepp mot barn. Därutöver bekostar\r\nDomstolsverket också deltagande för domare i\r\nkurser och konferenser anordnade av t.ex.\r\nBrottsförebyggande rådet, Rädda barnen och\r\nBRIS. Rädda barnen planerar också för åren 1993--\r\n1995 att anordna seminarier för bl.a. domare om\r\nsexuella övergrepp på barn samt barnmisshandel.\r\nRädda barnen har vidare framställt en videofilm\r\nom sexuella övergrepp på barn, som inköpts av\r\nDomstolsverket för utlåning till domstolarna.</pre><pre>Även nämndemännen anordnar genom sina\r\norganisationer och med stöd av Domstolsverket\r\nseminarier, studiebesök och föredrag, där frågor\r\nom sexuella övergrepp mot barn behandlas. Det\r\npågår alltså sannerligen kontinuerligt utbildning för\r\ndomare och annan personal på detta område, och\r\njag vill understryka att det är nödvändigt och\r\nviktigt.</pre><pre>Med denna uppräkning har jag velat visa att\r\nregeringen verkligen tar dessa frågor på största\r\nallvar. Vi har dock i rådande statsfinansiella läge\r\noch mot bakgrund av behovet av andra nödvändiga\r\ninsatser funnit att vi inte har råd att avsätta nya\r\nmedel. Det utesluter naturligtvis inte att mer kan\r\nbehöva göras i framtiden.</pre><pre>Om Domstolsverket nu får ytterligare medel\r\nkommer det självfallet också att kunna göra av med\r\ndessa. Det hade säkerligen kunnat göra av med det\r\ndubbla, tredubbla eller fyrdubbla, på samma sätt\r\nsom många andra myndigheter skulle kunna göra.\r\nVi har dock från regeringspartiernas sida inte\r\nbedömt att vi kan avsätta mera medel för detta\r\nändamål.</pre><pre>Vi agerar inte heller så ansvarslöst som Ny\r\ndemokrati, som trots att bara 2 miljoner kronor står\r\ntill förfogande glatt vill dela ut 3 miljoner. Omsätt\r\ndetta till den egna familjens hushållskassa! Man\r\nströr här ut 1 miljon kronor som man inte har. Jag\r\nanser att man måste agera precis lika ansvarsfullt\r\nmed statens medel som med pengar i sin personliga\r\nekonomi. Jag yrkar därför bifall till reservation 2.</pre><pre>Vad gäller principen att tyngdpunkten i\r\nrättskipningen skall ligga i första instans, något som\r\nframfördes i betänkandet Domstolarna inför 2000-\r\ntalet, vill jag säga att denna är genomförd för de\r\nallmänna domstolarna, men ännu inte för de\r\nallmäna förvaltningsdomstolarna. I detta\r\nbetänkande ställer sig utskottet bakom att denna\r\nprincip bör gälla även för förvaltningsdomstolarna,\r\noch jag tycker att det är viktigt att peka på detta.</pre><pre>I reservation 3 yrkar Socialdemokraterna att till\r\nregeringen skall ges till känna, att varje\r\nspecialdomstols fortsatta verksamhet måste\r\nbedömas efter domstolens egna meriter och inte\r\nendast från principiella ståndpunkter.</pre><pre>Oenigheten inom utskottet har länge varit stor i\r\nfrågan om vi skall ha specialdomstolar eller ej. Från\r\nde icke-socialistiska partiernas sida har vi länge\r\nhävdat, att antalet specialdomstolar bör minskas\r\noch att deras verksamhet i möjligaste mån bör\r\ninordnas i de allmänna domstolarnas eller i de\r\nallmänna förvaltningsdomstolarnas verksamhet.\r\nRiksdagsmajoriteten har inriktningen att antalet\r\nspecialdomstolar skall bli så litet som möjligt. Nu\r\nhar det också kommit en proposition, som här\r\nnämnts, där man föreslår ett avskaffande av\r\nFörsäkringsöverdomstolen. Såvitt jag har uppfattat\r\nkommer detta förslag att bifallas, så oenigheten är\r\nkanske inte så stor.</pre><pre>Att varje domstol skall bedömas utifrån sina egna\r\nmeriter tycker jag är självklart. Jag ställer mig dock\r\ninte bakom något tillkännagivande om detta. Jag\r\ntycker att det är självklart att bedömningen sker på\r\ndenna grund.</pre><pre>Beträffande Försäkringsöverdomstolen finns det\r\nen bred överenskommelse, som väl skall vara\r\nlångsiktigt hållbar. Enskilda ledamöter må ha olika\r\nuppfattningar i olika frågor -- så är det väl inom alla\r\npartier.</pre><pre>I betänkandet finns också två reservationer i frågan\r\nom jourdomstolar. I en reservation från\r\nSocialdemokraterna anförs att riksdagen redan nu\r\nskall uttala att jourdomstolar inte skall införas. I\r\nNydemokraternas reservation yrkas att riksdagen\r\nskall uttala att ungdomsdomstolar skall införas.</pre><pre>Jag känner igen frågeställningen. Som Göran\r\nMagnusson mycket riktigt sade har jag själv\r\ntidigare verkat för det som anförs i\r\nNydemokraternas reservation. Jag erkänner att jag\r\nhar ändrat uppfattning, bl.a. efter ett besök i\r\nEngland, där jag studerade de engelska\r\njourdomstolarna. Det gick upp för mig att\r\njourdomstolarna där inte medverkade till att\r\nminska tiden mellan brott och påföljd. Det var\r\ntvärtom mycket lång tid däremellan. Det rörde sig\r\nom månader, ett halvår eller mer innan målen gick\r\ntill dom.</pre><pre>Jag har också ändrat uppfattning därför att\r\nverkligheten gått förbi mig. Man har redan i dag\r\nkunnat minska tiden från det att ett brott uppdagats\r\noch utretts och fram till att det gått till domstol, åtal\r\nhar väckts och påföljd har utdömts.</pre><pre>Med det som jag nu säger avslöjar jag vad som\r\nkommer att föreslås av majoriteten i\r\nungdomsbrottsutredningens betänkande, men jag\r\ntror ändå inte att jag avslöjar för mycket, eftersom\r\ndet redan har kommit ut i massmedierna. Jag har\r\nbåde kunnat se på TV och läsa i tidningarna att det\r\npå grund av att vi kunnat avkorta\r\nbehandlingstiderna har åstadkommit i princip det\r\nsom vi tänkte uppnå med hjälp av jourdomstolarna.\r\nVi har i det nuvarande domstolsväsendet en\r\norganisation som fungerar och som ser till\r\nrättssäkerheten.</pre><pre>Med detta yrkar jag utom vad beträffar reservation\r\n2 bifall till utskottets hemställan i dess helhet. Som\r\njag tidigare nämnt hemställer jag om bifall till\r\ndenna reservation.</pre><pre>Anf. 143  GÖRAN MAGNUSSON (s):</pre><pre>Herr talman! Först har vi frågan om jourdomstolar.\r\nDet är bra att vi har fört en debatt. Åtminstone\r\nIngbritt Irhammar, och uppenbarligen en majoritet\r\ni Ungdomsbrottskommittén, har kommit till insikt i\r\nfrågan. Då får man väl betrakta avstyrkandet av vår\r\nmotion om jourdomstolar som mera tekniskt\r\nbetingat och anse att problemet kommer att lösas\r\npå ett tillfredsställande sätt. Skillnaden mellan att\r\nreagera och att reagera snabbt och vidta åtgärder\r\nmot brottslighet beror inte på om det finns\r\njourdomstolar eller ej, utan det beror på vilka\r\nandra möjligheter som finns och vilka resurser som\r\nfinns inte minst inom kommunerna. K G Sjödin\r\nförsöker ju friskt att dra in pengar från\r\nkommunerna.</pre><pre>Vidare har vi frågan om tingsrätterna,\r\nDomstolsutredningen och promemorian. Ingbritt\r\nIrhammar tycker att jag skall glädjas över att dessa\r\nfrågor har landat på ett bra sätt. Det gör jag väl i\r\noch för sig, även om en del av poängen i\r\ndiskussionen kring detta har gått förlorad. Kvar\r\nstår ju bl.a. behov av att kunna decentralisera en\r\nhel del arbetsuppgifter från Domstolsverket och\r\nnedåt i organisationen. Det är kanske inte alldeles\r\nenkelt att lösa det problemet nu.</pre><pre>Jag är glad, och jag hade varit ännu gladare om jag\r\nhade kunnat vara glad något år tidigare för att\r\ndenna promemoria inte hade kommit till stånd. Jag\r\ntror att många i domstolarna och tingsrätterna\r\nockså hade varit det. Det är det som var poängen i\r\nmitt resonemang, dvs. det har skapats oro i\r\norganisationen genom att man abrupt har sagt att\r\ndet skulle vara på ett visst sätt. Likaså har det varit\r\nmed Domstolsverket. På det sättet har spänningar\r\noch svårigheter skapats. Jag tror att man hade\r\nkunnat klara ut en del av de aktuella frågorna på ett\r\nbättre sätt om man hade sökt samarbete. Det var\r\ndet jag försökte antyda beträffande\r\nspecialdomstolarna.</pre><pre>Vi har ingen doktrinär uppfattning om\r\nspecialdomstolarna. Varje domstol får ges en egen\r\nbedömning. Huvudpunkten i\r\ndepartementspromemorian från justitieminister\r\nHellsvik är att det inte skall finnas\r\nspecialdomstolar. Det är glädjande att Ingbritt\r\nIrhammar markerar en något annorlunda\r\nståndpunkt mera i linje med den jag förträder,\r\nnämligen att varje domstol skall bedömas för sig\r\nenligt vilka uppgifterna är och vad som skall\r\nåstadkommas.</pre><pre>Nu får vi väl så småningom en proposition på\r\nområdet. Men jag tycker att det vore bra om det\r\ngick att ta hänsyn till möjligheterna att skapa en\r\nbred uppslutning kring den samlade\r\ndomstolsorganisationen för att slippa uppslitande\r\ndiskussioner om varför det skall vara så tvära\r\nskiljelinjer -- en blockvis uppfattning -- i fråga om\r\nspecialdomstolar. Jag tycker att det är ett olyckligt\r\nsätt att hantera frågorna på. Jag ser fram emot att\r\ndet -- med förnuft, sans och måtta -- kommer\r\nförslag om specialdomstolarna.</pre><pre>Anf. 144  INGBRITT IRHAMMAR (c)\r\nreplik:</pre><pre>Herr talman! Av denna diskussion mellan Göran\r\nMagnusson och mig framstår det klart att det finns\r\nen bred enighet rörande de flesta frågorna i\r\nbetänkandet. Reservationerna är mera av taktiskt\r\nslag.</pre><pre>Göran Magnusson menar att vi skulle ha kunnat\r\nbespara de små tingsrätterna runt om i landet viss\r\noro. Jag ställer mig litet frågande till vem som är\r\nansvarig för oron på området. Nog var det under\r\nden socialdemokratiska regeringstiden som det\r\ngavs i uppdrag att göra en utredning om\r\ndomstolarna inför 2000-talet? Denna gång räddade\r\nvi de minsta tingsrätterna. Men ni har väl tidigare\r\nvarit inne på förändringar i den utredning som ni\r\nfrån början gav uppdraget till? Det skulle ha\r\ninneburit att många av de små tingsrätter som i dag\r\nhar räddats skulle ha varit i fara.</pre><pre>Anf. 145  GÖRAN MAGNUSSON (s)\r\nreplik:</pre><pre>Herr talman! Det är inte alldeles enkelt att utläsa i\r\ndirektiven vad slutresultatet av\r\nDomstolsutredningens överväganden om en ny\r\ntingsrättsorganisation skulle ha varit. Som Ingbritt\r\nIrhammar väl känner till fick inte utredningen\r\nfullfölja det utredningsarbete som hade påbörjats.\r\nDär fanns ansatser till att lösa problemet på ett\r\ntillfredsställande sätt.</pre><pre>Det kan väl finnas anledning att säga att i avsnittet\r\nom tingsrättsorganisationen hänvisas till riksdagens\r\ntidigare beslut från 1969 -- om jag inte minns\r\nalldeles fel. I varje fall var det för ett stort antal år\r\nsedan. Det har sagts att det vore bra med tingsrätter\r\nsom innehåller minst tre domare. Om man skulle\r\nfölja det riksdagsbeslutet, som har bekräftats vid\r\nsenare tillfällen, landar man på en omfattande\r\nnedläggning av tingsrätter.</pre><pre>Vad vi arbetade med i Domstolsutredningen, innan\r\nvi befriades från uppdraget att utreda\r\ntingsrättsorganisationen, var att fösöka hitta en\r\nmodell, den s.k. statskontorsmodellen, som skulle\r\nkunna lösa problemet med\r\neffektivitetsresonemanget och möjligheten till\r\ndecentralisering av arbetsuppgifter och samtidigt\r\nbevara tingsrätterna i allt väsentligt. Där fanns\r\nmöjligheter att under ordnade parlamentariska\r\nformer hitta ett sätt att nå fram på den punkten. Vi\r\nfick inte göra det. Sedan har departementet med\r\npromemorian och friska anfall i frågan egentligen\r\nomöjliggjort en sansad och konstruktiv diskussion\r\npå den punkten.</pre><pre>Det här är inte den enda reträtten. Reträtterna\r\ngäller också Domstolsverket. Senare i dag skall vi\r\ndiskutera frågorna om rättshjälpen. Där hurtade\r\nman ut med pressmeddelanden med förslag om att\r\nlägga ned de allmänna advokatbyråerna. Sedan\r\nräknade man i kassan och kom fram till att man inte\r\nhade de 90 miljoner kronor som nöjet skulle kosta.\r\nKan Ingbritt Irhammar förmedla synpunkten till\r\ndepartementet att tänka igenom och försöka samla\r\nhyggliga majoriteter i de viktiga principiella\r\nfrågorna om domstolsorganisationen?</pre><pre>Anf. 146  INGBRITT IRHAMMAR (c)\r\nreplik:</pre><pre>Herr talman! Jag är väl medveten om att det finns\r\nkrafter också hos Socialdemokraterna som verkar\r\nför att avskaffa små tingsrätter. Just resonemanget\r\nom att det skall behövas tre domare vid en domstol\r\nför att den skall vara domför eller kunna verka\r\neffektivt har jag hört från olika håll. Jag har nu fått\r\nkunskaper som visar att de minsta tingsrätterna är\r\nofta de som är de mest effektiva.</pre><pre>Enligt min egen uppfattning bör man i framtiden i\r\nförsta hand se över de tingsrätter och domstolar\r\nsom har sex sju eller fler domare. Där skulle det\r\nbehöva göras förändringar. Om ni hade en klar\r\nuppfattning, Göran Magnusson, om hur ni vill ha\r\ndet kunde ni i en reservation ha motiverat detta.\r\nJust i fråga om tingsrätterna kunde det ha lett till en\r\ndebatt. Jag utgår från att ni från socialdemokratiskt\r\nhåll kanske till nästa år väcker en ny motion och\r\ntalar om vilka domstolar ni vill lägga ned.</pre><pre>Anf. 147  GÖRAN MAGNUSSON (s)\r\nreplik:</pre><pre>Herr talman! Får jag först erinra Ingbritt Irhammar\r\nom att utfrågningen och övervägandena i utskottet\r\nledde fram till den formulering som jag tidigare\r\nredogjorde för. Utskottet noterar att den slutsats\r\nsom kan dras av nu befintliga uppgifter -- dvs. hela\r\nmaterialet kring tingsrättsorganisationen, och även\r\nfrågan om tre domare som minimun i tingsrätterna,\r\nvilket riksdagen tidigare har uttalat sig för -- är att\r\ndet inte kan riktas några avgörande invändningar\r\nmot den nya organisationen.</pre><pre>Därför är det väl inte så angeläget att dra igång ett\r\ngräl eller en diskussion om huruvida\r\nSocialdemokraterna vill lägga ned ett antal\r\ntingsrätter. Det är faktiskt vi som har försökt att slå\r\nvakt om tingsrätterna och medverka till en bra\r\nlösning på den punkten. Jag utgår från att vi\r\ntillsammans försöker hitta lösningar på problemet\r\nmed domstolsorganisationen som är\r\ntillfredsställande och som tar hänsyn till lokal\r\nförankring, tillgänglighet och alla de andra moment\r\nman brukar tala om i dessa sammanhang.</pre><pre>Anf. 148  TREDJE VICE TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre>Anf. 149  KARL GUSTAF SJÖDIN (nyd):</pre><pre>Herr talman! Beträffande kompetensutveckling för\r\ndomare m.fl. sade Ingbritt Irhammar att det sker\r\nutbildning, och hon hänvisade bl.a. till att\r\nRikspolisstyrelsen anordnar kurser. Ja visst, men\r\neftersom de lokala polismyndigheterna skall stå för\r\nkostnaderna själva och de skall spara pengar,\r\nhamnar de här sakerna långt ner på\r\nprioriteringslistan. Jag misstänker att det är\r\nlikadant inom domstolsväsendet.</pre><pre>Därför är det ju viktigt att utskottet markerar vad\r\npengarna skall användas till. Sedan är det upp till\r\nregeringen att anvisa pengarna i\r\nkompletteringspropositionen. Jag tror säkert att\r\ndet finns konton där man kan ta den blygsamma\r\nsumma som 3 miljoner kronor utgör.</pre><pre>Sedan sade Ingbritt Irhammar att vi inte har\r\nfinansierat vårt förslag. Det har sagts mig att när de\r\nnuvarande regeringspartierna satt i opposition var\r\ndet vanligt att de lade fram ofinansierade förslag, så\r\ndet förfarandet kan knappast vara obekant för\r\nIngbritt Irhammar.</pre><pre>Anf. 150  INGBRITT IRHAMMAR (c):</pre><pre>Herr talman! Jag sade tidigare att Nydemokraterna\r\nvar ansvarslösa som hanskades med statsfinansiella\r\nmedel på det sättet att de finansierar 2 miljoner\r\nmen strör ut 3 miljoner. Jag fick inget annat svar på\r\nmin fråga än att det skall man väl kunna göra.</pre><pre>Det är intressant om ni nydemokrater hanterar\r\nbudgetfrågor på det sättet att ni menar att pengar\r\ngår väl att hitta någonstans. Jag ser fortfarande\r\ningenting annat än att det är ett väldigt ansvarslöst\r\nagerande från Nydemokraternas sida.</pre><pre>Ni nydemokrater skrev i motionen att medlen som\r\nvi talar om skulle användas just för att utbilda\r\ndomare i frågor om våld mot kvinnor och\r\nsexualiserat våld. Sedan har ni gått med på att\r\nstörsta delen av de medlen skall användas till\r\npersonal- och chefsutveckling.</pre><pre>Jag påstår inte att det inte behövs personal- och\r\nchefsutveckling på olika områden och hos olika\r\nmyndigheter i vårt land, men pengarna går inte till\r\ndet ni sade från början. Det är väl samma\r\nansvarslöshet i det avseendet då.</pre><pre>Anf. 151  KARL GUSTAF SJÖDIN (nyd):</pre><pre>Herr talman! Vi skall inte gå in i en debatt om\r\nansvarslöshet, men det sades under\r\nutskottssammanträdet av en partikamrat till\r\nIngbritt Irhammar att det har förekommit att även\r\nderas parti har lagt fram ofinansierade förslag.</pre><pre>Om Ingbritt Irhammar läser vår budgetmotion,\r\nskall hon finna att vårt parti står för de största\r\nbesparingarna. Så nog finns det utrymme för en\r\nkostnad på 3 miljoner kronor i\r\nkompletteringspropositionen.</pre><pre>Sedan vill jag säga att jag förstår så väl att Ingbritt\r\nIrhammar undviker att prata vidare om\r\njourdomstolar. Det måste vara litet besvärande att\r\nha vänt så väldigt. Det skulle vara roligt att veta om\r\ndet bara är Ingbritt Irhammar som har gjort det\r\neller om hon talar för hela Centerpartiet.</pre><pre>Anf. 152  INGBRITT IRHAMMAR (c):</pre><pre>Herr talman! Den argumentation som Karl Gustaf\r\nSjödin för fram nu gör mig ännu mer förbryllad.\r\nEftersom Nydemokraterna står för de största\r\nbudgetbesparingarna kan de också stå för det\r\nstörsta slöseriet -- är det den slutsatsen vi skall dra?\r\nNy demokrati står för de största\r\nbudgetbesparingarna, påstår Karl Gustaf Sjödin,\r\noch därför kan han slösa litet med pengar.</pre><pre>Jag återkom inte till frågan om jourdomstolar, för\r\nKarl Gustaf Sjödin ställde inte någon följdfråga till\r\nmig på det området. Det är ett mycket seriöst\r\ntänkande som har fått mig att ändra mig, och det\r\navgörande har då varit att verkligheten har gått\r\nförbi oss.</pre><pre>Bakgrunden till att jag under många år har drivit\r\nfrågan om att införa jourdomstolar är den som Karl\r\nGustaf Sjödin också drog upp, nämligen behovet av\r\nsnabba reaktioner när ungdomar begår brott. Men\r\neftersom de reaktionerna förr tog betydligt längre\r\ntid än de i verkligheten gör i dag, har vi i praktiken\r\nfått det jourdomstolssystem som jag tidigare har\r\neftersträvat.</pre><pre>Man är redan i dag snabbare än vad jag för tre-fyra\r\når sedan kunde tänka mig att man kunde bli inom\r\nen jourdomstol. I försöksdistrikt tar en\r\nförundersökning i dag ca tre veckor, en ordning\r\nsom förhoppningsvis skall spridas till alla distrikt,\r\noch sedan tar det ett par veckor från utredning till\r\nåtal i domstol. Det tar alltså fem eller sex veckor --\r\noch det är oerhört snabbt -- utan att man har infört\r\nspeciella jourdomstolar, och då behåller man ändå\r\nrättssäkerheten.</pre><pre>Att jag har ändrat mig och vi i vårt parti har ändrat\r\noss -- jag gissar att många andra i\r\nungdomsbrottsutredningen också har gjort det --\r\nberor just på att verkligheten har gått förbi oss.\r\nTack och lov för det!</pre><pre>Anf. 153  KARL GUSTAF SJÖDIN (nyd):</pre><pre>Herr talman! Jag skall inte gå in i någon debatt om\r\nofinansierade förslag, men beträffande\r\njourdomstolen tror jag att Ingbritt Irhammar inte\r\nlyssnade riktigt. För att man skall kunna tala om en\r\njourdomstol fordras att det direkt fattas beslut om\r\nomhändertagande, dvs. att det sker en snabb\r\nreaktion, inte att man kallas efter 14 dagar eller\r\nnågonting sådant.</pre><pre>Reaktionen är viktigare än själva påföljden. Just\r\nutredningsomhändertagandet gör kanske att det\r\nkan stanna vid det som påföljd. Det är möjligt att\r\nsedan tillämpas LVU eller häktningsreglerna, men\r\ndet jag vill åstadkomma är att det blir en snabb\r\nreaktion, så att inte den felande ungdomen\r\nkommer direkt ut på gatan och skrattar.</pre><pre>Som oftast sker nu, ringer polisen till åklagaren,\r\nsom säger att den unga lagöverträdaren får gå. Det\r\när detta som är det tråkiga, och det gör att\r\nungdomar inte förstår allvaret i fråga om samhällets\r\nmöjligheter att vidta åtgärder.</pre><pre>Anf. 154  INGBRITT IRHAMMAR (c):</pre><pre>Herr talman! Här får snabbheten vika för\r\nrättssäkerheten.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande skatteutskottets\r\nbetänkande 1992/93:SkU21 samt justitieutskottets\r\nbetänkanden 1992/93:JuU23 och JuU24.</pre><pre>Skatteutskottets betänkande SkU21</pre><pre>Mom. 1 (enskild näringsverksamhet och\r\nhandelsbolag)</pre><pre>Utskottets hemställan bifölls med 270 röster mot 20\r\nför reservation 1 av Peter Kling.</pre><pre>Mom. 2 (resultatutjämnings- och\r\nreserveringsmöjligheterna)</pre><pre>Utskottets hemställan bifölls med 260 röster mot 11\r\nför meningsyttringen av Lars Bäckström i\r\nmotsvarande del. 22 ledamöter avstod från att\r\nrösta.</pre><pre>Mom. 4 (kvittning av underskott i enskild\r\nnäringsverksamhet)</pre><pre>Utskottets hemställan bifölls med 270 röster mot 23\r\nför reservation 4 av Peter Kling.</pre><pre>Mom. 5 (vissa särskilda skattestimulanser)</pre><pre>Utskottets hemställan bifölls med 271 röster mot 21\r\nför reservation 5 av Peter Kling.</pre><pre>Mom. 9 (kapitalförlust i samband med rån)</pre><pre>Utskottets hemställan bifölls med 272 röster mot 21\r\nför reservation 6 av Peter Kling.</pre><pre>Övriga moment</pre><pre>Utskottets hemställan bifölls.</pre><pre>Justitieutskottets betänkande JuU23</pre><pre>Mom. 1 (anslag till Riksåklagaren m.m.)</pre><pre>Utskottets hemställan bifölls med 164 röster mot\r\n128 röster för reservation 1 av Bengt-Ola Ryttar\r\nm.fl.</pre><pre>Mom. 3 (renodling av åklagarrollen)</pre><pre>Utskottets hemställan bifölls med 271 röster mot 21\r\nför reservation 2 av Karl Gustaf Sjödin.</pre><pre>Mom. 4 (åtalsplikten)</pre><pre>Utskottets hemställan bifölls med 270 röster mot 21\r\nför reservation 3 av Karl Gustaf Sjödin.</pre><pre>Mom. 9 (förtursmål)</pre><pre>Utskottets hemställan bifölls med 272 röster mot 21\r\nför reservation 8 av Karl Gustaf Sjödin.</pre><pre>Övriga moment</pre><pre>Utskottets hemställan bifölls.</pre><pre>Justitieutskottets betänkande JuU24</pre><pre>Mom. 4 (anslag till Domstolarna m.m.)</pre><pre>Utskottets hemställan bifölls med 155 röster mot\r\n136 för reservation 2 av Britta Bjelle m.fl.</pre><pre>Mom. 7 (specialdomstolar)</pre><pre>Utskottets hemställan bifölls med 163 röster mot\r\n129 för reservation 3 av Lars-Erik Lövdén m.fl. 1\r\nledamot avstod från att rösta.</pre><pre>Mom. 8 (jourdomstolar)</pre><pre>Först biträddes reservation 4 av Lars-Erik Lövdén\r\nm.fl. med 130 röster mot 21 för reservation 5 av\r\nKarl Gustaf Sjödin. 138 ledamöter avstod från att\r\nrösta.</pre><pre>Härefter bifölls utskottets hemställan med 152\r\nröster mot 127 för reservation 4 av Lars-Erik\r\nLövdén m.fl. 14 ledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Beslut om uppskjuten votering</pre><pre>På förslag av tredje vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nskulle företas till avgörande vid morgondagens\r\narbetsplenum.</pre><pre>Tredje vice talmannen meddelade att denna\r\nvotering skulle äga rum efter de muntliga frågorna\r\noch regeringsinformationen, dvs. ca kl. 15.30.</pre><pre>Ajournering</pre><pre>Kammaren beslöt kl. 17.48 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>11 §  Anslag till kriminalvården, m.m.</pre><pre>Föredrogs</pre><pre>justitieutskottets betänkande</pre><pre>1992/93:JuU25 Anslag till kriminalvården, m.m.\r\n(prop. 1992/93:100 delvis).</pre><pre>Anf. 155  BIRTHE SÖRESTEDT (s):</pre><pre>Herr talman! Vi står kanske nu inför en vändpunkt\r\nnär det gäller svensk kriminalvård. Samtidigt som\r\nden borgerliga regeringen uttalar att det skall ske\r\nen utveckling av innehållet i kriminalvården, lägger\r\nman fram förslag som medför sådana konsekvenser\r\nför kriminalvården att intentionerna svårligen kan\r\nuppfyllas.</pre><pre>Beslutet om ändrad villkorlig frigivning, vilket vi\r\nsocialdemokrater motsatte oss, innebär att behovet\r\nav antalet fängelseplatser ökar drastiskt under de\r\nnärmaste åren.</pre><pre>Trenden är att allt fler döms till längre\r\nfängelsestraff, och de signaler som regeringen ger\r\nom ändrad lagstiftning går i samma riktning. Det\r\nbetyder att antalet platser måste öka med\r\nytterligare 1 200--1 300 till en kostnad av ca 500\r\nmiljoner kronor årligen. Investeringskostnaden\r\nskulle uppgå till 1,2--1,4 miljarder. Här behövs det\r\nverkligen resurser. Vi förutsätter att konkreta\r\nåtgärder kommer att redovisas i\r\nkompletteringspropositionen.</pre><pre>Beläggningssituationen är redan i dag helt\r\noacceptabel. Häkten och anstalter är överfulla.\r\nKriminalvården står inför en svår uppgift. Trots att\r\ntillfälliga platser har tagits i bruk har det varit\r\nnödvändigt att dubbelbelägga celler.</pre><pre>Överbeläggning innebär också brist på arbete och\r\nannan sysselsättning samt för liten personal. Detta\r\npåverkar miljön på hela anstalten. Det uppstår\r\nirritation, konflikter och våld, vilket leder till\r\nsvårigheter att upprätthålla säkerheten. De\r\nintentioner om narkotikafria anstalter och\r\navdelningar, som går ut på att missbrukare och icke\r\nmissbrukare inte skall behöva komma i kontakt\r\nmed varandra, går inte att upprätthålla.</pre><pre>Det går helt enkelt inte att differentiera de intagna.\r\nTroligen kommmer det inte heller att vara möjligt i\r\nfortsättningen. Kriminalvårdsstyrelsen bedömer\r\natt trots öppnandet av gamla anstalter och en\r\nutbyggnad av nya anstalter, som innebär ett stort\r\ntillskott av platser, kommer det ändå att råda\r\nplatsbrist under de kommande åren.</pre><pre>Det är bara att konstatera att det i stort sett blir\r\nomöjligt att differentiera de intagna efter\r\nsäkerhetsbehov och efter de intagnas behov av vård\r\noch behandling. Vart tog intentionerna vägen? Hur\r\nskall det gå att anpassa de intagna till samhället?</pre><pre>Har utskottsmajoriteten gått ifrån målsättningen\r\nom den beläggningsnivå som riksdagen tidigare har\r\nuttalat sig för, dvs. att det skall finnas lediga platser\r\ni systemet för att man skall kunna göra en\r\ndifferentiering. Annars blir talet om att utveckla\r\ninnehållet och ge god vård tomt prat.</pre><pre>Vi socialdemokrater menar att de principer som\r\nlades fast i 1974 års kriminalvårdsreform alltjämt\r\nstår sig och bör vara vägledande i det fortsatta\r\narbetet. Det är av stort värde för de intagna, men\r\nockså för samhället, att kontakter med anhöriga\r\noch sociala myndigheter på hemorten kan\r\nupprätthållas. Det är en förutsättning för de\r\nintagnas anpassning att de av hemkommunen kan\r\nfå en service inför och efter frigivningen. Det är av\r\nstörsta vikt att kriminalvårdens klienter inte\r\nbehandlas annorlunda än övriga medborgare när\r\ndet gäller hjälp och service.</pre><pre>De flesta av kriminalvårdens klienter är starkt\r\nsocialt missgynnade. Många saknar arbete och\r\nbostad, samtidigt som de har dragit på sig stora\r\nskulder. Det har blivit allt svårare att främja\r\nanpassningen. Därför krävs det allt större insatser\r\nunder anstaltstiden och också under tiden därefter.\r\nDet bör med kraft satsas på utbildning,\r\nyrkesutbildning och social träning. En ytterligare\r\nutbyggnad av motivationsinsatser för missbrukare\r\nsamt av vård och behandling är nödvändig.</pre><pre>Insatserna bör ske utifrån en helhetssyn, då\r\nsamarbete bör utvecklas med myndigheter och\r\norganisationer.</pre><pre>Det är i dag inte ovanligt att den intagne lämnar\r\nanstalten utan att ha någon bostad eller något\r\narbete. Därmed har den frigivne ingen fast punkt i\r\ntillvaron. Prognosen att leva ett normalt liv blir då\r\ndålig. Den behandling mot missbruk och de insatser\r\nav annan rehabilitering som påbörjats under\r\nanstaltstiden omintetgörs, om det inte finns vilja\r\noch resurser att efter anstaltstiden ge stöd och\r\nhjälp. I Fängelseutredningens uppdrag borde det i\r\nsamband med översyn av verksamheten ingå att\r\ngöra en analys och komma med förslag till åtgärder\r\nsom är nödvändiga utifrån denna helhetssyn.</pre><pre>Det ställs av och till krav på indragningar och\r\nförändringar av permissionsförmånerna. Dagens\r\npermissionssystem innebär en rimlig avvägning\r\nmellan vistelse i anstalt och möjligheter till\r\nkontakter med yttervärlden, vilka ingår som ett\r\nviktigt led i återanpassningen.</pre><pre>Årligen beviljas 42 000 permissioner, varav det\r\nbara är en liten del som missköts, 3--4 %.\r\nNaturligtvis skall man även fortsättningsvis se till\r\natt så få permissioner som möjligt missköts. Vi\r\nanser att det är angeläget att slå fast att någon\r\ngenerell skärpning inte är påkallad. I stället måste\r\ndet till bättre planering och liknande åtgärder.</pre><pre>Herr talman! Det är angeläget att finna alternativ\r\ntill fängelse och att utveckla påföljderna\r\nkontraktsvård och samhällstjänst. En förutsättning\r\nför att frivården skall kunna fullgöra sina uppgifter\r\när att andra samhällssektorer tar sitt ansvar och inte\r\nundandrar sig de kostnader som faller på dem.\r\nMånga kommuner har helt frånsagt sig sitt ansvar\r\nför missbruksvården, och då återstår endast\r\nfängelse. Det finns flera hinder utanför\r\nkriminalvårdens område som kriminalvården\r\nföljaktligen inte rår över.</pre><pre>Vi menar att inriktningen måste vara att minska\r\nantalet klienter i fängelse och öka antalet klienter i\r\nfrivård. Men då måste också frivården ges\r\nmöjligheter att utvecklas och att mera kraftfullt\r\nkunna bygga upp det samarbete och det innehåll\r\nsom krävs för att man skall kunna ge klienterna\r\nstöd och hjälp.</pre><pre>Övervakarna inom frivården gör ett ovärderligt\r\narbete. Detta vill vi uppmärksamma genom en\r\nhöjning av ersättningen till 300 kr per månad. En\r\nsådan höjning motsvarar på intet sätt det arbete\r\nsom övervakarna lägger ner. Höjningen får mera\r\nses som symbolisk. Vi tror dock att höjningen kan\r\nbidra till att öka rekryteringen av övervakare. Det\r\nbör avsättas ytterligare 10 miljoner kronor för detta\r\nändamål.</pre><pre>Herr talman! Jag yrkar bifall till reservationerna 1,\r\n2 och 14. Naturligtvis står vi bakom alla de\r\nsocialdemokratiska reservationerna.</pre><pre>Anf. 156  BERITH ERIKSSON (v):</pre><pre>Herr talman! Det var för mig en anhopning av\r\närenden i kammaren i dag. Jag kom hem från en\r\nutlandsresa sent i natt, därför har jag inte hunnit att\r\nförebereda mig så noga i alla ärenden.</pre><pre>I betänkandet Anslag till kriminalvård m.m. har\r\nVänsterpartiet en meningsyttring som dels handlar\r\nom anslaget till kriminalvården och ökad\r\nanvändning av frivårdspåföljder. Det kan vara\r\nriktigt, som utskottet påpekar, att man inte fram till\r\nden 1 juli i år skulle hinna göra så stora\r\nförändringar. I dessa motionsyrkanden, som vi har\r\nframfört i många år, betonar vi att man verkligen\r\nmåste komma till skott för att få fram alternativ till\r\nfängelse så att man på det sättet kan minska\r\nkostnaderna för fängelsevistelse. Fängelsevistelse\r\när, som så många gånger tidigare har sagts här i\r\nkammaren, det dyraste och sämsta alternativet.</pre><pre>Trots att yrkandet fanns med i vår motion finns det\r\ningen sådan punkt i meningsyttringen, eftersom\r\nden sammanfaller med Socialdemokraternas\r\nreservation. Vi kommer därför att rösta för den\r\nreservationen.</pre><pre>Det har tagit alldeles för lång tid att ta fram,\r\nutveckla och implementera alternativ till\r\nfängelsestraff. Den utvecklingen måste helt enkelt\r\nintensifieras. Trots det faktum att man nu har\r\nutökat tiden för verkställigheten innebär det att\r\nkostnaderna för fängelsevistelse ökar. Vi hade\r\nockså tidigare en debatt om motioner och\r\nreservationer i frågan.</pre><pre>Vi har i vår meningsyttring också tagit upp\r\nutlandstransporterna, vilket vi också gjorde i fjol.\r\nNu har ju justitieministern initierat en utredning\r\noch uppmärksammat att utlandstransporterna är\r\nväldigt dyra. Det är inget ovanligt att en transport\r\nkostar 100 000 utan det hör mer till vanligheten.\r\nOrsaken till att jag ändå valde en meningsyttring på\r\ndenna punkt var att det verkligen behöver\r\npoängteras att dessa kostnader kan hållas nere och\r\nminskas dels genom en omorganisation, dels\r\ngenom ett mer effektivt samordnande av resor och\r\natt man där det är möjligt kanske kan välja\r\nalternativ till flyg. Exempelvis kan man, när man nu\r\navvisar människor till f.d. Jugoslavien, i stället\r\nanvända busstransporter.</pre><pre>Det finns i betänkandet fler reservationer som\r\nsammanfaller med våra nuvarande och tidigare\r\nmotioner. Det gäller bl.a. ersättning till\r\nlekmannaövervakarna. Man skall vara verklig\r\nidealist för att ta sig an denna viktiga uppgift. Det\r\nhar visat sig att det är mycket bra att använda sig av\r\nlekmannaövervakare. 200 kronor per månad täcker\r\ninte ens de kostnader man kan ha för telefonsamtal.\r\nJag menar att det inte är någon åtta till fem-\r\nverksamhet att vara lekmannaövervakare.</pre><pre>När det gäller beläggning och differentiering inom\r\nkriminalvården, som Birthe Sörestedt tog upp, har\r\nvi en litet avvikande uppfattning om\r\nnärhetsprincipen. Vi är beredda att rucka på\r\nnärhetsprincipen till förmån för differentieringen.\r\nDen är så pass viktig att man kanske inte längre bör\r\nha lika starka krav på närhetsprincipen.</pre><pre>Vi kommer också att rösta för ett tilläggsdirektiv till\r\nFängelseutredningen.</pre><pre>När det gäller permissioner är det säkert så som de\r\nsom arbetar på kriminalvårdsanstalterna säger, att\r\nkraftigt skärpta permissioner innebär en mycket\r\nsvårare arbetssituation. Permissioner är naturligtvis\r\nviktiga, inte bara för att hålla kontakten socialt med\r\nsamhället utanför, utan även för att kunna skaffa\r\narbete och för att kunna förbereda en återgång till\r\nsamhället.</pre><pre>Ny demokrati har en reservation som handlar om\r\nvisitationspatruller. Ur behandlingssynpunkt anser\r\nvi att det inte är så lyckat om det är de som arbetar\r\npå kriminalvårdsanstalterna som skall utföra\r\nvisitation och söka efter narkotika. Jag tror att det\r\nvore mycket olyckligt om man tog bort dessa\r\nvisitationspatruller.</pre><pre>Reservationen Ökade insatser inom frivården\r\ninnehåller också ett gammalt krav från oss i\r\nVänsterpartiet. Detta gäller också reservationen\r\nom kontraktsvård och samhällstjänst.</pre><pre>Herr talman! Detta var allt.</pre><pre>Anf. 157  GÖTHE KNUTSON (m):</pre><pre>Herr talman! Låt mig först konstatera att Berith\r\nEriksson ursäktade sig för att hon kanske inte hade\r\nalla papper i ordning. Även om jag naturligtvis inte\r\nalltid delar den politik som Berith Eriksson\r\nföreträder, beundrar jag hennes förmåga att alltid\r\nha arbetsmaterialet med sig liksom färdiga\r\nanföranden och bra repliker. Jag föreställer mig att\r\ndet kan vara jobbigt för företrädarna för små\r\npartier, där man är ensam om att sköta ett helt\r\nområde. I större partier är man rätt många. Där är\r\ndet ibland snarare slagsmål om att få företräda sitt\r\nparti i olika ärendebehandlingar. Här talar jag dock\r\nicke av egen erfarenhet.</pre><pre>Jag konstaterar, herr talman, att Birthe Sörestedt\r\nsom är företrädare för det största\r\noppositionspartiet förfasar sig över att det ser ut att\r\nha inträffat en vändpunkt i kriminalvården eller\r\nrent av i rättssystemet. Det blir längre straff och fler\r\nstraffade. Driftskostnaderna för fångvården liksom\r\ninvesteringarna kommer att öka. Det råder i dag\r\növerbeläggning.</pre><pre>Låt oss ett ögonblick gå tillbaka till vad som hände\r\nunder 80-talet. Det blev plötsligt ett väldigt stort\r\nintresse för den kriminalvårdspolitik och den\r\nrättspolitik som socialdemokraterna då i\r\nregeringsställning bedrev. Det hände rätt mycket\r\nsom skakade allmänheten. Verkligt farliga\r\nförbrytare promenerade ut ur fängelset. En av dem\r\nvar Ursut, känd rymmare. En annan var\r\nlandsförrädaren och storspionen Bergling.</pre><pre>Samtidigt kunde vi notera en väldig ökning av\r\nantalet våldsbrott, särskilt de grova brotten.\r\nAllmänheten började reagera. Plötsligt sade många\r\nprecis som vi moderater hade sagt i åtskilliga år,\r\nnämligen att det har blivit en flumpolitik. Man\r\nbyggde t.o.m. fängelser som i stort sett var öppna\r\nanstalter. Jag har här i kammaren tidigare beskrivit\r\nnågra av dessa anstalter, som i princip i fråga om\r\ntjänsteutövning skall vara slutna men där man ändå\r\ni lågskor och överrock kan promenera över det som\r\nskall vara något slags avspärrning eller stängsel.</pre><pre>Denna flumpolitik tröttnade allmänheten på. Ett\r\nstatsråd fattade vad som höll på att hända,\r\nnämligen att allmänheten, svenska folket,\r\nmedborgarna, våra väljare, skulle börja reagera\r\nriktigt ordentligt och kanske rent av alla såsom en\r\nman eller kvinna säga samma sak som vi moderater.\r\nDet statsråd som fattade vad det handlade om var\r\nAnna-Greta Leijon. Hon utlovade skärpning.\r\nSåsom justitieminister blev hon omedelbart\r\npopulär. Det blev hon därför att hon ville föra en\r\nbättre politik på detta område.</pre><pre>Bra sagt sade folket. Av regeringen -- åtminstone\r\nav Anna-Greta Leijon -- fick man intrycket att 50-\r\nprocentsrabatten på fängelsestraff,\r\nhalvtidsfrigivningen, skulle omprövas. Det skulle\r\nminsann bli en annan och bättre ordning.</pre><pre>Nu blev det inte riktigt så. I dag går\r\nSocialdemokraterna häftigt emot det faktum att vi\r\nfyra regeringspartier och regeringen har ändrat\r\nlagstiftningen och regelverket så att man måste sitta\r\nav två tredjedelar av straffet, som är fakultativt,\r\ndvs. skall i varje enskilt fall prövas.</pre><pre>Detta ser vi såsom naturligt. Varför skall man\r\nutdöma ett fängelsestraff på t.ex. fyra år och sedan\r\nlåta den som får straffet och har gjort sig förtjänt av\r\ndenna straffsats gå ut i friheten, visserligen under\r\növervakning men ändå. Allmänheten, som känner\r\nsig ganska prövad, förstår inte detta.</pre><pre>Kriminalvården kostar dock ganska mycket. På\r\nförsta sidan i justitieutskottets betänkande nr 25\r\nkan man läsa att själva Kriminalvårdsstyrelsen\r\nkostar drygt 106 miljoner kronor under ett år, att\r\nkriminalvården i sin helhet kostar 3 298 miljoner\r\nkronor och att utlandstransporterna, som Berith\r\nEriksson tog upp speciellt med anledning av sitt\r\nsärskilda yttrande, för ett enda år kostar 125\r\nmiljoner kronor, kanske t.o.m ännu mer.</pre><pre>Här vill jag ta vara på tillfället och hänvisa till vad\r\nvi i utskottet har tagit fasta på när det gäller\r\nutlandstransporterna. Det finns skäl att som Berith\r\nEriksson gör reagera mot dessa. Då vill jag här på\r\nregeringspartiernas vägnar hänvisa till det som står\r\npå s. 20 i utskottets betänkande. Eftersom den\r\närade lyssnarskaran inte har tillgång till detta\r\nbetänkande, skall jag be att få läsa högt några få\r\nmeningar.</pre><pre>''Regeringen har i beslut den 4 februari 1993\r\nuppdragit åt Kriminalvårdsstyrelsen att\r\nomorganisera transportverksamheten med\r\nmålsättningen att en ny organisation skall kunna\r\nträda i kraft den 1 januari 1994. -- -- -- Utskottet\r\ndelar justitieministerns uppfattning att det är\r\nangeläget att transportverksamheten rationaliseras\r\noch effektiviseras. Mot bakgrund av det som anförs\r\nom förväntade ökningar av behovet av transporter\r\ntill utlandet delar utskottet justitieministerns\r\nbedömningar om konstruktionen med\r\nförslagsanslag och om medelsbehovet.''</pre><pre>Låt oss hoppas att denna rationalisering går i den\r\nriktning som Berith Eriksson föreslog. Det skall\r\ninte vara nödvändigt att flyga ut alla dessa\r\ntransporter. Man skulle också kunna åka buss eller\r\nkanske rent av tåg, ett transportmedel som ofta har\r\nsin förespråkare i just Berith Eriksson.</pre><pre>Låt mig så, herr talman, citera ett stycke på s. 18 i\r\nbetänkandet, där utskottet återger vad\r\nFängelsestraffkommittén skriver i sitt betänkande\r\nSOU 1986:14.</pre><pre>''Kommittén framhöll bl.a. att en viktig, ofta\r\nförbisedd, uppgift för straffsystemet är att\r\ntillgodose målsägandens intressen. För att den\r\nenskilde skall känna att han lever i ett rättssamhälle\r\när det viktigt att den som begår brott blir föremål\r\nför ingripanden från samhället. För den som utsätts\r\nför brott utgör straffet en markering av att\r\nsamhället står på hans sida. Det torde, anför\r\nkommittén vidare, förhålla sig så att många som\r\nutsatts för brott finner det rättvist att\r\ngärningsmannen tilldelas ett kännbart straff. Att\r\nframhålla straffsystemets uppgift att tillgodose\r\nmålsägandens intresse är särskilt viktigt i ett\r\nsamhälle där man strävar efter att hålla straffen på\r\nen jämförelsevis låg nivå.''</pre><pre>Detta stycke är återgivet med anledning av en\r\nmotion från Ny demokrati. Motionen har sedan\r\nresulterat i reservation nr 15.</pre><pre>Får jag så, herr talman, övergå till att kort\r\nkommentera de reservationer som föreligger. De är\r\nrätt många, nämligen 18 stycken, varav\r\nSocialdemokraterna står för hälften och Ny\r\ndemokrati för den andra hälften. Därtill kommer\r\ntvå särskilda yttranden.</pre><pre>I reservation nr 1 begär Socialdemokraterna, som\r\nBirthe Sörestedt redan har påpekat, högre\r\nersättning till lekmannaövervakarna. Det kan synas\r\nmotiverat att höja denna ersättning från 200 kr per\r\nmånad till 300 kr. Det skulle kosta 10 miljoner\r\nkronor. Socialdemokraterna har ju sin egen\r\nmatematik, så de har tillgodoräknat sig 100\r\nmiljoner kronor på grund av vad de anser vara en\r\nfelbedömning från regeringens sida.</pre><pre>Dessa pengar hade man i så fall kunnat ta fram\r\ntidigare. De 200 kronorna är inte någon ersättning\r\nsom har satts under det senaste året utan har\r\nförekommit ganska länge. Det har väckts motioner\r\ntidigare under under året vari påpekats att det vore\r\npå sin plats med en högre ersättning.</pre><pre>När detta är sagt kan vi gå till en\r\ndepartementspromemoria, där man har gjort vissa\r\nvärderingar och funnit att arvodet, om det skall ha\r\nnågon särskild påverkan när det gäller att rekrytera\r\ndessa lekmannaövervakare, borde uppgå till 1 000--\r\n1 500 kr.</pre><pre>Dessa pengar finns inte. I nuvarande läge, med ett\r\ngigantiskt budgetunderskott, är också 10 miljoner\r\nför mycket. Desto mera markerad blir den ideella\r\ninsatsen i detta uppdrag, som förvisso -- jag\r\ninstämmer helt i Birthe Sörestedts uppfattning -- är\r\nen mycket viktig uppgift. Det är dock inte säkert att\r\ntimpengen blir så särskilt låg för alla som arbetar\r\nmed detta.</pre><pre>Reservation 2 handlar om beläggning och\r\ndifferentiering inom kriminalvården. Vi kan\r\nkonstatera att beläggningsnivån är hög, 95--100 %.\r\nDen är dock inte över 100 %, om statistiken är\r\nriktig. Det är självfallet önskvärt med en\r\ndifferentiering. Det har vi varit överens om under\r\nalla år. Men vi får vara snälla och avvakta\r\nkompletteringspropositionen. I den kommer\r\nregeringen att lämna besked om hur problemen\r\nskall lösas framöver.</pre><pre>Reservation 3, som också är socialdemokratisk,\r\nhandlar om normaliserings-  och närhetsprincipen.\r\nI direktiven till Fängelseutredningen sägs att man\r\nskall göra sina överväganden mot bakgrund av\r\nutvecklingen inom socialtjänsten samt inom hälso-\r\noch sjukvården. Från majoritetens sida säger vi att\r\ndet inte finns skäl att föregripa detta\r\nutredningsarbete. Det finns inte heller skäl att\r\nföregripa det arbete som pågår i\r\nFängelseutredningen. Här pågår bl.a. en\r\nomfattande klientelundersökning som\r\nSocialdemokraterna uppenbarligen är lika\r\nintresserade av som regeringen och\r\nregeringspartierna.</pre><pre>I reservation 5 framför de socialdemokratiska\r\nledamöterna i utskottet ett mycket angeläget\r\närende, nämligen en utbyggnad av vård- och\r\nbehandlingsinsatserna. Vi kan konstatera att en\r\növersyn pågår inom ramen för\r\nkriminalvårdsreformen. Det finns inte heller i detta\r\nsammanhang anledning till något särskilt uttalande.</pre><pre>I reservation 6 framför Ulf Eriksson, som var Ny\r\ndemokratis företrädare vid\r\njusteringssammanträdet, att han vill ha\r\nÖsteråkersanstalten som förebild. Han konstaterar\r\natt man där har en bra arbetsbehandling och att\r\nÖsteråkersanstalten därför bör bli en förebild.</pre><pre>Vårt svar är att Österåkersanstalten redan är en\r\nförebild. Man har där bra arbetsmetoder och\r\nbehandlingsmetoder. Statskontoret lämnade i fjol,\r\n1992, en rapport, nr 27. Där framgår det att\r\nÖsteråkersanstalten har en gynnsam inverkan på\r\nrehabiliteringsresultatet. Det som efterlyses i\r\nreservationen är alltså på gång, och det är inte\r\nnödvändigt med ett uttalande.</pre><pre>I reservation 7 tar de socialdemokratiska\r\nledamöterna i utskottet upp permissionerna.\r\nDenna reservation kommenteras mycket ingående\r\ni betänkandet. På s. 11--13 anges t.o.m. regler m.m.\r\nom själva systemet, hur lång permission man får vid\r\nen viss straffsats, etc. Det pågår en översyn av\r\nkriminalvården, vilket jag tidigare har nämnt. Det\r\nfinns därför inte någon anledning att nu göra något\r\nuttalande, eftersom detta är föremål för\r\nuppmärksamhet.</pre><pre>I reservation 8 av Ny demokratis Ulf Eriksson tas\r\nkemisk kastrering upp. Utskottsmajoriteten\r\nhänvisar i detta sammanhang till\r\nFängelseutredningen och konstaterar bl.a. att det\r\när svårlösta etiska problem förknippade med detta.\r\nGöran Lindblad kommer senare att tala om detta\r\nämne. Vi finner inte någon anledning att nu\r\ntillkännage någonting, eftersom detta ingår i\r\nFängelseutredningens direktiv. Det är helt klart.</pre><pre>I reservation 9 från Ny demokrati tas narkotikafria\r\nanstalter upp. Det eftersträvar vi alla. Det är\r\nförvisso mycket angeläget. Det är självklart att\r\nmålsättningen skall vara narkotikafria anstalter.</pre><pre>Utskottet kommenterar denna reservation mycket\r\nutförligt. Det berättas också om hur stor del av de\r\nnyintagna som använder narkotika. Det är inte\r\nalldeles lätt i fängelserna. Men låt mig bara, utöver\r\ndet som möjligen står i betänkandet, göra tillägget\r\natt narkotikaproblematiken på fängelserna är\r\noerhört svårbemästrad. Men det måste sättas in\r\nutomordentliga insatser.</pre><pre>Jag kommer då över till ämnet visitationspatruller.\r\nVi konstaterar att detta är något som\r\nKriminalvårdsverket självt har bestämt sig för att\r\nändra på, dvs. i stället för en patrull som åker\r\nomkring i landet, skall man decentralisera det hela,\r\noch detta i syfte att effektivisera denna verksamhet.</pre><pre>Jag har nu förbrukat tre minuter mer än den tid som\r\njag har begärt, och jag beklagar det, herr talman.\r\nJag kommer bara att konstatera att också övriga\r\nreservationer som föreligger är lämpliga att avslå.\r\nJag vill samtidigt som jag yrkar avslag på dessa och\r\npå meningsyttringen från Vänsterpartiet yrka bifall\r\ntill hemställan i detta betänkande.</pre><pre>Anf. 158  BIRTHE SÖRESTEDT (s) replik:</pre><pre>Herr talman! Det finns inga belägg för att längden\r\npå fängelsestraffen skulle minska brottsligheten.\r\nMålsättningen måste ändå vara att vi angriper\r\nbrottsligheten. Har det aldrig föresvävat Göthe\r\nKnutson att dessa miljoner som satsas på\r\nfängelseplatser kanske skulle kunna användas på\r\nett bättre sätt till förebyggande verksamhet och till\r\nrehabilitering, så att de dömda inte återfaller i\r\nbrott?</pre><pre>Nu vill Göthe Knutson göra gällande att\r\nSocialdemokraterna för en slapp politik. Jag\r\nkommer ihåg vad som sades i somras när det skedde\r\nrymningar. Då sade Göthe Knutsons partikamrat\r\natt det berodde på det vackra vädret. Så kan man\r\nockså tyda det.</pre><pre>Jag vill också peka på att det inte gick att vänta till\r\nhösten på Fängelsestraffkommitténs förslag om\r\nvillkorlig frigivning. Nej, i fråga om detta måste\r\nman ingripa och nu lägga fram ett provisoriskt\r\nförslag. Det kanske är därför som det är litet\r\nbesynnerligt, eftersom de som är dömda till hårda\r\nstraff, över fyra år, skall friges efter halvtid.</pre><pre>Göthe Knutson har vid ett flertal tillfällen här i\r\nkammaren pekat på vikten av att kriminalvården\r\nkan bekämpa narkotikan. Det har Göthe Knutson\r\ngjort även i dag. Men att differentiera de intagna\r\nmåste vara en förutsättning för att man skall klara\r\ndet. Om man inte kan ge möjligheter till detta inom\r\nkriminalvården, eftersom det är ett av de viktigaste\r\ninslagen, kommer det att bli omöjligt både att\r\nhantera narkotikasituationen och att garantera\r\nsäkerheten på anstalterna.</pre><pre>Anf. 159  GÖTHE KNUTSON (m) replik:</pre><pre>Herr talman! Birthe Sörestedt talar på ett sätt som\r\ngör mig väldigt nyfiken på vad Socialdemokraterna\r\nnu eftersträvar för system då det gäller\r\nfängelsestraffen.</pre><pre>Vi har denna eviga debatt om fängelsestraffens\r\npåverkan. Jag delar den vanligaste uppfattningen,\r\natt fängelsestraffet sällan gör någon människa\r\nbättre. Det finns dock, och det är väsentligt, en\r\nvård i fängelserna. Har den varit dålig under alla\r\ndessa socialdemokratiska år av regeringsutövning,\r\nså skyll inte på oss som nu har regeringsmakten.</pre><pre>När det visar sig att svenska folket i stor\r\nutsträckning har tappat förtroendet för\r\nrättsutövningen, när en mängd interner\r\nbokstavligen promenerar ut ur fängelserna och när\r\nman tycker att straffen är för låga med hänsyn till\r\nden skada som de straffade har gjort sig skyldiga\r\ntill, finns det anledning att lyssna på det vi vanligen\r\nkallar den allmänna rättsuppfattningen. För att inte\r\nförlänga inlägget ber jag att få hänvisa till min\r\nhögläsning ur Fängelsestraffkommitténs\r\nbetänkande från 1986.</pre><pre>För somliga förbrytare är det nödvändigt med\r\ninlåsning. Under den tiden skyddas allmänheten\r\nifrån de brott som vederbörande eljest skulle ha\r\nbegått. Jag tror inte att vi skall bortse från att\r\nfängelsestraffet också har en preventiv verkan,\r\neller som det hette förr på galgplatserna: Den\r\nskyldige till näpst och androm till varnagel.</pre><pre>Vi har ett genomdiskuterat rättssystem och det\r\ngäller att se till att det har allmänhetens förtroende.\r\nJag tror att vi från de nuvarande regeringspartierna\r\nförvaltar detta med större förtroende hos\r\nallmänheten än det förtroende Socialdemokraterna\r\nhade och som gjorde att just Anna-Greta Leijon\r\nskärpte tonen och sade att här skall det bli en bättre\r\nordning. Sedan fick hon inte vara kvar som\r\njustitieminister. Det var synd. Om man skulle ha en\r\nsocialdemokratisk regering vid den tiden var det\r\nbeklagligt att hon avsattes.</pre><pre>Anf. 160  BIRTHE SÖRESTEDT (s) replik:</pre><pre>Herr talman! Jag tycker nog att Göthe Knutson far\r\nlitet illa med fakta. Att de intagna promenerar ut är\r\ni alla fall inte riktigt. Vi vet att både rymningar och\r\nmisskötta permissioner är en mycket liten del. Jag\r\ntrodde att Göthe Knutson som redaktör var mer\r\nnoggrann med faktaunderlag.</pre><pre>Det Socialdemokraterna vill och har velat under\r\nhela 80-talet visar den utveckling som ägt rum inom\r\nanstaltsvården. Man har byggt ut behandlings- och\r\npåverkansinsatser för att ge missbrukare\r\nmotivation att ta tag i sitt missbruk och gå in i\r\nbehandling. Det står nog helt klart att det är den\r\ninriktningen vi vill ha.</pre><pre>Men jag kan också påminna mig att Moderaterna\r\naldrig någon gång har pratat om de åtgärder i stort\r\nsom skulle behövas för att den enskilde skulle ge\r\nupp sin brottsliga bana och komma in i ett normalt\r\nliv. Moderaterna har aldrig sett längre än till\r\nstraffet. Det har alltid handlat om vedergällning;\r\nbegränsning av besök, indragna permissioner och\r\nlängre fängelsestraff.</pre><pre>Men det finns en tid efter straffet, och man måste\r\nse till helheten. Därför måste de insatser som görs\r\npå den sociala sidan under anstaltstiden, men också\r\nefter fängelsetiden, för att ge möjligheter till arbete\r\noch bostad utvecklas ytterligare. När det gäller\r\nmissbrukarvården ser vi att kommunerna helt har\r\nfrånsagt sig sitt ansvar. Då återstår inte mycket för\r\nde missbrukare som vill ha hjälp. Det är i många fall\r\nkommunernas ovilja mot kontraktsvård som gör att\r\ndet bara återstår fängelse.</pre><pre>Anf. 161  GÖTHE KNUTSON (m) replik:</pre><pre>Herr talman! Först var det frågan om att internerna\r\npromenerar ut. När permissionerna är så generösa\r\ntill dem som uppenbarligen inte bör ha det\r\nförtroendet att de bara kan avvika, utan att\r\nnämnvärt störa Kriminalvårdsverket förrän polisen\r\nsedan måste sätta in sina stora insatser för att få fatt\r\ni dem, är det väl exempel nog på att det är felaktigt.\r\nOm det vore så att vederbörandes rymning inte\r\nbetydde någonting, behövde polisen faktiskt inte\r\ngöra de här stora insatserna. Men det har man fått\r\ngöra.</pre><pre>Jag har tidigare i dag, i en mindre debatt i\r\nkammaren, tagit upp fallet K G Jansson. Han skulle\r\navtjäna straff på en anstalt nära Stockholm. Det\r\nvisade sig att han i stället jobbade i\r\nrestaurangbranschen och tydligen gjorde\r\nomfattande affärer på egen hand. De kommer att\r\nprövas så småningom, om nationen Sverige lyckas\r\nfå hem honom hit för att ställa honom inför rätta.\r\nHan kunde bara promenera ut, eller rättare sagt\r\nhan kunde åka i sin Mercedes av senaste årsmodell.\r\nEn sådan kunde han disponera medan han\r\navtjänade sitt straff i detta fängelsefrihetens\r\nsocialdemokratiska Sverige.</pre><pre>Jag nämnde landsförrädaren och storspionen\r\nBergling. Han levde gott. Det satt två Säpokillar på\r\nena sidan huset medan han promenerade ut på\r\nbaksidan. Det var ungefär vad dåvarande\r\nregeringen tyckte var lämpligt. Men det tyckte inte\r\nsvenska folket. Man tycker att man betalar för detta\r\noch framför allt vill man ha en rättsordning. Man\r\nvill känna en viss säkerhet och ett skydd.</pre><pre>Att allt inte är bra inom kriminalvården -- om det\r\nvar det som Birthe Sörestedt sade -- tror jag att\r\nGöran Lindblad, moderat, som har anmält sig på\r\ntalarlistan, har en hel del synpunkter på, eftersom\r\nhan arbetar inom kriminalvården.</pre><pre>Moderaterna har aldrig, sade Birthe Sörestedt,\r\ntalat för insatser som skall göra det bättre för de\r\nintagna. Förvisso håller jag med om att det finns ett\r\nliv efter fängelsevistelsen. Just det. Även vi\r\nmoderater har pläderat för bättre och effektivare\r\ninsatser i det avseendet. Det finns oerhört mycket\r\natt göra. Men det var ett 44-årigt\r\nsocialdemokratiskt styre i detta land. Sedan fick ni\r\ndess värre makten på nytt. Inte blev det så särskilt\r\nmycket bättre.</pre><pre>Andre vice talmannen anmälde att Birthe Sörestedt\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 162  BERITH ERIKSSON (v) replik:</pre><pre>Herr talman! Först vill jag naturligtvis tacka Göthe\r\nKnutson för den eloge jag fick. Den värmer och\r\nbehövs.</pre><pre>Men det är helt klart att det från moderaternas sida\r\nhandlar om straff. Men ur allmänhetens och\r\nsamhällets synpunkt måste det vara behovet av att\r\nminska brottsligheten som diskussionen och\r\nåtgärderna skall handla om. Om någon annan\r\nverksamhet skulle visa ett så dåligt\r\nverksamhetsresultat som fängelseverksamheten\r\nvisar, där man misslyckas i åtta av tio fall, skulle\r\nman i rimlighetens namn verkligen på allvar och i\r\ngrunden börja ifrågasätta den och börja söka efter\r\nbättre alternativ.</pre><pre>Jag vill säga några ord om lekmannaövervakarna.\r\n300 kr är väl inte något som gör att man kan börja\r\nprata om timersättning.</pre><pre>Utgifter för telefon, porto och bussresor som en\r\növervakare kan ha har ökat. Även 300 kr är en helt\r\nsymbolisk ersättning. Man kan verkligen säga att en\r\növervakares insats ur samhällsekonomisk och\r\nmänsklig synpunkt är större och mer effektiv än vad\r\ninlåsningen är och på ett bättre sätt bidrar till att\r\nminska brottsligheten i samhället.</pre><pre>Anf. 163  GÖTHE KNUTSON (m) replik:</pre><pre>Herr talman! Låt mig ta upp det sista som Berith\r\nEriksson nämnde, nämligen arvodet till\r\növervakarna. Jag har bestämt för mig att det i\r\nbetänkandet står att 100 kr av dessa 200 kr är ett\r\nslags kostnadsersättning som tydligen motsvarar,\r\nom inte i antal kronor så i fråga om system, det som\r\nvi riksdagsledamöter har och som man alltså kan\r\nyrka avdrag för. Det talas också om att man kan få\r\nersättning för expenser. Jag vet att det förekommer\r\nåtminstone i ett område. Jag hoppas verkligen att\r\ndet tillämpas i hela landet så att inte en övervakare\r\nskall behöva betala för att han eller hon gör en\r\nideell insats.</pre><pre>Brottsligheten är verkligen ett angeläget ämne för\r\ndiskussioner. Det finns dock sällan utrymme för\r\nsådana här. Tyvärr blir det inte så mycket\r\ndiskussioner i utskottet heller om hur man kommer\r\ntill rätta med brottsligheten och hur man kan\r\nmotverka den. Men det finns åtskillig litteratur. Jag\r\ntror på dem som hävdar att den som har hamnat i\r\nfängelse har kommit till slutändan av en process\r\nsom skall motverkas redan i begynnelsen. Barnet\r\nmåste få lära sig vad som är rätt och vad som är fel.\r\nDet var lättare i hemmet att hävda det när man\r\nhade kristna riktlinjer, som också lärdes ut i skolan.\r\nDet är ganska dåligt med den formen av\r\nbrottspreventiv verksamhet i samhället i dag.\r\nMånga ungdomar får helt enkelt aldrig lära sig vad\r\nsom är rätt och vad som är fel.</pre><pre>Samhällets reaktion är ofta obefintlig gentemot\r\nungdomar som stjäl. Om snatterier har vi tidigare\r\nhaft en ärendebehandling, där det har pläderats för\r\nsnabbare och bättre reaktioner mot dessa tilltag\r\nsom ungdomar kan göra sig skyldiga till. Vi behöver\r\nhela livet riktlinjer för hur vi skall bete oss. Om\r\nsådana inte finns eller om de mer eller mindre\r\nsaknas, bl.a. på grund av en flummig skola som inte\r\nfostrar barn som så småningom blir föräldrar, leder\r\ndet till en negativ brottsutveckling, en skrämmande\r\nsådan. När någon har hamnat i fängelse är det\r\nfaktiskt på tiden att man reagerar.</pre><pre>Anf. 164  BERITH ERIKSSON (v) replik:</pre><pre>Herr talman! Beträffande det sista som Göthe\r\nKnutson tog upp: Gör man nedskärningar inom\r\nbarnomsorg, fritidsverksamhet och resurser till\r\nskolan försämrar det verkligen förutsättningarna\r\nför nödvändig förebyggande verksamhet. Men jag\r\nhåller med om att när en person har varit ett par\r\nvändor inne på en anstalt är det svårare att återföra\r\nden personen till ett brottsfritt liv utanför fängelset.\r\nDärför är det viktigt att inte den unge, som söker\r\nsin identitet, i ett tidigt skede får den bekräftad i\r\nform av en fängelsevistelse.</pre><pre>Det har varit intressant att studera undersökningen\r\nav hur samhällstjänsten har använts. Den har inte i\r\nden utsträckning som man hade förutsatt från\r\nriksdagens sida använts i stället för fängelse. Det\r\nvar helt klart att det var så samhällstjänsten skulle\r\nanvändas. Den har i alltför stor utsträckning\r\ntydligen blivit ett alternativ vid sidan om så att säga.</pre><pre>För att de unga aldrig skall behöva göra sin första\r\nerfarenhet innanför fängelsemurarna krävs det\r\nnaturligtvis både från föräldrarna och från\r\nsamhället i övrigt att man tar den förebyggande\r\nverksamheten på allvar. Men jag kan inte på något\r\nsätt förstå att Göthe Knutson kan påstå att den här\r\nregeringen skapar förutsättningar för att den\r\nförebyggande verksamheten skall bli bättre än vad\r\nden har varit tidigare. Det kommer larmrapporter\r\nfrån alla delar av verksamheter ute i kommunerna\r\nsom har med barnen att göra där det behövs\r\nresurser för att inte samhället skall behöva begå det\r\nsista sveket och sätta in den unga människan i\r\nfängelse.</pre><pre>Anf. 165  GÖTHE KNUTSON (m) replik:</pre><pre>Herr talman! Låt mig erinra om att det sitter två\r\ntunga utredningar på det här området för att\r\neffektivisera och förbättra kriminalvården,\r\nstraffsystemet och straffverkställigheten. Vi har\r\nredan talat om det i den debatt som vi hittills fört i\r\närendet i kväll. Dessutom pågår en omfattande\r\növersyn av kriminalvården inom\r\nKriminalvårdsverket. Syftet är naturligtvis att\r\nåstadkomma ett bättre system och bättre resultat.\r\nDet är till för att gagna dessa människor, det är\r\nsträvan.</pre><pre>Utbildning i fängelserna är någonting\r\nutomordentligt angeläget. Där har det bokstavligen\r\nsläpat efter. Tyvärr är många människor dåligt\r\nutbildade, och många av dem hamnar i fängelse.\r\nMan skall naturligtvis se till att de erbjuds\r\nutbildning i största möjliga utsträckning. Detta har,\r\nsåvitt jag vet, samtliga regeringspartier ställt sig\r\nbakom. Det dokument som nu föreligger i form av\r\njustitieutskottets betänkande 25 innehåller förslag\r\ntill en rad positiva åtgärder. Jag kan inte föreställa\r\nmig att någon på allvar vill påstå att någonting i\r\nmajoritetsskrivningen i utskottsbetänkandet är\r\nnegativt och verkar i annan riktning.</pre><pre>Till sist till utvecklingskedjan från barndom till det\r\ntråkigaste som kan inträffa för en människa,\r\nnämligen att man gör sig skyldig till brott som\r\nrenderar fängelsestraff. Fritidsverksamhet är\r\nalldeles säkert bra och angelägen i många fall. Men\r\ndet är framför allt föräldrarnas ansvar som måste\r\npoängteras och eftersträvas och till slut bli\r\nverklighet i större utsträckning än vad den är i dag.\r\nDet skapar man inte bara genom skola och\r\nfritidsverksamhet, allra minst i barnstugor, utan\r\nmed etiska riktlinjer, kristna och andra. Kan vi\r\nskapa en nation med sådana, behöver vi kanske till\r\nslut inga fängelser.</pre><pre>Andre vice talmannen anmälde att Berith Eriksson\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 166  LIISA RULANDER (kds):</pre><pre>Herr talman! Som kristdemokrat hävdar jag att vi i\r\nSverige har kommit ganska långt beträffande\r\nrättsväsendet. Det är inte längre öga för öga, tand\r\nför tand som gäller, även om det förr hette att land\r\nskall med lag byggas. Det finns mycket av\r\nhumanistiskt tänkande. Mycket i tillämpningen av\r\nlagen gäller dessutom glädjande nog inte längre,\r\nt.ex. dödsstraffet. Det avskaffades ju för länge\r\nsedan. Och vågar jag raljera om vad som annars\r\nlegat nära till hands i tiden, när både pengar och\r\nfängelseplatser saknas?</pre><pre>Det som känns angeläget, för att inte längre skämta\r\nom dessa saker, är att påpeka att den ekonomiska\r\nsituationen aldrig får förhindra det förebyggande\r\narbetet, de humana påföljderna eller påföljd när så\r\när påkallat. Att ådömas ett straff bör automatiskt\r\ninnebära att man blir föremål för habilitering,\r\nrehalibitering eller vårdande åtgärder -- beroende\r\npå behoven.</pre><pre>En brottslig handling tyder alltid på att man\r\nbehöver särskild uppmärksamhet, på att man har\r\nsaknat sådan på något sätt. Efter inledningen här är\r\ndet naturligtvis frestande att ta upp värdet av trygga\r\nuppväxtmiljöer, ansvarskännande vuxna både i och\r\nutanför hemmet samt behovet av etik och moral.\r\nMen det skulle leda för långt i debatten, som ju\r\nhandlar om anslag till Kriminalvårdsstyrelsen.</pre><pre>Däremot anser jag i påföljdsfrågan att det var\r\nväldigt intressant att följa arbetet både i\r\nStraffsystemkommittén och i\r\nUngdomsbrottskommittén. Båda dessa kommer att\r\nbehandla frågan om fängelse kontra samhällsvård.\r\nAlla kan inte ådömas samhällstjänst i stället för\r\nfängelse, men säkert ett mycket stort antal. Jag är\r\nglad över att detta har permanentats.</pre><pre>Steget mellan skyddstillsyn och fängelse har\r\nsaknats. Detta beklagas ofta -- särskilt av\r\nnämndemännen, som många gånger känner sig illa\r\nföreträdda.</pre><pre>Vi kristdemokrater föreslår dessutom att\r\nsamhällstjänsten skall frikopplas från påföljden\r\nfängelse. Påföljden samhällstjänst är särskilt\r\nanvändbar på ungdomar, varför det är angeläget att\r\nden påföljden även tillåts för unga under 18 år.\r\nTyvärr döms i dag även ungdomar under 18 år till\r\nfängelse.</pre><pre>Det får en positiv bieffekt om fler kan ådömas\r\nsamhällstjänst. Behovet av fängelseplatser\r\nminskar, samtidigt som den som begått ett brott får\r\nen möjlighet att något litet gottgöra genom obetalt\r\narbete. Vi menar att det är oerhört viktigt att man\r\nockså får känna att det går att gottgöra inte bara\r\ngenom att sitta i fängelse för att andra skall känna\r\natt någon blivit straffad utan också för att man får\r\nuppleva att man verkligen får gottgöra. Samtidigt\r\ntror jag att det är oerhört viktigt att i synnerhet\r\nungdomar får lära sig att göra samhällstjänst, att\r\nuppleva hur det känns att arbeta för andra utan\r\nnågra som helst egoistiska syften.</pre><pre>Herr talman! Kampen för narkotikafria fängelser\r\när ett viktigt arbete för att över huvud taget få bort\r\nnarkotikan och för att minska risken för brott i\r\nframtiden. Narkotikafria fängelser är en viktig\r\nmålsättning för regeringen. En viktig del i detta\r\narbete är visitationspatrullerna, det s.k. svarta\r\ngänget. Dess värre har Kriminalvårdsstyrelsen nu\r\nfattat beslut om att dessa visitationspatruller skall\r\navvecklas.</pre><pre>Utgångspunkten för den översyn som har gjorts när\r\ndet gäller de här patrullernas arbete var inte alls att\r\npatrullerna skulle försvinna. I stället skulle den\r\nverksamhet som de stod för effektiviseras.</pre><pre>Den 19 januari i år gav dock justitieministern\r\nbeskedet att hon inte hade anledning att ifrågasätta\r\nett förslag om att lägga ner visitationspatrullerna.</pre><pre>Patrullerna hittar ofta material och sådant som\r\ntyder på åtgärder som gäller förberedelse av\r\nrymning. Dessa narkotikabeslag och förebyggande\r\ninsatser mot rymningar, som är en bieffekt av\r\nvisitiationspatrullernas verksamhet, skulle med\r\nstor sannolikhet inte ha skett på annat sätt. Varför\r\ndå avveckla något som fungerar? Jo, kostnads- och\r\neffektiviseringsskäl har anförts. Dessutom har det\r\nanförts att man skall föra ut visitationspatrullernas\r\nkunskaper i den ordinarie vården och till\r\ntillsynspersonalen om 2 500 personer. Svarta gänget\r\nbestår av endast 23 personer.</pre><pre>Vad gäller ordinarie vård och tillsynspersonal är det\r\nen självklarhet att man måste arbeta med de här\r\nfrågorna och att man måste bli effektivare. Men vad\r\när det som hindrar att en väl fungerande\r\nverksamhet får fortsätta och att denna verksamhet\r\nytterligare effektiviseras? Visitationspatrullen\r\nuppfattas dessutom som ett starkt stöd för ordinarie\r\npersonals arbete. De resurser som frigörs kommer\r\ndock, enligt ett löfte som har getts, att även i\r\nframtiden användas främst i arbetet med att\r\nbekämpa missbruk av narkotika, i synnerhet på\r\nanstalterna.</pre><pre>Visitationspatrullernas personal kommer att\r\nanvändas på de anstalter där de är anställda så, att\r\nden personal som finns på andra anstalter får\r\nutbildning av den. Det är oerhört viktigt att man tar\r\ntill vara den kunskap som visitationspatrullen har\r\nskaffat sig under många, långa år.</pre><pre>Jag har själv gjort ett besök på Hällbyanstalten i\r\nmin hemstad Eskilstuna. Det var mycket intressant\r\natt höra det man hade att berätta. Det är svårt att\r\nföreställa sig att man skall kunna uppfylla de krav\r\nsom kan ställas på en i egenskap av kompis\r\nsamtidigt som man nästa dag som kontaktperson\r\nkanske måste göra de mest integritetskränkande\r\nundersökningar för att hitta narkotika. Självklart\r\nmåste personal utifrån komma in. Det har också\r\nintygats att så kommer att bli fallet. Det blir en\r\neffektivisering och en omorganisation, och man\r\nkommer att använda sig av den gamla\r\nvisitationspatrullens personal.</pre><pre>Eftersom den här frågan har delegerats till\r\nKriminalvårdsstyrelsen har jag begränsat mig till\r\nett särskilt yttrande, som framgår av betänkandet --\r\ndetta för att markera att det är viktigt att\r\nutomstående gör visitationerna, så att vårdarna inte\r\nbehöver komma i konflikt med de intagna på ett\r\nhögst integritetskränkande sätt.</pre><pre>Anf. 167  GÖRAN LINDBLAD (m):</pre><pre>Herr talman! Av debatten här med anledning av\r\njustitieutskottets betänkande JuU25 framgår att en\r\nhel del av kammarens ledamöter uppvisar ett\r\npåtagligt engagemang i de här frågorna om\r\nkriminalvården.</pre><pre>Engagemanget står dock inte alltid i proportion till\r\nkunskaperna. Men kunskaper är ju något som kan\r\nförbättras.</pre><pre>Jag är särskilt glad över att Berith Eriksson talade\r\nså väl om differentieringen. Alla borde vi väldigt\r\nlätt kunna inse att samma behandlingsmetod\r\ningalunda är lika effektiv när det gäller en biltjuv\r\nsom när det gäller en mördare eller våldtäktsman.\r\nDet säger sig självt att behandlingen skall\r\ndifferentieras. Oavsett om vi differentierar av\r\nsäkerhetsskäl eller av andra skäl är det viktigt att\r\nhålla isär olika typer av brottslingar.</pre><pre>Jag yttrar mig här som gammal kåkfarare -- litet\r\nskämtsamt sagt. Jag har nämligen jobbat i 15 år som\r\ntandläkare inom Kriminalvårdsverket. Jag har\r\nalltså en oberoende ställning gentemot\r\nKriminalvårdsverket och ser väldigt mycket av\r\nverksamheten från de intagnas sida, som jag\r\nvanvördigt brukar kalla för tjyvarna -- ni får inte ta\r\nilla upp, för det är inte illa menat.</pre><pre>Visitationsverksamheten, som Liisa Rulander\r\ntalade mycket engagerat om, är en mycket viktig\r\nverksamhet. Debatten har väl till stor del handlat\r\nom narkotikabeslag i samband med visitationer.\r\nMen också en hel del andra saker är väsentliga.</pre><pre>En kniv av det slag som jag har med mig här kan\r\nman hitta då och då. Det är tur att vi inte är på\r\nallmän plats, för då hade jag inte fått bära kniv. Det\r\nhandlar alltså om ett vapen, och jag har fler. Jag har\r\nockså bilder som de av kammarens ledamöter kan\r\nfå ta del av som är intresserade av att se sådant som\r\nbeslagtas.</pre><pre>Det är alltså inte särskilt roligt att i en korridor\r\nmöta en påtänd, arg kille som kommer mot en med\r\nen sådan här kniv i högsta hugg. En vårdare eller\r\nanställd som möter en sådan person blir nog ganska\r\nbeskedlig. Sådant här råkar man på anstalterna rätt\r\nofta ut för.</pre><pre>Inte sällan är mängden narkotika mycket stor. Det\r\nkommer in ''nyrökta'' interner eller sådana som\r\nnyss har försett sig med stora doser amfetamin och\r\nsom är så ''speedade'' att de inte kan sitta stilla i\r\ntandläkarstolen.</pre><pre>Detta är ett oacceptabelt förhållande, och jag\r\ntycker att narkotikafria fängelser skall vara en\r\nsjälvklarhet. Det finns ytterligare ett stort antal\r\nåtgärder som vi skulle kunna vidta. Den förra\r\nregimen har totalt misslyckats -- och här vänder jag\r\nmig till Berith Eriksson med hennes flumpolitik.</pre><pre>En flumanstalt som nyligen har invigts i Göteborg\r\när Högsboanstalten, med dess mycket låga\r\nsäkerhet. Häromnatten rymde sex personer. Det\r\nvar i det ena fallet bara att plocka ner en dörr och\r\nslå sig ut genom ett fönster. I det andra fallet tog\r\nman sig bara över staketet, vilket inte är särskilt\r\nsvårt, om man är någorlunda ung och vig.</pre><pre>De intagna säger till mig att Högsboanstalten är\r\nrena semesterhemmet. Andra säger: På Högsbo\r\nkan jag ju inte vara. Jag vill faktiskt sluta knarka,\r\nmen det går inte, för det finns så mycket narkotika\r\ndär inne.</pre><pre>Detta är oacceptabla förhållanden.\r\nVisitationsverksamheten är därför mycket viktig.\r\nMen jag vill påpeka att det ankommer på\r\nKriminalvårdsstyrelsen att själv inom ramanslagen\r\nsvara för bevakningen och säkerheten, och häri\r\ningår visitationsverksamheten.</pre><pre>Jag vet att kammarens ledamöter vet att\r\nKriminalvårdsstyrelsen ingalunda är känd för\r\nförutseende, skicklighet och anpassning till\r\nverkligheten, men man har dock, herr talman, en\r\nviss förhoppning. Jag har erfarit från\r\nGöteborgsregionen att man nu avser att bygga\r\nvidare på visitationsverksamheten, att ta till vara\r\nkunskapen från personer ur regionens ''svarta\r\ngäng''. Man skall bygga upp en egen verksamhet,\r\ndär man ser på säkerheten, narkotikan och\r\nrymningsrisken. Det gäller murar, väggar,\r\nbevakning osv. Den enda kritiken mot detta skulle\r\nmöjligen vara att det faktiskt inte är fråga om någon\r\nbesparing.</pre><pre>Så, herr talman, till den s.k. kemiska kastreringen.\r\nBeteckningen gör att man först kanske associerar\r\ntill en sådan vass kniv -- eller slö skridsko -- som jag\r\nnyss talade om. Ingalunda förhåller det sig på det\r\nsättet. Det gäller ett odramatiskt ingrepp där ett\r\nläkemedel administreras i depå, genom en\r\ninjektion ungefär var 14:e dag. Det tar viss tid att\r\nställa in patienten på en lagom stor dos. Därefter\r\nkan han faktiskt, efter ett antal veckor eller en\r\nmånad, fungera helt normalt. Man kan säga att den\r\növerdrivna sexualdriften är kuperad och att\r\npatienten har möjlighet att upprätthålla vad vi litet\r\nslarvigt kan kalla en normal sexuell aktivitet. Det\r\när alltså inte någon total kastrering.</pre><pre>Tvångsvis medicinering kan, herr talman, inte\r\nkomma i fråga. Jag tycker alltså att det är felaktigt\r\natt, som Ny demokrati har föreslagit, låta domstol\r\ndöma till kastrering. Det är att göra våld på medicin\r\noch läkekonst. Tvångsmedicinering skall kunna\r\nförekomma endast i samband med behandling av\r\npatienter som på grund av psykisk sjukdom inte rätt\r\nkan bedöma sitt vårdbehov. Under den kategorin\r\nfaller inte våldtäktsmän och på liknande sätt\r\npsykiskt störda patienter. Kemisk kastrering kan\r\nkomma i fråga endast vid upprepade grova\r\nvåldtäkter. Det gäller då en liten, klart avgränsad\r\ngrupp av våldtäktsmän.</pre><pre>Våldtäkter inom äktenskap, våldtäkter efter\r\nuppraggning på dans eller våldtäkter av s.k.\r\nnöjesprofilsmodell ingår definitivt inte i denna\r\ngrupp.</pre><pre>Herr talman! Dessa våldtäktsmän utgör en liten\r\nmen mycket farlig grupp. Det gäller våldtäkt t.ex.\r\nav den typ där ful gubbe lurar bakom busken med\r\nkniv och överfaller den kvinna som råkar ha oturen\r\natt passera just där, och dessa våldtäkter slutar ofta\r\nmed mord. Gärningsmännen bör betraktas som\r\nallvarligt psykiskt störda. De bör därför dömas till\r\nrättspsykiatrisk vård och inte till fängelse.</pre><pre>Inom den rättspsykiatriska vården kan man ställa\r\ngärningsmannen inför ett val mellan behandling\r\neller långvarig inlåsning. Man inför här ett slags\r\nvalfrihet, en valfrihetsreform även för\r\nvåldtäktsmän. Man kan då säga: Var inlåst i 20 år\r\neller ta emot den här behandlingen! Det är alltså\r\nfråga om en långvarig inkapacitering. Fängelse är\r\ntidsbestämt och är därför ingen bra påföljd i detta\r\nsammanhang.</pre><pre>Det skulle krävas en lagändring vad avser\r\nmöjligheten till försöksutskrivning.\r\nFörsöksutskrivningen måste alltid vara villkorad av\r\natt gärningsmannen underkastar sig behandling.\r\nOm ett besök för behandling uteblir, måste det\r\nomedelbart föranleda efterlysning och\r\npolishämtning.</pre><pre>Barbro Westerholm resonerar i sin motion om\r\nåterfallsfrekvensen. Hon anger visserligen korrekt\r\nvad avser totala antalet våldtäkter att\r\nåterfallsfrekvensen är liten, men när det gäller de\r\nfarliga överfallsvåldtäkterna är återfallsfrekvensen\r\nnära nog 100-procentig. Det är det som gör dem så\r\notrevliga.</pre><pre>Avslutningsvis, herr talman, vill jag uttrycka en\r\nförhoppning att den tillsatta\r\nFängelsestraffkommittén noga prövar frågan hur\r\nkemisk kastrering kan komma att ingå i\r\npåföljdsarsenalen.</pre><pre>Anf. 168  BERITH ERIKSSON (v) replik:</pre><pre>Herr talman! Det är inte alltid så lätt att hålla reda\r\npå ledamöternas partitillhörighet. Jag har inte\r\ntillhört den förra regeringen, eftersom jag sitter här\r\nför Vänsterpartiet.</pre><pre>Jag vill kommentera frågan om differentieringen,\r\nbehovet av att hålla isär de olika grupperna. De\r\nskall hållas isär i första hand för att behandlingen\r\nskall kunna differentieras. Det är inte fråga om en\r\nsortering av något annat motiv.</pre><pre>Jag har naturligtvis inte försvarat, och jag tror inte\r\nheller att någon annan i denna kammare någonsin\r\ngjort det, vad som här kallades för flumfängelser.\r\nVi skall ha fängelser som fungerar även ur\r\nbehandlingssynpunkt.</pre><pre>Jag vill till slut kommentera frågan om kemisk\r\nkastrering. De undersökningar som finns visar helt\r\nklart att det inte handlar om sexuellt överaktiva\r\npersoner. Det är egentligen inte fråga om sexuella\r\nhandlingar, utan om en maktdemonstration\r\ngentemot kvinnor. Det finns ingenting som visar att\r\nbehandling i form av kemisk kastrering avhåller\r\nifrån övervåld och våldshandlingar mot kvinnor.\r\nDet krävs helt andra behandlingsmetoder än att\r\nhelt enkelt ge personen en spruta med något\r\nkemiskt medel för att se till att han inte begår våld\r\nmot kvinnor. Så är det faktiskt.</pre><pre>Anf. 169  GÖRAN LINDBLAD (m) replik:</pre><pre>Herr talman! Berith Eriksson och jag är alldeles\r\növerens om att sorteringen självfallet skall gälla\r\näven behandlingen. Därom råder inga olika\r\nuppfattningar. Det är, som jag sade, självklart så att\r\nolika typer av brottslingar skall behandlas på olika\r\nsätt för att man skall uppnå resultat.</pre><pre>Nu säger de intagna ofta själva till mig att de inom\r\nkriminalvården inte får någon annan vård än\r\ntandvård. Det är jag i och för sig stolt över, men jag\r\ntycker inte att vi som är ansvariga för\r\nkriminalvården i landet skall vara stolta över att de\r\nintagna tycker att de endast får tandvård inom\r\nanstalten. Det är inte bra, Berith Eriksson. Vi\r\nmåste naturligtvis bli bättre.</pre><pre>När det gäller våldtäktsmännen tror jag inte att\r\nBerith Eriksson lyssnade riktigt på mig. Jag sade att\r\ndet är en mycket liten grupp av våldtäktsmän som\r\nutgör de farliga ''överfallsvåldtäktarna'', vars\r\ngärningar ofta slutar med mord eller åtminstone\r\nmed att kvinnan blir svårt misshandlad. Det är\r\ningen maktdemonstration, utan dessa personer har\r\ni sin hjärna en kemisk förändring som kan kureras.\r\nInom den stora gruppen av våldtäktsmän\r\nförekommer däremot såväl maktdemonstration\r\nsom förvirring på grund av alkohol och narkotika.\r\nDär går det kanske att komma åt problemet med\r\nhjälp av psykologisk terapi. Det går att komma åt\r\ndetta med hjälp av attitydförändringar i samhället.\r\nMen det går inte med de personer som vi måste\r\nbetrakta som sjuka. Det är fråga om gravt störda\r\noch mycket sjuka personer, och de skall givetvis\r\nbehandlas medicinskt.</pre><pre>Anf. 170  BERITH ERIKSSON (v) replik:</pre><pre>Herr talman! Naturligtvis är inte heller jag stolt,\r\nGöran Lindblad, över att vi under en så lång tid har\r\nhaft fängelser som absolut inte har fungerat från\r\nbehandlingssynpunkt. Tvärtom har de medverkat\r\ntill att dessa personer när de har frigivits har varit\r\nännu mera brottsbenägna.</pre><pre>Jag har naturligtvis inte den kunskap som behövs\r\nför att jag skall kunna gå in i debatten om huruvida\r\nman kan kupera brottsbenägenhet. Jag har bara\r\nläst de utredningar som finns på området. Där sägs\r\ndet klart att det inte är utrett vilken form av\r\npsykofarmaka som skall användas, som säkert\r\nmånga av dem är i behov av. Göran Lindblad talar\r\nfaktiskt om kemisk kastrering. Jag är helt klar över\r\natt den behandlingen i allra högsta grad är\r\nifrågasatt.</pre><pre>Anf. 171  GÖRAN LINDBLAD (m) replik:</pre><pre>Herr talman! Den s.k. kemiska kastreringen är en\r\nmetod som förekommer för närvarande. Vi\r\nbehöver inte resa längre än till Danmark för att se\r\nmetoden i bruk. Där fungerar den.</pre><pre>I USA har det gjorts många och långa studier av\r\nbehandlingen av grova ''överfallsvåldtäktare''. Det\r\nhar visat sig att den kemiska kastreringen fungerar\r\nutmärkt. Det gäller fortfarande bara denna lilla\r\ngrupp. Vi skall inte tro att vi kan komma åt annan\r\nbrottslighet, i varje fall inte med vetenskapens\r\nnuvarande kunskaper, med enkla medicinska\r\nmedel. Men i det fallet går det att komma åt en\r\nmycket farlig grupp med en relativt enkel\r\nbehandlingsmetod.</pre><pre>Andre vice talmannen anmälde att Berith Eriksson\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 172  BIRTHE SÖRESTEDT (s) replik:</pre><pre>Herr talman! Det är väl att Göran Lindblad betonar\r\nvikten av differentiering. Det är väl att man är\r\npositiv till den utbyggnad som verkligen har skett\r\nunder 80-talet med narkotikafria avdelningar,\r\nnarkotikafria anstalter och kurser om rattfylleri och\r\nandra brott. Det är helt klart att den utvecklingen\r\nmåste fortsätta.</pre><pre>Jag vill peka på att det inte har gått att differentiera.\r\nDet hade kanske Göran Lindblad uppmärksammat\r\nom han hade följt utvecklingen av kriminalvården\r\nunder de gångna åren och vad som kommer att\r\nhända framöver. För att kunna ta emot alla har\r\nceller dubbelbelagts och intagna har fått ligga i\r\nkorridorer. Med en sådan inriktning går det inte att\r\nvar och en får möjlighet att delta i\r\npåverkansprogram och att få vistas på en\r\nnarkotikafri avdelning. Det går inte att\r\ndifferentiera om det inte finns en enda ledig plats.\r\nGöran Lindblad vet säkert att det måste finnas ett\r\nvisst antal lediga platser i systemet för att kunna\r\nklara en differentiering.</pre><pre>Jag har också velat påpeka att regeringens\r\nintentioner om att förlänga fängelsestraffen\r\nkommer att bidra till en helt annan ordning inom\r\nkriminalvården. Det vill till att vi i\r\nkompletteringspropositionen får förslag till\r\nresurser till utbyggnad dels av antalet\r\nfängelseplatser, dels av de olika\r\npåverkansprogrammen, om kriminalvården över\r\nhuvud taget skall fungera.</pre><pre>Anf. 173  GÖRAN LINDBLAD (m) replik:</pre><pre>Herr talman! Birthe Sörestedt och jag är överens\r\nom att differentiering är viktig. Jag tror också att vi\r\när alldeles överens om att det behövs ett antal fler\r\nplatser. Det har under de gångna två åren visat sig\r\natt flera brottslingar har dömts. Det beror bl.a. på\r\nökningen av antalet brott, och platsbristen beror\r\nbl.a. på att domstolarna har skärpt tillämpningen\r\nav lagstiftningen. Det är på sitt sätt bra och\r\nnödvändigt. Men Kriminalvårdsstyrelsen måste ta\r\nkonsekvenserna av detta. Jag antydde i mitt\r\nanförande att Kriminalvårdsstyrelsen ingalunda är\r\nbra på att ha en framförhållning i planeringen.\r\nPolitikerna har till stor del blivit lurade. Men nu har\r\nKriminalvårdsstyrelsen insett att det måste till ett\r\nstörre antal platser.</pre><pre>Vidare har vi frågan om olika behandlingsprogram.\r\nDet går att ha många olika synpunkter på den\r\nfrågan. Vi skulle kunna prata länge om frågan om\r\nbehandling av missbrukare eller vård enligt 34 §.\r\nEnligt den paragrafen kan man få behandling i\r\nslutet av en straffperiod, t.ex. på ett\r\nbehandlingshem.</pre><pre>Jag träffar många av de intagna, och jag vet att de\r\nallra flesta av dem resonerar som följande. De lovar\r\nvad som helst för att få komma från anstalten. De\r\nsäger att de ställer upp på ett behandlingsprogram.\r\nIngalunda gör de det när strafftiden är ute. De\r\navviker då från behandlingshemmet. Det händer\r\ngång efter annan. Jag har haft klienter som i åratal\r\nhar burit sig åt så. De är obotliga. Där får vi gå in på\r\nGöthe Knutsons modell med en lång inkapacitering\r\nför att hindra att dessa personer ställer till det för\r\noss andra i samhället. Jag hoppas att Birthe\r\nSörestedt och jag kan vara överens i den frågan.</pre><pre>Anf. 174  BIRTHE SÖRESTEDT (s) replik:</pre><pre>Herr talman! Vem har lurat vem, Göran Lindblad?\r\nKriminalvårdsstyrelsen planerade, i fråga om den\r\nvillkorliga frigivningen, i sin anslagsframställan för\r\n300 platser. Förslaget hade inte gått igenom om inte\r\nNy demokrati hade fått vara med och bestämma.\r\nDå blev det en helt annan inriktning av den\r\nvillkorliga frigivningen. Det gällde även behovet av\r\nett par hundra platser till.</pre><pre>Det här för givetvis med sig konsekvenser.\r\nKonsekvenserna med förändringen av att inte ha en\r\nvillkorlig frigivning vid korta straff är, att redan för\r\ndet kommande budgetåret kommer det att bli en\r\nstor belastning på budgeten.\r\nKriminalvårdsstyrelsen räknar med att även om\r\ngamla anstalter tas i bruk och nya paviljonger byggs\r\nkommer det att bli en platsbrist.</pre><pre>Anf. 175  GÖRAN LINDBLAD (m) replik:</pre><pre>Herr talman! Jag hör till dem som under många år\r\nhar varit kritisk mot Kriminalvårdsstyrelsens sätt\r\natt räkna. Jag hör också till dem som har varit\r\nkritisk mot de beslut som fattades i samband med\r\nden senaste socialdemokratiska regeringens sista\r\nbudgetproposition. I det beslutet bestämde man att\r\ndra ned antalet anstaltsplatser. Det var på tvärs mot\r\nde strömningar som fanns i samhället när det gällde\r\natt ändra på systemet med de halvtidsfrigivningar\r\nsom hade gällt tidigare. Det var på tvärs mot\r\nfolkviljan. Varken den dåvarande\r\nriksdagsmajoriteten eller Kriminalvårdsstyrelsen\r\nhade någon framförhållning.</pre><pre>Liksom många statliga myndigheter har\r\nKriminalvårdsstyrelsen haft en onödigt stor tröghet\r\ni planeringen. Det har gjort att man nu litet yrvaket\r\nhar upptäckt att alla platser behövs. Nu gäller det\r\natt från myndighetens sida ta tag i problemet och så\r\nfort som möjligt öppna gamla anstalter. I den mån\r\ndet är möjligt kan paviljonger på moderna slutna\r\nanstalter ställas till förfogande. Som exempel finns\r\nSkogomeanstalten. Det finns en del andra anstalter\r\nmed gott om mark och där det är lätt att ställa upp\r\nextra paviljonger. Det går att med någorlunda\r\nenkla medel skapa säkra och bra platser.</pre><pre>Anf. 176  KARL GUSTAF SJÖDIN (nyd):</pre><pre>Herr talman! Den nuvarande\r\nkriminalvårdspolitiken har sin grund i\r\nSocialdemokraternas, som bygger på tanken att det\r\ngår att vårda brottslingar till laglydighet, dvs. att\r\ngenom vårdinsatser få den kriminelle eller den som\r\nbegått brott att sluta med det.</pre><pre>Den andra huvudinriktningen, som moderaten\r\nGöthe Knutson pläderar för, är att brottslingar\r\nskall straffas, dvs. utsättas för någon form av\r\nobehag. De som pläderar för hårda straff har som\r\nregel liten förståelse för att människor också kan\r\nbehöva vård eller positiva insatser som ger\r\nrehabilitering.</pre><pre>Det finns grundläggande skillnader mellan de två\r\nsynsätten, men de har ett gemensamt, oavsett om\r\ndet är fråga om vård eller straff, och det är att den\r\nenskilde individen blir ett objekt för en vårdapparat\r\neller en straffapparat. Objektiviseringen innebär\r\nett slags avhumanisering. Från att ha varit ett\r\nsubjekt, en person bland andra människor, blir man\r\nett objekt, ett föremål, som skall vårdas eller\r\nstraffas.</pre><pre>Forskningen visar helt klart att fängelsestraff av\r\ntraditionellt slag inte leder till något positivt utan\r\nsnarast till ökad brottslighet och återfall i brott. På\r\nÖsteråkersanstalten har man prövat en annan form\r\nav fängelsevistelse som bygger på motivation och\r\naktivitet från den intagnes sida för att komma till\r\nrätta med sina problem, narkotikaproblemen. Det\r\nråder ingen tvekan om att resultaten av\r\nverksamheten är mycket positiva.</pre><pre>Personlig frihet och hänsyn till andra är\r\ngrundläggande för Ny demokrati. Vad innebär\r\ndetta för kriminalvårds- eller straffpolitiken?</pre><pre>Personlig frihet, herr talman, medför också\r\npersonligt ansvar. Den som begår ett brott skall\r\nsjälvklart ta personligt ansvar för sin handling men\r\ninte bara det. Han skall också ta personligt ansvar\r\nför sin rehabilitering eller förmåga att i\r\nfortsättningen leva laglydigt. I det personliga\r\nansvaret ligger dessutom att betala skadestånd till\r\nbrottsoffret eller på annat sätt reparera den skada\r\nsom brottet medfört.</pre><pre>Med personligt ansvar för den egna\r\nrehabiliteringen eller förmågan att leva laglydigt i\r\nfortsättningen menas helt enkelt att den enskilde\r\nindividen inte längre skall ses som ett vård- eller\r\nstraffobjekt som blir föremål för vård- eller\r\nstraffapparatens göranden och låtanden utan som\r\nen person, ett subjekt, med egen\r\nrättshandlingsförmåga inom vissa rimliga och\r\nbestämda gränser.</pre><pre>Det personliga ansvaret innebär också ett ansvar\r\nför resultatet, dvs. den enskilde individen har ett\r\nansvar för ett lyckat resultat. Jag skall nu, herr\r\ntalman, utveckla min ståndpunkt med ett antal\r\nexempel.</pre><pre>En narkoman begår brott, t.ex. stölder, vilket i allt\r\nväsentligt kan förklaras av narkotikaberoendet.\r\nFör narkomanen blir brott ett sätt att finansiera\r\nmissbruket. Ett traditionellt fängelsestraff innebär\r\natt missbruket och därmed sammanhängande\r\nbrottslighet upphör för en tid. Efter avtjänat straff\r\nåterupptar personen i fråga brottsligheten.</pre><pre>Narkomanen kan ha ett eget intresse, egoistiskt om\r\nman så vill, att bli fri från beroendet, eller också\r\nkan man skapa ett sådant intresse, en motivation.\r\nNarkomanen har att välja mellan att rehabilitera sig\r\neller att vistas en viss längre tid i fängelse. Om\r\nfängelsestraffet sätts tillräckligt långt, kommer\r\nsjälvbevarelsedriften, egoismen, att ge\r\nnarkomanen ett tydligt motiv för att välja en annan\r\npåföljd än just fängelse.</pre><pre>Alternativ till fängelse kan för narkomanen vara\r\nkontraktsvård, dvs. att narkomanen förbinder sig\r\natt genomgå en viss vård eller skyddstillsyn med\r\nvårdföreskrift, vilket är möjligt att döma till redan\r\nmed nuvarande lagstiftning, eller andra\r\nvårdalternativ som syftar till att komma åt den\r\nyttersta orsaken till brottsligheten.</pre><pre>Valet kan också stå mellan två år på t.ex.\r\nÖsteråkersanstalten eller fyra år på en annan\r\n''kåk''. Den som inte är motiverad eller den som\r\nmisslyckas, dvs. visar sig inte vara motiverad, skall\r\nsjälvfallet sitta av det längre straffet.</pre><pre>Fängelserna skall också erbjuda arbete mot rimlig\r\nlön, eventuellt marknadsmässig, så att intagna kan\r\ntjäna pengar till att betala skadestånd eller\r\nkostnader för vistelsen. Den som visar sig inte vara\r\nmotiverad eller som inte vill rehabilitera sig och där\r\ndet finns en inte obetydlig risk för återfall i brott\r\nskall kunna dömas till internering, som innebär\r\nfängelse på obestämd tid.</pre><pre>För brottslingar som inte är beroende av narkotika\r\neller alkohol eller när missbruk inte grundar\r\nbrottsligheten kan man tänka sig andra möjligheter,\r\nt.ex. fängelse med på viss tid samhällstjänst. Eller\r\nvarför inte elektronisk övervakning i hemmet, ett\r\nslags husarrest?</pre><pre>För sexualbrottslingar bör man inte vara\r\nfrämmande för s.k. kemisk kastrering. Metoden\r\nhar använts även i Sverige med framgång.\r\nSexualbrottslingen får välja mellan kemisk\r\nkastrering eller internering, om det anses\r\nerforderligt, eller fängelse på viss tid.</pre><pre>Rattfyllerister bör ges möjlighet att välja mellan\r\nvård mot alkoholberoendet och fängelse, dock\r\nbetydligt längre tid än den nuvarande månaden.</pre><pre>För att åskådliggöra resonemangen har jag använt\r\nvissa typer av brottslingar. Det bör inte läsas\r\nbokstavligt utan skall uppfattas som principiella\r\nresonemang om hur straffrätten skall kunna\r\nförändras. Självfallet finns det brott som är så\r\nallvarliga att annan påföljd än fängelse inte kan\r\nkomma i fråga. De föreslagna förändringarna syftar\r\ntill att bryta det dödläge som\r\nkriminalvårdsdebatten befinner sig i sedan lång tid.</pre><pre>Herr talman! Göthe Knutson sade i sitt anförande\r\natt han gick över tiden med tre minuter. Jag hoppas\r\natt talmannen har viss förståelse för att jag ämnar\r\ndra över.</pre><pre>Anf. 177  ANDRE VICE TALMANNEN:</pre><pre>Taletiden när man efteranmäler sig är tyvärr inte\r\nlängre än sex minuter.</pre><pre>Anf. 178  GÖTHE KNUTSON (m):</pre><pre>Herr talman! Det är angeläget att vi kommer till\r\nklarhet om vad förändringen med\r\nvisitationspatruller kommer att innebära. Det har\r\nföranlett Ny demokrati att avge en reservation,\r\nnr 10. Jag har tidigare nämnt om den.</pre><pre>För att som sagt få klarhet i hur\r\nKriminalvårdsverket avser att effektivisera\r\nnarkotikabekämpningen, spaningen efter\r\nnarkotika i fängelserna, samt andra ting har jag\r\nefter förfrågan denna eftermiddag fått ett alldeles\r\nfärskt meddelande från Kriminalvårdsverket. Jag\r\nläser högt ur denna PM:</pre><pre>''Vårt uppdrag från riksdag och regering är klart. Vi\r\nskall sträva efter anstalter helt fria från narkotika.\r\nVarje annat mål vore absurt.</pre><pre>Kriminalvårdsverket har fått resurser och\r\nregelsystem för att göra detta möjligt. Det måste\r\nrimligen ankomma på myndigheten att välja metod\r\noch att anpassa metoderna efter både målet om\r\nnarkotikafrihet och kravet på ett effektivt\r\nutnyttjande av skattemedel. Pengarna kommer nu\r\natt fördelas till regionerna med uppgift att öka\r\neffektiviteten i narkotikabekämpningen.\r\nRegioncheferna kommer att få ett särskilt uppdrag\r\navseende disposition av dessa pengar men också\r\navseende vilka ytterligare ökade insatser mot\r\nnarkotika som planeras. Detta uppdrag skall\r\nredovisas till den centrala myndigheten (samma\r\nkrav har för övrigt regeringen lämnat till\r\nKriminalvårdsverket i sina verksamhetsdirektiv).</pre><pre>För de tre s.k. grupp 1-anstalterna avsätts särskilda\r\nmedel som gör att dessa kan bedriva ett förstärkt\r\nsäkerhetsarbete också utöver insatserna mot\r\nnarkotika. Det är för dagen inte klart på vilket sätt\r\nregionerna kommer att lösa sitt uppdrag.\r\nUnderhand har erfarits att metoden för att öka\r\nsärskilt visitationsarbetet hos baspersonalen i första\r\nhand kommer att bli information, utbildning och\r\nkontroll. Man kan utgå från att de personer som nu\r\ningår i patrullerna kommer att engageras i detta\r\narbete, -- -- -- . Eftersom främst resandet minskar\r\nkommer den sammanlagda tiden för visitation och\r\nandra kontroller att kunna öka på alla anstalter.''</pre><pre>I promemorian står vidare att av de 23 tjänsterna\r\nutgörs 7 av hundförare. Sammanfattningsvis sägs\r\natt dagens resurs, som är 8 miljoner kronor, 23\r\npersoner och 7 hundar, också i framtiden kommer\r\natt fullt ut användas i kampen mot narkotika.\r\nFörändringen innebär att samhället skall kunna få\r\nut större effekt av resurserna och minskad\r\nnarkotikaförekomst på anstalterna.</pre><pre>Anf. 179  KARL GUSTAF SJÖDIN (nyd)\r\nreplik:</pre><pre>Herr talman! Tyvärr verkar förslaget vara en ren\r\nskrivbordsprodukt när det gäller\r\nvisitationspatrullerna. Det riskerar att försämra\r\nresultatet om det genomförs, dvs. narkotika\r\nkommer att flöda mer okontrollerat på anstalten.</pre><pre>Att slå sönder en effektiv expertorganisation är helt\r\nförkastligt. Man måste ta hänsyn till nyttan med\r\nvisitationspatrullernas verksamhet. Den föreslagna\r\norganisationsförändringen är ett hot mot\r\nriksdagens och regeringens uppställda mål att\r\nminska narkotikan på landets fångvårdsanstalter.</pre><pre>Det finns alltid en risk att man teoretiskt kan påstå\r\natt man genom olika organisationsförändringar\r\nminskar olika problem. När det gäller\r\nnarkotikaförekomst är det naturligtvis enkelt att ta\r\nbort den organisation som gör beslagen och\r\ndärigenom statistiskt påvisa att narkotikan minskar\r\npå anstalterna.</pre><pre>Det var mycket intressant att höra om Göran\r\nLindblads femtonåriga erfarenhet och när han\r\ntalade om den tröghet och yrvakenhet som finns\r\ninom Kriminalvårdsstyrelsen. Det är denna oro\r\nsom jag känner inför beslutet om att man skall\r\nomorganisera visitationspatrullerna.</pre><pre>Anf. 180  GÖTHE KNUTSON (m) replik:</pre><pre>Herr talman! Karl Gustaf Sjödin kallade detta för\r\nen skrivbordsprodukt. Det är klart att man kan\r\nsätta det epitetet på allt som är skrivet. Man kan\r\nsäga dataterminalprodukt också.</pre><pre>Men Kriminalvårdsstyrelsen har ju faktiskt\r\nfunderat igenom den verklighet man lever i med\r\ndenna visitationspatrullering. Den utgörs av 23\r\ntjänster, varav 7 är hundförare, till en kostnad av 8\r\nmiljoner kronor. Man har funnit att det är dyrare\r\nän vad själva nyttan kan motivera.</pre><pre>Det är alltid så i en verksamhet, både i näringslivet\r\noch hos myndigheter och annan offentlig\r\nverksamhet, att efter en del år tappar man tempo,\r\ndet blir lätt statiskt och man blir ganska invand i ett\r\nvisst mönster. Dessutom innebär det här ett mycket\r\nomfattande resande, dvs. det blir stora\r\nreskostnader och traktamenten.</pre><pre>När Sjödin nu gjorde sitt inlägg tyckte jag mig höra\r\nen ren innantilläsning från fackets kompendier och\r\npromemorior. Det är ett försvar för att just den här\r\ntypen av visitationsverksamhet skall fortsätta.\r\nFacket kan väl ha rätt i någon del också. Det är\r\nderas sak att plädera för någonting som de tror på.\r\nJag är något förvånad över att de, åtminstone vid\r\nbesöket i justitieutskottet, var så fastlåsta i det som\r\nman kan kalla en konservativ tillvaro.</pre><pre>Här har alltså Kriminalvårdsstyrelsen, som nu\r\nsannolikt får berättigad kritik för tröghet, plötsligt\r\nkommit att framstå som en utomordentligt\r\nexpansiv, radikal och kreativ myndighet.</pre><pre>Anf. 181  KARL GUSTAF SJÖDIN (nyd)\r\nreplik:</pre><pre>Herr talman! Ja, visst var det en viss innantilläsning\r\nav det material vi fick från den fackliga\r\norganisationen om visitationspatrullerna.</pre><pre>Ett annat inslag i den här saken som man ofta\r\nglömmer bort är att visitationspatrullerna får\r\nväldigt många tips från olika håll. De samarbetar\r\nmed polisen. Jag vet själv av egen erfarenhet att\r\nman inte kan ha dessa kontakter generellt, utan\r\nman vänder sig till en viss begränsad klick av\r\nbefattningshavare som man känner sedan många\r\når. Det gör att man får effektivitet i det hela. Det är\r\nden här genomarbetade arbetsmetoden som\r\nkommer att försvinna därför att man kommer att\r\nslå ut detta på anstalterna. Då blir det litet\r\nopersonligt. Det är den stora risken med att\r\nförstöra den här organisationen.</pre><pre>Verksamheten skall naturligtvis effektiviseras. Man\r\nskall se till att man inte har övertid osv. Det är en\r\neffektiviseringåtgärd som kan vidtas med\r\nvisitationspatrullens nuvarande organisation, och\r\ngenom den kan man tjäna pengar.</pre><pre>Herr talman! Eftersom jag fick förkortad tid vill jag\r\nockså passa på att nämna våra reservationer. Vi har\r\nen mängd reservationer i det här betänkandet. Vi\r\nstår givetvis bakom dem, men för att vinna tid yrkar\r\njag bifall till reservationerna 6, 8, 9 och 10 i detta\r\nbetänkande.</pre><pre>Anf. 182  BERITH ERIKSSON (v):</pre><pre>Herr talman! Det blir en kort replik på Karl Gustaf\r\nSjödins anförande. Det gäller detta med kemisk\r\nkastrering. Karl Gustaf Sjödin säger att den har\r\nanvänts med framgång. Den har använts i\r\nDanmark, och det är därifrån som det nu kommer\r\nstark kritik och ifrågasättande av just kemisk\r\nkastrering.</pre><pre>Att det finns en liten grupp klart sjuka personer\r\nsom bör hållas inlåsta för psykiatrisk vård är en sak.\r\nDe behöver också olika behandlingar med\r\npsykofarmaka. Men man är helt fel ute om man tror\r\natt man löser problemen med våldtäkter genom att\r\nförorda att vi skall införa kemisk kastrering.</pre><pre>Anf. 183  KARL GUSTAF SJÖDIN (nyd)\r\nreplik:</pre><pre>Herr talman! Jag reserverar mig för att det har\r\nprövats i Sverige. Det kan vara så att det är fråga\r\nom Danmark. Det är riktigt.</pre><pre>Jag tycker att vi har fått en utmärkt föredragning av\r\nGöran Lindblad. Jag tror inte att Berith Eriksson\r\nriktigt har lyssnat och tagit till sig det Göran\r\nLindblad sade om den kemiska kastreringen. Det\r\nrör sig om en mycket liten grupp där den här\r\nmetoden kan användas. Erfarenheterna från andra\r\nställen där man har prövat det här är faktiskt väldigt\r\ngoda, när det gäller denna lilla grupp.</pre><pre>Jag är mycket glad att jag fick den här\r\nföredragningen av Göran Lindblad. Den har\r\nkanske skingrat en del frågeställningar kring detta.</pre><pre>Anf. 184  BERITH ERIKSSON (v) replik:</pre><pre>Herr talman! Jag undrar om Karl Gustaf Sjödin har\r\nläst rapporter från användningen av kemisk\r\nkastrering i Danmark. Jag ifrågasätter det.</pre><pre>Anf. 185  KARL GUSTAF SJÖDIN (nyd)\r\nreplik:</pre><pre>Herr talman! Jag kan direkt svara på det. Det har\r\njag inte gjort. Jag överlät den bedömningen till\r\nGöran Lindblad som är mer insatt i detta än vad jag\r\när. Såvitt jag hörde sade han att de här metoderna\r\nföll väl ut i Danmark och USA.</pre><pre>Anf. 186  GÖRAN LINDBLAD (m):</pre><pre>Herr talman! Karl Gustaf Sjödin lyssnade kanske\r\ninte helt på mig när jag talade om regionerna och\r\nKriminalvårdsstyrelsen.</pre><pre>Från Göteborgsregionen har jag erfarit -- jag kan\r\nnog lugna Karl Gustaf Sjödin när det gäller\r\nvisitationspatrullerna -- att man kommer att ta till\r\nvara den kunskap som finns inom det s.k. Svarta\r\ngänget. Inom Göteborgsregionen, och sannolikt\r\nblir det likadant inom de andra regionerna,\r\nkommer man att utse en ur Svarta gänget som chef\r\nför den nya visitationsverksamheten.</pre><pre>Man kommer att upprätthålla en kontinuerlig\r\nkontakt med SÄPO och med den vanliga polisen.\r\nDet är samma personer som kommer att\r\nupprätthålla den kontakten som har varit fallet\r\nunder den nuvarande visitationsverksamheten. Här\r\nblir det faktiskt en ren effektivisering när man gör\r\nen decentralisering.</pre><pre>Jag har uttryckt kritiska synpunkter mot\r\nKriminalvårdsstyrelsen, men jag har desto större\r\nförtroende för kriminalvårdens regioner. Där är\r\nman faktiskt förutseende och framåt på ett helt\r\nannat sätt genom det beslut som kammaren klokt\r\nnog fattade för ett eller två år sedan. Då\r\nförändrades kriminalvårdens organisation och\r\nriksanstalterna lades in i regionerna och regionerna\r\nslogs ihop till litet större enheter. Genom det fick\r\nman faktiskt en betydligt effektivare myndighet.\r\nDet är detta man nu utnyttjar även i\r\nvisitationsverksamheten. Därmed kan vi kanske\r\nlämna den.</pre><pre>När det sedan gäller Berith Erikssons synpunkter\r\npå den kemiska kastreringen vill jag till Berith\r\nEriksson och i viss mån till Karl Gustaf Sjödin säga,\r\natt kemisk kastrering visst används i Sverige fast\r\ninte på det sätt som man gör i USA eller Danmark,\r\ndvs. att det ingår i påföljdssystemet. Det används i\r\nSverige med framgång på frivillig väg. Jag känner\r\ntill detta. Jag skulle om det hade varit möjligt,\r\nvilket det förstås inte är, kunna namnge ett antal\r\nsvåra våldtäktsmän som i dag behandlas med dessa\r\nmedel och som går omkring bland oss andra i\r\nsamhället utan att återfalla.</pre><pre>Detta är en mycket bra och effektiv metod för\r\ndenna lilla speciella grupp. Man låter alltså dessa\r\npersoner välja mellan inlåsning i psykiatrisk vård\r\neller att man ger dem denna medicinska\r\nbehandling.</pre><pre>När det gäller begreppet psykofarmaka, är detta en\r\ndrog som påverkar hjärnan. Man skulle också\r\nkunna räkna in alkohol under psykofarmaka. Det\r\när svårt att definiera det begreppet. Denna\r\nbehandling är en form av psykofarmakabehandling\r\ndär man dämpar en drift som man har till följd av\r\nen felaktig eller för kraftig hormonutsöndring.</pre><pre>Anf. 187  KARL GUSTAF SJÖDIN (nyd)\r\nreplik:</pre><pre>Herr talman! Jag vill till Göran Lindblad säga att\r\ndet trots allt uppstår problem med förtroendet\r\nmellan personalen och de intagna på samma\r\nanstalt. Först skall personalen vinna den intagnes\r\nförtroende. Samtidigt skall den, som Liisa\r\nRulander sade i sitt anförande, göra\r\nintegritetskränkande undersökningar för att hitta\r\nnarkotika. Många har sagt att detta kommer att bli\r\nett problem.</pre><pre>Herr talman! Det var skönt att höra att jag inte var\r\nhelt fel ute. Också jag hade för mig att metoden\r\nanvänds i Sverige. Det var bra att få det bekräftat,\r\nså att vi inte anklagas för att överdriva saker och\r\nting. Jag skulle inte ha sviktat. Jag är som regel van\r\natt ha ordentligt på fötterna när det gäller de\r\npåståenden jag kommer med.</pre><pre>Anf. 188  BERITH ERIKSSON (v):</pre><pre>Herr talman! Det har faktiskt gått mig förbi att man\r\nanvänt kemisk kastrering i Sverige. Däremot är jag\r\nmycket medveten om att man har använt\r\ntvångssterilisering mot kvinnor, och det av sociala\r\nskäl, under en mycket lång period. Det har varit\r\nmycket ingripande. Man har också använt\r\nlobotomi.</pre><pre>Det finns väl någon anledning till att man slutade\r\nmed kemisk kastrering i Sverige, och det var säkert\r\nen mycket skälig anledning.</pre><pre>Anf. 189  GÖRAN LINDBLAD (m):</pre><pre>Herr talman! Nu förstår jag inte riktigt Berith\r\nErikssons resonemang. Man skall självfallet inte\r\nägna sig åt stympande åtgärder som kastreringar\r\neller lobotomi. Det är fullständigt främmande. Det\r\nvar under en förgången tid som man ägnade sig åt\r\nsådant.</pre><pre>Det vi talar om och kallar för kemisk kastrering är\r\nett ingrepp som sker fullständigt frivilligt. Man är\r\növerens om att det antingen blir fråga om inlåsning\r\neller fråga om detta. De som behandlas i Sverige i\r\ndag är inte föremål för inlåsning. De kommer själva\r\nalldeles frivilligt till doktorn och säger: Hjälp mig\r\nsnälla doktorn. Jag vet att jag annars kommer att\r\nfortsätta att överfalla kvinnor.</pre><pre>Detta fungerar alldeles utmärkt för dessa män. De\r\nskulle annars vara farliga, Berith Eriksson.</pre><pre>Överläggningen var härmed avslutad.</pre><pre>(Beslut skulle fattas den 22 april.)</pre><pre>12 §  Anslag till rättshjälp, m.m.</pre><pre>Föredrogs</pre><pre>justitieutskottets betänkande</pre><pre>1992/93:JuU26 Anslag till rättshjälp m.m. (prop.\r\n1992/93:100 delvis).</pre><pre>Anf. 190  SIGRID BOLKÉUS (s):</pre><pre>Herr talman! Innan jag går in på de\r\nsocialdemokratiska reservationerna vill jag\r\nuttrycka vår glädje över att justitieutskottet avser\r\natt under hösten fördjupa sitt arbete i vissa frågor\r\npå rättshjälpsområdet. Då kommer utskottet på\r\nnytt att ta upp frågan om rättshjälp vid bodelning,\r\nett önskemål som finns i två socialdemokratiska\r\nmotioner. Före år 1988 var rättshjälpen vid\r\nbodelning alltför generös, men jag betvivlar att\r\nlagstiftaren avsett att lagen skulle bli så restriktiv\r\nsom den nu är i praxis.</pre><pre>I reservation 2 anser vi att det finns utrymme för\r\nbesparingar när det gäller biträdesersättningarna i\r\nrättshjälpssystemet. Den 19 mars 1993 fastställde\r\nHögsta domstolen att skälig timersättning till\r\noffentlig försvarare skall höjas till 910 kr inkl.\r\nmoms. Hur Högsta domstolens beslut kommer att\r\npåverka ersättningar i rättshjälpsärenden är inte\r\nklart. Efter beslutet godkände\r\nRättshjälpsmyndigheten en timkostnadsersättning\r\npå 910 kr till de biträden som yrkade på den högre\r\nersättningen och inte som tidigare 890 kr.</pre><pre>Detta har Domstolsverket överklagat till\r\nRättshjälpsnämnden, och man menar att Högsta\r\ndomstolen ännu inte prövat ersättningen till\r\nbiträden enligt rättshjälpslagen. Beslutet kan\r\ndärför enligt Domstolsverkets mening inte ges\r\nräckvidd utöver det område beslutet direkt avser,\r\nnämligen ersättning till offentlig försvarare.\r\nDomstolsverket anser att en ersättning på 890 kr till\r\nbiträden på rättshjälpsområdet är skäligt.\r\nRättshjälpsnämnden kommer inom kort att\r\nbehandla Domstolsverkets överklagande.</pre><pre>Än en gång vill vi kräva att justitieministern\r\nuppfyller sitt löfte i budgetpropositionen i januari\r\n1992 där hon säger:''Jag avser att efter årsskiftet ta\r\ninitiativ till överläggningar med Sveriges\r\nAdvokatsamfund i denna fråga.'' Det gäller alltså\r\nfrågan om advokatarvoden och förslag till\r\neffektivitetsvinster.</pre><pre>Riksrevisionsverket säger också i sin rapport\r\nRättshjälpens effektivitet, som redovisades i\r\nfebruari 1992, att det finns pengar som kan\r\nanvändas betydligt bättre än vad som är fallet i dag.\r\nUtskottsmajoriteten nöjer sig med att frågan redan\r\när aktualiserad i regerinskansliet och anser att\r\nnågon riksdagens åtgärd inte krävs. Det har gått\r\nsnart ett och ett halvt år sedan justitieministern\r\navsåg att överlägga med Advokatsamfundet. Inget\r\nhar redovisats om eventuella resultat och inte heller\r\nom huruvida dessa viktiga och helt nödvändiga\r\növerläggningar har ägt rum.</pre><pre>Rättshjälpsmyndigheten och Rättshjälpsnämnden\r\nhar också god inblick i vad som kan göras för att\r\ndämpa kostnadsutvecklingen på\r\nrättshjälpsområdet samt möjlighet att se till att\r\npengarna används på ett bättre sätt. Besparingar\r\nsom genomförts de senaste åren har gjorts på den\r\nallmänna rättshjälpen. Den har blivit så urholkad\r\natt det är tveksamt om vi lever upp till de\r\ngrundläggande syftena, nämligen att ingen av\r\nekonomiska skäl skall vara förhindrad att tillvarata\r\nsin rätt.</pre><pre>Vad är det då som kan tas upp vid överläggningar\r\nmed Sveriges Advokatsamfund förutom\r\ntimkostnadsnormen och taxor? Jag skall ge några\r\nförslag.</pre><pre>En viktig fråga är timglidningen. Tidsåtgången\r\nökade under åren 1986--1988 med en timme per mål\r\nvid allmänna rättshjälpen, och enligt\r\nRiksrevisionsverket skedde detta utan synbar\r\nförklaring. Under de fem år som gått kan\r\ntimglidningen vara ännu större. Advokatsamfundet\r\nsäger att Riksrevisionsverket inte inser att\r\närendena blivit mer komplicerade. En del av\r\ntimglidningen kan bero på att den rättsliga\r\nangelägenheten blivit mer komplicerad, men efter\r\natt jag själv i Rättshjälpsnämnden behandlat\r\nmånga ärenden om klagomål på\r\nbiträdesersättningar ser jag även andra orsaker.</pre><pre>Det är givetvis viktigt att biträdet lyssnar noga på\r\nklienten och inte jäktar på. Men de har alltmer\r\nblivit jourhavande medmänniskor. De bedriver\r\nkurativ verksamhet. Biträdena får heller inte betalt\r\nför telefonsamtal eller besök av klientens släkt och\r\nvänner, hjälporganisationer eller media, och\r\nkostnaderna för det arbetet kan därför finnas\r\ninbakade i kostnadsräkningen.</pre><pre>Andra orsaker till timglidningen i t.ex.\r\nutlänningsärenden kan vara att en del juridiska\r\nbiträden lägger ner tid även på andra åtgärder som\r\ninte är skäligt för uppdraget såsom att t.ex.\r\növersätta utländsk rätt som redan finns att tillgå\r\nfrån t.ex. Utlänningsnämnden, översätta\r\ntidningsartiklar, brev m.m. samt att läsa och\r\nbehandla långa s.k. egenutredningar som\r\nklienterna själva gör vid sidan av\r\npolisutredningarna. Det är inte heller advokaterna\r\nsom skall betala klienters resor, hotellrum och\r\nläkarbesök och sedan kräva ersättning från\r\nrättshjälpen.</pre><pre></pre><pre>Kostnadsräkningarna vid klagomål till\r\nrättshjälpsnämnden är ofta magra. Det är svårt att\r\ngöra skälighetsbedömningar på det underlag som\r\nredovisas. Jag vet att många biträden anser att\r\nStatens invandrarverk och rättshjälpsnämnden\r\npetar i bagateller. Domstolarna godtar oftast\r\nadvokatens redovisade timmar och utlägg utan\r\nmisstro om fusk. Nu har Statens invandrarverk och\r\nrättshjälpsnämnden den uppgiften, och\r\njustitieministern bör genom samtal med\r\nAdvokatsamfundet ta upp hur\r\nkostnadsräkningarna skall se ut och vad\r\nadvokaterna får betalt för.</pre><pre>Ett annat problem är att alltför många biträden inte\r\nkan rättshjälpslagen. Det är inte lätt att hänga med\r\ni svängarna, eftersom rättshjälpslagen har ändrats\r\nmånga gånger. Men i betänkande 1992/93:JuU26\r\nhar utskottet betonat vikten av att biträdet har\r\nerforderliga erfarenheter av rättsliga\r\nangelägenheter och kännedom om gällande\r\nlagstiftning. Där råder det brister i dag.</pre><pre>Biträden bör känna till att rättshjälp inte beviljas\r\nnär tvisten gäller sådana småsummor som t.ex. en\r\nhund för 4 000 kr eller en bandspelare för 5 000 kr.\r\nOnödiga kostnader och arbete skulle kunna\r\nundvikas om biträdena bättre kände till vilka\r\närenden som det är lönlöst att söka rättshjälp för.\r\nDet är ytterst sällsynt att rättshjälp beviljas i\r\närenden som handläggs av förvaltningsmyndigheter\r\noch förvaltningsdomstolar. De har en egen\r\nutredningsskyldighet. Enbart grava\r\nspråksvårigheter kan eventuellt berättiga till\r\nrättshjälp i förvaltningsärenden.</pre><pre>Fastighetstvister är också undantagna från\r\nrättshjälp, eftersom det finns försäkringar.\r\nBankerna kräver försäkringar för att bevilja lån,\r\nvilket innebär att de allra flesta ser till att de har\r\nfastighetsförsäkringar. Särskilda skäl är t.ex. inte\r\natt man har vistas utomlands och inte betalat\r\nräkningar.</pre><pre>Senil demens och psykisk sjukdom kan utgöra\r\nsärskilda skäl i fastighetstvister. Rättshjälp beviljas\r\ninte heller i angelägenheter som skall prövas\r\nutomlands eller på annat sätt behandlas utom riket,\r\ninte heller för att ändra domstolsbeslut om\r\nutvisning från riket, eftersom det är ett nådeärende\r\nför regeringen.</pre><pre>Jag ställer mig också frågande till Statens\r\ninvandrarverks ändrade syn på utlänningsärenden.\r\nFörr ansåg Statens invandrarverk att cirka sju\r\ntimmar var normalt i ett utlänningsärende. Nu\r\nprutar man friskt i advokaträkningarna och skriver,\r\noavsett om det gäller fyra eller femton timmar, att\r\nden tid som har lagts ned i ärendet överstiger vad\r\nsom är normalt i ärenden av motsvarande\r\nsvårighetsgrad och omfattning. Undra på att det\r\növerklagas alltmer till rättshjälpsnämnden! Enligt\r\nmin mening finns det inga normalfall i\r\nutlänningsärenden.</pre><pre>Jag har pekat på bara en del av de problem som\r\nfinns på rättshjälpsområdet. Det låter lovande när\r\nutskottsmajoriteten instämmer i våra krav på\r\nkostnadsdämpande åtgärder i fråga om\r\nbiträdesersättningar och onödig administration.\r\nMen varför kräver inte utskottsmajoriteten\r\nredovisning från Justitiedepartementet av vad som\r\nhar hänt med det löfte som gavs för 1,5 år sedan? I\r\ndebatten den 14 december 1992 utgick Christel\r\nAnderberg från att överläggningar med\r\nAdvokatsamfundet pågick och ej hade slutförts.\r\nVad har Liisa Rulander för besked att ge?</pre><pre>Reservation nr 3 handlar om nedsättning av\r\ngrundavgiften. Från och med den 1 mars 1993 skall\r\nrättshjälpssökande betala grundavgift, även de --\r\nt.ex. sådana personer som är helt beroende av\r\nsocialhjälp -- som uppenbart saknar möjligheter att\r\nbetala. Vi vidhåller vår uppfattning att\r\njämkningsregeln bör tillämpas så, att de som saknar\r\neller har mycket låga inkomster får nedsättning av\r\nrättshjälpsavgiften. Det är helt fel att vältra över en\r\ndel av kostnaderna på kommunernas socialkontor.\r\nAlltför många människor kommer att dra sig för att\r\ngå till socialkontoret, och därmed går de miste om\r\nmöjligheten att hävda sin rätt. Vi socialdemokrater\r\nkan inte se något pedagogiskt värde i detta, vilket\r\nutskottsmajoriteten gör.</pre><pre>\r\nBarn som saknar inkomst eller förmögenhet kan\r\nbefrias från grundavgiften. Före den 1 mars 1993\r\nvar barn befriade från avgift i t.ex. faderskapsmål.\r\nNu skall domstol eller rättshjälpsmyndigheten\r\navgöra om barnet skall bli avgiftsbefriat. Det\r\nförsenar ärendet och leder till krångel och\r\nbyråkrati. Det blir inga besparingar i slutändan,\r\nutan kanske rent av ökade kostnader som skall\r\ntäckas av skattemedel. Tror utskottsmajoriteten\r\nfortfarande på en besparing på 6 miljoner kronor\r\noch att dessa nya regler underlättar rekryteringen\r\nav advokater som vill åta sig rättshjälpsärenden?</pre><pre>I reservation nr 4 tar vi upp den allmänna\r\nrättshjälpens förhållande till försäkringar. Vi anser\r\ninte att vår motion är tillgodosedd med att frågan\r\nkommer att bli föremål för fortsatta överväganden\r\ni Justitiedepartementet.</pre><pre>Det är för tunt med överväganden, och vår tilltro\r\ntill grundligheten i de förslag som kommer från\r\nJustitiedepartementet är inte stor. Det krävs en\r\nordentlig analys och överläggningar med förslagsvis\r\nförsäkringsbolag och advokater med bred\r\nerfarenhet av rättshjälpsärenden.</pre><pre>I 6 kap. i Riksrevisionsverkets rapport står det att\r\n''det för närvarande skulle bli svårt att uppnå målen\r\nför rättshjälpen med en överföring av ansvaret för\r\nden allmänna rättshjälpen till privata\r\nförsäkringsbolag. En sådan lösning skulle sannolikt\r\nkräva kompletterande statliga insatser''. Dessutom\r\nbedömer Riksrevisionsverket att\r\nförsäkringsbolagen har sämre förutsättningar än\r\nstaten att bedriva verksamheten effektivt.\r\nRiksrevisionsverket säger vidare att ''det är\r\ntveksamt om det är möjligt att uppfylla de krav som\r\nställs i Europarådets konventioner om rättshjälpen\r\nmed en privat försäkringslösning''. Eventuella\r\nförslag från regeringen på detta område måste\r\nenligt vår mening vara väl underbyggda.</pre><pre>I reservation nr 8 anser vi att den övre gränsen för\r\nersättning till nämndemän skall höjas från 650 kr till\r\n800 kr fr.o.m. den 1 juli 1993. Den av\r\nDomstolsverket föreslagna lösningen beräknas\r\nkosta 15 miljoner kronor. Det innebär att\r\nersättningsreglerna skulle bli likvärdiga med de\r\nregler som gäller för kommunalt förtroendevalda.\r\nDet målet har utskottet tidigare uttalat, och det\r\nkvarstår för oss socialdemokrater. Vi har tyvärr inte\r\nheller de 15 miljoner kronor som skulle behövas.\r\nDen höjning som vi föreslår har kostnadsberäknats\r\ntill 2 miljoner kronor.</pre><pre>I reservation nr 7 motsätter vi oss en avveckling av\r\nallmänna advokatbyråer. I en promemoria, DS\r\n1992:51, föreslår Justitiedepartementet att\r\nallmänna advokatbyråer skall avvecklas, därför att\r\nregeringen anser att statlig verksamhet skall\r\nprivatiseras. Domstolsverket har beräknat att en\r\navveckling av de allmänna advokatbyråerna skulle\r\nkosta 90 miljoner kronor. I årets budgetproposition\r\nsäger justitieministern: ''Jag har därvid också\r\nbeaktat att avvecklingen med all sannolikhet\r\nkommer att ge upphov till kostnader som är\r\nbetänkliga i det rådande statsfinansiella läget''. I\r\nklartext betyder det att om regeringen hade haft\r\nråd, skulle allmänna advokatbyråer ha avvecklats\r\nav ideologiska skäl.</pre><pre>Några ekonomiska skäl finns inte, och de sociala\r\nskälen kvarstår. Kostnadsnivån vid de allmänna\r\nadvokatbyråerna är dessutom vägledande vid\r\ntaxesättning av advokattjänster.\r\nUtskottsmajoriteten kan ju inte ha någonting emot\r\natt prisnivån hålls nere.</pre><pre>Regeringen har ställt till skada genom att föreslå att\r\nallmänna advokatbyråer, 24 tingsrätter och\r\nDomstolsverket skall läggas ner. Vi är naturligtvis\r\nglada över att förslagen tagits tillbaka, men för de\r\nallmänna advokatbyråerna kvarstår hotet. Vi anser\r\natt riksdagen med anledning av motion Ju719 bör\r\navslå propositionens förslag om att riksdagen skall\r\nbemyndiga regeringen att avveckla allmänna\r\nadvokatbyråer. Lönsamheten vid de allmänna\r\nadvokatbyråerna gick rakt upp före hotet om\r\nnedläggning. Därefter skedde en avmattning. Vi\r\nanser också att det är nödvändigt att avveckla\r\nbyråer som saknar förutsättningar att bli\r\nlönsamma. Men för de nordligaste byråerna, som\r\nhar en betydande social verksamhet i områden med\r\nadvokatbrist, måste även andra skäl än ekonomiska\r\npåverka bedömningen.</pre><pre>Enligt betänkandet skall allmänna advokatbyråer\r\nkunna avvecklas ifall de har\r\nrekryteringssvårigheter. De allmänna\r\nadvokatbyråerna har enligt de uppgifter som jag\r\nhar fått inte haft några rekryteringssvårigheter, ens\r\nunder hotet om avveckling. Om den borgerliga\r\nregeringen låter dem arbeta i lugn och ro, är detta\r\nden bästa förutsättningen för att få sökande till\r\nlediga tjänster.</pre><pre>Herr talman! Vi socialdemokrater står bakom alla\r\nvåra reservationer, men jag yrkar bifall bara till\r\nreservationerna 2, 3, 7 och 8, som är fogade till\r\nbetänkandet.</pre><pre>Anf. 191  ULF ERIKSSON (nyd):</pre><pre>Herr talman! Jag börjar med att ta upp frågan om\r\narvode till försvarsadvokater.</pre><pre>Vi i Ny demokrati anser att arvodena under den\r\nsenaste tiden har rusat i höjden alltför mycket. Vi\r\ntycker att arvodena bör kunna sänkas med\r\nförslagsvis 20 %. Detta skulle ge utrymme för en\r\nomprioritering av statens stöd från brottslingens\r\nbästa till brottsoffrets fördel. Vi anser dessutom att\r\ntimkostnadsnormen bör göras beroende av olika\r\nkvalitativa moment. Timkostnadsnormen borde\r\nvara lägre för t.ex. en biträdande jurist än för en\r\nadvokat.</pre><pre>Vidare bör regeringen närmare utreda hur ett\r\nsystem med priskonkurrens inom rättshjälpen\r\nskulle kunna utformas. Utredningen bör syfta till\r\natt ett sådant system på sikt skall införas. Jag vill i\r\ndet här fallet hänvisa till Ny demokratis motioner\r\nJu720 och Ju821.</pre><pre>Över huvud taget behöver åtgärder vidtas för att\r\nöka konkurrensen mellan advokater inbördes och\r\nmellan advokater och andra som lämnar rättsligt\r\nbiträde åt allmänheten. Inte minst prissättningen\r\nmåste bli friare. Vidare måste förutsättningar\r\nskapas för advokater att i större utsträckning än i\r\ndag marknadsföra sina specialiteter. Det kan\r\nkomma att bli aktuellt med lagändringar för att öka\r\nmöjligheterna till konkurrens. Regeringen bör\r\nefter avslutat utredningsarbete återkomma med\r\nförslag till riksdagen.</pre><pre>En annan fråga som jag vill ta upp i detta\r\nsammanhang rör Advokatsamfundets styrelse och\r\ndisciplinnämnd. Jag anser det inte vara rimligt att\r\nolika frågor som rör advokater prövas av\r\nadvokaterna själva. Advokatverksamheten måste\r\nbli föremål för en förbättrad insyn. Det behövs ett\r\nfrån Advokatsamfundet fristående organ för tillsyn\r\nav advokatverksamheten och för beslut om bl.a.\r\nåtgärder mot advokater som missköter sig.\r\nRegeringen bör även i denna fråga återkomma med\r\nförslag till riksdagen.</pre><pre>Rättegångskostnader i skattemål är, herr talman,\r\nytterligare en punkt som jag vill ta upp. Den\r\nenskilde har i dag, även om han skulle vinna ett\r\nskattemål, väldigt svårt att få någon ersättning för\r\nde kostnader som han har haft i samband med en\r\nrättegång. Vi anser att i det fall den skattskyldige\r\nbevisats vara oskyldig bör han få full ersättning för\r\nsina rättegångskostnader.</pre><pre>Jag avslutar med detta, eftersom timmen nu börjar\r\nbli sen.</pre><pre>Herr talman! Vi står bakom samtliga våra\r\nreservationer. Men för att vinna tid yrkar jag bifall\r\nendast till reservationerna 1, 5 och 10 i betänkande\r\nJuU26.</pre><pre>Anf. 192  BERITH ERIKSSON (v):</pre><pre>Herr talman! I detta betänkande har Vänsterpartiet\r\nmeningsyttringar som handlar om förordnande av\r\noffentligt biträde i utlänningsärenden -- ett\r\nmotionskrav som vi har haft i många år nu -- och\r\nom information för nämndemän. Jag vill gå tillbaka\r\nlitet grand och erinra om att när detta förslag om\r\natt överföra tillsättningen av juridiskt biträde från\r\nrättshjälpsnämnderna till Invandrarverket lades\r\nfram under riksdagsåret 1988/89, sade\r\nföredragande statsråd att de principiella\r\nbetänkligheter som framfördes av en del\r\nremissinstanser mot förslaget hade en viss tyngd.\r\nKritiken mot förslaget som här avses kommer bl.a.\r\nfrån Diskrimineringsombudsmannen,\r\nAdvokatsamfundet och en del rättshjälpsnämnder.\r\nKritikerna anser att beslut om rättshjälp och\r\ntillförordnande av juridiskt biträde skall ligga hos\r\nen myndighet som är fristående gentemot\r\nInvandrarverket, eftersom Invandrarverket är de\r\nasylsökandes motpart. I ett rättssamhälle borde\r\ndetta vara ganska självklart.</pre><pre>Statsrådet fortsatte sitt resonemang med att säga att\r\ntiden var mogen för att pröva en nyordning för att\r\nförkorta handläggningstiderna. Därför ansåg\r\nstatsrådet att utsikten för att korta\r\nasylprövningstiden vägde över de rättsliga\r\nprincipiella betänkligheterna. Detta var ett lovvärt\r\nförsök att göra handläggningstiderna kortare. Men\r\nefter fem år kan vi nu se att denna nyordning inte\r\nhar gjort handläggningstiderna kortare. Jag anser\r\natt det är dags att återgå till de tidigare\r\nförhållandena. Den allvarliga kritiken mot\r\nnyordningen har inte upphört utan den fortsätter.\r\nFrämst gäller kritiken att Invandrarverket\r\nanvänder sig av okvalificerade juridiska biträden,\r\nvilket medför att beslutsunderlagen blir bristfälliga\r\noch undermåliga. Detta förlänger i sin tur\r\nhandläggningstiderna.</pre><pre>I betänkandets yrkande om information för\r\nnämndemän sägs att nämndemännen visst får\r\nfortbildning. Jag vill då nämna ett exempel från min\r\ngrannkommun Gävle, där lagman Bo Frank vid\r\nGävle tingsrätt för något år sedan fick det kärva\r\nbeskedet: Inget utrymme för arvodesbetalning vid\r\ninformation. Framställningen avslås.</pre><pre>Detta innebär att det helt ligger i nämndemännens\r\neget intresse att fortbilda sig. Det handlar också om\r\natt de själva skall ha ambitionen att informera sig.\r\nUtskottsmajoriteten säger också här i betänkandet\r\natt man inte skall försöka att utbilda\r\nnämndemännen till jurister. Eftersom en\r\njuristutbildning tar minst tio år, vill jag fråga\r\nutskottsledamöterna här i kammaren om de anser\r\natt det skulle motsvara en juridisk utbildning om\r\nnämndemännen fick några dagars utbildning per år.\r\nDet skulle i så fall vara horribelt.</pre><pre>Jag skall litet kort säga något om reservationerna.\r\nBeträffande reservationerna 3 och 4 vill jag säga till\r\nSigrid Bolkéus att det inte bara är tveksamt, utan\r\nmålet att ingen av kostnadsskäl skall vara utestängd\r\nfrån att söka sin rätt är en realitet. Så är fallet i dag.\r\nDetta mål har vi för länge sedan lämnat bakom oss.\r\nDet har skett bit för bit även under den\r\nsocialdemokratiska regeringstiden.</pre><pre>Jag instämmer helt i det förslag till nyordning som\r\nfinns i reservation 3. Det innebär att kostnader för\r\nrättshjälp övervältras på socialförvaltningen, så att\r\nindividen inte skall vara tvungen att först fråga sin\r\nsocialtjänst om det är möjligt att få sina\r\nrättshjälpskostnader betalda genom\r\nsocialförvaltningen.</pre><pre>Avveckling av de allmänna advokatbyråerna är\r\nockså en fråga som vi i Vänsterpartiet har haft\r\nanledning att försvara. Vi kommer att stödja\r\nreservation 7.</pre><pre>När det gäller ersättningen till nämndemän vill jag\r\nframhålla att det inte är så underligt att det är svårt\r\natt rekrytera nämndemän. Regeringen,\r\ndomstolarna och även justitieutskottets majoritet\r\npoängterar att det är viktigt med en kunnig och\r\nrepresentativ nämndemannakår. Grundtanken\r\nbakom nämndemannainstitutionen är ju att de skall\r\nvara representativa för befolkningen. Men med\r\ndagens ordning för ersättningen är det inte möjligt\r\natt rekrytera nämndemän som representerar\r\nfolkflertalet så att man får en proportionell\r\nsammansättning av nämndemannakåren med\r\navseende på ålder, utbildning och andra faktorer.</pre><pre>Naturligtvis är även detta förslag otillräckligt.\r\nEgentligen borde det handla om full\r\nkostnadsersättning och ersättning för\r\ninkomstbortfallet. Man kan givetvis inte gå hur\r\nhögt som helst. Det tidigare motionskravet har\r\nvarit att man skall följa sjukkassans\r\nersättningsnormer. Men man har i alla fall kommit\r\nen bit på väg. Nämndemännen måste få en högre\r\nersättning. Vi kommer därför att stödja även\r\nreservation 8.</pre><pre>Anf. 193  LIISA RULANDER (kds):</pre><pre>Herr talman! Samhällets kostnader för den totala\r\nrättshjälpen har ökat med 63 % under perioden\r\n1986--1990. Mest ökade kostnaderna för rättshjälp\r\ngenom offentligt biträde och därefter kostnaderna\r\nför rättshjälp åt misstänkt i brottmål. Utskottet\r\nifrågasätter i betänkandet lämpligheten i att\r\nkostnaderna för offentligt biträde skall belasta\r\nrättshjälpsanslaget och ger regeringen till känna att\r\ndetta bör övervägas närmare.</pre><pre>Det är angeläget att bibehålla möjligheten att\r\nerbjuda människor statligt rättsskydd trots rådande\r\nekonomiska läge. Därför måste alla satsade kronor\r\nkoncentreras till de områden där de gör störst\r\nnytta.</pre><pre>Omfattande förändringar av såväl materiell som\r\norganisatorisk natur har skett inom\r\nrättshjälpsområdet under de senaste åren. Många\r\nav de lagändringar som har genomförts sedan\r\nrättshjälpsreformen trädde i kraft har syftat just till\r\natt minska statens kostnader för rättshjälpen.\r\nReformerna har också varit kostnadsdämpande,\r\nframför allt när det gäller den allmänna\r\nrättshjälpen. Ändå har ökningen av statens\r\nkostnader för rättshjälpen i stort inte kunnat\r\ndämpas tillräckligt mycket. Mot denna bakgrund\r\nhar Riksrevisionsverket haft i uppdrag att överväga\r\nom kostnaderna kan minskas utan att de\r\ngrundläggande syftena går förlorade.</pre><pre>I förra årets budgetproposition aviserades\r\nbesparingar med 40 miljoner kronor på\r\nrättshjälpsanslaget. Särskilt nämndes en sänkning\r\nav den övre inkomstgränsen för rätt till allmän\r\nrättshjälp. Det förslaget avslogs av riksdagen.\r\nHösten 1992 återkom regeringen med en ny\r\nproposition, vari föreslogs en höjning av\r\nrättshjälpsavgifterna. Denna lag trädde i kraft den\r\n1 mars i år.</pre><pre>Regeringen beslöt hösten 1991 att ändra\r\nDomstolsverkets bemyndigande att fastställa\r\ntaxorna enligt rättshjälpsförordningen och\r\nkonkursförordningen. Taxorna skall numera\r\nfastställas på grundval av en timkostnadsnorm som\r\nbeslutas av regeringen. I enlighet med vad som\r\naviserades i den nyss nämnda propositionen har\r\nregeringen hösten 1992 beslutat att differentiera\r\ntimkostnadsnormen på så sätt att den norm som\r\nskall ligga till grund för brottmålstaxan har satts\r\nlägre än den som skall ligga till grund för\r\näktenskapsskillnadstaxan resp.\r\nkonkursförvaltartaxan. Det bör också nämnas att\r\nfrågan om rättsligt bistånd till brottsoffer som\r\ndrabbats utomlands övervägs inom\r\nJustitiedepartementet.</pre><pre>Som jag tidigare sade har det skett mycket under de\r\nsenaste åren för att effektivisera verksamheten och\r\ndämpa kostnaderna utan att de människor som\r\nverkligen behöver denna hjälp skall bli lidande.\r\nSigrid Bolkéus tog upp en del av\r\nSocialdemokraternas reservationer. Behovet av att\r\ndämpa kostnadsutvecklingen är ju\r\nuppmärksammad och åtgärdas. Åtgärder med\r\nanledning av de biträdesersättningar som Sigrid\r\nBolkéus efterlyste på rättshjälpsområdet har redan\r\naktualiserats i regeringen. Vi kan inte göra mer än\r\nuppmärksamma och skynda på utvecklingen.</pre><pre>En annan fråga som togs upp av flera av de tidigare\r\ntalarna är de allmänna advokatbyråernas\r\nnedläggning. De byråer som saknar förutsättningar\r\nför att drivas lönsamt finns det ingen anledning att\r\nbehålla, om de kan ersättas på annat sätt utan att\r\nrättssäkerheten på något vis äventyras. Dessa\r\nbyråer har haft rekryteringssvårigheter. Om det nu\r\nfinns så bra allmänna advokatbyråer att personalen\r\nvill ta över, har det ingen betydelse för\r\nrättssäkerheten. Klienterna blir inte lidande på\r\ndetta. Tvärtom kan de advokaterna vara mer\r\nmotiverade än andra. Det kan innebära en positiv\r\nutveckling. Det har inte vidtagits så många fler\r\nåtgärder för att påskynda utvecklingen. Det senaste\r\nåret har visat att dessa byråer har gått bättre än\r\ntidigare.</pre><pre>Ersättningen till nämndemännen är en svår fråga.\r\nDet är ett helt riktigt konstaterande att de är\r\nalldeles för låga för att stimulera till rekrytering av\r\nbreda skaror av nämndemän som kan representera\r\nsvenska folket. Men ekonomin i Sverige i dag ser ut\r\nsom den gör. Vi vet att det är oerhört svårt att göra\r\nnågot åt just detta. Risken finns att man då kanske\r\nmåste minska antalet nämndemän till förmån för\r\nhöjda ersättningar till några nämndemän, och det\r\ntror jag inte att någon av oss i dag är intresserad av.\r\nVi torde få dras med de nuvarande ersättningarna\r\nett tag till. Jag är säker på att det inom en ganska\r\nsnar framtid ändå går att göra något litet åt detta\r\nproblem. Men just nu har vi inte kunnat hitta någon\r\nlösning. Ändå är vi överens om att behovet finns.\r\nVi har inte på något sätt en annan inriktning, utan\r\nvi konstaterar bara att det inte finns pengar för\r\ndetta ändamål.</pre><pre>Ulf Eriksson från Ny demokrati talade om skärpt\r\nkontroll och mer insyn. Utskottet har tidigare\r\nuttalat att det allmänna borde ha insyn i den\r\ndisciplinära verksamheten genom lekmän och att\r\nlekmän skall beredas plats i de organ som\r\nhandlägger disciplinfrågorna.\r\nLekmannainstitutionen har inte tillkommit med\r\ntanke på kontroll utan främst för att insyn är\r\nnågonting som man behöver ha. Det ligger en\r\nnegativ klang i ordet kontroll.</pre><pre>Berith Eriksson talade om information till\r\nnämndemännen. Det är riktigt att det finns många\r\nbrister i detta avseende. Men nämndemännens\r\nverksamhet omfattar så många olika frågor. Visst\r\nbehövs mer utbildning. Det kanske inte behövs\r\njuridisk utbildning. Det är inte meningen att man\r\nskall vara jurist för att få sitta i nämnden. Då har\r\nman hamnat alldeles fel. Men om man får för\r\nmycket utbildning, finns det en risk för att man blir\r\nså oerhört professionell att man inte tänker som\r\n''vanligt folk'' gör. Jag anser dock inte att detta\r\nskulle förhindra att vi skulle bjuda våra\r\nnämndemän på mer information om svåra\r\nområden. Det finns områden som man aldrig kan\r\nveta någonting om såvida man inte själv har\r\ndrabbats eller fått utbildning. Jag syftar då på\r\nsexual- och incestbrott. Men även här har vi en\r\nekonomisk verklighet att ta hänsyn till.</pre><pre>Sammantaget vill jag påstå att det trots det svåra\r\nekonomiska läget i Sverige ändå har lämnats\r\nutrymme för ett statligt rättsskydd för de grupper\r\nsom allra mest behöver det.</pre><pre>Eftersom jag inte kan komma på flera frågor som\r\njag har fått att besvara, avslutar jag detta inlägg.</pre><pre>Anf. 194  BERITH ERIKSSON (v) replik:</pre><pre>Herr talman! Jag glömde att yrka bifall till\r\nVänsterpartiets meningsyttring, och jag gör det\r\ndärför nu.</pre><pre>Jag vill till Liisa Rulander säga att det inte handlar\r\nom några stora pengar när det gäller information till\r\nnämndemän. Det handlar inte om utbildning, utan\r\ndet handlar om information. Det handlar inte heller\r\nom att de skall få utbildning i juridiska spörsmål,\r\nutan det handlar om att få t.ex. information och\r\nkunskap om hur barn fungerar och hur barn tänker.\r\nJag tar upp speciellt detta, eftersom det har visat sig\r\ni så många domar att det finns sådana luckor hos\r\nnämndemännen.</pre><pre>Jag fick ingen reaktion alls från Liisa Rulander när\r\ndet gäller offentligt biträde i utlänningsärenden.\r\nJag erinrar mig att hon hade ett särskilt yttrande i\r\nden frågan för något år sedan.</pre><pre>Anf. 195  LIISA RULANDER (kds) replik:</pre><pre>Herr talman! Liksom Berith Eriksson glömde jag\r\nmitt yrkande. Jag kunde på grund av mina nya\r\nglasögon inte se sista raden i mitt manuskript. Jag\r\nyrkar alltså bifall till hemställan i utskottets\r\nbetänkande och avslag på reservationerna. Jag ber\r\nom ursäkt för att jag glömde detta.</pre><pre>Berith Eriksson har helt rätt i att det behövs mer\r\nutbildning när det gäller hur barn tänker och\r\nfungerar. Jag upprepar det som jag sade tidigare om\r\natt det finns områden som man inte kan något om\r\nom man inte själv har råkat ut för det eller har\r\nutbildning i det. Därför är vi ganska överens om att\r\nman successivt måste införa mer utbildning för\r\nnämndemännen inom vissa specialområden.</pre><pre>Beträffande offentligt biträde i\r\nUtlänningsnämnden, har jag tidigare formulerat ett\r\nsärskilt yttrande i denna fråga, därför att det är\r\nangeläget att man verkligen ser på frågan om att det\r\ninte är samma myndighet som har flera\r\nansvarsområden och så att säga sitter på två stolar.\r\nJag har emellertid för min del ansett att det har gått\r\nför kort tid för att kunna komma fram till ett\r\navgörande om jag måste yrka på detta en gång till.\r\nDärför har jag ställt mig bakom det som har sagts\r\nhär.</pre><pre>Däremot har man redan från regeringen signalerat\r\natt man ämnar att kostnadsmässigt kanske lyfta ut\r\ndessa områden, att man åtminstone kommer att\r\ngöra något åt det för att förändra rådande situation\r\nför att få en bättre kontroll över detta. Det tror jag\r\när rätt väg. Jag hoppas också att det kommer fler\r\nbegränsningar, så att dessa två verksamheter\r\nkolliderar med varandra.</pre><pre>Anf. 196  BERITH ERIKSSON (v) replik:</pre><pre>Herr talman! Det som Vänsterpartiet tar upp i sin\r\nmeningsyttring är vem som skall förordna biträdet.\r\nDet är alltså inte fråga om, vilket Liisa Rulander\r\npåpekade, att ändra kostnader osv.</pre><pre>Sedan sade Liisa Rulander också att det hade gått\r\nför kort tid. Försöksverksamheten har ju pågått i\r\nfem år, och man har under den tiden inte uppnått\r\ndet som man ville uppnå när man påbörjade\r\nförsöksverksamheten, nämligen att förkorta\r\nhandläggningstiderna.</pre><pre>Jag saknar fortfarande en reaktion på det som\r\nfrågan gällde, nämligen vem som skall förordna\r\nbiträden.</pre><pre>Anf. 197  LIISA RULANDER (kds) replik:</pre><pre>Herr talman! Det som jag menade med för kort tid\r\när att det händer så oerhört mycket inom den\r\nverksamhet som har med Utlänningsnämndens\r\nområde att göra. Utlänningsärendena är ju oerhört\r\ntunga just nu på grund av den enorma\r\narbetsbelastningen. Därför menar jag att de\r\nåtgärder som har vidtagits inom Invandrarverket\r\nför att förbättra situationen och för att verkligen\r\nförkorta handläggningstiderna osv. har inte riktigt\r\nfått ge utslag på det sättet. Den mängd ansökningar\r\nsom inkommer är så oerhört mycket större än vad\r\nden var för bara något år sedan. Det som jag\r\nsyftade på var att de åtgärder som faktiskt har\r\nvidtagits just för att förkorta handläggningstiderna\r\ninte har gett det resultat som vi hade förväntat oss.\r\nDet som gjorde att jag tidigare bara skrev ett\r\nsärskilt yttrande var att detta förfarande har till\r\nsyfte att förkorta handläggningstiderna, eftersom\r\nman finns på ort och ställe. Med detta har jag låtit\r\nmig nöja, eftersom jag på något sätt kan inse att\r\ndetta logiskt sett borde förkorta tiden.</pre><pre>När däremot anhopningen blir den dubbla mot vad\r\nman har förväntat sig, är det naturligtvis oerhört\r\nsvårt att se något resultat, om vi inte har de dubbla\r\nresurserna.</pre><pre>Beträffande det som Berith Eriksson sade om vem\r\nsom skall förordna om offentligt biträde, vill jag\r\nsäga att jag förväntar mig att alla dessa bitar skall\r\nbli en helhet. Jag vill gärna se helheten i det och se\r\natt man, när man har utvärderat och försökt med\r\nolika modeller, till slut kommer fram till att om man\r\nändå lyfter bort kostnadsdelen kanske man också\r\nskall lyfta bort hela denna del och göra som\r\ntidigare. Det kanske är mer den typen av\r\nförväntningar som finns i fråga om detta, att man så\r\nsmåningom skall få en helhetsbild på detta.</pre><pre>Anf. 198  SIGRID BOLKÉUS (s):</pre><pre>Herr talman! När det gäller ministerns löfte för ett\r\noch ett halvt år sedan om att snarast ta initiativ till\r\növerläggningar, fick jag samma svar som den 14\r\ndecember, nämligen att frågan är aktualiserad. Jag\r\nvill ha besked: Har man tagit kontakt med\r\nAdvokatsamfundet? Pågår överläggningar? Är de\r\nslutförda? Vilket blev i så fall resultatet? Jag tycker\r\natt vi nu har väntat länge på en fråga som har\r\nförhalats.</pre><pre>Som jag påpekade finns det effektivitetsvinster och\r\nbesparingar att göra. I alla andra sammanhang talar\r\nregeringen om det svåra ekonomiska läget. Här kan\r\nman säga: Många bäckar små, blir en stor å. Vi\r\nkräver att det händer något i detta sammanhang.</pre><pre>När det gäller allmänna advokatbyråer, är vi ju\r\neniga om att de som saknar förutsättningar kan\r\nläggas ned. Jag nämnde då att man beträffande\r\nNorrlandslänen får ta andra hänsyn än\r\nekonomiska.</pre><pre>Att ta över allmänna advokatbyråer i egen regi, är\r\nju detsamma som att privatisera. Vi anser att de\r\nallmänna advokatbyråerna behövs. Är det, Liisa\r\nRulander, mer valfrihet för en klient att kunna välja\r\nmellan allmänna advokatbyråer och privata än\r\nmellan bara privata?</pre><pre>Anf. 199  LIISA RULANDER (kds) replik:</pre><pre>Herr talman! Enligt justitieministern är det\r\nnödvändigt och angeläget att de allmänna\r\nadvokatbyråerna så långt som det är möjligt drivs\r\npå samma villkor som enskilda advokatbyråer. Hon\r\nhar inte heller varit beredd att ta något initiativ till\r\nnågon mer genomgripande förändring av systemet\r\nmed allmänna advokatbyråer mot bakgrund av det\r\nsom jag redan tidigare har nämnt om detta.</pre><pre>Jag kan inte se motsättningen i att man vidgar\r\nvyerna när det gäller de allmänna\r\nadvokatbyråerna, därför att jag tror bestämt, som\r\ndet står i betänkandet, att förutsättningarna är så\r\nmycket mer annorlunda mot vad de var när de\r\nallmänna advokatbyråerna inrättades. Och det ena\r\nbehöver inte utesluta det andra. Om de allmänna\r\nadvokatbyråerna fortfarande har ett berättigande\r\noch fyller ett behov, är det väl utmärkt om man har\r\ndenna valfrihet. Jag menar att det ändå ligger en\r\nvalfrihet i att man inte direkt tar bort de allmänna\r\nadvokatbyråerna låter att dem i så fall försvinna\r\nsuccessivt. Det är ju ingen drastisk åtgärd som man\r\nvidtar på grund av kostnaderna, eftersom man inser\r\natt kostnaderna också påverkar den här åtgärden,\r\ndvs. att det kostar även att lägga ned dem. Jag kan\r\nfaktiskt inte se någon motsättning i detta just nu.\r\nOm man har kommit fram till att man har andra\r\ninstanser som också kan fylla detta behov och till en\r\nmindre kostnad, tycker jag att det är fullt\r\ntillräckligt.</pre><pre>Beträffande dessa överläggningar har jag inget mer\r\natt tillägga utöver det som utskottet har fått reda på\r\nnär det gäller beslutet den 14 december. Det får väl\r\ni så fall ministern göra.</pre><pre>Anf. 200  SIGRID BOLKÉUS (s) replik:</pre><pre>Herr talman! Liisa Rulander betonar valfriheten\r\näven när det gäller att välja advokattjänster. De\r\nskall jobba på samma villkor. Ja visst, de gör det i\r\ndag. De är utsatta för konkurrens, de har\r\nbonuslöner, osv.</pre><pre>Riktigt samma villkor är det inte. En viktig del är\r\natt allmänna advokatbyråer prioriterar\r\nrättshjälpsärenden. Det är ett krav som de privata\r\ninte har. Det är också ett skäl till att de skall vara\r\nkvar.</pre><pre>Sedan har vi de sociala skälen. De kvarstår faktiskt.\r\nEnskilda människors villkor försämras i snabb takt\r\noch privata advokatbyråer är inte så intresserade av\r\nsocial verksamhet. Det ger inga vinstpengar.</pre><pre>Vi har ett annat skäl, det regionalpolitiska. Hela\r\nSverige skall leva. Då gäller det att man har tillgång\r\näven till juridiska biträden.</pre><pre>Ett viktigt skäl är kostnadsutvecklingen, eftersom\r\nsjälvkostnaden vid allmänna advokatbyråer ligger\r\ntill grund för t.ex. timkostnadsnormen. Det är\r\nväldigt viktigt att vi har insyn i\r\nadvokatverksamheten, för det är skattemedel som\r\nanvänds. Vi avsätter nu 815 miljoner i\r\nförslagsanslag. Vi vet att det vid privata\r\nadvokatbyråer inte är ovanligt med en timkostnad\r\npå 1 500 kr. Inte skall vi tro att priserna kommer att\r\nsänkas om det blir bara privata advokatbyråer.</pre><pre>Anf. 201  LIISA RULANDER (kds) replik:</pre><pre>Herr talman! Som jag förstår finns det ändå ett\r\nberättigande för de allmänna advokatbyråerna. Jag\r\nskulle vilja vända på frågeställningen och säga så.</pre><pre>Det finns väl andra instrument för att justera hur\r\nmycket varje advokatbyrå tar ut i ersättning. Det\r\nmåste finnas någon norm för detta. Det är väl det\r\nman bör se över också.</pre><pre>Jag tycker att det är mycket bra om de allmänna\r\nadvokatbyråerna har den specialiteten att de\r\nprioriterar rättshjälpsärenden, att de har en social\r\nfunktion och att de även rent regionalpolitiskt fyller\r\nen funktion. Då menar jag att man verkligen har en\r\nvalfrihet. Det är där vi som politiker skall komma\r\nin och styra, så att även de som inte har alla\r\nmöjligheter här i världen får en chans. Det menar\r\njag att man får genom de här advokatbyråerna.</pre><pre>Meningen är ändå att de bara skall bli färre. Som\r\njag ser det nuvarande förslaget har vi i betänkandet\r\ninte tagit in något annat, och det finns inga andra\r\nförslag just nu än att man avvaktar det här. De här\r\nadvokatbyråerna har ändå blivit lönsamma. Det är\r\npositiv utveckling. Då har hotet om nedläggning\r\nsatt en effektivitetspress på dem som kanske bara\r\när positiv. Allting är inte alltid negativt i\r\nneddragningshänseende. Jag tycker att det kan\r\nvara bra att få avvakta och se tiden an om de här\r\nbyråerna kanske rent av kan få vara kvar just med\r\nhänvisning till det Sigrid Bolkéus säger, att de har\r\nde här tre väldigt viktiga områdena, som jag också\r\nvärderar högt.</pre><pre>Anf. 202  SIGRID BOLKÉUS (s) replik:</pre><pre>Herr talman! Det är bra att Liisa Rulander säger att\r\nde allmänna advokatbyråerna har ett berättigande.\r\nDet är faktiskt självkostnadsnormen som är\r\ngrunden för timersättningen. Det var kostnaderna\r\nvid allmänna advokatbyråer som Högsta domstolen\r\nstödde sig på när man fattade beslutet den 19 mars.</pre><pre>Justitieministern säger egentligen att om hon hade\r\nhaft de 90 miljonerna skulle de allmänna\r\nadvokatbyråerna ha avvecklats. Skälet till att det\r\ninte blir så är att det kostar för mycket. Men jag\r\nskulle vara väldigt glad om hela\r\nutskottsmajoriteten delar Liisa Rulanders\r\nuppfattning om att allmänna advokatbyråer är\r\nviktiga även i fortsättningen.</pre><pre>Hotet har inte varit någon morot ute på fältet. Det\r\nhar snarare ställt till oreda och osäkerhet. Så vet\r\nman att det alltid är när man lever under\r\nnedläggningshot.</pre><pre>Anf. 203  ULF ERIKSSON (nyd):</pre><pre>Herr talman! Vi kom in på nämndemännen\r\ntidigare, Liisa Rulander. Jag tycker att\r\nlekmannainslaget i domstolen är viktigt, men man\r\nkan ställa sig frågan -- vi har faktiskt diskuterat det\r\ninom Ny demokrati -- om de absolut måste vara\r\npolitiskt tillsatta. Jag tycker att vi som har\r\nanknytning till justitieutskottet kan tänka på det.\r\nDet går att få ett lekmannainslag även utanför\r\npolitiken. Den frågan kan alltså diskuteras. Jag vet\r\ninte om vi skall ha den debatten i kväll, men ni kan\r\nfundera på det framöver.</pre><pre>I disciplinnämnden, som vi var inne på när det\r\ngällde tillsynen av advokatverksamheten, är både\r\nordföranden och vice ordföranden samt fem\r\nledamöter alla advokater. Sedan finns det två andra\r\nledamöter. Vi anser att man bör ha fler ledamöter\r\nsom inte är advokater. Det är vad vi menar.</pre><pre>Överläggningen var härmed avslutad.</pre><pre>(Beslut skulle fattas den 22 april.)</pre><pre>13 §  Anslag till brottsskadenämnden m.m.</pre><pre>Föredrogs</pre><pre>justitieutskottets betänkande</pre><pre>1992/93:JuU27 Anslag till brottsskadenämnden\r\nm.m. (prop. 1992/93:100 delvis).</pre><pre>Anf. 204  KARL GUSTAF SJÖDIN (nyd):</pre><pre>Herr talman! Det kränkta brottsoffret måste ges\r\nreella möjligheter och rättigheter att återvinna sin\r\nmänskliga status -- sitt människovärde.</pre><pre>I politiska och rättsliga sammanhang tas knappast\r\nnågon hänsyn till brottsoffrens känslor av\r\nförtvivlan, orättvisa, förnedring, oro inför\r\nframtiden och inte minst känslor som orsakas av\r\nekonomiska bekymmer som har sin grund i brottet.</pre><pre>Det grundläggande motivet för de förslag som förs\r\nfram i vår motion är att staten har ett ansvar för att\r\nmedborgarna inte drabbas av brott. Om en\r\nmedborgare utsätts för brott, t.ex. ett sexuellt\r\növergrepp, en våldtäkt, är det staten som har\r\nmisslyckats i sin uppgift att skydda medborgaren.\r\nStaten skall då ta det fulla ansvaret, och\r\nmålsäganden skall ges hjälp och stöd, men också\r\nkunna anförtros makten över de medel och\r\nmöjligheter som kan behövas för att få\r\nåterupprättelse, dvs. att bl.a. själv få föra talan\r\nsamt att få ett bestämmande inflytande över\r\npåföljdsvalet.</pre><pre>Herr talman! På många håll finns också särskilda\r\nkvinnojourer och kvinnohus dit misshandlade\r\nkvinnor kan söka sig. Brottsofferjourer finns på\r\nomkring 60 olika ställen i landet. De arbetar ideellt\r\nmed att hjälpa brottsoffer till rätta. Brottsoffret\r\nskall kunna slussas till en brottsofferjour från\r\npolisstationen.</pre><pre>Jourverksamheten kan behöva kompletteras av\r\nkriscentrum där både brotts- och olycksoffer kan få\r\nhjälp. Staten, landstingen och försäkringsbolagen\r\nskulle tillsammans kunna svara för verksamheten.</pre><pre>Generellt sett anser Ny demokrati att anslagen till\r\nbrottsoffren och den verksamhet som\r\nbrottsofferjourer, kvinnojourer och kvinnohus\r\nbedriver måste öka. Dagens disproportion mellan\r\nvård av brottsoffer och vård av brottslingar är\r\nabsurd.</pre><pre>Ny demokrati accepterar det föreslagna anslaget till\r\nkvinnojourer i förslaget till statsbudget för 1993/94,\r\nmen anser att anslaget till brottsofferjourer måste\r\nfördubblas.</pre><pre>Brottsskadenämnden har begärt att anslaget för\r\nbudgetåret 1993/94 ökas med 15 miljoner kronor.\r\nRegeringens förslag innebär en höjning med 10\r\nmiljoner kronor. Ny demokrati anser att anslaget\r\ntill Brottsskadenämnden skall höjas med 5 miljoner\r\nutöver detta.</pre><pre>Herr talman! Brottsoffren måste få någon att vända\r\nsig till som tar hand om allt redan från början -- en\r\nbrottsofferombudsman.\r\nBrottsofferombudsmannen skall ha en saklig\r\nkompetens om brottsoffrens speciella situation och\r\nkunna ta sig an brottsoffrens bekymmer,\r\nekonomiska och andra, samt ge hjälp och stöd. Att\r\nenbart vända sig till en advokat räcker inte, då\r\nadvokatstandarden kan vara alltför ojämn.\r\nFörutsättningarna för att inrätta verksamhet med\r\nen eller flera brottsofferombudsmän samt formerna\r\nför detta måste utredas.</pre><pre>En särskild brottsofferfond bör snabbt kunna ge\r\nerforderlig ekonomisk hjälp.\r\nBrottsofferombudsmannen bör kunna besluta om\r\nhjälpen. Brottsofferombudsmannen bör också\r\nkunna hjälpa till att t.ex. sälja ett hus, som\r\nsjälvfallet inte skall säljas med förlust för familjen,\r\ndå brottsoffret på grund av brottet får svårigheter\r\natt bo kvar. Vid förlust får brottsofferfonden gå in,\r\nså att familjen inte skadas i ekonomiskt hänseende.\r\nBrottsofferfonden skall kunna betala ut ersättning\r\ninnan dom på skadestånd föreligger.</pre><pre>Herr talman! En brottsofferfond bör snarast\r\ninrättas. Vid beräkningen av medel för\r\npolisväsendet avseende budgetåret 1993/94 föreslår\r\nregeringen att en besparing tas ut om 150 miljoner\r\nkronor. Denna besparing bör enligt Ny demokratis\r\nmening kunna läggas till grund för inrättandet av en\r\nsärskild brottsofferfond. Ett alternativt\r\nfinansieringsförslag är att använda de ca 100\r\nmiljoner kronor som kan frigöras om rätten för\r\nasylsökande att få rättsligt biträde enligt\r\nrättshjälpslagen begränsas. Fonden kan tillföras\r\nytterligare medel genom att dömda brottslingar\r\ntvingas betala förslagsvis 500 kr till fonden.</pre><pre>Målsättningen för brottsofferfonden är att\r\nbrottsoffren och deras familjer skall få full\r\nekonomisk ersättning för i princip varje tänkbar\r\nnegativ konsekvens av betydelse som brottet\r\nmedfört.</pre><pre>Det är inte givet att brottsofferombudsmannen och\r\nbrottsofferfonden skall vara statliga eller allmänna\r\ninrättningar. Formerna bör diskuteras.\r\nVerksamheten kan också ske i privat regi. Men om\r\nman ser brott som ett misslyckande för staten,\r\nförefaller det mest naturligt att staten även\r\ngaranterar ombudsmanna- och fondfunktionerna.</pre><pre>Herr talman! Reglerna för ersättning till\r\nbrottsoffren måste, som framgår, bli betydligt\r\ngenerösare. I princip skall alla skador, direkta och\r\nindirekta, som uppkommer på grund av ett brott\r\nersättas fullt ut av brottslingen eller av\r\nbrottsofferfonden, om brottslingen inte kan betala.\r\nSkadeståndsbeloppen till brottsoffren måste alltså\r\ngenerellt sett höjas. Dessutom kan det bli fråga om\r\natt vidga möjligheterna till skadestånd och\r\nersättning. Skadeståndslagen måste ändras, bl.a. i\r\nfrågan om huruvida jämkning till förmån för den\r\nsom är skyldig att utbetala skadestånd på grund av\r\nbrott kan behöva tas bort eller begränsas.</pre><pre>Herr talman! Det finns ingen generell skyldighet\r\nför allmänheten att ingripa mot eller avvärja ett\r\npågående brott. I stället uppfattas huvudregeln så,\r\natt allmänheten skall hålla sig på avstånd för att inte\r\nriskera åtal och annat obehag av ett ingripande som\r\nmåhända gått för långt. Åskådarnas passivitet är ett\r\nkännbart faktum för många brottsoffer. Även\r\nbrottsoffret kan råka illa ut, om han eller hon i syfte\r\natt avvärja ett angrepp tar till mer våld än nöden\r\nkräver.</pre><pre>Frågor om allmänhetens skyldighet att ingripa vid\r\npågående brott eller att förhindra brott och\r\nbrottsoffrets rätt att avvärja ett pågående brott eller\r\natt förhindra brott måste ses över.</pre><pre>Herr talman! Ny demokrati ställer sig bakom de\r\nsynpunkter som kommit till uttryck i Madeleine\r\nLeijonhufvuds översyn av bl.a.\r\nmedverkansreglerna efter den debatt som utbröt\r\nefter händelserna i Lindome.</pre><pre>Frågan om utvidgat straffansvar för underlåtenhet\r\natt hindra resp. anmäla eller avslöja brott bör\r\nnärmare utredas. Madeleine Leijonhufvud\r\nkonstaterar i slutet av sin översyn att det finns\r\nanledning att pröva om man inte i någon mån bör\r\nvidga ansvaret för medhjälp till brott och\r\nunderlåtenhet att hindra, avslöja eller anmäla\r\nbrott. Sådana jämkningar av gränserna för\r\nstraffansvaret kan vara motiverade, om därigenom\r\nen bättre överensstämmelse med den allmänna\r\nrättsuppfattningen kan uppnås och förtroendet för\r\nrättssystemet stärkas.</pre><pre>Om det är någonting som behöver stärkas i vårt\r\nsamhälle, är det förtroendet för rättssystemet.\r\nDenna förstärkning är t.o.m. viktigare att satsa på\r\nän den ekonomiska kris som vi upplever i dag.</pre><pre>Herr talman! Frågor som stärker brottsoffrens\r\nställning är viktiga för Ny demokrati. Därför yrkar\r\njag bifall till samtliga våra reservationer i detta\r\nbetänkande.</pre><pre>Anf. 205  BERITH ERIKSSON (v):</pre><pre>Herr talman! I betänkandet om anslag till\r\nBrottsskadenämnden m.m. har Vänsterpartiet en\r\nmeningsyttring som handlar om mer pengar till\r\nbrottsofferjourerna. Sådant motionsyrkande har\r\nockså Ny demokrati. Jag ser att Ny demokrati har\r\nanslutit sig till vår motion i sin reservation. Vi har\r\ndäremot inte budgeterat lika mycket pengar.\r\nDärför blir det väl i omröstningen fråga om att\r\ndessa två yrkanden ställs mot varandra.</pre><pre>Det bör finnas 118 brottsofferjourer, om det skall\r\nfinnas täckning över hela landet. Så fortfarande\r\nhandlar det om en utbyggnad. Nästa steg, som är\r\nönskvärt, är att jourerna får arbeta under mindre\r\nosäkerhet när det gäller finansieringen. Den tid\r\nsom i dag skulle behövas för att hjälpa brottsoffer\r\ngår i alldeles för stor utsträckning åt att söka\r\nfinansiärer. Samtidigt känner man inte säkerhet för\r\natt kunna fortsätta att driva verksamheten. Det\r\nhjälper väl knappast till i deras viktiga uppgift i\r\nsamhället, att ta hand om brottsoffren.</pre><pre>Sedan vill jag säga några ord om Ny demokratis\r\nreservation om inrättande av kriscentrum för\r\nbrottsoffer. Det finns ett sådant i Stockholm. Såvitt\r\njag minns var det också det som första gången lade\r\nfram kravet på en brottsofferombudsman. När det\r\ngäller brottsofferombudsman hade Vänsterpartiet\r\nför ett år sedan krav på en sådan. Då tänkte vi oss\r\natt det skulle handla om ett mycket bredare\r\nverksamhetsområde, därför att brottsoffer inte\r\nbara är enskilda individer som råkar ut för\r\nvåldsbrott. Det kan också handla om stora grupper\r\nav människor som drabbas av miljöskador till följd\r\nav miljöbrott och också arbetsmiljöbrott.</pre><pre>Vi inväntar utredningen om grupptalan i domstol\r\ninnan vi lägger fram vårt krav igen. Ett\r\narbetsområde för en brottsofferombudsman bör\r\nvara att inrätta nya brottsofferjourer och ha ansvar\r\nför det. Så vi har mycket bredare tankar om en\r\nbrottsofferombudsmans arbetsfält.</pre><pre>Jag yrkar bifall till Vänsterpartiets meningsyttring.</pre><pre>Anf. 206  BIRGIT HENRIKSSON (m):</pre><pre>Herr talman! Justitieutskottets betänkande 27\r\nhandlar om anslag till Brottsskadenämnden m.m.\r\nUtskottet har behandlat dels regeringens förslag\r\nom anslag till Brottsskadenämnden, dels också ett\r\nstort antal motioner som har väckts under den\r\nallmänna motionstiden i år.</pre><pre>Brottsskadenämnden prövar ju ärendena enligt\r\nbrottsskadelagen om ersättning för skador på grund\r\nav brott. Det är även härifrån som bidrag utbetalas\r\ntill Brottsofferjourernas riksförbund.</pre><pre>Brottsskadenämndens verksamhet har ökat mycket\r\nkraftigt under de senaste åren, både vad gäller\r\nantalet ärenden och vad gäller utbetald ersättning.\r\nAntalet personskadeärenden har under den senaste\r\nfemårsperioden ökat från 576 till 1 618. Antalet\r\nsakskadeärenden har ökat från 783 till 863. De\r\nbelopp som utbetalats har vad gäller personskador\r\nökat från 6 miljoner till ca 24 miljoner -- en icke\r\nföraktlig summa -- och vad gäller sakskadorna från\r\nca 1 miljon till 1,3 miljoner kronor.</pre><pre>För närvarande pågår ett översynsarbete i\r\nJustitiedepartementet, som syftar till att i olika\r\navseenden stärka just brottsoffrens ställning. Detta\r\när en sak som jag särskilt vill påpeka för Karl\r\nGustaf Sjödin, eftersom detta är en fråga som vi\r\nmoderater, men också övriga borgerliga partier, har\r\ndrivit i många år. Därför hälsar vi med största\r\ntillfredsställelse att denna översyn nu görs.</pre><pre></pre><pre>Justitieministern har klart uttalat att det är just\r\nbrottsoffrens ställning som skall stärkas. Bl.a.\r\növerväger man nu frågor om ett eventuellt\r\ninrättande av en brottsofferfond. Man gör också en\r\növersyn för att utröna hur man genom samordning\r\noch samverkan från olika myndigheter bättre kan\r\nmöta brottsoffrens behov av stöd och hjälp.</pre><pre>Vid översynen behandlar man också frågor om\r\ninformation till brottsoffren angående samhällets\r\nhjälp- och stödinsatser. Man räknar med att en\r\ndepartementspromemoria mycket snart kan bli\r\nföremål för remissbehandling.</pre><pre>I reservation 1 av Ulf Eriksson hävdas det att\r\nbidraget till BOJ, brottsofferjourerna, borde höjas\r\nmed ytterligare 1 miljon kronor. Denna fråga har\r\nbehandlats tidigare av utskottet.</pre><pre>Vi har, herr talman, fastlagt att bidraget borde\r\nuppgå till en sådan nivå att det blir möjligt att\r\nfortsätta uppbyggandet av brottsofferjourer.\r\nStyrkan hos de här ligger ju i det ideella\r\nengagemanget, i det frivilliga, mänskliga\r\nengagemanget. Brottsofferjourerna har inte det\r\nförfattningsreglerande förhållningssätt som\r\nmyndigheter måste ha. Utskottsmajoriteten delar\r\nhär justitieministerns bedömning beträffande\r\nmedelsbehovet.</pre><pre>Vidare har den kommitté som skall överväga en\r\nförändring av ersättningsnivån fått tilläggsdirektiv.\r\nArbetet skall bedrivas skyndsamt. Delbetänkande\r\n84 lades fram 1992 och för närvarande\r\nremissbehandlas det. Det gäller också\r\ndepartementspromemorian DepPM93:11 om\r\nvårdnadshavares skadeståndsansvar.</pre><pre>Oerhört mycket är alltså på gång just i fråga om\r\ndetta område och just den inriktning som här\r\nefterlysts.</pre><pre>Full ersättning utgår enligt skadeståndslagen,\r\noavsett om skadan orsakats genom brott eller på\r\nannat sätt. Vad gäller ideell skada pågår, som sagt,\r\nett utredningsarbete. Vissa förslag har även här\r\nremissbehandlas.</pre><pre>Herr talman! Jag yrkar alltså avslag även på\r\nreservationerna 2 och 3.</pre><pre>När det gäller reservationerna till förmån för\r\nmotionerna 809 och 821 hänvisar jag faktiskt till\r\ntexten på s. 6 i betänkandet, där det står att det\r\nredan i budgetpropositionen framhålls att\r\nbrottsoffren har kommit i skymundan men att\r\nbrottsofferfrågorna nu fått en starkt ökad vikt och\r\natt åtskilliga reformer har gjorts för att stärka\r\nställningen för den som utsatts för brott.\r\nJustitieministern anför vidare i denna proposition\r\natt det finns all anledning att fortsätta detta arbete.</pre><pre>Inriktningen är alltså klar.</pre><pre>Vad gäller inrättandet av speciella kriscentrum kan\r\njag bara konstatera att det är självklart att\r\nbrottsoffers behov av personligt stöd inte alltid kan\r\ntillgodoses genom åtgärder från polis, åklagare\r\neller domstol. Men det finns ju brottsofferjourer\r\noch många andra samhällsorgan. Jag yrkar därför\r\navslag även på denna reservation.</pre><pre>Herr talman! Det är polisens, åklagarens och\r\ndomstolens skyldighet att se till att brottsoffrens\r\nintressen tillvaratas.</pre><pre>Vi har även en justitieombudsman, JO, som skall\r\növervaka myndigheternas tillämpning av lagar och\r\nandra författningar. Vi i utskottet har därför haft\r\nsvårt att se att det skulle finnas ett behov av en\r\nsärskild brottsofferombudsman.</pre><pre>Avslutningsvis yrkar jag bifall till hemställan i\r\nbetänkandet i dess helhet och avslag på\r\nreservationerna, det särskilda yttrandet och,\r\neventuellt, motionerna.</pre><pre>Anf. 207  KARL GUSTAF SJÖDIN (nyd)\r\nreplik:</pre><pre>Herr talman! Det är bra att brottsoffrens ställning\r\nkommer att stärkas. Jag vet att de borgerliga\r\npartierna länge har pläderat för den saken här i\r\nriksdagen.</pre><pre>Vi i Ny demokrati vill här ytterligare markera vår\r\ninställning. Det bör alltså finnas en majoritet för\r\ndetta när utredningarna läggs på riksdagens bord.</pre><pre>Beträffande stödet till BOJ, brottsofferjourerna,\r\nvill jag säga att vi för ovanlighetens skull -- jag\r\nuttrycker mig så, eftersom alla säger att vi inte\r\nfinansierar saker och ting -- har föreslagit en\r\növersyn av de ersättningar som ges till offentligt\r\nbiträde när när det gäller asylsökande. Det har ju\r\nblivit en ökning med 98 %. Jag har stort förtroende\r\nför Invandrarverket och tror att det räcker med\r\ndess grundutredning. Men sedan kan åtgärder\r\nvidtas.</pre><pre>Det har ju visat sig att 96 % av vissa grupper som\r\nhar överklagat får lämna landet. Detta har varit\r\nbekant. Men genom olyckliga beslut har man\r\nfastnat i reglerna. Naturligtvis följs ju de lagar och\r\nregler som gäller i Sverige. Sverige är en rättsstat,\r\nså det är inget fel med det. Men någon ordning\r\nborde kunna åstadkommas för att förkorta nämnda\r\ntid och framför allt för att minska kostnaderna i\r\nsammanhanget.</pre><pre>För övrigt beträffande detta med kriscentrum och\r\nen brottsofferombudsman framgår det av\r\nbetänkandet att ståndpunkten är densamma som\r\ntidigare när frågan om kriscentrum behandlats.\r\nMan har förutsatt att samhällsorgan som haft att\r\nsvara för den individuella vården organiserar sin\r\nverksamhet på ett sådant sätt att det är möjligt att\r\nuppfylla de krav som rimligen kan ställas.</pre><pre>Tyvärr finns det många gånger brister. Det är därför\r\nsom vi i Ny demokrati vill lyfta fram de här\r\nfrågorna. Vi för vår del är övertygade om att man\r\nkommer att inse att det finns ett behov av att inrätta\r\nen brottsofferombudsman -- precis som var fallet på\r\nden tiden då en barnombudsman inrättades.</pre><pre>Anf. 208  BIRGIT HENRIKSSON (m)\r\nreplik:</pre><pre>Herr talman! Jag är naturligtvis glad över att Karl\r\nGustaf Sjödin här aviserar att det i fråga om\r\nnämnda översyn kommer att finnas en majoritet för\r\nett ökat stöd till hjälp för brottsoffer. Här går en\r\nskiljelinje. Det handlar ju om något som vi på\r\nborgerligt håll mycket länge har kämpat för. Det\r\ngäller alltså att även stärka just offrens ställning.</pre><pre>Både i kammaren och i utskottet har det ju funnits\r\nolika uppfattningar. Jag är därför mycket glad över\r\natt även Ny demokrati har samma inriktning som vi\r\nandra här.</pre><pre>När det gäller förkortningen av asylärendetiden är\r\nvi även helt överens. Det är också ett gammalt\r\nborgerligt krav. Men i ärlighetens namn måste jag\r\nsäga att detta krav nog omfattats av flertalet partier\r\ni riksdagen. Men svårigheter uppstår när det blir\r\nanhopningar -- och så har det varit under de senaste\r\nåren -- samt när vi har krig och helt nya situationer\r\ni Europa. Då håller inte riktigt de riktlinjer som har\r\ndragits upp.</pre><pre>Som Karl Gustaf Sjödin säger lär man sig\r\nnaturligtvis snabbt hur överklagningsärenden skall\r\ndrivas. Men i en rättsstat är det inte så enkelt att\r\ngöra något åt den saken. Det går inte att bara säga\r\natt en del får överklaga och att andra inte får göra\r\ndet.</pre><pre>Vi får väl även här avvakta den översyn av reglerna\r\nsom jag tror måste komma förr eller senare.</pre><pre>Anf. 209  ALF ERIKSSON (s):</pre><pre>Herr talman! Med anledning av det betänkande\r\nsom vi nu debatterar kan vi, som Birgit Henriksson\r\nsade, konstatera att samhällets stöd till brottsoffren\r\nhar ökat från 6 till 24 miljoner kronor sedan 1987/88\r\noch att ökningen väntas fortsätta. Att ökningen är\r\nså stor beror mindre på brottsutvecklingen och mer\r\npå den kännedom som brottsoffren får om\r\nmöjligheten att söka stöd.</pre><pre>Denna utveckling är positiv, och vi välkomnar den\r\nupplysning som polisen och andra lämnar till\r\nbrottsoffren på ett tidigt stadium. Vi tror att denna\r\ninformation kan bli ännu bättre i framtiden.</pre><pre>Det råder stor enighet om stödet till brottsoffren,\r\noch vi socialdemokrater anser att det är den\r\nviktigaste frågan efter den brottsförebyggande\r\nverksamheten.</pre><pre>I betänkandet har också behandlats ett flertal\r\nmotioner där man föreslår inrättandet av en\r\nbrottsofferfond. Flera motionärer förespråkar att\r\nde dömda skall bidra till fondens finansiering.\r\nUtskotten finner förslagen intressanta och vill\r\növerväga frågan närmare.</pre><pre>Vi socialdemokrater har med anledning av detta\r\navlämnat ett särskilt yttrande. Vi motsätter oss inte\r\natt en brottsofferfond övervägs, men vill markera\r\natt vi inte anser det lämpligt att finansiera fonden\r\npå det sätt som motionärerna förespråkar.</pre><pre>Det skulle enligt vår uppfattning behövas ett\r\nkomplicerat regelverk för att fastställa vilka dömda\r\nsom skall betala vad till fonden. Skall en som är\r\nskyldig till mord eller misshandel betala lika mycket\r\ni avgift som en som dömts för ekonomisk\r\nbrottslighet? Det skulle också bli så att fondens\r\nstorlek skulle vara beroende av antalet dömda och\r\ninte av det verkliga behovet av ersättning till\r\nbrottsoffren.</pre><pre>Herr talman! Vi socialdemokrater vill med det\r\nsärskilda yttrandet markera vår ståndpunkt. I\r\növrigt ställer vi oss bakom utskottets hemställan.</pre><pre>Anf. 210  BIRGIT HENRIKSSON (m):</pre><pre>Herr talman! Jag vill bara kort påpeka att jag med\r\nmycket stor glädje hälsar den omsvängning som\r\nskett i sättet att se på brottsoffren och att de intar\r\nen så central plats.</pre><pre>Vad gäller inrättandet av fonden vill jag säga att den\r\nju är under utredning. Vi vet i dag inte så mycket\r\nom dess inriktning. Jag förutsätter att utredningens\r\nresultat kommer att läggas på justitieutskottets\r\nbord inom en mycket snar framtid, och jag vill\r\ndärför avvakta med besked på den punkten tills\r\nutredningen är genomförd.</pre><pre>Överläggningen var härmed avslutad.</pre><pre>(Beslut skulle fattas den 22 april.)</pre><pre>14 §  Anslag till Svensk författningssamling\r\nm.m.</pre><pre>Föredrogs</pre><pre>justitieutskottets betänkande</pre><pre>1992/93:Ju28 Anslag till svensk författningssamling\r\nm.m. (prop. 1992/93:100 delvis).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 22 april.)</pre><pre>15 §  Statliga företag</pre><pre>Föredrogs</pre><pre>näringsutskottets betänkande</pre><pre>1992/93:NU27 Statliga företag (prop. 1992/93:100\r\ndelvis).</pre><pre>Anf. 211  BO FINNKVIST (s):</pre><pre>Herr talman! Förra veckan hade vi här i kammaren\r\nen lång debatt om näringspolitik. Också de statliga\r\nföretagen är viktiga i denna debatt. Den statliga\r\nföretagssektorn skiljer numera ut sig på ett mycket\r\npositivt sätt vad gäller resultat, sysselsättning,\r\ninvesteringar m.m.</pre><pre>Vi har kort sagt en mycket framgångsrik statlig\r\nföretagsgrupp. Så är fallet i dag efter en\r\nframgångsrik omvandlingsperiod under 1980-talet\r\nunder en socialdemokratisk regeringsperiod.</pre><pre>Förvaltningsbolaget för de statliga företagen hade\r\nen viktig roll i den processen. Vi socialdemokrater\r\nvill ha en fortsättning på denna framgångsrika\r\npolitik. Den borgerliga regeringen och\r\nutskottsmajoriteten har fattat beslut som minst sagt\r\näventyrar denna positiva utveckling. Vi anser inte\r\natt det finns någon anledning att sälja ut\r\nvinstgivande företag av ideologiska skäl.</pre><pre>Det finns också en uppgörelse om ett moratorium\r\npå detta område, vilken man knappast kan påstå att\r\nregeringen lever efter. Man planerar fortfarande\r\nomfattande utförsäljningar.</pre><pre>De två reservationer som är fogade vid\r\nnäringsutskottets betänkande nr 27 handlar om\r\ndessa frågor. Herr talman! Jag vill yrka bifall till de\r\ntvå reservationerna.</pre><pre>Enligt vår mening bör staten även fortsättningsvis\r\nha en viktig roll som ägare av företag, inom såväl\r\nbasindustrierna som andra branscher. Det är\r\nangeläget med en motvikt till privata företag. Det\r\nfinns ingen anledning att sälja ut välskötta företag\r\nsom, sett över en konjunkturcykel, uppvisar ett bra\r\nekonomiskt resultat.</pre><pre>Det kan också vara motiverat av andra skäl med ett\r\nstatligt ägande av företag i vissa speciella branscher.\r\nEn utförsäljning av statens naturtillgångar skulle\r\nleda till en utarmning av landsbygden och\r\nglesbygden. Det finns en uppenbar risk för att\r\nprivata köpare inte är beredda att ta det långsiktiga\r\nansvar som krävs i dessa branscher.</pre><pre>Det moratorium som nu råder i fråga om\r\nutförsäljning av statliga företag fyller en viktig\r\nnäringspolitisk funktion. Enligt regeringens\r\nursprungliga planer skulle aktier säljas för ca 10\r\nmiljarder kronor per år under överskådlig tid\r\nframöver. Detta skulle i ett slag ta i anspråk en stor\r\ndel av det riskkapital som behövs för det övriga\r\nnäringslivet, inte minst för de små och medelstora\r\nföretagen.</pre><pre>Vi anser att riksdagen bör återkalla bemyndigandet\r\nför regeringen att avyttra statens aktier i de berörda\r\nföretagen. Det i budgetpropositionen framlagda\r\nförslaget om anslag till kostnader för vissa\r\nomstruktureringsåtgärder m.m. i företagen\r\navstyrks följaktligen. Vi utgår från att regeringen i\r\navvaktan på att bemyndigandet återkallas står fast\r\nvid överenskommelsen om moratorium för\r\nutförsäljning av statliga företag.</pre><pre>Det innebär inte ett kategoriskt avvisande av\r\nförändringar i den statliga företagssektorn. Sådana\r\nförändringar måste dock prövas från fall till fall och\r\ni vederbörlig ordning underställas riksdagen för\r\nbeslut.</pre><pre>Vi anser också att regeringen bör pröva\r\nmöjligheten att bilda en statlig skogskoncern\r\nbestående av ASSI, Domän AB och Ncb AB. Detta\r\nhar avstyrkts av utskottsmajoriteten, men jag har\r\nförstått att Domänverket har fått en ny chef, som\r\ntill min glädje har tagit upp detta förslag och skall\r\nundersöka det. Det är bra. Cheferna i de statliga\r\nföretagen är mera framsynta än den borgerliga\r\nutskottsmajoriteten.</pre><pre>Enligt vår mening måste staten utöva sin\r\nägarfunktion på effektivaste möjliga sätt.\r\nFörvaltningsbolaget Fortia bildades just med syftet\r\natt staten skulle vara mer aktiv i sin roll som ägare\r\nav företag.</pre><pre>Vi kräver att ett nytt bolag för förvaltning av de\r\nstatliga företagen tillskapas. Regeringen bör lämna\r\nförslag till bildande av ett sådant bolag.</pre><pre>Även om förslaget om återkallande av\r\nbemyndigandet för regeringen att sälja ut statens\r\naktier i olika företag inte skulle vinna riksdagens\r\nbifall, bör det nämnda förvaltningsbolaget för de\r\nstatliga företagen etableras.</pre><pre>Ett moratorium innebär att det statliga ägarskapet\r\nkommer att bestå under lång tid framöver. Det\r\nbehövs därför en effektiv ledning för\r\nföretagsgruppen.</pre><pre>Herr talman! Jag yrkar återigen bifall till de två\r\nreservationer som är fogade vid betänkandet.</pre><pre>Anf. 212  FÖRSTE VICE TALMANNEN:</pre><pre>Jag vill meddela att det är min avsikt att med\r\nledamöternas hjälp försöka hinna genomföra också\r\nbehandlingen av näringsutskottets betänkande nr\r\n26. Jag hemställer därför att ledamöterna kortar av\r\nsina anföranden. Däremot kommer\r\nkonstitutionsutskottets återstående ärende icke\r\nupp till behandling i kväll.</pre><pre>Anf. 213  BENGT HURTIG (v):</pre><pre>Herr talman! Vänsterpartiet är för olika former av\r\nägande i näringslivet. Men det nu avgivna\r\nbetänkandet om stöd till privatisering av statliga\r\nföretag är, enligt vår mening, lika torftigt och ytligt\r\nsom tidigare betänkanden i denna fråga.</pre><pre>\r\nI propositionen är fortfarande huvudinriktningen\r\natt staten är olämplig som ägare då staten är den\r\nsom skall ställa upp regler för näringslivet. Det\r\nheter att statens roll skall inskränkas till att stärka\r\nmarknadsekonomin och konkurrensen. I förkortad\r\nform upprepas denna argumentation för att\r\nförsvara utförsäljning av naturtillgångar som\r\nskogar, mark och vattenkraft och dessutom\r\nbasindustrier för förädlande av produkter. Bara i\r\nNorrbottens län uppskattas de statliga företagen\r\nsom skall försäljas ha ett maknadsvärde på ca 40\r\nmiljarder kronor.</pre><pre>Fraser som att staten ställer upp spelreglerna för ett\r\nfritt enskilt ägande och en fri konkurrens är inget\r\nannat än en skönmålning i syfte att skyla över\r\nverkligheten.</pre><pre>I verklighetens värld är, tvärtom, de stora\r\ntransnationella företagen ekonomiskt och politiskt\r\nstarkare än många mindre stater. De kan ställa upp\r\npolitiska villkor för sina investeringar och avtal med\r\nregeringar och andra företag. De kan teckna avtal\r\nmed fackföreningar som de själva har skapat för att\r\npå så sätt förhindra anställda att organisera sig\r\nsjälva på annat sätt. De medverkar då och då i\r\nstörtandet av regeringar. De korrumperar politiker\r\noch fackföreningsledare, och de bedriver dessutom\r\nlångsiktig planering för att försöka påverka\r\nkonsumenter jorden runt att följa den livsstil och\r\ndet konsumtionsmönster som passar just dessa\r\nföretag.</pre><pre>Naturligtvis bildas dolda karteller, och samtidigt\r\nsker det en öppen samverkan med andra företag för\r\natt hos internationella organisationer trumfa\r\nigenom de beslut de vill ha och konspirera mot\r\nmarknaden. Ett talesätt säger att så fort två\r\nkapitalister träffas börjar de att konspirera mot\r\nmarknaden.</pre><pre>I verklighetens värld finns inte den perfekta\r\nmarknad som drömmarna i Kanslihuset hänvisar\r\ntill. Vi tror därför att marknadsfundamentalismen\r\nkommer att bli en historisk parentes och att den i\r\nframtiden kommer att karakteriseras som ett\r\nförsök att blåsa liv i ett gammelmodigt tänkande.</pre><pre>Det går inte med bästa vilja i världen med säga att\r\nden oreglerade marknadsekonomin löser alla\r\nproblem för världens folk. T.o.m. i de rika OECD-\r\nländerna lever människor fortfarande i fattigdom\r\noch arbetslöshet, och därmed blir de utslagna.</pre><pre>För att upprätthålla en stabilitet i ekonomin,\r\nminska beroendet av starka kapitalintressen,\r\nupprätthålla nationell självständighet på centrala\r\nområden, främja regional balans och få till stånd\r\nlångsiktiga och uthålliga investeringar behövs en\r\nstatlig sektor inom industrin. Vi menar därför att\r\nbemyndigandet att utförsälja de statliga företagen\r\nmåste återkallas.</pre><pre>Anf. 214  OLLE LINDSTRÖM (m):</pre><pre>Herr talman! Utskottets betänkande behandlar\r\ndels proposition 1992/93:100 bil. 13, dels -- helt eller\r\ndelvis -- sex motioner från allmänna motionstiden.</pre><pre>I regeringens proposition föreslås ett förslagsanslag\r\nför kostnader i samband med omstrukturering av\r\nvissa statligt ägda företag samt medel till AB Göta\r\nkanalbolag för upprustning och drift av kanalen.</pre><pre>I två socialdemokratiska motioner, som också har\r\nresulterat i reservationer, begärs att riksdagen skall\r\navbryta försäljningen av statliga företag och\r\ndessutom att ett nytt statligt förvaltningsbolag skall\r\nbildas.</pre><pre>Eftersom utskottet är enigt i övrigt, kommer jag att\r\ninrikta mitt anförande på dessa två reservationer.\r\nInnan jag går in på detaljerna vill jag påminna om\r\nriksdagens beslut i december 1991 om försäljningen\r\nav ett flertal statliga företag. Detta skall ske genom\r\natt staten skall sälja dessa företag i första hand till\r\nenskilda medborgare och till anställda i resp.\r\nföretag -- men även till andra företag,\r\norganisationer och institutioner i Sverige och\r\nutomlands.</pre><pre>Genom dessa försäljningar vill regeringen för det\r\nförsta skapa ägarlösningar som stärker varje enskilt\r\nföretag och ökar konkurrenskraften. För det andra\r\nvill regeringen ge en klar rollfördelning mellan stat\r\noch näringsliv. För det tredje vill regeringen\r\nstimulera många människor att spara direkt i\r\nföretag för att få del i näringslivet -- och därmed i\r\nutvecklingen av Sverige. För det fjärde vill\r\nregeringen frigöra statligt kapital, som bl.a. skall\r\nanvändas till att rusta upp och bygga ut\r\ninfrastrukturen, dvs. vägar, järnvägar och andra\r\nformer av kommunikationer till nytta för alla.</pre><pre>Antalet statliga företag har ökat undan för undan,\r\nmen inte för att staten i sig skulle vara en bättre\r\nägare än andra utan av helt andra skäl. Under en\r\nlängre tid har det statliga ägandet ökat i omfattning.\r\nDet har pågått ända sedan 1800-talet, då det ansågs\r\nviktigt att staten kunde utöva ett ägarinflytande på\r\nnationella basresurser som skog, vattenkraft och\r\ngruvor. Samma sak gällde när teknikutvecklingen\r\ngav oss järnvägar, elektrisk energi och\r\ntelekommunikationer.</pre><pre>På senare tid har staten tvingats överta och driva\r\nföretag både av regionalpolitiska skäl men också av\r\nberedskapsskäl. Under 70-talet tvingades staten\r\nockså gå in i krishotade branscher som inte klarade\r\nav att göra nödvändiga omstruktureringar. Därför\r\nfinns det av flera skäl all anledning att successivt\r\nfortsätta den påbörjade privatiseringen.</pre><pre>Försäljningen av statligt ägda företag är inte någon\r\nsvensk idé. Det har pågått överallt i vår omvärld. En\r\ndel länder har klarat detta bra och har fått in pengar\r\ntill staten som har behövts för andra investeringar.</pre><pre>Denna politik har haft till syfte att öka\r\neffektiviteten i resp. lands ekonomi och i de\r\nberörda företagen, att minska statens skulder och\r\nsprida ägandet. Det här är något som är inte minst\r\nviktigt för oss i Sverige, även om dagens\r\nekonomiska situation innebär att vissa\r\nfördröjningar kommer att ske.</pre><pre>Utskottets uppfattning är klar i denna del.\r\nRegeringen skall planera och omstrukturera där så\r\nbehövs för att sälja när lämpligt tillfälle ges.</pre><pre>Så till reservationerna. När jag nu tagit del av\r\ninnehållet i reservationerna, kan jag konstatera att\r\nSocialdemokraterna fortfarande är kvar i -- och\r\nförsvarar -- den sammanblandningsekonomi som\r\nborde ha varit avslutad för länge sedan. Förmågan\r\natt se fördelarna med att sprida ägandet till en\r\nbredare allmänhet saknas. Det gäller dessutom\r\nförmågan att inse hur viktigt det är för tillväxten i\r\nnäringslivet att statens uppgifter renodlas.</pre><pre>I den första reservationen skriver\r\nSocialdemokraterna att ''en utförsäljning av statens\r\nnaturtillgångar skulle leda till en utarmning av\r\nlandsbygden och glesbygden.'' Om det skulle finnas\r\nnågon som helst substans i det påståendet, borde ju\r\nutarmningen redan ha skett i områden och\r\nbranscher där privat ägande råder. Även\r\nSocialdemokraterna måste veta att så är inte fallet.</pre><pre>Den enskilda äganderätten har alltid utövat större\r\ndrivkraft och varit överlägsen det kollektivistiska\r\nägandet.</pre><pre>Vidare sägs det i reservationen att ''det moratorium\r\nsom nu råder i fråga om utförsäljning av statliga\r\nföretag fyller en viktig näringspolitisk funktion.''\r\nDet är svårt att förstå att ett uppskov av\r\nförsäljningen skulle fylla en viktig näringspolitisk\r\nfunktion. För utskottsmajoriteten är viktig\r\nnäringspolitik något helt annat.</pre><pre>I reservation nr 2 anser Socialdemokraterna att ett\r\nnytt statligt förvaltningsbolag skall bildas med\r\nsyftet att staten skall vara mer aktiv i sin roll som\r\nägare av företag. Erfarenheten visar att staten --\r\nmed eller utan förvaltningsbolag -- aldrig har varit\r\nen aktiv och engagerad ägare av företag. Detta\r\nvidimerades av statliga företagsledningar i samband\r\nmed privatiseringsbeslutet och\r\nförvaltningsaktiebolaget Fortias avveckling. Därför\r\när det fullt klart att staten skall upprätthålla\r\nspelreglerna men inte själv agera på marknaden i\r\negna företag.</pre><pre>På grund av de nuvarande ekonomiska realiteterna\r\nkommer dock privatiseringen att ta längre tid än\r\nvad regeringen beräknat. Därför får man räkna\r\nmed att det kommer att dröja åtminstone ett\r\nårtionde innan det går att privatisera alla de statliga\r\nföretagen. Men frågan har för den skull inte fått\r\nminskad aktualitet.</pre><pre>Herr talman! Med det anförda yrkar jag bifall till\r\nhemställan i betänkandet och avslag på de två\r\nsocialdemokratiska reservationerna och\r\nmeningsyttringen från Vänsterpartiet.</pre><pre>Anf. 215  BO FINNKVIST (s):</pre><pre>Herr talman! Utskottsmajoritetens talesman har\r\ntagit upp många frågor. Jag skall begränsa mig till\r\natt diskutera en, nämligen att statliga företag enligt\r\nhans mening går sämre än privata företag.</pre><pre>De statliga företagen har mycket riktigt köpts upp i\r\nen situation då de har gått ekonomiskt mycket\r\ndåligt. I många fall har de tagits över av staten av\r\nden orsaken. Efter en framgångsrik\r\nomvandlingsperiod under 80-talet har vi, som jag\r\npåpekade i mitt huvudanförande, fått den här\r\nföretagsgruppen att ge ett mycket bra ekonomiskt\r\nresultat, som gör att den faktiskt skiljer sig positivt\r\nfrån övrigt svenskt företagande inom de aktuella\r\nbranscherna.</pre><pre>Då finns det definitivt ingen anledning att sälja ut\r\nföretagen. Staten har satsat mycket pengar i dem\r\nförut, och nu kan vi få igen en del av de pengarna.</pre><pre>Det här motsäger ju påståendet som Olle\r\nLindström gör, att staten inte duger till att sköta\r\nföretag. Tvärtom, det går mycket bra.</pre><pre>Anf. 216  OLLE LINDSTRÖM (m) replik:</pre><pre>Herr talman! Bo Finnkvist säger att jag har sagt att\r\nstatens företag går sämre än de privata. Jag sade att\r\nstaten inte är någon aktiv och engagerad ägare.</pre><pre>Det är självklart att det finns bra statliga företag\r\nockså, men det är ju fördelaktigt om de skall säljas\r\nut att staten kan få bra betalt för dem. Staten\r\nbehöver i dag pengar till andra ändamål, och då\r\nvore det ju lämpligt att kunna få in en del av det\r\nsom staten har satsat i företagen under åren -- av\r\nolika skäl, som jag sade i mitt huvudanförande.</pre><pre>Däremot är det ju inte sagt att man inte kan under\r\nen lång tid behöva ha ett visst statligt ägande, på\r\ngrund av att det inte finns kapital på marknaden.\r\nDet är alldeles riktigt att man inte kan ta i anspråk\r\nalltför stor del av det kapital som finns, och därför\r\nmåste det ta litet tid.</pre><pre>När beslutet fattades 1991 var naturligtvis inte\r\nunderskottet i statens finanser så stort som det\r\nsedan har visat sig bli. Det finns då all anledning att\r\nockså se till att vi kan ta in pengar till staten. I stället\r\nför att låna till våra infrastruktursatsningar skulle\r\nman kunna omfördela resurser till just det området.</pre><pre>Anf. 217  BO FINNKVIST (s) replik:</pre><pre>Herr talman! Med hjälp av förvaltningsbolaget --\r\ndelvis med dess hjälp är bäst att säga -- fick vi en bra\r\norganisation och bra snurr på den statliga\r\nföretagssektorn. Nu har den borgerliga regeringen,\r\nmed utskottsmajoritetens goda minne, tagit bort\r\nförvaltningsbolaget. Det innebär att de statliga\r\nföretagen lever mera vind för våg, om jag får säga\r\nså. Det äventyrar ett bra resultat i framtiden.</pre><pre>Vi anser att man skall inrätta förvaltningsbolaget på\r\nnytt och behålla företagen, för de ger mycket god\r\nvinst. Däremot ger det förmodligen ingen vinst att\r\nsälja ut dem i dag. Det kan t.o.m. vara en stor\r\nförlust för staten.</pre><pre>Anf. 218  OLLE LINDSTRÖM (m) replik:</pre><pre>Herr talman! Eftersom regeringen har\r\nuppfattningen att vi inte skall ha ett statligt ägande\r\ni framtiden och att detta skall avvecklas undan för\r\nundan, behöver vi inget förvaltningsbolag.</pre><pre>Som jag sade tidigare, hade vi när vi beslutade om\r\nprivatiseringen inkallat flera av de statliga\r\nföretagsledningarna, som klart sade till utskottet\r\natt staten inte var aktiv och engagerad ägare. De\r\nvar positiva till att vi skulle gå in för en\r\nprivatisering.</pre><pre>Därför tycker jag att det är självklart att fullfölja\r\nprivatiseringen. Det är också klar majoritet för det\r\ni utskottet.</pre><pre>Anf. 219  BENGT HURTIG (v):</pre><pre>Herr talman! Olle Lindström berörde inte\r\nsituationen i Norrbotten, där de statliga företagen\r\nhar en avsevärd betydelse. Vattenfall, LKAB,\r\nASSI och Domänverket uppskattas av opartiska\r\nbedömare ha ett saluvärde på ungefär 40 miljarder.</pre><pre>Det är stora företag som, vad jag förstår, Olle\r\nLindström fortfarande i dag är beredd att så att säga\r\nsläppa ut på den privata marknaden. Situationen i\r\nden landsändan blir betydligt otryggare, när den\r\nhelt får underkasta sig de fria marknadskrafterna\r\noch företagen inte längre står under samhällelig\r\nkontroll.</pre><pre>Jag tycker att det är litet egendomligt att man kan\r\nha den inställning som Olle Lindström är talesman\r\nför, när läget på kapitalmarknaden är sådant att de\r\n40 miljarder som skulle sugas upp under 90-talet\r\nbehövs på helt andra områden.</pre><pre>Anf. 220  OLLE LINDSTRÖM (m):</pre><pre>Herr talman! Om de statliga företagen i Norrbotten\r\när värda 40 miljarder, borde avkastningen till staten\r\nvara betydande, men så stor avkastning har det ju\r\ninte varit. Då vore det bättre om man kunde sälja\r\nföretagen och få in pengar till staten så att\r\nåtminstone avkastningen på de pengarna kunde\r\nanvändas till andra ändamål.</pre><pre>Staten som ägare i Norrbotten ser jag som\r\nnågonting bestående under en lång följd av år\r\nframåt. Men jag kan nämna att det också finns stora\r\nprivata företag i Norrbotten, och de har visat\r\nsamma ansvar under de år som de har varit\r\nverksamma där.</pre><pre>Många av de privata företagen, skogsbolagen t.ex.,\r\nhar konkurrerat med statliga företag och\r\nnaturligtvis även samarbetat. Men om man jämför\r\nlönsamheten för t.ex. SCA med ASSI:s, visar det\r\nsig att SCA har varit mycket mycket\r\nframgångsrikare under åtminstone de senaste 30\r\nåren.</pre><pre>Därför tycker jag inte att det finns någon anledning\r\natt påstå, som Bengt Hurtig gör, att staten skulle\r\nvara aktiv och bra ägare i Norrbotten. Jag tror\r\nsäkert att vi skulle kunna sälja ut en del statliga\r\naktier, utan att det leder till någon försämring. Det\r\nskulle tvärtom bli mera engagerade ägare, som\r\nskulle kunna ge ännu fler arbetstillfällen i\r\nglesbygden.</pre><pre>Anf. 221  BENGT HURTIG (v):</pre><pre>Herr talman! SCA:s aktiviteter i Norrbotten\r\nkänner vi ju någorlunda väl till. SCA har, till\r\nskillnad från ASSI, legat oerhört lågt med\r\ninvesteringar under det senaste decenniet. Det är\r\nväl fråga om att det blir en avveckling av det\r\npappersbruket inom några år. Det finns betydande\r\nrisk för det.</pre><pre>Om man skall finansiera infrastruktur genom att\r\nsälja ut statliga företag, kommer inkomsterna från\r\nförsäljningen att vara slut efter några år. Har man\r\nföretagen kvar, kommer man att under mycket lång\r\ntid kunna utnyttja avkastningen för investeringar i\r\ninfrastruktur.</pre><pre>Anf. 222  OLLE LINDSTRÖM (m):</pre><pre>Herr talman! Helt kort ett svar när det gäller SCA.\r\nFaktum är att SCA:s företag i Norrbotten har\r\ngenererat vinster under en lång följd av år, medan\r\nstaten år för år har fått skjuta till pengar till ASSI.\r\nVissa år har det gått med vinst, men ofta har staten\r\nfått tillskjuta kapital.</pre><pre>Överläggningen var härmed avslutad.</pre><pre>(Beslut skulle fattas den 22 april.)</pre><pre>16 §  Mineralförsörjning m.m.</pre><pre>Föredrogs</pre><pre>näringsutskottets betänkande</pre><pre>1992/93:NU26 Mineralförsörjning m.m. (prop.\r\n1992/93:100 delvis)</pre><pre>Anf. 223  MATS LINDBERG (s):</pre><pre>Herr talman! Sverige har en berggrund med mycket\r\nhög potential för nya fyndigheter av malmer. Detta\r\nmåste man utnyttja på ett bättre sätt, tycker vi, än\r\nvad man gör i dag.</pre><pre>Vi socialdemokrater har under ett antal år påpekat\r\nbehovet av en stark statlig prospektering. Detta har\r\ni alla stycken motarbetats av utskottets borgerliga\r\nledamöter. De har trott på avregleringar,\r\nnedläggning av NSG och ingen statlig inblandning.\r\nDå kommer gruvnäringen att blomma, nya\r\nutländska aktörer kommer att dyka upp, nya\r\nsvenska företag kommer att etableras och\r\nprospekteringen kommer att öka, har man hävdat.\r\nInget tecken på detta kan ses i dag. Tvärtom så\r\nminskar de svenska företagen sin prospektering.</pre><pre>I dag är den svenska malmbasen nere på en nivå\r\nsom är så låg att man på vissa områden endast har\r\nett fåtal års framförhållning. Detta i en bransch där\r\ndet behövs en framförhållning på minst 20 år.</pre><pre>Herr talman! Det kommer att visa sig att endast en\r\nstatlig satsning tillsammans med de privata\r\nföretagen kan ge förutsättningar för en fortsatt\r\ngruvdrift i Sverige. Det som nu sker är aningslöst.</pre><pre>Vi socialdemokrater föreslår därför att man satsar\r\n100 miljoner på prospektering. Detta räcker inte på\r\nlånga vägar, men det kommer tillsammans med\r\nföretagens satsningar att ge en tidsfrist för\r\nnäringen. Det viktigaste är dock att detta kan vara\r\nen signal som gör att företagen och de anställda får\r\nnågon form av framtidstro.</pre><pre>Tyvärr har den borgerliga utskottsmajoriteten\r\ntillsammans med Ny demokrati klart deklarerat att\r\nstaten inte skall agera. Man kan ju ta sig för pannan\r\noch fundera.</pre><pre>Vi är ett av de länder i världen som har den mest\r\nintressanta geologin när det gäller att hitta malmer.\r\nTrots detta avvecklar vi alla resurser och insatser på\r\nprospekteringens område. I nästan alla andra\r\nländer med betydligt mindre potential för att hitta\r\nmalm ökar man de statliga insatserna.</pre><pre>Vi bör vakna upp ur vår törnrosasömn och\r\ndrömmen om marknadens förträfflighet. Vi går\r\nmot en katastrof i svensk gruvnäring om detta får\r\nfortsätta. Jag tror faktiskt att det snart bara är\r\nutskottets moderater som med stöd av\r\nmittenpartierna tror på den inslagna linjen.\r\nFöretagen, facken och snart alla utanför riksdagen\r\nundrar vad vi håller på med.</pre><pre>Herr talman! När det sedan gäller frågan om\r\nbaskartering har vi i en motion tagit upp de\r\nproblem som man har i Västerbotten och\r\nNorrbotten. Där har företagen begärt att man skall\r\nsnabba upp framtagningen av kartor för vissa\r\nintressanta områden i närheten av befintliga\r\ngruvor. Detta har också majoriteten avstyrkt. De\r\nkonstaterar bara att kostnaderna för åtgärderna\r\nblir för stora.</pre><pre>Man kan fråga sig vad kostnaden blir om\r\nmalmbasen inte kan bibehållas och ett helt\r\ngruvområde måste stängas. Men den\r\nframförhållningen kan man tydligen inte begära av\r\nutskottsmajoriteten.</pre><pre>Herr talman! Frågan om Mineralkontoret i Malå\r\nkan vara ett bra bevis på hur regeringen behandlar\r\ngruvfrågorna. Redan under den\r\nsocialdemokratiska regeringstiden fattades ett\r\nbeslut om att förlägga ett borrkärnearkiv i Malå.\r\nDärefter har riksdagen i februari 1992 beslutat om\r\nMineralkontoret. Ingenting har i stor sett hänt\r\nförrän det väcktes en sexpartimotion under 1993.\r\nNu verkar det som om man äntligen har tagit sitt\r\nförnuft till fånga. Det är glädjande att vi har fått en\r\nsamsyn i denna fråga i utskottet. Man kan fråga sig\r\nom det verkligen skall behöva ta så lång tid som det\r\nhar gjort i detta fall.</pre><pre>Regeringen visar ytterligare ett exempel på sin\r\novilja att stärka svensk gruvnäring när man nu\r\ntydligen också är beredd att stycka SGAB:s\r\ninstrumentverkstad i Malå och sälja verksamheten.\r\nDetta sker mot personalens vilja. Det finns en\r\nköpare som är beredd att köpa verksamheten och\r\nbibehålla den struktur som har byggts upp under\r\nmycket lång tid.</pre><pre>Men det är tydligen så att bara man får privatisera\r\ntar man ingen hänsyn till det som kan ge trygga jobb\r\nför de anställda och det som långsiktigt är bäst för\r\nsamhället.</pre><pre>Slutligen vill jag påpeka att frågan om\r\nmineraljakten inte är löst på ett tillfredsställande\r\nsätt. Den socialdemokratiska motionen borde läsas\r\nav alla riksdagsmän fram till nästa år. Om vi gör det\r\ntror jag att vi kommer att se att Norrlandsfonden\r\när den sammanhållande länken för detta så viktiga\r\narbete. Det skulle vara klokt om vi redan i dag\r\nbeslutade om detta. Detta är huvuddragen i de\r\nsocialdemokratiska reservationerna. Jag yrkar\r\nbifall till reservationerna 1, 2 och 3.</pre><pre>Anf. 224  CHRISTER WINDÉN (nyd):</pre><pre>Herr talman! Varför skall vi vänta på det svarta\r\nguldet? Det ligger ju bara där och väntar på oss.</pre><pre>Utanför Gotlands ostkust ligger Klints bank. Sedan\r\nflera år tillbaka har här genomförts ett antal olika\r\nundersökningar och mätningar. Allt tyder på att det\r\nfinns ett omfattande område med strukturer som\r\nefter undersökningar anses innehålla stora\r\nmängder olja. Flera oljebolag, däribland vissa\r\nsvenska, har gjort inmätningar i detta område.</pre><pre>Ett område av liknande geologisk uppbyggnad och\r\narealomfattning som det vid Klints bank finns i\r\nsydöstra delen av Östersjön, det s.k.\r\nKaliningradområdet. Här finns redan produktion\r\nsedan ett tiotal år. Tillgänglig information visar att\r\nnuvarande dygnsproduktion är på omkring 4 800\r\nm3 per dygn.</pre><pre>Varför har då inte oljebolagen satt i gång med\r\nborrningar i Östersjön? Jo, därför att de inte har\r\nfått borrtillstånd. Enligt många experter är detta\r\nkoncept av så stor dignitet att det skulle påverka\r\nden svenska ekonomin. Det är dessutom intressant\r\natt påpeka att det inte kostar oss skattebetalare\r\nnågot, eftersom alla kostnader bärs av de företag\r\nsom genomför prospekteringen.</pre><pre>Nog borde väl staten ta till vara alla tänkbara\r\nmöjligheter att öka sina inkomster i den situation\r\nsom vi har för närvarande. Det skulle dessutom få\r\nmycket positiva effekter för Gotland i form av nya\r\nkontor, bostäder, oljeterminaler osv.</pre><pre>Jag finner det därför märkligt att utskottet så\r\nlättvindigt viftar bort problemet. Ansökan lämndes\r\ni ett fall in 1989, och beslutet kommer\r\nförhoppningsvis först 1993. Det är en lång tid, och\r\ndet är knappast uppmuntrande.</pre><pre>Utskottet avfärdar även behovet av en strategi för\r\noljeutvinning. Så här står det i utskottets\r\nbetänkande: ''Vad härefter gäller frågan om\r\nbehovet av en svensk strategi för oljeutvinning vill\r\nutskottet påminna om de möjligheter som står till\r\nbuds för envar av marknadens aktörer att -- om han\r\nbedömer potentialen gynnsam -- vidta erforderliga\r\nåtgärder, innefattande ansökan om tillstånd för\r\nprospektering. Något behov av statlig\r\noljeutvinningsstrategi torde mot denna bakgrund\r\nknappast föreligga, vare sig för land- eller\r\nmarinbaserad utvinning.''</pre><pre>Därmed avstyrker man motionen.</pre><pre>En sådan strategi skulle enligt min uppfattning\r\nkunna underlätta och uppmuntra enskilda initiativ\r\noch, som jag tidigare framfört, gagna Sverige både\r\nsysselsättningsmässigt och ekonomiskt.</pre><pre>En fråga av stor vikt i ett sådant sammanhang är\r\ndessutom att fastslå statens roll i en kommande\r\nutvinning. Hur stor skall den delen vara? Hur stor\r\ndel får oljeprospekteringsföretaget behålla?</pre><pre>I betänkandet framförs även betänkligheter\r\nbeträffande miljöanpassningen. Det kan vara\r\nintressant att här påpeka att oljan är av hög kvalitet\r\nmed lågt svavelinnehåll. Den har lågt tryck och kan\r\ninte läcka ut. Den måste pumpas upp. Riskerna för\r\nläckage med en pipeline till Gotland är troligen\r\nbetydligt mindre än riskerna med de transporter\r\nmed oljetanker som för närvarande äger rum i\r\nÖstersjön. Vi vet ju att det förekommer haverier.</pre><pre>Herr talman! Jag yrkar bifall till vår reservation 4\r\nunder mom. 7 och i övrigt till utskottets hemställan.</pre><pre>Jag vill ta tillfället i akt och ställa tre frågor till\r\nKarin Falkmer. Först: Är det rimligt att en ansökan\r\nsom inlämnats 1989 skall komma till beslut först\r\n1993?</pre><pre>Fråga två: Är det inte rimligt att landet skall ta till\r\nvara alla möjligheter till förbättring av\r\nhandelsbalansen och sysselsättningen i en sådan\r\nsituation som vi har för närvarande?</pre><pre>Fråga tre: Är det inte rimligt att lägga fast en\r\nstrategi som uppmuntrar och främjar oljeutvinning\r\ni Östersjön, speciellt som det inte belastar\r\nstatskassan utan bara kan tillföra den inkomster?</pre><pre>Anf. 225  KARL-ERIK PERSSON (v):</pre><pre>Herr talman! Vid behandlingen av\r\nnäringsutskottets betänkande 26 har\r\nVänsterpartiets representant inte kunnat vara med\r\nvid justeringstillfället. Men vi har avgett två\r\nmotioner till detta betänkande som uttrycker en del\r\nav vad vi tycker om mineralpolitiken. Jag skall inte\r\nnärmare gå in på dessa. Jag skall heller inte gå in på\r\nvad vi har för grundsyn på\r\nprospekteringsverksamheten, även om det nästan\r\när lockande att göra det nu.</pre><pre>Jag har en vädjan till Karin Falkmer och\r\nregeringen: Satsa offensivt på\r\nprospekteringsverksamheten för att rädda svensk\r\ngruvindustri. Den är av nationellt och\r\ninternationellt intresse.</pre><pre>Jag skall inte gå in på vilka yrkanden som vi har i\r\nmotionerna till detta betänkande. Jag och\r\nVänsterpartiet står självfallet bakom dem. För\r\növrigt finns det delar av de socialdemokratiska\r\nmotionerna som vi kommer att stödja vid en\r\neventuell votering.</pre><pre>Anf. 226  KARIN FALKMER (m):</pre><pre>Herr talman! Med de goda förutsättningar som\r\nfinns i den svenska geologin när det gäller att hitta\r\nnya fyndigheter är det viktigt att staten skapar goda\r\nallmänna förutsättningar för företagen att etablera\r\nsig i vårt land.</pre><pre>Syftet med regeringens mineralpolitik är att\r\nunderlätta för svenska och utländska prospektörer\r\natt vilja investera i Sverige. De statliga insatserna\r\ninriktas därför på det första ledet i\r\nprospekteringskedjan. För att underlätta är det\r\nminst lika viktigt och betydelsefullt att det\r\nframtagna geologiska materialet görs lättåtkomligt\r\nför prospekteringsföretagen. Därför inrättas det\r\nnya Mineralkontoret i Malå. Jag hoppas mycket på\r\ndetta.</pre><pre>Mineralkontoret skall samla all\r\nprospekteringsinriktad geoinformation som i dag\r\nfinns spridd på olika ställen till en geocentral.\r\nMineralkontoret skall aktivt marknadsföra\r\nmaterialet såväl till inhemska som till utländska\r\nintressenter. Kontoret skall fungera som ett\r\nserviceorgan gentemot prospekteringsföretagen.</pre><pre>En annan viktig sak för att stimulera gruv- och\r\nmineralindustrin och prospekteringsföretagen är\r\natt vi har en minerallagstiftning som lockar till\r\nprospektering. Det ligger på riksdagens bord en\r\nproposition med förslag till förbättringar i\r\nminerallagstiftningen.</pre><pre>Satsningar på baskartering, inrättande av\r\nMineralkontoret och förbättringar av\r\nminerallagstiftningen kan tillsammans med det nya,\r\npositiva näringsklimat som regerigen skapat\r\nförbättra möjligheterna till prospekteringsvilja i\r\nSverige.</pre><pre>När det gäller Socialdemokraternas uppfattning\r\noch det Mats Lindberg sade, har vi olika syn på\r\nstatens roll när det gäller ansvarsområden.\r\nSocialdemokraterna vill ha kvar\r\nprospekteringsstöd. De sitter fast i sitt\r\nbidragstänkande och misstror näringens förmåga\r\natt klara sig utan stöd. Jag har fullt förtroende för\r\naktörerna inom gruv- och mineralindustrin. Det är\r\ninte företagen som har protesterat mot att vi har\r\ntagit bort prospekteringsstödet. Det vi gör är just\r\ndet som företagen har bett om.</pre><pre>Herr talman! Jag hoppas att det inte ses som ett\r\nbrott mot vett och etikett om jag något\r\nkommenterar den socialdemokratiska klädsen här\r\ni kammaren i kväll under denna sena timme. Mats\r\nLindberg gick här upp i talarstolen iklädd det\r\nsenaste socialdemokratiska vårmodet --\r\nspenderbyxor.</pre><pre>I dessa spenderbyxor har de socialdemokratiska\r\nledamöterna i näringsutskottet stoppat 500\r\nmiljoner kronor, dvs. en halv miljard. Ur\r\nspenderbyxornas fickor plockade Mats Lindberg\r\nalldeles nyss upp 100 miljoner till\r\nprospekteringsstöd. De andra pengarna pytsar man\r\nut i mindre och större poster i olika betänkanden.</pre><pre>Jag måste erkänna att jag fick en nästan\r\noövervinnelig lust att gå upp till talarstolen och\r\nhandgripligen dra av Mats Lindberg dessa\r\nspenderbyxor. Att jag inte följde denna ingivelse\r\nberodde inte bara på respekt för talmannen och på\r\nrespekt för anständigheten i kammaren. Det var\r\nhelt obehövligt. Det nya socialdemokratiska\r\nvårmodet, spenderbyxor, är precis så verkliga till\r\nform och innehåll som de ryktbara kläder som\r\nkejsaren bar i den välkända sagan om kejsarens nya\r\nkläder.</pre><pre>Socialdemokraternas spenderbyxor, med 500\r\nmiljoner kronor i fickorna, är och förblir en illusion\r\nså länge som partiet inte kunnat visa upp de\r\nbesparingsförslag som man påstår att man har.</pre><pre>Mats Lindberg försöker här med ett\r\nillusionsnummer till. Socialdemokraterna vill\r\nytterligare öka den baskartering i Västerbotten och\r\nNorrbotten som regeringen förra året beslöt att öka\r\ntakten på. Det Mats Lindberg föreslår är att medlen\r\ntill SGU för denna kartering skall fördubblas. Det\r\nskulle kosta 14,25 miljoner kronor extra för\r\nstatskassan. Dessa 14,25 miljoner kronor ryms inte\r\ninom spenderbyxorna på 500 miljoner.</pre><pre>Ett illusionsnummer hit eller dit kanske inte spelar\r\nnågon roll för ett parti som helt ''mörkar'' sina\r\nbesparingar. Men jag undrar i alla fall hur Mats\r\nLindberg får detta att gå ihop.</pre><pre>I övrigt håller jag med Mats Lindberg om att det\r\nskulle varit trevligt om vi hade kunnat öka\r\nprospekteringstakten i dessa områden. Men med\r\ndet ekonomiska läge som i dag råder beträffande\r\nstatsbudgeten är detta just nu inte möjligt att\r\ngenomföra, i varje fall enligt min mening. I det läge\r\nfinanserna ljusnar är jag inte främmande för att\r\nflytta målåret närmare år 2000.</pre><pre>Detta företag kommer att få besked under våren,\r\nChrister Windén. Jag håller med Christer Windén\r\nom att detta har tagit förfärligt lång tid. När det\r\ngäller en eventuell strategi för oljeutvinning, är det\r\nnäringens och marknadens sak att utforma en sådan\r\nmed utgångspunkt från de allmänna riktlinjer som\r\nfinns för bl.a. miljöskydd för Östersjön. Här finns\r\nkontinentalsockellagens och miljövårdslagens\r\nriktlinjer att hålla sig till liksom allt det som anges i\r\nHelsingforskonventionen.</pre><pre>Herr talman! Med detta förkortade anförande\r\nyrkar jag bifall till utskottets hemställan och avslag\r\npå samtliga reservationer.</pre><pre>Anf. 227  CHRISTER WINDÉN (nyd)\r\nreplik:</pre><pre>Herr talman! Jag tackar Karin Falkmer för att hon\r\nbesvarade mina tre frågor, även om jag definitivt\r\ninte är nöjd med svaret.</pre><pre>Jag vill göra ett påpekande när det gäller svaret på\r\nmin fråga om strategin. Det som är viktigt för\r\noljeprospekteringsföretagens långsiktiga planering\r\nav sin verksamhet är att veta vilka regler som\r\nkommer att gälla i detta område. Det är en aspekt.\r\nDen andra aspekten är att det enligt min mening är\r\nfel av Sverige att inte lägga fast en långsiktig\r\nstrategi för hur man skall uppmuntra företagen att\r\nutvinna den olja som är till gagn för Sveriges\r\nekonomi, sysselsättningen i Sverige och naturligtvis\r\näven för de företag som utnyttjar möjligheten.</pre><pre>Det är litet för lättvindigt att vifta bort detta med\r\natt säga att det är näringens egen huvudvärk att ha\r\nen strategi. Självfallet har\r\noljeprospekteringsföretagen en strategi. Det har\r\nalla företag som är framsynta. Men det är inte detta\r\njag talar om. Det jag talar om är regeringens syn på\r\ndenna fråga och hur man skall kunna utnyttja det\r\nfaktum att det ligger en mängd miljoner i form av\r\nolja och väntar på oss.</pre><pre>Anf. 228  KARIN FALKMER (m) replik:</pre><pre>Herr talman! När det gäller frågan om en eventuell\r\nstrategi från regeringen förvånar mig Christer\r\nWindén något. Jag anser att detta är marknadens\r\noch näringens sak. Vi behöver inte fler politiska\r\ningripanden i denna näringsverksamhet lika litet\r\nsom vi behöver det i annan näringsverksamhet.</pre><pre>När det sedan gäller oljeutvinning i Östersjön finns\r\ndet en mängd regler i kontinentalsockellagen och\r\nmiljövårdslagen. Jag kan rekommendera den\r\nproposition som ligger på våra kammare just nu,\r\nproposition 237, och som handlar om godkännande\r\nav vissa marina konventioner m.m. Där finns\r\nytterligare att hämta. Det är 38 olika artiklar i 9\r\nolika bilagor, varav bilaga 6 handlar om just\r\noljeutvinning. Det finns bl.a. i den här\r\npropositionen väldigt många regler och föreskrifter\r\nför att just värna om miljön.</pre><pre>Anf. 229  CHRISTER WINDÉN (nyd)\r\nreplik:</pre><pre>Herr talman! Det handlar inte, Karin Falkmer, om\r\nen strategi i betydelsen att ju mer text det finns\r\ndesto bättre är det. Det vore mig fjärran att försöka\r\natt försvara den sortens tänkande. Det vore alldeles\r\nfel.</pre><pre>Det handlar ju inte om att man skall skriva på ett\r\nsätt så att ingen begriper därför att det är för\r\nmycket, utan vad det i stället handlar om är att man\r\nskall ha klara, enkla och lättfattliga regler som gör\r\natt alla vet vad det handlar om, och som framför allt\r\nuppmuntrar till att någonting sker. Det finns, enligt\r\nKarin Falkmer, en strategi som innebär att det skall\r\nta tiden från 1989 till 1993 för att behandla en\r\nansökan om ett borrtillstånd. Detta är med förlov\r\nsagt en förbaskat usel strategi.</pre><pre>Anf. 230  KARIN FALKMER (m) replik:</pre><pre>Herr talman! Jag vidhåller att när det gäller\r\noljeutvinning i Östersjön finns de regler som\r\nbehövs för att företagen skall veta vad de har att gå\r\nefter.</pre><pre>Jag håller sedan med Christer Windén om att detta\r\närende har tagit väldigt lång tid. Förmodligen beror\r\ndet på att det är mot varandra stående intressen\r\nsom påverkar denna fråga. Men det är inte\r\nregeringens sak att lägga upp en strategi eller\r\npolitik för hur eller var man skall utvinna olja i\r\nÖstersjön.</pre><pre>Anf. 231  MATS LINDBERG (s):</pre><pre>Herr talman! Det är mycket intressant att Karin\r\nFalkmer verkar vara oerhört intresserad av vad jag\r\nhar i mina byxor. Det kanske inte är lämpligt att vi\r\nundersöker det just nu, utan vi får göra det vid ett\r\nsenare tillfälle.</pre><pre>Det vore kanske mer intressant om Karin Falkmer\r\nockså vore intresserad av att stötta\r\nprospekteringen. Det är fråga om litet pengar om\r\nman ser till den situation som gruvföretagen i andra\r\nländer befinner sig i. Det vore kanske klädsamt om\r\nKarin Falkmer och Moderaterna också vore\r\nberedda att satsa på samma sätt som man gör i\r\nandra europeiska och andra länder som har en\r\ngruvpotential som är betydligt mindre än den som\r\när i Sverige. Det är faktiskt på det sättet att de\r\nsvenska gruvföretagen också måste konkurrera på\r\nsamma villkor som andra företag. Därför vore det\r\nklädsamt om man också gav dem samma\r\nmöjligheter.</pre><pre>Anf. 232  KARIN FALKMER (m):</pre><pre>Herr talman! Jag hoppas att jag inte gör Mats\r\nLindberg besviken, men detta med spenderbyxor\r\nvar en form av bildspråk som jag använde.</pre><pre>När det gäller stöd till statligt prospekterande, kan\r\njag påminna Mats Lindberg om Riksdagens\r\nrevisorers förödande kritik mot just den statliga\r\nprospekteringen och NSG:s verksamhet.</pre><pre>Det Mats Lindberg föreslår är redan prövat, och\r\nresultatet är inte efterföljansvärt. Att bygga upp en\r\nverksamhet på bidragsberoende är inte särskilt\r\npopulärt inom näringslivet. Det som är viktigt för\r\nföretagen är att det finns goda generella\r\nförutsättningar för näringslivet. Inom\r\nmineralförsörjningens område är det\r\ntillgängligheten till prospekteringsinriktad,\r\ngeologisk basinformation som företagen frågar\r\nefter och inte prospekteringsstöd.</pre><pre>Anf. 233  MATS LINDBERG (s):</pre><pre>Herr talman! Karin Falkmer skall inte vara\r\nbesviken på förhand. Jag tycker att det är viktigt att\r\nvi ser till att vi får en prospektering som är så stark\r\nsom möjligt.</pre><pre>Vad riksdagens revisorer har sagt är att man inte\r\ntycker att man har fått ut tillräckligt. Kom ihåg att\r\ndetta är en långsiktig fråga! Inom gruvnäringen kan\r\nman inte se resultat efter ett, två eller tio år, utan\r\ndet är fråga om ett 50-årigt tidsperspektiv. Därför\r\nskall man vara försiktig med att dra slutsatsen att\r\nden svenska prospekteringen är misslyckad. Man\r\nhittar fortfarande malmer. Jag var för inte så länge\r\nsedan uppe i Laisvall. Man har nu hittat malmer där\r\ntidigare prospektering inte har gett resultat, men nu\r\nger det resultat. Därför tror jag att man skall vara\r\nlitet försiktig när man talar om prospektering.</pre><pre>Anf. 234  KARIN FALKMER (m):</pre><pre>Herr talman! Regeringens stopptecken för\r\nprospekteringsstöd och nedläggningen av NSG\r\nmöttes inte av några större protester från näringen.\r\nDet är inte företagen inom branschen som påstår\r\natt de måste ha prospekteringsstöd, utan det är\r\nSocialdemokraterna.</pre><pre>Överläggningen var härmed avslutad.</pre><pre>(Beslut skulle fattas den 22 april.)</pre><pre>17 §  Beslut om fortsatt ärendebehandling den\r\n22 april</pre><pre>Kammaren beslöt att ärendebehandlingen skulle\r\nfortsättas vid morgondagens arbetsplenum.</pre><pre>18 §  Anmälan om interpellation</pre><pre>Anmäldes att följande interpellation framställts</pre><pre>den 20 april</pre><pre>1992/93:147 av Charlotte Cederschiöld (m) till\r\nsocialministern om regler för föräldraförsäkringen:</pre><pre>Förmånerna i den svenska föräldraförsäkringen\r\nsaknar internationell motsvarighet. Även om man\r\nsänkte kompensationsnivån till 80 procent skulle\r\nden fortfarande vara ojämförligt mest förmånlig.</pre><pre>Syftet med försäkringen är att möjliggöra för\r\nföräldrarna att vara hemma hos barnen under\r\nframför allt spädbarnsåren, en fas i en människas\r\nliv som ofta betraktas som den kanske absolut\r\nviktigaste. Föräldrapenningen är uppbyggd enligt\r\ninkomstbortfallsprincipen, dvs. den som utnyttjar\r\nförsäkringen får en viss nivå av sin inkomst i\r\nersättning genom den allmänna försäkringen.\r\nDetta gäller under hela föräldraledigheten med\r\nundantag för de sista 90 dagarna då ett\r\ngarantibelopp på 60 kr om dagen betalas ut.</pre><pre>Utöver föräldrapenning i samband med barns\r\nfödelse finns den s.k. tillfälliga föräldrapenningen.\r\nDen ger ersättning med mellan 80 och 90 % av\r\ninkomstbortfallet vid vård av eget sjukt barn under\r\ntolv år. Den är begränsad till 60 dagar per år och\r\nbarn.</pre><pre>Mot bakgrund av de i grunden redan mycket\r\ngenerösa reglerna för ledighet vid barns födelse och\r\nvid barns sjukdom är det anmärkningsvärt att\r\nrättigheterna ger utrymme för ''trixanden'' som i sig\r\ninte är olagliga, men som ur moralisk synvinkel\r\nmåste betraktas som ytterst tveksamma.</pre><pre>Det ena gäller den möjlighet som finns att om båda\r\nföräldrarna arbetar deltid kan den som har den\r\nhögsta inkomsten utnyttja sin föräldrapenning\r\nunder helgerna! Denna möjlighet gör bl.a.\r\nSocialstyrelsen aktivt reklam för i sin nyligen\r\npublicerade broschyr ''Föräldraledighet''. Här har\r\nman en möjlighet som inte primärt handlar om att\r\nmöjliggöra för föräldrarna att vårda sina egna\r\nbarn -- utan att utnyttja systemet för egen vinnings\r\nskull, så långt detta över huvud taget är möjligt.</pre><pre>Det andra exemplet, som är minst sagt\r\nhäpnadsväckande, gäller reglerna för utnyttjande\r\nav den tillfälliga föräldrapenningen vid\r\nkompensationsledighet. I samma broschyr från\r\nSocialstyrelsen som nämnts ovan framgår att en\r\nförälder som har kompensationsledighet från sitt\r\narbete har rätt att byta ut sina ''kompdagar'' mot\r\nersättning via försäkringskassan vid vård av sjukt\r\nbarn! Man kan fråga sig varför denna möjlighet\r\növer huvud taget finns. Det handlar i detta fall ännu\r\nmindre om barnets bästa. Föräldern är ju ändå\r\nhemma och är ledig!</pre><pre>Lagstiftaren har haft ambitionen att se till barnens\r\nbästa. Socialstyrelsen tycks därutöver se som sin\r\nuppgift att verka för att maximala bidrag utbetalas\r\ngenom att rekommendera olika ''fiffiga'' lösningar!</pre><pre>Mot denna bakgrund skulle jag vilja fråga\r\nsocialministern följande:</pre><pre>Vilka åtgärder avser socialministern vidta för att\r\nstoppa dessa möjligheter att överutnyttja\r\nbidragssystemen?</pre><pre>19 §  Anmälan om frågor</pre><pre>Anmäldes att följande frågor framställts</pre><pre>den 20 april</pre><pre>1992/93:580 av Isa Halvarsson (fp) till\r\nnäringsministern om Uddeholm-Tooling:</pre><pre>Lördagen den 17 april sade de österrikiska ägarna\r\ntill Uddeholm-Tooling nej till det planerade\r\nvalsverksbolaget i Hagfors. Den österrikiska\r\nregeringen låter den statliga stålkoncernen drabba\r\nHagfors och Nordvärmland oerhört hårt för att\r\nisället lösa de österrikiska industriproblemen. Det\r\nfinns ett policydokument i vilket Böhler-Uddeholm\r\nförbundit sig att ta ansvar för ersättningsjobb i\r\nHagfors. Det är hög tid att dessa utfästelser\r\nkonkretiseras. Hittills har 700 arbeten tagits bort.</pre><pre>Vilka åtgärder avser näringsministern att vidta för\r\natt Böhler-Uddeholm skall leva upp till sina\r\nutfästelser?</pre><pre>1992/93:581 av Charlotte Cederschiöld (m) tll\r\narbetsmarknadsministern om\r\narbetsmarknadsbidragens konkurrenseffekter:</pre><pre>I Svenska Dagbladet den 14 april redovisades ett\r\nkonkret fall som exemplifierade ett särskilt\r\naktuellt, men generellt, problem, nämligen att\r\nkonstruera bidragssystem som inte får\r\nkonkurrenshämmande effekter.</pre><pre>En handlare i Skåne har klagat över starta eget-\r\nbidraget som för honom satt konkurrensvillkoren\r\nur spel. Han riskerar att slås ut av ett\r\nsysselsättningsskapande bidrag, finansierat med\r\nskattemedel. En absurd situation.\r\nKonkurrensverket konstaterar att det förhåller sig\r\nså att man inte kan vidta åtgärd mot\r\nkonkurrensbegränsande åtgärder från\r\nmyndigheter. Om situationen är rätt återgiven\r\ninnebär detta att oacceptabla förhållanden råder.</pre><pre>Vilka åtgärder avser statsrådet vidta för att inte slå\r\nut riktiga arbeten med bidrag?</pre><pre>1992/93:582 av Göthe Knutson (m) till\r\nnäringsministern om Uddeholm-Tooling:</pre><pre>Det blev en dålig affär för Värmland när den\r\ndåvarande socialdemokratiska regeringen år 1990\r\ngodkände det österrikiska förvärvet av Uddeholm-\r\nTooling i Hagfors. Vid den tiden hade stålföretaget\r\ndrygt 1 400 anställda i Hagfors. Inom kort har det\r\nblivit en halvering.</pre><pre>Senaste dråpslaget mot Uddeholm-Tooling och\r\nHagfors fälldes på lördagen av styrelsen för\r\nösterrikiska Böhler-Uddeholm, dotterbolag till\r\nVoest Alpine Stahl AG som i sin tur är dotterbolag\r\ntill statsägda Austrian Industries AG. Valsningen\r\nav verktygsstål upphör helt i Hagfors sedan en\r\növerflyttning skett till Kapfenberg i Österrike där\r\nden statsägda koncernen gjort en gigantiskt\r\nfelinvestering. Den österrikiska koncernen gjorde\r\nbetydande utfästelser när förvärvet av Uddeholm-\r\nTooling godkändes av dåvarande industriministern\r\nRune Molin (s). I det fall nedskärningar skulle ske\r\ni Hagfors skulle den nya ägaren i Österrike se till att\r\ndet blev andra jobb i Hagfors! Så uppfattades det\r\ns.k. policydokumentet, undertecknat av Voest\r\nAlpine Stahl AG. Näringsminister Per Westerberg\r\nhar i fjol i brev erinrat den österrikiske\r\nindustriministern, såsom ytterst ansvarig, om den\r\nnegativa utvecklingen i Hagfors och de utfästelser\r\nsom Voest Alpine gjort.</pre><pre>Vilka åtgärder är näringsminstern nu beredd att\r\nvidtaga med anledning av den nu uppkomna\r\nsituationen?</pre><pre>den 21 april</pre><pre>1992/93:583 av Nils T Svensson (s) till statsrådet\r\nReidunn Laurén om aktiebolags redovisning av\r\navgångsvederlag m.m.:</pre><pre>Genom tilläggsdirektiv har Redovisningskommittén\r\nfått i uppdrag att överväga behovet av särskilda\r\nredovisningsregler för att i bolagens årsredovisning\r\nkunna lämna uppgift om avgångsvederlag och\r\nliknande förmåner för verkställande direktör och\r\nandra personer i ett företags ledning.</pre><pre>I lagutskottets betänkande 31 välkomnas dessa\r\ntilläggsdirektiv, och utskottet förutsätter att frågan\r\nbehandlas med skyndsamhet. Jag vill fråga\r\nstatsrådet Reidunn Laurén:</pre><pre>När avser statsrådet förelägga riksdagen ett\r\nlagförslag i denna fråga?</pre><pre>20 §  Kammaren åtskildes kl. 23.05.</pre><pre>Förhandlingarna leddes</pre><pre>av talmannen från sammanträdets början t.o.m. 6 §\r\nanf. 27 (delvis),</pre><pre>av förste vice talmannen därefter t.o.m. 7 § anf. 61\r\n(delvis),</pre><pre>av andre vice talmannen därefter t.o.m. 8 § anf. 97\r\n(delvis),</pre><pre>av tredje vice talmannen därefter t.o.m.\r\najourneringen kl. 17.48,</pre><pre>av andre vice talmannen därefter t.o.m. 12 § anf.\r\n190 (delvis) och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}