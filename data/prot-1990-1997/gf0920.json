{"dokumentstatus":{"dokument":{"hangar_id":"2387632","dok_id":"GF0920","rm":"1991/92","beteckning":"20","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"20","slutnummer":"0","datum":"1991-11-07 00:00:00","systemdatum":"2005-10-27 13:52:03","publicerad":"1991-11-07 00:00:00","titel":"Riksdagens snabbprotokoll 1991/92:20 Torsdagen den 7 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{01C9AD5B-C19A-4A9B-8C7B-67691A09C2E3}","dokument_url_text":"http://data.riksdagen.se/dokument/GF0920/text","dokument_url_html":"http://data.riksdagen.se/dokument/GF0920","dokumentstatus_url_xml":"http://data.riksdagen.se/dokumentstatus/GF0920","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:20</div>\r\n<div class=\"sidhuvud_datum\">Torsdagen den 7 november</div>\r\n<div class=\"sidhuvud_klockslag\">Kl. 12.00--14.10</div>\r\n<hr class=\"sidhuvud_linje\">\r\n<pre>Meddelande om ändringar i kammarens\r\nsammanträdesplan</pre><pre>Anf. 1 FÖRSTE VICE TALMANNEN:</pre><pre>Jag får meddela att det blir två nyinsatta\r\nsammanträden för bordläggning dels fredagen den\r\n8 november kl. 13.00, dels måndagen den 11\r\nnovember kl. 15.00.</pre><pre>Torsdagen den 21 november blir det\r\ninterpellationssvar kl. 12.00 och eventuellt\r\ninformation från regeringen kl. 14.30. Måndagen\r\nden 2 december hålls bordläggningsplenum kl.\r\n15.00, torsdagen den 5 december blir det\r\ninterpellationssvar kl. 12.00 och eventuellt\r\ninformation från regeringen kl. 14.30. Torsdagen\r\nden 19 december anordnas arbetsplenum med\r\nbörjan kl. 9.00.</pre><pre>Det tidigare aviserade sammanträdet fredagen den\r\n20 december utgår.</pre><pre>1 § Svar på interpellation 1991/92:2 om\r\nCypern</pre><pre>Anf. 2 Utrikesminister MARGARETHA AF\r\nUGGLAS (m):</pre><pre>Herr talman! Hans Göran Franck har frågat mig\r\nhur regeringen bedömer förutsättningarna för en\r\nsnar fredlig uppgörelse på Cypern och om\r\nregeringen avser agera för att bidra till en lösning\r\nav konflikten.</pre><pre>Cypernkonflikten är nu snart 30 år gammal. Det är\r\nmycket beklagligt att generalsekreterarnas\r\nansträngningar att få till stånd en\r\nförhandlingsuppgörelse inte lett till framgång. I en\r\ntid när ett antal svåra regionala konflikter har\r\nkunnat biläggas är det rimligt att kräva att även\r\nCypernkrisen utan vidare dröjsmål får en fredlig\r\nlösning. Det är nu angeläget att parterna i\r\nkonflikten verkligen besinnar sitt ansvar och visar\r\nprov på samförstånds- och kompromissvilja. Jag\r\ndelar naturligtvis Hans Göran Francks åsikt att en\r\nfredlig lösning, för att bli bestående, måste beakta\r\nbåda folkgruppers rättigheter och skyldigheter och\r\nfritt godtas av båda.</pre><pre>Under våren och sommaren har vi sett förnyade\r\nansträngningar av FNs generalsekreterare i syfte att\r\nfå i gång förhandlingar mellan parterna. President\r\nBushs uttalande i början av augusti om att en\r\nCypernkonferens under FNs generalsekreterare\r\nkunde bli aktuell redan i september var det mest\r\nkonkreta exemplet på att frågan rörde sig i rätt\r\nriktning. Det är dock med besvikelse jag\r\nkonstaterar, att trots generalsekreterarens skickliga\r\noch aktiva insatser för att få en konferens till stånd,\r\nsvårigheter har uppstått i sista stund.</pre><pre>Generalsekreterarens ansträngningar fortsätter\r\ndock, och i en enhälligt antagen resolution den 11\r\noktober ställde sig säkerhetsrådet bakom hans\r\navsikt att ta upp förnyade diskussioner med\r\nparterna i början av november. Säkerhetsrådet\r\nuppmanar också parterna i konflikten att till fullo\r\nsamarbeta med generalsekreteraren för att\r\nmöjliggöra ett internationellt högnivåmöte före\r\nårets slut.</pre><pre>Regeringen står helt bakom generalsekreterarens\r\nansträngningar och kommer självfallet att ge\r\nhonom allt stöd vi kan i detta angelägna uppdrag.\r\nJag vill också erinra om att Sverige sökt bidra till\r\nen lösning av konflikten genom en svensk bataljons\r\ntjänstgöring i FN-styrkan på Cypern (UNFICYP) i\r\n23 år, från 1964 till 1987. Vi fortsätter att medverka\r\ni UNFICYP, även om det numera bara är med en\r\npoliskontingent och några officerare i\r\nhögkvarteret.</pre><pre>Anf. 3 HANS GÖRAN FRANCK (s):</pre><pre>Herr talman! Jag tackar utrikesministern för\r\nsvaret.</pre><pre>Det är välgörande att Margaretha af Ugglas klart\r\nuttalar att det är rimligt att kräva att även\r\nCypernkrisen utan vidare dröjsmål får en fredlig\r\nlösning. Det är nödvändigt för att uppnå resultat att\r\nparterna i konflikten till fullo samarbetar med FNs\r\ngeneralsekreterare.</pre><pre>Men Turkiet och i synnerhet den turkcypriotiskea\r\nmakthavaren Rauf Denktash har uttalat sig mycket\r\nnegativt om FNs plan för en fredlig uppgörelse.\r\nDenktash-regimen gick så långt att den i protest\r\nmot FN-resolutionen stängde övergångsstället\r\nmellan nord och syd i Nicosia för passering under\r\ntre dagar. Det är sålunda främst dessa parter som\r\nutgör ett hinder för en fredlig uppgörelse. Såväl\r\nCyperns som Greklands regeringar har uttalat sig\r\npositivt om FNs och generalsekreterarens insatser.</pre><pre>Det gäller nu att utöva mycket starkare press främst\r\nmot Turkiet att medverka till en fredlig uppgörelse\r\npå basis av FNs resolutioner. Här borde\r\nstormakterna och främst USA spela en betydligt\r\nstörre och aktivare roll. Sverige bör verka för detta.</pre><pre>Det rör sig om en konflikt som varat alltför länge --\r\n30 år, som utrikesministern anger. Av dessa 30 år\r\nhar norra Cypern varit ockuperat av Turkiet i 17 år.\r\nDen turkiska invasionen och ockupationen står i\r\nuppenbar strid med folkrätten.</pre><pre>Margaretha af Ugglas har agerat kraftfullt då det\r\nrört sig om andra ockuperade länder. Det gäller att\r\ninte göra någon skillnad bereoende på vilket land\r\nsom genomför aggressionen och ockupationen.\r\nInte heller bör någon skillnad göras beroende på\r\nvilket land som är offret. Alla ockupationer, var de\r\nän förekommer, måste upphöra. 90-talet skall\r\nenligt FN-beslut vara folkrättens årtionde. En\r\nviktig insats i folkrättens tecken bör vara att just få\r\nslut på alla ockupationer.</pre><pre>Jag undrar om utrikesministern delar denna\r\nuppfattning.</pre><pre>Jag anser att Sverige har anledning att vara mer\r\nverksamt då det gäller hävandet av den turkiska\r\nockupationen, den enda kvarvarande i hela\r\nEuropa. Det har stor betydelse när enskilda länder\r\ni Europa agerar i denna sak i olika internationella\r\nfora och vid kontakter med andra länder.</pre><pre>Cypern är, som FN fastslagit, en stat. En delning av\r\nlandet är inte acceptabelt. Däremot bör vi stödja de\r\nkrafter som godtar federationstanken, vilket är en\r\nrimlig grund för en fredlig lösning.</pre><pre>Av stor betydelse är också att stoppa nya turkiska\r\nbosättningar och åstadkomma en viss avveckling av\r\ndem som skett tidigare under ockupationstiden på\r\nnorra Cypern. De avser ca 70 000 personer. Dessa\r\när ett flagrant brott mot tillämplig\r\nGenèvekonvention, som förbjuder sådana\r\nbosättningar i ockuperat territorium. Där finns nu\r\nen militärstyrka om ca 40 000 man, vilket är\r\nfullständigt orimligt -- en uppfattning som jag utgår\r\nifrån att regeringen delar.</pre><pre>Den svenska poliskontingenten, vars arbete är\r\nuppskattat, kan ytterligare förstärkas och utökas.\r\nPoliskontingenterna utgör inte bara en\r\nstabiliserande faktor utan fullgör också värdefulla\r\nhumanitära insatser för enskilda och familjer på\r\nbåda sidor, såväl på den södra som på den norra\r\nsidan.</pre><pre>Sverige kan också intensifiera sitt agerande för de\r\nmänskliga rättigheterna. Jag tänker särskilt på de\r\nca 1 700 försvunna cyprioternas öde. De har gripits\r\noch bortförts i samband med invasionen och\r\nockupationen. Under mitt besök nyligen\r\nkonfronterades jag med anhörigas stora sorg och\r\noro för de försvunna.</pre><pre>Här gäller det att utöva påtryckningar på de\r\nturkiska myndigheterna så att de lämnar en konkret\r\noch sanningsenlig redovisning samt medger\r\ninspektion av turkiska fängelser, där många av de\r\nförsvunna tidigare iakttagits, enligt en mycket stark\r\ndokumentation.</pre><pre>Är utrikesministern beredd att ta upp denna sak i\r\nEuroparådets ministerkommitté?</pre><pre>Det finns även andra allvarliga kränkningar av de\r\nmänskliga rättigheterna, bl.a. fall av tortyr.</pre><pre>Omkring 180 000 grekcyprioter har under\r\nockupationsåren tvingats lämna norra Cypern. De\r\nhar berättigade krav på att efter eget val få\r\nåtervända till sin hembygd. Sverige bör medverka\r\ntill ett frivilligt återvändande så snart\r\nförutsättningar därför föreligger.</pre><pre>Anf. 4 Utrikesminister MARGARETHA AF\r\nUGGLAS (m):</pre><pre>Herr talman! Hans Göran Franck är som vanligt\r\nväl insatt i de frågor han tar upp här i kammaren,\r\noch jag tror mig veta att han nyligen har gjort en\r\nresa till Cypern. Låt mig först betona att det som\r\nstår i mitt svar om att alla parter i konflikten måste\r\nkunna visa ansvar och kompromissvilja självfallet\r\ngäller även Turkiet, som ju är en av de fyra\r\nhuvudaktörerna i konflikten. Regeringen uttrycker\r\nhär i dag gärna sin förhoppning att den turkiska\r\nregering som kommer att tillträda efter de allmänna\r\nval som ju nyligen har hållits skall visa\r\nkompromissvilja i Cypernfrågan, för att på så sätt\r\nbidra till en snabb förhandlingslösning. Jag tror att\r\ndet är alldeles nödvändigt, precis som Hans Göran\r\nFranck sade, att generalsekreterarens fortsatta\r\nansträngningar får ett mycket starkt stöd av det\r\ninternationella samfundet.</pre><pre>Det är min uppfattning att det allra bästa vi nu kan\r\ngöra är att uttala detta stöd för\r\ngeneralsekreteraren. Jag påminner återigen om\r\nden enhälligt antagna resolutionen den 11\r\noktober -- den är alltså ganska färsk -- där\r\nsäkerhetsrådet ställde sig bakom hans avsikt att ta\r\nupp förnyade diskussioner med parterna i början av\r\nnovember. Säkerhetsrådet uppmanade också alla\r\nparterna i konflikten att till fullo samarbeta.</pre><pre>Jag tror att det bästa vi nu kan göra är att stödja\r\ndessa generalsekreterarens insatser. De ligger\r\nmycket nära i tiden, och det måste finnas en\r\nförhoppning att även det nationella trycket\r\nkommer att vara så starkt att vi nu får en lösning\r\nockså i Cypernfrågan, på samma sätt som det nu\r\näger rum konfliktlösning på andra håll i världen.</pre><pre>Anf. 5 HANS GÖRAN FRANCK (s):</pre><pre>Herr talman! Vi vet ännu inte någonting om den\r\nturkiska regeringens ställningstaganden. Mig\r\nveterligt har inte heller sammansättningen av den\r\nklargjorts. Men av allt att döma blir den\r\nkonservative ledaren Demirel statsminister. Han\r\ngjorde en del som jag tyckte något oroväckande\r\nuttalanden, framför allt till stöd för Rauf Denktash.\r\nDet är enligt min mening alldeles nödvändigt att\r\nutöva alla de påtryckningar som är möjliga och föra\r\nen dialog med den turkiska regeringen i den här\r\nfrågan, och då tror jag att det inte bara gäller att\r\nhänvisa till FNs generalsekreterare, utan jag tror\r\natt det är mycket viktigt att de enskilda\r\nregeringarna, främst i Europa, försöker samla sig\r\ntill avgörande påtryckningar på Turkiet, som jag\r\nbedömer nu vara det största hindret för en\r\nuppgörelse.</pre><pre>Det är inget tvivel om att FNs generalsekreterare\r\nhade hoppats att man skulle ha kommit längre på\r\ngrundval av hans egen bakgrundspromemoria till\r\nden senaste FN-resolutionen. Men det kom grus i\r\nmaskineriet, och gruset i maskineriet är, som också\r\nutrikesministern antyder i sitt svar, främst Turkiets\r\noch Denktash-administrationens ställningstagande.</pre><pre>Jag vill till sist bara säga att jag kommer att till\r\nutrikesministern överlämna en rapport från min\r\nresa. I den rapporten finns det också ett antal\r\nkonkreta förslag som jag hoppas att\r\nutrikesministern tar del av och överväger.</pre><pre>Överläggningen var härmed avslutad.</pre><pre>2 § Svar på interpellation 1991/92:12 om\r\nhyrespolitiken</pre><pre>Anf. 6 Statsrådet BO LUNDGREN (m):</pre><pre>Herr talman! Hans Göran Franck har frågat\r\nbostadsministern vilken närmare inriktning\r\nhyrespolitiken kommer att få för att stärka bostads-\r\noch lokalhyresgästernas ställning, hur regeringen\r\nställer sig till kraven på friare hyressättning och mer\r\nmarknadsmässiga hyresvillkor i bostäder samt om\r\nregeringen avser att göra någon utvärdering av\r\nlokalhyrorna.</pre><pre>Arbetet inom regeringen är så fördelat att det är jag\r\nsom skall svara på interpellationen.</pre><pre>Frågor om besittningsskydd och förverkande av\r\nhyresrätt rymmer många avvägningsproblem. Som\r\nHans Göran Franck nämner övervägs dessa delar\r\nav hyreslagstiftningen för närvarande av den\r\nparlamentariskt sammansatta hyreslagkommittén.\r\nKommittén beräknas redovisa sina överväganden i\r\ndessa delar redan före årets slut. Jag är därför inte\r\nnu beredd att uttala mig om i vilken utsträckning\r\nbostads- och lokalhyresgästernas besittningsskydd\r\nbehöver förstärkas eller över huvud taget\r\nförändras.</pre><pre>Hyreslagkommitténs uppdrag omfattar inte\r\nhyreslagens system för hyressättning, det s.k.\r\nbruksvärdessystemet. Alla partier som ingår i\r\nregeringen har uttalat sig för att\r\nbruksvärdessystemet skall vara kvar. Alla partier --\r\ninkl. socialdemokraterna -- har också sagt att det är\r\nrimligt att läget tillmäts ökad betydelse inom ett\r\nsådant system. Jag har ingen annan uppfattning i\r\nfrågan. Det ligger på de hyresförhandlande\r\nparterna att utforma modeller för vilken vikt som\r\nskall tillmätas bostädernas olika kvaliteter vid\r\nhyressättningen. Parterna för nu diskussioner om\r\nsådana förändringar av grunderna för hyrans\r\nfördelning mellan skilda lägenheter som kan\r\nmedföra att läget ges ökad vikt.</pre><pre>Statens institut för byggnadsforskning har fått i\r\nuppdrag att utvärdera hyreslagstiftningens\r\nbruksvärdesregler. Utvärderingen skall vara klar\r\nsenast den 1 juli 1992. Om utvärderingen visar på\r\nett sådant behov eller om de hyresförhandlande\r\nparterna begär det är regeringen givetvis beredd att\r\növerväga eventuella förbättringar av lagstiftningen\r\ni denna del.</pre><pre>Hans Göran Frank ställer slutligen frågan om\r\nregeringen avser att göra någon utvärdering av\r\nlokalhyrorna. De nuvarande reglerna har varit i\r\nkraft mindre än tre år. Det finns därför i dag\r\nknappast ännu underlag för någon utvärdering av\r\nhur reglerna har tillämpats av hyresnämnder och\r\ndomstolar. Enligt min mening är det inte heller\r\naktuellt att öka inslaget av hyresreglering på\r\nlokalhyresmarknaden.</pre><pre>Anf. 7 HANS GÖRAN FRANCK (s):</pre><pre>Herr talman! Jag tackar statsrådet för svaret och\r\nhälsar honom också välkommen som minister. Men\r\njag måste samtidigt beklaga att han inte kommer hit\r\nsom bostadsminister, i den meningen att han är chef\r\nför något departement, och att man av allt att döma\r\nskall avskaffa bostadsdepartementet. Det kommer\r\nenligt min mening att minska möjligheterna att\r\nbedriva en god och effektiv hyrespolitik och en\r\nsocial bostadspolitik.</pre><pre>Bakgrunden till min interpellation var den oro som\r\nfinns inom stora skikt av bostads- och\r\nlokalhyresgäster i vårt land. Regeringsförklaringen\r\nvar mycket kortfattad. Det sades endast att förslag\r\nkommer att framläggas om att stärka den enskilde\r\nhyresgästens ställning.</pre><pre>Jag ansåg att det fanns anledning att få närmare\r\nbesked om hyrespolitikens inriktning, inte om de\r\nnärmare detaljerna.</pre><pre>Nu säger Bo Lundgren till min förvåning att han\r\ninte ens är beredd att uttala sig i frågan, om\r\nhyresgästernas besittningsskydd över huvud taget\r\nbehöver förändras.</pre><pre>Jag framhöll också i min interpellation att antalet\r\nvräkningar ligger på en mycket hög nivå, ca 5 000\r\nper år, vilket gör det nödvändigt att reformera\r\nhyreslagen så att de minskar kraftigt.</pre><pre>Kan Bo Lundgren inte heller på denna fråga ange\r\nom hyresgästens ställning över huvud taget behöver\r\nstärkas? Det är ånyo fråga om inriktningen på\r\nhyrespolitiken.</pre><pre>I min interpellation ställde jag den raka frågan: Hur\r\nställer sig regeringen till kraven på friare\r\nhyressättning och mer marknadsmässiga\r\nhyresvillkor i bostäder?</pre><pre>Jag får egentligen inte något klart svar. Har Bo\r\nLundgren inte något besked att ge om sin\r\nprincipiella inställning? Är det så att man för\r\nnärvarande inte avser att företa några ändringar i\r\nhyreslagstiftningen som tillgodoser de krav som\r\nframställs om mer marknadsmässiga hyresvillkor?</pre><pre>Kan Bo Lundgren uttala sig om regeringen på sikt\r\nanser att det bör genomföras friare hyressättning\r\noch mer marknadsmässiga hyresvillkor? Det är inte\r\nbara hyresgästerna som är intresserade av svaret\r\nutan också fastighetsägarna. De senare har genom\r\nSveriges Fastighetsägareförbund ställt just dessa\r\nkrav i en skrivelse till regeringen. Eller är det så, Bo\r\nLundgren, att den förträffliga marknadsekonomin\r\ninte fungerar på hyresmarknaden? Bo Lundgren är\r\nju ideologiskt intresserad. Kan han inte lätta på\r\nförlåten och delge oss sin uppfattning?</pre><pre>I våras uttalade bostadsutskottet att det enligt dess\r\nmening finns fog för en viss oro när det gäller\r\nutvecklingen på lokalhyresmarknaden.</pre><pre>Utskottet deklarerade att det förutsätter att\r\nfrågorna följs med uppmärksamhet i\r\nregeringskansliet och att en utvärdering av\r\nreformen görs så snart sådant underlag, som gör\r\nutvärderingen meningsfull, har inhämtats.</pre><pre>Delar Bo Lundgren den oro som bostadsutskottet\r\ngav uttryck för?</pre><pre>Är Bo Lundgren beredd att vidta åtgärder för att\r\ninhämta det efterfrågade underlaget, via SCB samt\r\nde organisationer och myndigheter, som erfordras\r\nför en utvärdering av reformen? Eller kommer Bo\r\nLundgren att förhålla sig passiv och bara avvakta?</pre><pre>Alltför många lokalhyresgäster tvingas nu flytta på\r\ngrund av ogynnsamma hyresvillkor. Andra åter\r\ntvingas bo kvar eftersom de av ekonomiska skäl\r\ninte kan flytta. Allför många småföretagare går i\r\nkonkurs, inte minst beroende på hyresvillkor som\r\nde inte klarar av.</pre><pre>Menar Bo Lundgren att han verkligen inte vill göra\r\nnågonting för att stärka lokalhyresgästernas\r\nställning? Och om han vill göra något, hur länge\r\nskall de vänta på besked?</pre><pre>Jag trodde att Bo Lundgren ville vara\r\nsmåföretagarnas vän. Vet Bo Lundgren att\r\nlokalhyresgästerna i konservatismens högborg\r\nEngland har ett starkare besittningsskydd än i\r\nSverige?</pre><pre>Är Bo Lundgren klar över att köpmännens,\r\nhantverkarnas och småföretagarnas organisationer\r\när mycket kritiska till den nuvarande situationen på\r\nlokalhyresmarknaden?</pre><pre>Situationen på hela hyresmarknaden är nu mycket\r\norolig. Har Bo Lundgren några lugnande besked\r\natt ge hyresgästerna på lokal- resp.\r\nbostadshyresmarknaden?</pre><pre>Anf. 8 Statsrådet BO LUNDGREN (m):</pre><pre>Herr talman! I den förra interpellationsdebatten\r\nsade utrikesministern att Hans Göran Franck är väl\r\ninsatt i de frågor som han tar upp i riksdagen. Jag\r\ndelar den uppfattningen. I det här fallet ingår Hans\r\nGöran Franck t.o.m. i den utredning som har att se\r\növer frågor om bl.a. hyresgästers besittningsskydd\r\ni 1989 års hyreslagkommitté.</pre><pre>Hans Göran Franck beklagar att jag inte kom hit\r\nsom chef för ett bostadsdepartement. Regeringens\r\nambition är självfallet att genom den förändring\r\nsom har skett av hur bostadsfrågorna hanteras\r\nskapa bättre och stabilare förutsättningar för\r\nmarknaden totalt sett. Vi vill se till att undanröja en\r\nhel del av de problem som den tidigare regeringens\r\nsubventions- och regeringspolitik har lett fram till.</pre><pre>När det gäller den första frågan pågår en\r\nutredning -- en utredning som Hans Göran Franck\r\nsjälv deltar i. Det vore från min utgångspunkt fel\r\natt utöver regeringsförklaringen gå in i detalj och\r\ndiskutera vilka åtgärder som kan bli aktuella.\r\nUtredningen kommer ju inom kort, vilket Hans\r\nGöran Franck vet, att redovisa sitt resultat.</pre><pre>När det gäller frågan om bruksvärdessystemet och\r\nmarknadsmässiga hyresvillkor kan jag först\r\nkonstatera att det alltid är lättare att genom\r\nregleringar förstöra en marknad än det är att\r\nåterställa marknaden. Vi ser det i ett mycket större\r\nperspektiv i Östeuropa för närvarande. Man måste\r\nsåledes hantera dessa frågor med mycket stor\r\nförsiktighet, när man av ideologiska skäl en gång\r\nhar förstört marknadens sätt att fungera. I det här\r\nsammanhanget är det helt klart att såväl mitt parti\r\nsom de andra regeringspartierna och även\r\nsocialdemokraterna menar att läget bör tillmätas en\r\nstörre betydelse. Den förutvarande regeringen\r\nuppdrog i juni i år åt statens institut för\r\nbyggnadsforskning att utvärdera det nuvarande\r\nbruksvärdessystemet och redovisa hur\r\nmotsvarande problem hanteras i andra länder, bl.a.\r\ninom EG-området. Detta uppdrag skall redovisas\r\nsenast vid halvårsskiftet nästa år. Det finns\r\nnaturligtvis anledning att då fundera ytterligare på\r\nom regeringen behöver vidta några åtgärder. För\r\nnärvarande finns det ställningstagande jag har sagt.</pre><pre>Beträffande kostnaderna för lokaler håller jag med\r\nom att det finns och har funnits anledning för\r\nsmåföretagarna att hysa oro. Det gällde framför allt\r\nden tidigare regeringens ''insatser'' på olika\r\nområden, där man genom investeringsskatter, extra\r\nhöjningar och extra höga fastighetsskatter har\r\nskapat problem som ökar kostnaderna avsevärt.\r\nFastighetsskatten är en stor del av kostnaden i\r\nsammanhanget. Det är naturligtvis denna regerings\r\nambition att driva en företagarvänlig politik, som\r\nger möjlighet till kostnadssänkningar generellt. Det\r\när viktigt. I övrigt finns det för närvarande inte\r\ntillräckligt underlag att kunna göra en utvärdering\r\nav de regler som har införts, också till följd av ett\r\nutredningsarbete denna gång lett av Hans Göran\r\nFranck.</pre><pre>Anf. 9 HANS GÖRAN FRANCK (s):</pre><pre>Herr talman! Det fanns på sin tid ett starkt krav\r\nfrån partsorganisationerna på båda sidorna att man\r\nville ha ett bostadsdepartement. Såvitt jag kan se\r\nfinns samma intresse i dag av att man har en\r\nregeringskontrahent att hålla sig till. Jag beklagar\r\natt det här, som jag bedömer det, framsteget inte\r\nvidmakthålls av den nya regeringen. Vi får nu se\r\nhur den borgerliga regeringen kan handskas med\r\ndessa frågor på det uppsplittrande sättet som\r\nkommer att bli fallet. Vaksamheten kommer att\r\nvara stor för att det verkligen skall bli en\r\nsammanhållen bostadspolitik.</pre><pre>När det gäller den hyreskommitté som jag själv är\r\nledamot i är det riktigt som statsrådet säger att ett\r\nbetänkande av allt att döma kommer redan denna\r\nmånad. Jag var inte alls ute efter att statsrådet\r\nskulle ta ställning till de förslagen, även om jag\r\nutgår ifrån att han har underrättat sig om\r\nhuvuddragen. Jag var ute efter inriktningen. Vi\r\nhade klara direktiv till utredningen. Det som hade\r\nkunnat vara av intresse att veta är om den nya\r\nregeringen har samma uppfattning som den tidigare\r\nregeringen om själva inriktningen och om de\r\ndirektiv vi fick tidigare.</pre><pre>Jag tycker inte att jag har fått ett riktigt klart besked\r\nom hyresfrågan beträffande marknadsanpassning\r\noch en friare hyressättning. Men det är väl så att\r\nregeringen avser att vänta och se. Det gjordes vissa\r\nuttalanden under valrörelsen som tydde på att man\r\nfrån olika partiers sida gjorde en reträtt i den här\r\nfrågan.</pre><pre>I min interpellation var jag ute efter den principiella\r\nhållningen och hur man på sikt ser på den här\r\nfrågan. Jag anser inte att det är möjligt att på\r\nhyresmarknadens område ha en fullständigt fri\r\nmarknadsekonomi. Det finns så mycket olika saker\r\nsom spelar in att lagstiftningen måste träda in för att\r\nskydda den svagare parten, nämligen hyresgästen.</pre><pre></pre><pre>Anf. 10 Statsrådet BO LUNDGREN (m):</pre><pre>Herr talman! Man kan alltid ha olika syn på den\r\norganisatoriska hanteringen av frågorna, men det\r\nviktiga för den nya regeringen är att se till att vi får\r\nett hållfast bostadsfinansieringssystem, en uppgift\r\nsom väl passar in i finansdepartementets\r\nverksamhet. Det är också viktigt att\r\nsocialdepartementet hanterar de sociala frågorna i\r\nsammanhanget, exempelvis frågan om\r\nbostadsbidragen.</pre><pre>I den principiella frågan om hyresgästernas\r\nställning är det självklart att jag och regeringen har\r\nuppfattningen, att de enskilda hyresgästernas\r\nställning måste stärkas. Hans Göran Franck säger\r\natt vi redan inom en månad kan vänta\r\nhyreslagkommittens förslag, som vi sedan\r\nnaturligtvis i vanlig ordning får ta ställning till.</pre><pre>Jag tror inte heller att det är möjligt att inom\r\növerskådlig tid åstadkomma en\r\nmarknadsanpassning på detta område. Detta är till\r\nstor del en följd av att man förstört möjligheterna\r\nför marknadsinslag genom en reglerings- och\r\nsubventionspolitik, som bl. a. lett till kraftiga\r\nkostnadsökningar, som i sin tur påverkat både de\r\nindirekta och direkta bostadskostnaderna. Det\r\ngäller för regeringen att på ett balanserat sätt\r\nhantera denna fråga. Det finns ingen ambition att\r\ngå längre än vad som sades under valrörelsen och\r\nvad som i dag sker i förhandlingarna mellan\r\nparterna.</pre><pre>Lokalhyrorna är delvis en konjunkturfråga. Vi har\r\nnaturligtvis mindre anledning i dag att känna oro\r\nmed tanke på att prisuppgången har brutits. Därför\r\nligger det mindre tyngd bakom kraven på olika\r\nformer av ingripanden i det här avseendet.\r\nRegeringen avser, som jag sade tidigare, att med\r\nandra, strukturella och betydligt mer\r\ngenomgripande åtgärder ändra de bakomliggande\r\nförhållanden som gav upphov till den tidigare\r\nogynnsammare utvecklingen på detta område. Häri\r\ningår bl.a. att åstadkomma stabilitet genom\r\nskatteingrepp av olika slag. Jag kan hänvisa till den\r\ninvesteringsskatt som infördes och den extra\r\nhöjningen av fastighetsskatten.</pre><pre>Anf. 11 HANS GÖRAN FRANCK (s):</pre><pre>Herr talman! Jag skulle vilja säga ytterligare några\r\nord om lokalhyresgästerna. Jag tycker inte att jag\r\nhar fått ett riktigt klart besked huruvida regeringen\r\nvill göra en undersökning av hur den nuvarande\r\nlagstiftningen fungerar, om man är beredd att\r\ninhämta det material som går att erhålla från SCB,\r\nfrån organisationer och från myndigheter. I svaret\r\nsäger Bo Lundgren att den här lagstiftningen bara\r\nfungerat i tre år och att det är för kort tid. Men\r\nbostadsutskottets uppfattning var, att det fanns\r\nanledning att skaffa fram ett underlag. Den\r\nomständigheten att lagstiftningen fungerat i bara\r\ntre år är inget skäl för att vara passiv på den här\r\npunkten. Därför vill jag få ett besked huruvida\r\nregeringen tänker skaffa fram det underlag som\r\nbehövs för en utvärdering.</pre><pre>Anf. 12 Statsrådet BO LUNDGREN (m):</pre><pre>Herr talman! Det framgick klart av mitt inledande\r\nsvar att det är mindre än tre år som dessa regler\r\ngällt och att det omöjliggör en meningsfull\r\nutvärdering. För närvarande är någon sådan inte\r\naktuell.</pre><pre>Som jag också sade kommer regeringen att vidta\r\nandra åtgärder som kan förändra\r\nförutsättningarna, så att man kan bryta den\r\nkostnadsutveckling som är en följd av den tidigare\r\nregeringens politik. Det finns anledning att ta\r\nhänsyn även till detta.</pre><pre>Överläggning var härmed avslutad.</pre><pre>3 § Svar på interpellation 1991/92:4 om\r\nstatistik om svensk alkoholkonsumtion</pre><pre>Anf. 13 Socialminister BENGT\r\nWESTERBERG (fp):</pre><pre>Herr talman! Sten Andersson i Malmö har frågat\r\nmig om jag är beredd att medverka till att utveckla\r\nen statistik som redovisar realistiska uppgifter om\r\nalkoholkonsumtionen.</pre><pre>Statistiken på alkoholområdet baserar sig på\r\nSystembolagets försäljningssiffror och på de\r\nleveranser av öl som redovisas av bryggerierna.\r\nTillsammans utgör detta den s.k. registrerade\r\nalkoholkonsumtionen.</pre><pre>Härtill kommer den konsumtion som inte\r\nregistreras i officiell försäljningsstatistik, det s.k.\r\nmörkertalet. Hit räknas bl.a. privat tillverkning av\r\nvin och maltdrycker, privat införsel av alkohol och\r\nolovlig tillverkning av spritdrycker.</pre><pre>Storleken på detta mörkertal kan naturligtvis inte\r\nbedömas med någon absolut säkerhet, men\r\nvetenskapligt upplagda studier pekar på att det för\r\nnävarande uppgår till cirka en fjärdedel av den\r\nregistrerade konsumtionen. Det finns enligt samma\r\nstudier ingen anledning att tro att omfattningen av\r\nden oregistrerade alkoholkonsumtionen skulle ha\r\nundergått några stora förändringar sedan början av\r\n1980-talet. Därför är det rimligt att använda de\r\nofficiella försäljningssiffrorna som en indikator på\r\nde faktiska konsumtionsförändringarna.</pre><pre>Enligt all statistik är den svenska\r\nalkoholkonsumtionen per capita internationellt sett\r\nlåg. Sten Andersson hävdar visserligen att om vi\r\nlägger den oregistrerade konsumtionen till de\r\nofficiella försäljningssiffrorna, så skulle Sverige få\r\nen mindre smickrande placering på denna\r\n''världslista''.</pre><pre>Men man måste beakta att även andra länder har\r\nmotsvarande mörkertal. Det är dessutom sannolikt\r\nså, att många av de länder som har en hög\r\nregistrerad alkoholkonsumtion också har ett högt\r\nmörkertal. Av lätt insedda skäl är t.ex.\r\nkonsumtionen av hemtillverkat vin -- som inte\r\nregistreras i den officiella statistiken -- betydligt\r\nmer omfattande i vinproducerande länder än i\r\nSverige.</pre><pre>Det finns också annan forskning som visar att den\r\nalkoholrelaterade dödligheten med några års\r\nförskjutning följer den officiella\r\nalkoholförsäljningen. Det är ett starkt stöd för att\r\nalkoholstatistiken rätt väl avspeglar reella\r\nförändringar i befolkningens alkoholkonsumtion.</pre><pre>Enligt Sten Andersson har hembränningen ökat\r\nlavinartat. Ingen seriöst upplagd studie redovisar\r\nemellertid någon lavinartad ökning av\r\nhembränningen. Det mesta talar i stället för att\r\nhembränningen har legat på en relativt konstant\r\nnivå under hela 1980-talet fram till i dag.</pre><pre>Sten Andersson hävdar vidare att den påstådda\r\nökningen av hembränningen skulle sammanhänga\r\nmed Sveriges prispolitik på alkoholområdet. Jag\r\nhar svårt att förstå det resonemanget. Sedan 1970-\r\ntalet har priserna på alkoholdrycker inte höjts\r\nsnabbare än den allmänna prisutvecklingen. Under\r\nvissa perioder har alkoholpriserna t.o.m. släpat\r\nefter inflationen.</pre><pre>Jag håller med Sten Andersson om att det finns\r\nanledning att löpande försöka uppskatta hela\r\nalkoholkonsumtionen, inte bara den registrerade.\r\nDet bör bli en av uppgifterna för den\r\nalkoholkommission som regeringen inom kort skall\r\ntillsätta att ta initiativ till ett sådant förbättrat\r\nkunskapsunderlag.</pre><pre>Hembränningen är ett allvarligt problem. Det är\r\nviktigt att slå fast detta, även om ingen med\r\nsäkerhet kan uttala sig om dess exakta omfattning.\r\nDet är i hög grad angeläget att på olika sätt ingripa\r\nmot och förebygga denna olagliga verksamhet. Inte\r\nminst framstår en förstärkt opinionsbildning mot\r\nhembränning som betydelsefull. Jag utgår från att\r\nalkoholkommissionen uppmärksammar även den\r\nsidan av problemet, och jag hoppas att Sten\r\nAndersson är beredd att medverka i en sådan\r\nopinionsbildning.</pre><pre>Anf. 14 STEN ANDERSSON i Malmö (m):</pre><pre>Herr talman! Jag tackar statsrådet för svaret på\r\nmin interpellation. Jag interpellerade därför att jag\r\nanser att den officiella statistiken över den svenska\r\nalkoholkonsumtionen är felaktig. Det erkänner i\r\noch för sig statsrådet i svaret.</pre><pre>Statistiken är felaktig, och därför är det också fel att\r\nvi utomlands skryter över vår låga\r\nalkoholkonsumtion. De flesta vet -- och jag tror att\r\ndet gäller även statsrådet -- att det inte är sant att\r\nalkoholkonsumtionen är så låg.</pre><pre>Den svenska alkoholpolitiken är en strutspolitik.\r\nNär jag för många år sedan gick i skolan lärde mig\r\nmin lärare i zoologi att strutsen inte finns i vilt\r\ntillstånd i Sverige. Strutsen är alltså den fågel som\r\nnär fara hotar sticker ner huvudet i sanden. Han\r\nfinns i alla fall abstrakt när det gäller vissa\r\nföreträdare för och försvarare av den svenska\r\nalkoholpolitiken.</pre><pre>Jag skulle vilja fråga statsrådet: Vilka studier är det\r\nstatsrådet refererar till när han säger att det finns en\r\n25-procentig konsumtion som inte är med i\r\nstatistiken? Jag har pratat med journalister som\r\nsäger att någon sådan studie aldrig har\r\npresenterats. Det skulle vara intressant att få höra\r\nom de har fel.</pre><pre>Statsrådet säger också att det inte finns någon\r\nanledning att tro att hembränningen har ökat under\r\n80-talet.</pre><pre>Herr talman! Det finns en verklighet här i riksdagen\r\noch en annan riktig verklighet utanför detta hus. De\r\nflesta vet om att det som statsrådet säger inte är\r\nsant. Hembränningen har tyvärr ökat.\r\nMänniskorna skrattar åt oss och struntar i oss. Det\r\när farligt för politiker att stifta lagar som saknar\r\nförankring hos den breda folkmajoriteten.</pre><pre>För en tid sedan presenterade socialstyrelsen en\r\nfältrapport över situationen i Malmöhus län. Där\r\nkonstaterades att konsumtionen av alkohol i\r\nverkligheten var vida överstigande den som var\r\nregistrerad och som användes officiellt. Jag tror att\r\nsamma förhållanden råder i stort sett hela landet.</pre><pre>Visst har statsrådet rätt när han säger att det säkert\r\nfinns mörkertal även vad gäller andra länders\r\nkonsumtion. Det har jag aldrig ifrågasatt. Men en\r\nsak är helt klar, nämligen att orsaken till den\r\nalltmer omfattande hembränningen i Sverige är\r\nendast och enbart en, nämligen priset. Att folk\r\nköper hembränt beror på att det är för dyrt att\r\nhandla på Systembolaget. Jag tycker att det är en\r\nsådan enkel logik att alla borde begripa det.</pre><pre>I Norge erkände för en tid sedan chefen för\r\nvinmonopolet att vinmonopolet i Norge nu bara\r\nstår för 50 % av den alkohol som konsumeras i\r\nNorge. Jag tror, herr talman, att Sverige icke i\r\nnågon större omfattning skiljer sig från Norge i det\r\nsammanhanget.</pre><pre>I december i fjol presenterade Bryggarföreningen\r\nen rapport där det kom fram att nära 50 % av den\r\nsvenska alkoholkonsumtionen låg utanför\r\nSystembolagets kontroll.</pre><pre>Det är väl heller inte okänt att även WHO börjar\r\ntvivla på om den svenska statistiken över\r\nalkoholkonsumtion verkligen är godtagbar och\r\nacceptabel.</pre><pre>Jag skrev i min interpellation att ökningen av\r\nhembränningen var lavinartad, och jag tror faktiskt\r\natt det är på det viset.</pre><pre>Jag har förmånen att några dagar i månaden jobba\r\npå olika byggarbetsplatser nere i Skåne, och jag kan\r\nsäga att man inte alltid men ofta pratar om\r\nhembränd sprit. Framför allt -- och det är ett\r\nproblem -- är det mycket svårt att finna någon\r\nmänniska som anser att denna verksamhet är\r\nkriminell. Sedan kan vi här i riksdagen tycka vad vi\r\nvill och stifta lagar.</pre><pre>Själv vågar jag naturligtvis inte syssla med sådan\r\nverksamhet, utan jag får betala mina 300 kr. per\r\nliter, eftersom jag inte vill figurera i pressen i\r\nmorgon bitti. Andra betalar mellan 60 och 75 kr.\r\nper liter.</pre><pre>Jag vet om att statsrådet har ett ansträngt\r\narbetsschema, men det skulle vara intressant om\r\nhan eller någon av hans likasinnade i dag kunde gå\r\nut på någon större svensk arbetsplats och försvara\r\nden nu förda alkoholpolitiken. Jag tror att\r\napplåderna skulle vara ringa för ett sådant försvar.</pre><pre>Till sist, herr talman, vill jag upprepa min fråga:\r\nVilka studier är det statsrådet refererar till i sitt\r\ninterpellationssvar?</pre><pre>Anf. 15 PETER KLING (nyd):</pre><pre>Herr talman! Bengt Westerberg säger i sitt svar till\r\nSten Andersson i Malmö att det s.k. mörkertalet i\r\nfråga om konsumtionen av alkoholhaltiga drycker\r\nuppgår till ca 25 % av den totala konsumtionen.\r\nDetta mörkertal kan ej stämma överens med\r\nverkligheten, utan det är snarare mer realistiskt att\r\ntro på de undersökningar som visar att\r\nSystembolaget bara står för drygt 60 % av den\r\nalkohol som produceras och dricks i Sverige.\r\nResten är hembränt eller skattefri sprit.</pre><pre>Vad är det som säger att den undersökning jag\r\nsyftar på är mer trovärdig än den Westerberg\r\nhänvisar till i sitt tal till Sten Andersson? Jo, det är\r\nden sanna verkligheten. Jag känner minst ett tiotal\r\npersoner som bränner sin starksprit själva. Då har\r\njag inte räknat med dem som bränner öl och vin\r\nsjälva. Flera av dessa personer säljer sedan spriten.\r\nVad är det då för människor jag umgås med? Är det\r\nalkoholister, eller vad är det för människor? Nej,\r\ndet är industriarbetare, byggnadsarbetare,\r\narbetsledare, sjukvårdspersonal, pensionärer,\r\nstuderande, småföretagare, barnfamiljer, osv., osv.\r\nListan kan göras lång. Det är med andra ord fråga\r\nom ett snitt av den svenska befolkningen. En del av\r\ndessa människor anser sig inte ha råd att gå till\r\nSystembolaget för att inhandla den svindyra sprit\r\nsom säljs där, utan de skaffar spriten på andra\r\nvägar.</pre><pre>Med denna kunskap från verkligheten är det\r\nsannolikt troligt att det egentliga mörkertalet ligger\r\nomkring 40 % av den totala alkoholkonsumtionen i\r\nSverige.</pre><pre>Vidare nämner Westerberg i sitt svar till Sten\r\nAndersson: ''Det är i hög grad angeläget att på\r\nolika sätt ingripa mot och förebygga denna olagliga\r\nverksamhet. Inte minst framstår en förstärkt\r\nopinionsbildning mot hembränning som\r\nbetydelsefull.'' Det är vackra ord, men vackra ord\r\nstoppar ingen hembränning, det kan jag försäkra\r\nherr Westerberg.</pre><pre>Hur minskar man då omfattningen av\r\nhembränningen? Att eliminera detta problem går\r\ninte, men vi kan drastiskt minska dess omfattning.</pre><pre>För det första: Anpassa priserna på alkoholhaltiga\r\ndrycker till EG-nivå.</pre><pre>För det andra: Ge restaurangbranschen rabatter\r\nvid inköp från Systembolaget.</pre><pre>För det tredje: Sälj öl och vin fritt i\r\nlivsmedelsbutikerna.</pre><pre>För det fjärde och viktigast av allt: Rikta\r\nkampanjer speciellt till ungdom mellan 15 och 18 år\r\nmen även till vuxna. Syftet med dessa kampanjer är\r\natt avdramatisera alkoholen.</pre><pre>De åtgärder jag har nämnt har använts i staten\r\nQuebec i Canada med mycket mycket goda\r\nresultat. Jag hoppas att även socialminister Bengt\r\nWesterberg är inne på samma linje i syfte att minska\r\nden illegala sprittillverkningen i Sverige.</pre><pre>Anf. 16 KARIN ISRAELSSON (c):</pre><pre>Herr talman! Jag vill först hälsa statsrådet\r\nWesterberg välkommen till posten som\r\nsocialminister och som en aktiv kämpe i en aktiv\r\nalkoholpolitik. Regeringen har ju under de senaste\r\nåren visat sig ganska slapp när det gäller att komma\r\ntill rätta med de ökade alkoholproblemen. Även\r\nom den registrerade alkoholförsäljningen under det\r\nsenaste året har sjunkit, finns det mycket i övrigt att\r\nönska.</pre><pre>Sten Andersson i Malmö tar upp frågan om\r\nhembränningen och de icke registrerade\r\nkonsumtionsmängderna av alkohol i vårt land. Jag\r\ntror inte att han tar upp frågan om att också komma\r\ntill rätta med alkoholproblemen, utan det verkar\r\nvara en sekundär fråga. Det är registreringen som\r\när det viktigaste för honom.</pre><pre>För oss som arbetar med socialpolitik måste det\r\nledande i vårt arbete vara att bekämpa\r\nalkoholskadorna, och det finns då väldigt många\r\nolika sätt att arbeta för att hålla nere\r\nkonsumtionen. Sveriges sätt att angripa problemet,\r\nmed en hög kostnad på alkohol, har visat sig vara\r\nett mycket bra sätt. Riksdagen har också ställt upp\r\npå att vi skall stå för höga alkoholpriser även när vi\r\nnärmar oss EG. Det är ett riksdagsbeslut som vi\r\nskall fullfölja. Ju fler systembolag som finns i ett\r\nområde desto mer bränns det hemma i samma\r\nområde enligt statistiken. Hembränningen har en\r\nklar tendens att öka där det finns gott om alkohol\r\noch där alkoholen är lättillgänglig. Det kan man dra\r\nslutsatser av från internationella undersökningar.</pre><pre>Vi vet att även restauranger i dag vissa fall köper\r\nalkohol som är bränd på olaglig väg. Jag har\r\ntidigare i riksdagen, under senaste riksmötet,\r\ndeltagit i en del interpellationsdebatter som rört\r\nförsäljning av aktivt kol. Aktivt kol används vid\r\nhembränning, och det är en brottslig verksamhet\r\nman deltar i om det är uppenbart att det aktiva kol\r\nman säljer används för hembränning. Jag hoppas\r\natt den nuvarande regeringen på ett aktivare sätt\r\nskall se till att bemöta det rikliga utbudet av aktivt\r\nkol, som finns i varje kvällstidnings annonsbilaga\r\noch i vissa affärsverksamheter runt om i vårt land.\r\nDetta står för en stor del av möjligheten att kunna\r\nbränna alkohol hemmavid.</pre><pre>Jag håller inte med Sten Andersson i Malmö och\r\nden senaste talaren när det gäller den bas av\r\nkunskaper man tror man står på när man säger att\r\nden icke registrerade konsumtionen är i den\r\nstorleksordning man nämnde. Skälet till att man\r\nsäger så är att man vill sänka alkoholpriserna.</pre><pre>Deras statistik litar jag inte alls på, men jag tror på\r\nden statistik som socialministern har presenterats\r\nhär i dag. Den statistik nykterhetsorganisationerna\r\nanvänder har troligtvis samma underlag som den\r\nsocialministern har tagit med sig. Man kör olika\r\nSIFO-undersökningar, s.k. bussar, där man frågar\r\nhur många som har nyttjat eller druckit s.k.\r\nhembränd sprit under den senaste 12-\r\nmånadersperioden. Man kan kanske notera en liten\r\nökning, men den är inte speciellt stor. Som sägs i\r\nsvaret kan man också på sjukstatistiken se om\r\nalkoholkonsumtionen stiger. Det avspeglar sig rätt\r\nsnart.</pre><pre>Ett annat område där det också märks rätt tydligt\r\när på trafikområdet. Ett exempel är Örebro. Med\r\nsänkt alkoholkonsumtion i det området gick också\r\nantalet trafikolyckor ned.</pre><pre>Det finns i dag ingenting som talar för att\r\nalkoholkonsumtionen skulle vara så stor som de\r\nbåda tidigare debattörerna sagt att det skulle ge\r\nsådana exempel i trafiksituationen. Jag betvivlar\r\nstarkt vad de sagt i denna debatt.</pre><pre>Jag förväntar mig att den nuvarande regeringen\r\nskall vidta aktivare åtgärder än den föregående på\r\ndet alkoholpolitiska området. Det är än mer viktigt\r\ni ljuset av att vi alltmer närmar oss EG och den\r\nprispolitik EG står för när det gäller\r\nalkoholprodukter. Då krävs också många andra\r\nåtgärder än sådana som ligger på prissidan när det\r\ngäller försäljning av alkohol. Det måste till massiva\r\ninformationsinsatser, inte för att avdramatisera\r\nalkoholen, utan för att lära folk vad alkohol står för.</pre><pre>Alkohol är ett gift och står för de allra högsta\r\nkostnader vi har inom sjukvården. Den orsakar\r\nockså en stor mängd dödsfall. Det är skäl nog för\r\natt man skall driva en aktiv alkoholpolitik.</pre><pre>Att försöka lära människor umgås med alkohol har\r\nvisat sig vara ett dåligt sätt. Ulla Marklund gjorde\r\nen undersökning med omkring 5 000 ungdomar i\r\nGöteborg och på Gotland. Flertalet av dem som vid\r\nvuxen ålder fick alkoholproblem fanns i den grupp\r\nsom fick lära sig umgås med alkohol i hemmet.</pre><pre>På det sättet kan man inte komma åt\r\nalkoholproblemet.</pre><pre></pre><pre>Anf. 17 Socialminister BENGT\r\nWESTERBERG (fp)</pre><pre>Herr talman! Jag misstänkte att det var rapporten\r\nsom Bryggareföreningen beställt som Sten\r\nAndersson i Malmö skulle komma att åberopa.\r\nDärför har jag haft anledning att titta särskilt på\r\nden.</pre><pre>Jag noterar att författaren till rapporten, som ju är\r\nen känd lobbyist för olika intressen på detta\r\nområde, skriver redan i inledningen till rapporten\r\natt rapporten inte är att betrakta som en\r\nvetenskaplig avhandling, utan endast en skattning\r\noch beräkning av den oregistrerade konsumtionen.\r\nDe vetenskapliga bevis för sin tes som Sten\r\nAndersson utlovade senast vi diskuterade här i\r\nriksdagen har inte kunnat uppbringas.</pre><pre>Jag fick också ett brev inför denna debatt från\r\nBertil Swartz, informationschef på Svenska\r\nBryggareföreningen. Han säger att annan expertis\r\nnu håller på att gå igenom denna rapport och har\r\nkunnat konstatera att hembränningen är för högt\r\nangiven i rapporten. Det erkänner alltså också\r\nSwartz som är beställare av denna rapport.</pre><pre>De norska siffror Sten Andersson redovisade\r\nantyder att mörkertalet i Norge skulle vara ungefär\r\n35 %, alltså något högre än de skattningar man\r\nkommit fram till i Sverige, men det är inte någon\r\navgörande avvikelse.</pre><pre>Samtidigt skall vi naturligtvis ha klart för oss att\r\ntotalkonsumtionen är högre än den registrerade\r\nkonsumtionen. Vid sidan om den registrerade\r\nkonsumtionen finns både en legal konsumtion och\r\nen illegal, som Sten Andersson fäst särskilt stort\r\nintresse vid. Frågan vi ställt oss i olika sammanhang\r\när närmast om den officiella statistiken ger en rimlig\r\nindikation på utvecklingen av konsumtionen av\r\nalkohol eller inte. Alltså: påverkas mörkertalet i\r\nnågon annan riktning än den officiella statistiken?</pre><pre>Svaret på den frågan är att allting tyder på att den\r\nicke registrerade konsumtionen följer den\r\nregistrerade konsumtionen.</pre><pre>Det finns andra norska undersökningar som pekar\r\npå att när den registrerade konsumtionen går upp,\r\nså går också den oregistrerade konsumtionen upp.\r\nNär alkoholvanorna breder ut sig så att man dricker\r\nmer, så dricker man mer av både registrerad och\r\noregistrerad alkohol. Jag tror att mycket talar för\r\natt det är så i Sverige också.</pre><pre>Sten Andersson efterlyste det vetenskapliga\r\nunderlag som fanns i mitt svar till honom. Det har\r\njag hämtat från CAN som har gjort mycket seriösa\r\nstudier. Man kommer inom kort att redovisa dessa\r\nstudier i en rapport av det slag som CAN brukar ge\r\nut. Jag kan bara säga att sammanfattningsvis\r\nredovisar man en total icke registrerad konsumtion\r\npå 1,8 liter. Det blir 1,4 liter om man räknar bort\r\nlättöl. Av återstående 1,4 liter är 0,3\r\nuppskattningen av hembränningens omfattning.</pre><pre>Detta är visserligen ett allvarligt problem. Jag vill\r\ninte alls negligera detta. Men slutsatsen av att detta\r\nproblem existerar är snarare att man har anledning\r\natt se hur man kan sätta in ökade insatser för att bli\r\nav med den illegala tillverkningen, inte att\r\nnonchalera den och säga att vi skall släppa fram den\r\neller någonting sådant.</pre><pre>De undersökningar CAN kommer att redovisa i\r\ndenna rapport ger också mycket klara indikationer\r\npå att det inte har förekommit någon ökning under\r\n1980-talet. Enligt de siffror de har förekom en viss\r\nökning i slutet på 1970-talet och kanske de två\r\nförsta åren på 1980-talet. Därefter tyder dock\r\nallting på att användningen av illegalt tillverkad\r\nalkohol har legat still.</pre><pre>Peter Kling tog upp frågan i samband med en något\r\nbredare fråga som gällde den totala\r\nalkoholpolitiken. Hans slutsats var närmast att man\r\nborde sänka priserna och göra alkoholen mer\r\nlättillgänglig för människor -- alltså en politik som\r\ngår på kontrakurs mot den politik som majoriteten\r\ni riksdagen har stått bakom under ganska lång tid i\r\nSverige.</pre><pre>Vi har många undersökningar att luta oss mot när\r\nvi hävdar att den politiken skulle leda till en stark\r\nökning av den totala konsumtionen och därmed\r\nockså av alkoholskadorna i samhället. Det finns\r\npublicerade rapporter både från CAN och från\r\nmånga andra håll. Dessutom är det på väg en del\r\nrapporter. Alla dessa rapporter styrker denna tes.\r\nDet finns t.ex. ett mycket starkt samband mellan\r\nprisutveckling och alkoholkonsumtion, och\r\nsambandet är ännu starkare mellan\r\ninkomstutveckling och alkoholkonsumtion.</pre><pre>När alkoholkonsumtionen gick tillbaka 1977 och\r\nfram till början av 1980-talet är en viktig förklaring\r\natt det under denna period var en dålig\r\ninkomstutveckling. Det är klart att också en aktiv\r\nprispolitik spelar en viktig roll för att hålla tillbaka\r\nalkoholkonsumtionen. Om man inte höjde\r\nalkoholskatterna i takt med den allmänna\r\nprisutvecklingen, skulle resultatet bli en successivt\r\nökad alkoholkonsumtion.</pre><pre>Man skall inte heller romantisera situationen i de\r\nstora vinländerna, Frankrike, Spanien m.fl. Det är\r\nalldeles självklart att alkoholproblemen och\r\nalkoholskadorna i dessa länder är av mycket större\r\nomfattning än vad de är i t.ex. Sverige. Även om vi\r\nmånga gånger haft anledning att vara kritiska mot\r\nden svenska alkoholpolitiken, har den i relation till\r\nmånga andra länder i Europa ändå varit\r\nframgångsrik under efterkrigstiden.</pre><pre>Peter Kling omnämnde det här experimentet -- eller\r\nvad man skall kalla det för -- i Quebec. Det finns\r\nmycket att säga om detta experiment. De uppgifter\r\nsom Peter Kling redovisade var inte helt korrekta.\r\nEn avgörande faktor som dock ledde till en\r\nnedgång i konsumtionen, trots att man började\r\nsälja alkohol i livsmedelsbutikerna, var en samtidig\r\nmycket kraftig prishöjning. Priserna höjdes med\r\növer 16 %. Det var naturligtvis en faktor som\r\nbidrog till att hålla tillbaka konsumtionen.</pre><pre>Anf. 18 STEN ANDERSSON i Malmö (m):</pre><pre>Herr talman! Jag tillåter mig än en gång betvivla\r\natt de siffror som statsrådet här redovisade är\r\nkorrekta.</pre><pre>Riksdagen har med stor majoritet beslutat att\r\nSverige så snart som möjligt bör bli medlem i EG.\r\nOm man ser till EGs alkoholpolitik, den\r\nalkoholpolitik som bedrivs i Sverige och till de\r\nramaskrin som uppstår varje gång man börjar\r\nantyda en liberalisering, förvånar det mig att det i\r\nEG-länderna finns ekonomisk, kulturell och social\r\nverksamhet.</pre><pre>Vi diskuterar här i Sverige t.ex. en halv\r\nprocentenhet hit eller dit, eller det befängda\r\nförbudet att inte få servera alkohol på restauranger\r\nföre kl. 12.00 -- medan de som tillhör a-laget kan\r\nhänga på låset redan kl. 9.30. När vi fortsätter att\r\nbedriva en sådan politik och ändå vill gå med i EG,\r\ndär man för en helt annan alkoholpolitik, tillåter\r\njag mig ibland att visa en viss förvåning.</pre><pre>Jag noterar också att Bengt Westerbergs andra\r\ninlägg kommer att lugna hembrännarna och dem\r\nsom köper och konsumerar hembränd sprit. Bengt\r\nWesterberg tror inte att problemet är så stort som\r\ndet är, och det gagnar ju dessa människor.</pre><pre>Det är riktigt att det finns majoritet i riksdagen för\r\nden nuvarande alkoholpolitiken. Men riksdagen\r\nskall egentligen spegla folkets uppfattning -- vi är ju\r\nfolkets valda företrädare. I den här frågan tror jag\r\nabsolut inte att vi speglar den uppfattning som finns\r\nhos majoriteten av folket.</pre><pre>Herr talman! Till sist några ord till Karin Israelsson.\r\nJag kan referera till Verdandi, som inte för så länge\r\nsedan föreslog kraftigt sänkta spritpriser. Karin\r\nIsraelsson känner säkert till vad Verdandi är för\r\norganisation.</pre><pre>Karin Israelsson befinner sig i det dilemmat att hon\r\ntydligen är mycket förtjust i sprit, eftersom hon för\r\nen tid sedan föreslog att priset på en helbutelj skulle\r\nöka till 500 kr. Så mycket tycker inte jag om sprit,\r\nmen det må vara Karin Israelssons eget problem.</pre><pre>Jag förstår över huvud taget inte Karin Israelsson\r\nnär hon säger att ju fler systembolag som finns inom\r\nett område, desto större blir hembränningen. Har\r\njag förstått saken rätt? Det vore intressant att höra\r\nvar Karin Israelsson har fått den uppgiften ifrån.</pre><pre>Anf. 19 KARIN ISRAELSSON (c):</pre><pre>Herr talman! Sten Andersson i Malmö nämnde\r\nEG. Vi i centerpartiet undersöker ju noga vad ett\r\nnärmande och en anslutning till EG kommer att\r\ninnebära för svensk alkoholpolitik. Det är klart att\r\nvi är oroade. Samtidigt finns det i EG-länderna nu\r\nen ambition att sänka alkoholkonsumtionen. Om\r\nSten Andersson åker ner till Frankrike eller\r\nSpanien kommer också han att inse att man där har\r\nupptäckt att man har stora problem med den höga\r\nalkoholkonsumtionen. I Frankrike dör ungefär fyra\r\ngånger fler än i Sverige i levercirros, som är en\r\ntypisk sjukdom förorsakad av hög\r\nalkoholkomsumtion.</pre><pre>Jag undrar om Sten Andersson verkligen anser att\r\nhembränning är en kriminell handling. Han tillhör\r\nett parti, moderaterna, som ofta förespråkar stora\r\npolisinsatser och att man skall leva efter de lagar\r\nsom finns. Det finns i dag en lag som förbjuder\r\nhembränning. Man kan få fängelsestraff för en\r\nsådan verksamhet. När Ny Demokratis företrädare\r\ni sin bekantskapskrets har personer som bedriver\r\nen kriminell verksamhet, samtidigt som man i hans\r\nparti talar om att lag och ordning skall råda, undrar\r\njag hur han kan acceptera ett sådant förhållande.\r\nMan borde se till att denna verksamhet fördömdes,\r\näven av dem som är ledamöter av riksdagen och\r\nsom är valda för att stifta lagar och i första hand\r\nockså för att leva efter dem. Jag tycker att ni begår\r\nett lagbrott när ni här öppet deklarerar att ni väl\r\nkänner till denna verksamhet och att ni inte har\r\nanmält eller på något sätt medverkat till att beivra\r\nden.</pre><pre>Vi i centerpartiet anser att det är viktigt att\r\nhembränningsverksamheten beivras. Det är inte\r\nacceptabelt att hembränning förekommer. Vi\r\nförsöker på olika sätt att göra det möjligt för\r\nberörda instanser att bekämpa hembränning.\r\nFörutom polisen behövs inte minst allmänhetens\r\nvaksamhet.</pre><pre>Jag känner väl till Verdandi. Det är ingen\r\nnykterhetsorganisation, utan Verdandi står för\r\nandra värderingar.</pre><pre>Jag har föreslagit att en helbutelj borde kosta\r\n500 kr. Men det är inte jag som har räknat ut det\r\npriset, utan det är vad det kostar samhället i\r\nsjukvårdskostnader när någon konsumerar denna\r\nalkoholmängd. Om alkoholen skulle svara för de\r\nkostnader som den förorsakar, skulle spriten ligga\r\npå detta pris.</pre><pre>Vi behöver en mycket aktiv alkoholpolitik när det\r\nnu i riksdagen finns företrädare som inte ens stöder\r\nde lagar som finns för att förhindra olaglig\r\ntillverkning av alkohol och som inte heller ser att en\r\nbra prispolitik också hindrar sjukdomsutveckling.</pre><pre>Anf. 20 Socialminister BENGT\r\nWESTERBERG (fp):</pre><pre>Herr talman! Inför risken att Sten Andersson i\r\nMalmö i den här debatten också skulle åberopa\r\nVerdandis undersökning, försökte jag att ta reda på\r\nvad den innehöll. Det visade sig att Verdandis\r\nundersökning är utgiven i form av ett\r\npressmeddelande, ur vilket mycket litet kan\r\nutläsas. Man kan egentligen bara utläsa att det är\r\nen föga vetenskaplig undersökning.</pre><pre>Verdandi har inte ens gjort ett slumpmässigt urval\r\nnär man har gått ut och frågat människor. Hur man\r\nhar fått tag på de tillfrågade framgår inte av\r\npressmeddelandet. Vad man egentligen framför i\r\ndetta pressmeddelande är det som alltid varit\r\nVerdandis budskap i den alkoholpolitiska debatten,\r\nnämligen att drogen alkohol i sig inte är något\r\nproblem, utan bakom allt missbruk ligger sociala\r\nproblem av olika slag. Det är en i och för sig\r\ntilltalande teori som också många liberaler trodde\r\npå för ungefär 100 år sedan. Man trodde att i och\r\nmed ett ökat välstånd och en ökad välfärd i\r\nsamhället, skulle missbruket försvinna. Men\r\nhistorien har lärt oss att det inte förhåller sig så.\r\nDärför måste kampen i mycket hög grad drivas mot\r\nbruket av alkohol som sådant och även mot\r\nnarkotikamissbruket. Det går alltså inte att bara\r\nförsöka skapa bättre bostadsförhållanden,\r\nutbildningsförhållande, familjeförhållanden osv.</pre><pre>Sten Andersson antyder fortfarande att det ser\r\nbättre ut i EG-länderna än vad det gör i Sverige.\r\nDetta är inte korrekt som generellt påstående,\r\nåtminstone inte när det gäller alkoholområdet. Det\r\när alldeles uppenbart att problemen är mycket\r\nstörre i länder där man dricker mycket mer alkohol\r\nän i Sverige. Där är det många fler människor som\r\ndör i förtid på grund av alkoholbruk. Det är också\r\nmånga fler som omkommer i trafikolyckor på grund\r\nav alkoholbruk. Dessutom finner man att det\r\nförekommer mycket mera våld och annat som\r\nhänger ihop med alkoholkonsumtion, om man ser\r\npå situationen i de stora vinländerna. Sverige\r\nplanerar inte att gå med i EG, därför att vi tycker\r\natt EG-ländernas alkoholpolitik är ett föredöme för\r\noss. Tvärtom är det, enligt min mening, en av\r\nSveriges viktigaste uppgifter som medlem i EG att\r\nförsöka påverka andra länder att föra en\r\nalkoholpolitik som ligger närmare den politik som\r\nvi har fört och som relativt sett har varit\r\nframgångsrik, även om vi inte har någon anledning\r\natt slå oss för bröstet och säga att vi med våra\r\nalkoholpolitik har nått de framgångar som vi\r\nönskat.</pre><pre>Sten Andersson i Malmö sade att\r\nriksdagsopinionen inte speglar opinionen bland\r\nallmänheten. Jag vill låta vara osagt hur det exakt\r\nförhåller sig med den saken, men man kan väl\r\nhoppas att de som är valda till riksdagen i regel är\r\npersoner som har ganska goda insikter, kanske\r\nt.o.m. bättre insikter än vad de flesta har. Det är\r\nganska farligt att hävda, att om det är så att\r\nmänniskor -- vilket Sten Andersson sade här för en\r\nstund sedan -- plötsligt skulle börja acceptera\r\nhembränning och inte betrakta detta som\r\nnågonting kriminellt, skulle vi politiker också göra\r\ndet. Min slutsats är den rakt motsatta. Om det är\r\nsant, som Sten Andersson säger, att människor inte\r\nbetraktar hembränning som någonting brottsligt\r\nhar vi som politiker en viktig uppgift, nämligen den\r\natt tala om att det är brottsligt. Då måste vi påverka\r\nopinionen. I mitt svar efterlyste jag också Sten\r\nAnderssons deltagande i denna opinionsbildning,\r\nså att han inte inskränker sig till att gå upp i\r\nriksdagens talarstol och säga att det enda skälet till\r\natt inte dricka, som han säger, hemkört är att han\r\nskulle komma i tidningen. Det borde finnas ett\r\nnågot djupare moraliskt krav på sig själv bakom\r\ndetta motstånd att dricka olagligt tillverkad sprit.</pre><pre>Min slutsats, herr talman, är att vi skall fullfölja den\r\nsvenska alkoholpolitiken. Den kommer att ställas\r\ninför nya krav den dag Sverige blir medlem i EG.\r\nSå långt är Sten Andersson och jag säkert överens.\r\nMin slutsats blir inte den, som t.ex. Peter Kling\r\nframförde här tidigare, att vi då skall lätta på alla\r\ntyglar. Tvärtom skall vi utnyttja de instrument som\r\nåterstår -- om vi då inte kan använda\r\nprisinstrumentet lika aktivt som tidigare -- för att se\r\ntill att vi inte bara ligger kvar på en oförändrat låg\r\nnivå internationellt sett utan faktiskt pressar ned\r\nalkoholkonsumtionen och därmed\r\nalkoholskadorna i Sverige.</pre><pre>Anf. 21 STEN ANDERSSON i Malmö (m):</pre><pre>Herr talman! Det här med demokrati kan ju vara\r\nsvårt ibland. Om nu 347 personer i riksdagen vill ha\r\nen viss alkoholpolitik, men våra uppdragsgivare\r\nutanför riksdagen tycker att den är felaktig och\r\nskrattar åt den, måste man fråga sig om vi skall\r\nframhärda att hålla fast vid vad en majoritet i denna\r\nkammare tycker. Våra uppdragsgivare finns alltså\r\nutanför det här huset.</pre><pre>Karin Israelsson! Det är ju helt klart att de lagar\r\nsom gäller skall följas. Men vi i denna kammare\r\nändrar ofta lagar, därför att vi tycker att de är\r\nfelaktiga. Det är ingenting nytt att ha förståelse för\r\natt folk inte begriper att vi har en viss lagstiftning\r\npå vissa områden.</pre><pre>Karin Israelsson talade om polisinsatser. Jag tror\r\natt det är mycket svårt att vinna sympati bland\r\nallmänheten, om polisen i större utsträckning än i\r\ndag skall jaga hembrännare. För min del tror jag att\r\nallmänheten vill att polisen i första hand skall\r\nskydda människor från våld och brott och inte\r\nanvända de tyvärr alltför små resurserna för att jaga\r\ndem som bränner hemma.</pre><pre>Sedan till de där femhundra kronorna för en hel\r\nbutelj sprit. Karin Israelsson brukar referera till\r\nrapporter. Men en dag står det att det kostar 40\r\nmiljarder kronor, medan det en månad senare står\r\natt det kostar 80 miljarder kronor. Man vet inte vad\r\nsom är riktigt.</pre><pre>Sedan till statsrådet Bengt Westerberg. Jag sade\r\ninte att EG var bättre i alkoholsammanhang.\r\nDäremot konstaterade jag som svensk med\r\nförvåning att över huvud taget någon form av\r\nverksamhet kan fungera i EG-länderna, eftersom\r\nde flesta länderna har en helt annan alkoholpolitik\r\nän Sverige. Jag tror faktiskt att de framsteg som har\r\ngjorts i Sverige på det sociala området har medfört\r\natt vi har fått ett bättre umgänge och ett bättre\r\nhanterande av alkohol än förr.</pre><pre>Till sist, herr talman! Statsrådet säger att vi trots allt\r\nhar lyckats rätt hyggligt. Som boende i Skåne läser\r\njag varenda söndag och varenda måndag om hur\r\nsvenska ungdomar har varit över till Danmark och\r\nsvinat ned, eftersom de inte kan hantera alkohol.\r\nDessa ungdomar skämmer ut det här landet på\r\ngrund av den politik som vi har bedrivit och som\r\nvisat sig inte fungera. Vi kan stå här och säga att\r\nden fungerar bra, men det finns alltför många bevis\r\npå att den inte fungerar och att folk struntar i den.</pre><pre>Förste vice talmannen anmälde att Karin Israelsson\r\nanhållit att till protokollet få antecknat att hon inte\r\nägde rätt till ytterligare inlägg.</pre><pre>Anf. 22 PETER KLING (nyd):</pre><pre>Herr talman! Karin Israelsson talade förut om\r\nSIFO-undersökningar, som visar hur många det är\r\nsom dricker hembränt. Jag skulle vilja fråga Karin\r\nIsraelsson: Tror ni verkligen att Svensson utanför\r\ndet här huset erkänner att han eller hon tillverkar\r\noch dricker hembränt i den utsträckning som ni\r\nmenar förekommer? Jag tror att många ljuger när\r\ndet gäller denna fråga. Därför tror jag också att\r\ndenna SIFO-undersökning, speciellt beträffande\r\nalkohol, inte är trovärdig. Man kan möjligtvis få en\r\nindikation, men undersökningen är långt ifrån\r\nsanningsenlig. Jag tror inte att många människor\r\nvid en SIFO-mätning skulle erkänna att de dricker\r\nhembränt hemma.</pre><pre>Sedan sade Karin Israelsson också att jag vill\r\nskydda de där människorna och att Ny Demokrati i\r\nprincip ställer sig bakom illegal hembränning.\r\nLångt ifrån detta! Det är klart att vi respekterar\r\nlagarna. Dessa skall följas. Vi vill motverka\r\nhembränning så mycket som möjligt. Därför står\r\njag också här och debatterar om alkoholen. Att jag\r\nindirekt känner tio personer som sysslar med denna\r\nverksamhet är en annan sak. Jag har absolut ingen\r\nanledning att skydda dessa människor.</pre><pre>Bengt Westerberg nämnde Spanien och Frankrike\r\noch sade att dessa länder har större problem än\r\nSverige. Men nu måste vi beakta att Spanien och\r\nFrankrike ju har en helt annan kultur än Sverige.\r\nVi dricker mjölk eller Ramlösa till maten, medan\r\nman i Spanien och Frankrike dricker vin. Vi får\r\naldrig samma kultur här i Sverige, även om vi\r\nmildrar alkohollagarna. Vi skulle fortsätta att\r\ndricka mjölk, Ramlösa och möjligen lättöl vid våra\r\nmiddagar. Vi kommer inte att konsumera så\r\nmycket vin.</pre><pre>Nej, man bör som sagt närma sig EG-nivån när det\r\ngäller priserna och ge restaurangbranschen rabatter\r\noch samtidigt, som jag nämnde förut, driva\r\nkampanjer som går ut på att speciellt alkoholen är\r\nfarlig och att vi måste lära oss att umgås med den\r\npå ett vettigt sätt, så att det inte blir sådana resultat\r\nsom Sten Andersson i Malmö nämnde: att en\r\nmängd ungdomar är ute och svinar ned.</pre><pre>Om man nu höjer de svenska priserna, kan jag lova\r\nbåde Bengt Westerberg och Karin Israelsson att\r\nmörkertalet kanske kommer att öka med både 10\r\noch 20 %. Det är jag nästan hundraprocentigt säker\r\npå.</pre><pre></pre><pre>Anf. 23 Socialminister BENGT\r\nWESTERBERG (fp):</pre><pre>Herr talman! Låt mig börja med det som Peter\r\nKling sade. Visst finns det problem när man skall\r\nundersöka oregistrerad alkoholanvändning, det är\r\nalldeles självklart. Om det fanns statistik att gå till\r\nbehövde vi över huvud taget inte ha denna\r\ndiskussion, utan det är självklart att det är ett\r\nproblem. Det är inte lätt att fånga det, det skall jag\r\ninte förneka. Därför har det också gjorts mycket\r\nambitiösa studier där man naturligtvis inte bara har\r\nfrågat människor om de själva använder hemkört,\r\ndvs. illegalt tillverkad alkohol, utan man har också\r\nställt frågor om människor tror att det förekommer\r\ni bekantskapskretsen, i den kommun där de bor,\r\nosv. Sedan försöker man väga samman de svar man\r\nfår på frågorna och drar slutsatser av dem. Sedan\r\njämför man naturligtvis de svar som man får i\r\nopinionsundersökningar med t.ex. hur många brott\r\nsom polisen tar hand om och hur utvecklingen av\r\nbrottsligheten ser ut. Och där kan vi, för att ta\r\ndenna sista faktor, konstatera att sedan reglerna i\r\nbörjan av 80-talet skärptes och fram till nu har\r\npolisen haft ungefär ett oförändrat antal\r\nbrottsundersökningar. Det ligger strax under 1 000\r\nper år.</pre><pre>Sedan framgår det entydigt, att om man ökar\r\ntillgängligheten till alkohol på olika sätt, t.ex.\r\ngenom att sälja den i livsmedelsbutiker eller ha\r\nlägre priser oavsett om det är i systembutiker eller\r\nute på restauranger, ökar också konsumtionen av\r\nalkohol. Vi har gjort åtskilliga experiment i Sverige\r\nmed mellanölsförsäljning. Man har t.o.m. prövat\r\nstarkölsförsäljning i livsmedelsbutiker under en\r\nperiod i slutet av 60-talet. Vi har också en lång rad\r\nandra erfarenheter som visar att det är på detta sätt,\r\noch det bekräftas av en rad internationella\r\nundersökningar, både från nordiska länder och från\r\nandra länder. Man får samma resultat från alla håll.</pre><pre>Talet om rabatter till restauranger ger en antydan\r\nom att det skulle innebära väsentligt billigare\r\nalkohol för kunderna på restaurangerna. Men man\r\nskall ha klart för sig att det gör det inte alls.\r\nInköpspriserna för restaurangerna utgör redan i\r\ndag en mycket liten del av det pris som de tar ut av\r\nsina kunder. Restaurangerna lägger på 300 % och\r\nibland 500 % på priset. Så även om restaurangerna\r\nskulle få köpa en vinflaska som kostar 5 eller 10 kr.\r\nmindre än i dag kommer kunden knappast att\r\nmärka det. Detta är alltså att förespegla människor\r\nnågot som man inte ens med Ny Demokratis\r\nalkoholpolitik skulle kunna förverkliga.</pre><pre>Till sist vill jag ta upp ytterligare en aspekt på det\r\nsom Sten Andersson i Malmö sade om att polisen\r\ninte skall ägna sig åt att jaga hembrännare utan att\r\ndet är viktigare att den bekämpar våld. Men det\r\nfinns ingenting som är så tydligt som sambandet\r\nmellan våld och alkohol. Beträffande t.ex. övervåld\r\nmot kvinnor i hemmen finns alkohol med i bilden i\r\n85--90 % av alla fall. Om det är något som vi som\r\npolitiker kan göra för att minska våldet och göra\r\ntillvaron tryggare för människor är det att bekämpa\r\nalkoholmissbruk. Och där spelar naturligtvis\r\nbekämpandet av illegal tillverkning av alkohol en\r\nviktig roll, även om det är bara en liten del av den\r\ntotala alkoholpolitik som vi måste föra i Sverige.</pre><pre>Överläggningen var härmed avslutad.</pre><pre>4 § Svar på interpellationerna 1991/92:10 och 11\r\nom kriminalvården</pre><pre>Anf. 24 Justitieminister GUN HELLSVIK\r\n(m):</pre><pre>Fru talman! Gudrun Schyman har frågat mig hur\r\njag motiverar förslaget att avskaffa\r\nhalvtidsfrigivningen och införandet av möjlighet till\r\nfrigivning efter två tredjedelar av strafftiden. Hon\r\nhar också frågat om det finns någon forskning eller\r\nbeprövad erfarenhet som visar att en förlängning av\r\nstrafftiden ger minskad brottslighet som följd och\r\nom det bästa sättet som kriminalvården kan\r\nanvända 1,2 miljarder kronor är att förlänga\r\nstrafftiden.</pre><pre>Hans Göran Franck har frågat vilken min\r\nprincipiella syn på fängelsestraffet är och om jag\r\ndelar den uppfattning som kom till uttryck i\r\ndirektiven till fängelsestraffkommittén. Han har\r\nockså frågat mig om regeringen avser att föreslå\r\nstraffskärpningar som leder till fler fängelsedomar\r\noch ett ökat antal fångar och om jag har en positiv\r\neller negativ grundinställning till\r\npåföljdsutredningens förslag. Dessutom har Hans\r\nGöran Franck frågat mig om vilka konsekvenser\r\nregeringens förslag om möjlighet till villkorlig\r\nfrigivning beräknas få på behovet av\r\nfångvårdsplatser och hur regeringen vill lösa\r\nuppkomna problem i kriminalvården samt slutligen\r\nom regeringen räknar med att dess inriktning av\r\nkriminalvårdspolitiken leder till kostnadsökningar\r\noch i så fall till vilken nivå.</pre><pre>Som båda interpellanterna framhåller är det viktigt\r\natt så effektivt som möjligt söka minska\r\nbrottsligheten. Kampen mot kriminaliteten måste\r\nföras på bred front med såväl åtgärder som faller\r\ninom vad som traditionellt anses höra till\r\nkriminalpolitiken som sådana som faller utanför\r\nrättsväsendets ansvarsområde.\r\nStrafflagstiftningens roll när det gäller att\r\nförebygga brottsligheten är dock givetvis central.\r\nMed hänsyn till vikten av att bekämpa\r\nbrottsligheten och att upprätthålla den allmänna\r\nlaglydnaden måste Sverige, liksom andra länder, ha\r\nfängelsestraffet, väl medvetna om att detta sällan är\r\nett verkningsfullt medel i sig att anpassa\r\nlagöverträdaren till samhället eller att minska den\r\nindividuella risken för återfall på lång sikt.</pre><pre>För att straffsystemet skall kunna fylla sin funktion\r\när det nödvändigt att medborgarna känner tilltro\r\ntill det. Straff skall följa på brott, och det måste\r\ninom rimliga gränser vara förutsägbart vilket\r\nstraffet kommer att bli. Om fängelsestraff utdöms\r\nskall domstolen bestämma dess omfattning, och\r\nlängden skall som huvudregel motsvara det\r\nstraffvärde som brottet anses ha.</pre><pre>Trovärdigheten hos straffsystemet kan skadas om\r\ndet uppstår alltför stor diskrepans mellan utmätt\r\nfängelsetid och faktiskt avtjänad tid. Det kan inte\r\nanses förenligt med det allmänna rättsmedvetandet\r\natt fångar friges efter halva strafftiden. Redan den\r\nsocialdemokratiska regeringen beslutade att lägga\r\nfram ett förslag om ändring av halvtidsfrigivningen\r\ntill frigivning efter två tredjedelar av strafftiden\r\nmed bl.a. den motiveringen. Bakom detta förslag\r\nfanns krav på ett avskaffande av\r\nhalvtidsfrigivningen som förts fram från olika håll.\r\nDet ligger, som också Gudrun Schyman påpekar,\r\nett signalvärde i att dömda får sitta av längre tid av\r\nstraffen, en signal att staten ser allvarligt på den\r\nbrottsliga gärningen.</pre><pre>Jag har förståelse för att det från principiella\r\nsynpunkter kan anses motiverat att t.ex. helt\r\navskaffa den villkorliga frigivningen. Det finns\r\ndock skäl som talar för att man behåller någon typ\r\nav villkorlig frigivning. Sådana system finns i våra\r\nnordiska grannländer liksom i praktiskt taget\r\nsamtliga andra stater som har straffrättsliga system\r\nmed samma grundläggande uppbyggnad som vårt.\r\nHänsynen till den nordiska rättslikheten och det\r\nnordiska samarbetet vid verkställighet av straff och\r\ntill annat internationellt samarbete på straffrättens\r\nområde talar mot att välja en särlösning för svensk\r\ndel. Jag vill i detta sammanhang särskilt peka på att\r\näven frågor som denna måste behandlas i ljuset av\r\nregeringens arbete med att föra Sverige in i det\r\neuropeiska samarbetet.</pre><pre>Liksom man kommit fram till i de allra flesta länder\r\när jag av den uppfattningen att regler om villkorlig\r\nfrigivning inte bör vara obligatoriska utan att det\r\nbör finnas ett utrymme att anpassa besluten efter\r\nförhållandena i det enskilda fallet.</pre><pre>När det gäller frågan om vilken kvotdel som bör\r\nanvändas har två tredjedelar tidigare använts inom\r\nsvensk straffrätt och har en lång tradition i Norden.\r\nDen har inte heller på samma sätt som\r\nhalvtidsfrigivningen satts i fråga utifrån principiella\r\nsynpunkter.</pre><pre>De två huvudförslagen från påföljdsutredningen är\r\natt övervakningen efter villkorlig frigivning skall\r\navskaffas och att en obligatorisk\r\nfrigivningspersmission skall införas. Remissutfallet\r\ni dessa frågor har varit helt övervägande negativt.\r\nÄven om jag i dag inte vill ta slutlig ställning i\r\nfrågan framstår det inte som särskilt realistiskt att\r\nmot en sådan markerad opinion genomföra de\r\nföreslagna ändringarna.</pre><pre>Vad gäller Hans Göran Francks fråga om\r\nstraffskärpningar framgår det redan av\r\nregeringsförklaringen att förslag om skärpningar\r\nvid ringa narkotikabrott kommer att läggas fram\r\nsamt att regeringen är inriktad på att strama upp\r\npåföljderna för grovt rattfylleri. Jag räknar med att\r\ndet kan bli aktuellt även med andra\r\nstraffskärpningar, men det är enligt min mening\r\ninte eftersträvansvärt i sig att skärpa straffen\r\ngenerellt.</pre><pre>Återfallsfrekvensen hos de fängelsedömda är dess\r\nvärre hög. Gruppen är statistiskt sett utan tvivel\r\nmer brottsbenägen än genomsnittet av\r\nbefolkningen. Det säger sig självt att en längre\r\ninlåsning innebär en senareläggning av återfallen\r\noch en minskning av brottsligheten totalt sett. Att\r\nså är fallet stöds också av bl.a. forskning som skett\r\ninom ramen för brottsförebyggande rådets\r\nverksamhet.</pre><pre>Hur mycket en senareläggning av den villkorliga\r\nfrigivningen kostar är svårt att säga. Det gäller\r\nsärskilt som regeringens åtgärder mot\r\nbrottsligheten inte kommer att inskränka sig till en\r\nsenareläggning av den villkorliga frigivningen. Vi\r\nmåste också se på påföljdernas innehåll. I\r\nregeringsförklaringen nämns därför särskilt att\r\nalternativa påföljder som samhällstjänst och\r\nkontraktsvård skall utvecklas ytterligare; nya\r\npåföljder för de yngsta brottslingarna skall införas.\r\nDet finns också anledning att se på alternativ till\r\nfängelsestraff som finns i andra länder där system\r\nmed avtjänande av straff genom en skärpt uppsikt\r\nav dömda i hemmiljö prövas.</pre><pre>Jag vill också framhålla vad som sägs i\r\nregeringsförklaringen, nämligen att regeringen vill\r\nöka insatserna för att få kriminalvårdsanstalterna\r\nnarkotikafria. I detta arbete ingår också att öka\r\nantalet anstalter och avdelningar på anstalter som\r\narbetar med särskilda behandlings- och\r\nmotivationsprogram för narkotikamissbrukare.\r\nSådana insatser leder till en bättre kriminalvård och\r\nkan på sikt medföra en positiv utveckling av\r\nåterfallstalen.</pre><pre>Vi måste dock räkna med att kostnaderna för\r\nkriminalvårdsanstalterna kommer att öka. Arbetet\r\nmed att analysera den frågan liksom möjligheterna\r\natt omfördela resurser pågår samtidigt med det\r\nintensiva arbetet med att utveckla\r\nkriminalpolitiken enligt de riktlinjer som jag nu har\r\nredogjort för.</pre><pre>Anf. 25 GUDRUN SCHYMAN (v):</pre><pre>Herr talman! Jag skall naturligtvis be att få tacka\r\njustitieministern för svaret, men jag måste\r\nkonstatera att vi är djupt oeniga i det mesta.</pre><pre>Allra först vill jag rätta till en missuppfattning som\r\njustitieministern har gjort sig skyldig till. Jag tycker\r\ninte att det ligger ett signalvärde i att dömda får\r\nsitta av en längre tid av straffen. Vad jag sade i min\r\ninterpellation var att man ofta använder det som\r\nmotiv för att skärpa straffen. För egen del är jag\r\nfullständigt på klara med att detta är nonsens, och\r\ndet har över huvud taget inget signalvärde. Det är\r\ndärför som jag ifrågasätter att man kommer med\r\ndessa förslag nu.</pre><pre>Därefter skall jag kommentera\r\ninterpellationssvaret i övrigt. Jag tror att det enda\r\nsom justitieministern och jag är överens om är att\r\ndet är viktigt att så effektivt som möjligt försöka\r\nminska brottsligheten. Men i det borde också ligga\r\natt det är viktigt att återanpassa de brottslingar som\r\nfinns. Man måste satsa mycket på behandling av de\r\nmänniskor som begår brott, och man måste också\r\nsatsa väldigt mycket på det förebyggande arbetet.\r\nDet är just detta som saknas, och det är det som\r\nskulle kunna vara effektivt om vi på ett seriöst sätt\r\nvill angripa brottsligheten och bringa ned den.</pre><pre>Jag tycker att denna diskussion om\r\nstrafflagstiftningens roll är mycket svag. Det sägs i\r\nsvaret att strafflagstiftningens roll när det gäller att\r\nförebygga brottslighet är central och att vi, för att\r\nupprätthålla den allmänna laglydnaden, måste ha\r\nfängelsestraff, väl medvetna om att det sällan är ett\r\nverkningsfullt medel.</pre><pre>Jag vill påstå att vi dessutom är väl medvetna om\r\natt det har precis motsatt effekt, att de som sätts i\r\nfängelse återfaller ännu mer och begår grövre brott\r\nju längre de sitter i fängelse och ju oftare de får sitta\r\ndär. Det är ju detta som det mesta av forskning och\r\nstatistik visar, att just straffsystemet med fängelse\r\nhar helt motsatt effekt. Ju fler som är inlåsta och ju\r\nlängre de får sitta, desto större blir brottsligheten.\r\nStatistiken och forskningen visar inte heller att\r\ndetta avskräcker från brott. Om det hade varit så\r\nskulle det ha skett en minskning av antalet brott när\r\ndet har skett en ökning av antalet straff. Det har i\r\nSverige skett en ökning av antalet straff och en\r\nförlängning av strafftiderna. Det har visats i\r\nstatistik. Det togs fram bl.a. i TV-programmet\r\nStriptease, i vilket jag tror att justitieministern\r\nmedverkade. Det fanns belägg för att strafftiderna\r\ngenom ändrade attityder hos domare och åklagare\r\nhar blivit längre under de senaste åren. Men\r\nbrottsligheten ökar. Detta har inte fått någon\r\navskräckande effekt på oss som ännu inte har\r\nbegått brott. Och det har absolut inte den effekten\r\natt de som hamnar i fängelse begår färre brott, utan\r\ndet är alltså tvärtom. Denna effekt är helt motsatt.\r\nMan får fler brottslingar som begår fler brott.</pre><pre>Diskussionen om att det inte är förenligt med\r\nallmänt rättsmedvetande att frige fångar efter halva\r\nstrafftiden, och att många har fört fram önskemål\r\nom avskaffande av denna princip, beror enligt min\r\nmening på att det som borde hända vid frigivning\r\nefter halva strafftiden lyser med sin frånvaro. Det\r\nberor i sin tur på att det inte finns pengar och\r\nresurser att satsa på frivården, där man skall\r\nfortsätta den rehabilitering som man\r\nförhoppningsvis hade börjat under den första\r\nhalvan av straffet, när de kriminella satt i fängelse.\r\nAtt det inte finns pengar till detta beror på att\r\nfängelserna är så dyra att alla pengar slukas. Hade\r\nhalvtidsfrigivningen fortsatt med en bra eftervård\r\noch ett konstruktivt arbete för en återanpassning\r\ntror jag inte att någon hade reagerat över det och\r\ntyckt att det var fel, tvärtom. Då hade man\r\nnaturligtvis sagt att detta var någonting bra. Men\r\ndet är ju detta som faktiskt fattas. Därför blir jag\r\nförvånad över att man i den ekonomiska situtation\r\nsom landet befinner sig i är villig att satsa pengar på\r\nen ökning av antalet fängelseplatser. Det är just den\r\nåtgärd som man vet resulterar i ökad brottslighet.\r\nDet är ett cirkelresonemang som för mig inte\r\nstämmer överens över huvud taget.</pre><pre>Jag ställde frågan hur man motiverar förslaget att\r\navskaffa halvtidsfrigivningen. Jag vet att den\r\nsocialdemokratiska regeringen kom med det\r\nförslaget också. Det var inte bättre då. Det bygger\r\npå samma falska föreställningar om att i fall\r\nmänniskor sitter inne längre så minskar\r\nbrottsligheten. Det är bevisligen inte på det sättet.\r\nJag kan i dag inte se något annat motiv än att det är\r\nett sätt för regeringen att uppfylla den mycket\r\nsmaklösa politiska propaganda som moderaterna\r\nframförde i valrörelsen: Låt folk sitta inne, så att du\r\nsjälv kan gå ute! Det är byggt på fördomar som\r\nmänniskor har om att ju fler som låses in och ju\r\nlängre, desto mindre brottslighet. Jag tycker att det\r\när en justitieministers ansvar att upplysa människor\r\nom att dessa samband inte existerar, utan att det är\r\ntvärtom. Därför skall vi satsa på alternativ till\r\nfängelse. Därför skall vi satsa på en bra utbyggd\r\nfrivård. Därför skall vi satsa på sådant som vi vet\r\nfaktiskt bringar ned brottsligheten.</pre><pre>Jag såg i en artikel i Svenska Dagbladet i dag att\r\njustitieministern ser som sin största uppgift att\r\nbeivra brott. Det beklagar jag. Jag tycker att en\r\njustitieministers uppgift i dag borde vara att se till\r\natt brottsligheten minskar och att återanpassningen\r\nav brottslingar kommer till stånd.</pre><pre>Anf. 26 HANS GÖRAN FRANCK (s):</pre><pre>Herr talman! Jag tackar för svaret.</pre><pre>Svaret måste tyvärr betecknas som mycket negativt\r\nför alla dem som vill att vi skall föra en realistisk,\r\neffektiv och human kriminalpolitik. Det rör sig om\r\nen utpräglat konservativ politik som\r\njustitieministern presenterar. En politik av detta\r\nslag har prövats i en rad konservativt styrda länder\r\nmed mycket nedslående resultat. I själva verket har\r\nden lett till överfulla fängelser, stegrad brottslighet\r\noch ett orimligt lidande för många drabbade och\r\nderas familjer. Har Gun Hellsvik något exempel på\r\nnågot land där denna konservativa och repressiva\r\npolitik lett till goda resultat, vilket Gun Hellsvik nu\r\nvill åstadkomma?</pre><pre>I grund och botten rör det sig om en kriminalpolitik\r\nsom är en eftergift åt vedergällningstänkandet.\r\nMen vedergällningsteorin är för länge sedan\r\nofficiellt avskriven. Om Gun Hellsvik får fortsätta\r\natt gå på i ullstrumporna, kommer vi att hamna i en\r\nsitution som blir mycket svår att reparera. Hon vill\r\ngenomföra en rad straffskärpningar för brott med\r\nlägre straffvärde, vilket leder till ett väsentlig ökat\r\nantal fängelsedomar. Har Gun Hellsvik gjort några\r\nberäkningar av detta? Hon vill genomföra en\r\nfakultativ villkorlig frigivning, trots att riksdagen\r\ntidigare fattat principbeslut om att två tredjedels-\r\nfrigivningen skall vara obligatorisk.</pre><pre>Hon bör vara medveten om att detta leder till en\r\nkraftig ökning av verkställighetstiderna i\r\nfängelserna. Redan en återgång till obligatorisk två\r\ntredjedels-frigivning skulle innebära förlängda\r\nverkställighetstider med över 30 % för drygt 6 000\r\npersoner om året. Jag undrar vilken motsvarande\r\nberäkning Gun Hellsvik gör med sitt nu\r\npresenterade förslag om endast möjlighet till\r\nvillkorlig frigivning. Att det rör sig om ytterligare\r\nväsentligt utökade verkställigheter står helt klart.\r\nHur stora de blir är beroende av lagmotiv och\r\nrättstillämpning.</pre><pre>Vid ett framträdande nyligen hos polisen sade Gun\r\nHellsvik att landets fångar skall sitta hela\r\nstrafftiden och erhålla frigivningen som en premie.\r\nBetyder det att möjlighet till villkorlig frigivning\r\nnärmast skall bli ett undantag som bekräftar\r\nregeln? Av allt att döma kommer Gun Hellsviks\r\nreform att leda till kostnadsökningar i\r\nmiljardklassen och till hundratals, kanske\r\ntusentals, nya fångvårdsplatser. Men Gun Hellsvik\r\nskall, enligt ett uttalande vid polisbesöket,\r\nnedbringa behovet av nya fångvårdsplatser genom\r\n''tuffare tag'' mot fångarna och genom fler fångar i\r\nsamma fängelse.</pre><pre>De redan stränga permissions bestämmelserna skall\r\nenligt henne ytterligare skärpas och den s.k.\r\nnärhetsprincipen, som är en central del av den\r\nepokgörande kriminalvårdsreformen vid placering\r\nav fångar, skall avskaffas. Gun Hellsvik vill ge sken\r\nav att detta är effektivt. Men motsatsen är fallet\r\nenligt olika undersökningar och de erfarenheter vi\r\nkänner till från andra västländer där politiken har\r\nprövats.</pre><pre>Den stora ökningen av fängelsebefolkningen, som\r\nunder slutet av 80-talet var den största någonsin,\r\nmedför stora administrativa problem och en kraftig\r\növerbefolkning av fängelserna. Detta i sin tur leder\r\ntill olidliga förhållanden såväl för personal som för\r\nfångar. Antalet rymningar ökar om fängelserna inte\r\ngörs hermetisk tillslutna. Men i så fall blir följden\r\nåterkommande fångupplopp. Hatet mot samhället\r\nökar hos fångarna, vilket i sin tur leder till ökad\r\nmissanpassning och stegrat antal återfall. Det blir\r\ntill slut ingen gräns för var repressionen skall sluta,\r\ndärför att de eftersträvade resultaten uteblir. Den\r\nrepressiva kriminalpolitik som Gun Hellsvik\r\nförespråkar har misslyckats där den har prövats,\r\nbl.a. i USA.</pre><pre>Gun Hellsvik talar om alternativ till fängelsestraffet\r\noch nämner utökad användning av samhällstjänst\r\noch kontraktsvård. Men hon bör veta att det endast\r\nkan få en mindre, begränsad effekt.</pre><pre>På en punkt ger Gun Hellsvik besked. Det gäller\r\npåföljdsutredningens förslag om\r\nfrigivningspermission. Ett genomförande av\r\nförslaget med obligatorisk villkorlig frigivning\r\nskulle innebära att behovet av nya fängelseplatser\r\nkunde reduceras med 450 platser. Det finns\r\nsvagheter i förslaget, som skulle kunna rättas.\r\nFörslaget, som inte är det bästa, är givetvis präglat\r\nav kalla ekonomiska fakta, dvs. alla\r\nkostnadsökningar har bemötts mycket restriktivt.\r\nMen dessa restriktioner tycks inte finnas nu när\r\nman genomför en konservativ kriminalpolitik. Då\r\nfår det kosta. Hur mycket borde justitieministern\r\nkunna lämna något närmare besked om.</pre><pre>På en punkt har vi ett klart nej. Hon delar inte den\r\nuppfattning som justitieminister Sven Romanus gav\r\nuttryck för redan 1979, när han yttrade: En\r\nomfattande kriminologisk forskning har ägt rum\r\nsåväl i vårt land som i utlandet, och i ett avseende\r\npekar alla kända svenska och utländska\r\nundersökningar i samma riktning. En ökad\r\nanvändning av frihetsstraff är generellt sett inget\r\nverksamt medel när det gäller att bekämpa en\r\nstigande kriminalitet, utan kan snarare befaras leda\r\ntill motsatt resultat.</pre><pre></pre><pre>Anf. 27 Justitieminister GUN HELLSVIK\r\n(m):</pre><pre>Herr talman! Jag skall börja med att något\r\nkommentera det Hans Göran Franck sade. Jag vill\r\nförst säga att jag tycker att det är litet tråkigt om vi\r\nskall behöva vara aggressiva i våra diskussioner. Jag\r\nhar full respekt för Hans Göran Francks\r\nsynpunkter, och jag accepterar fullt ut den kritik jag\r\nfår. Men när Hans Göran Franck höjer rösten och\r\naggressivt citerar något som jag helt säkert inte har\r\nsagt vill jag påtala detta. Han talar om ''tuffare\r\ntag''. Jag brukar inte använda ordet tuff, och jag har\r\nsäkerligen inte gjort det i det här sammanhanget.\r\nEn del av det andra som togs upp skulle jag\r\ndäremot vilja kommentera.</pre><pre>Talet om fler i fängelse är helt enkelt en kommentar\r\nsom rör utnyttjandet av våra fängelseplatser i dag.\r\nVi har rätt mycket luft i systemet. Vi har ständigt\r\nrätt många platser som står tomma. Vi kan öka\r\nmöjligheterna till utnyttjande av de platserna. Här\r\nfinns också en viss koppling till närhetsprincipen.\r\nJag har uttryckt mitt tvivel när det gäller\r\nnärhetsprincipen. Jag tror att vi lurar oss själva när\r\nvi föredrar att placera gärningsmannen i närheten\r\nav hans vanliga miljö, när han eller hon i åtskilliga\r\nfall skulle må bättre av att komma ifrån närheten\r\ntill de s.k. goda vännerna. Det är vad jag har sagt,\r\nvilket ger uttryck för mitt tvivel beträffande\r\nnärhetsprincipen.</pre><pre>När det gäller den villkorliga frigivningen är vår\r\ntanke att vi skall gå tillbaka till de regler vi har haft\r\ntidigare, vilket alltså innebär möjlighet till villkorlig\r\nfrigivning efter två tredjedelar av tiden. Det fanns\r\ndessutom viss möjlighet till frigivning ännu\r\ntidigare. Jag har inte de exakta siffrorna, men det\r\nvar en rätt omfattande frigivning redan efter\r\ntvåtredjedelar av tiden. Det är de reglerna vi i\r\nförsta hand tänker gå tillbaka till.</pre><pre>Jag beklagar Gudrun Schyman att jag\r\nmissuppfattade det som skrevs i interpellationen.\r\nJag trodde att det var Gudrun Schymans eget\r\nuttryck. Jag beklagar också att Gudrun Schyman\r\ntydligen inte har läst artikeln som var införd i\r\nSvenska Dagbladet i morse. Där står inte att det är\r\nmin främsta uppgift att beivra brott. Det står, som\r\nen kommentar till en tidigare artikel, som denna\r\nvar ett svar på, att jag har som uppgift att beivra\r\nbrott. Jag har många andra uppgifter också, men i\r\nden här artikeln fanns det knappast skäl att ta upp\r\nalla de andra frågorna.</pre><pre>Beträffande regeringens kriminalpolitik säger vi i\r\nvår regeringsdeklaration att behandlingen under\r\nfängelsetiden är viktig. Vi pekar på att\r\nmöjligheterna till utbildning och social träning\r\nunder fängelsetiden ytterligare måste förbättras.\r\nFörebyggande åtgärder är den absolut viktigaste\r\nuppgiften vi har. Det är därför vi också plockar\r\nfram ungdomsbrotten och jourdomstolarna. Men vi\r\nfår inte glömma bort att vi där har familjepolitiken\r\nsom ett ytterligt väsentligt område. Som\r\njustitieminister, även om jag kan ha många\r\nuppfattningar, är det kanske inte just den\r\ndiskussionen som jag skall ta i det här\r\nsammanhanget.</pre><pre>Gudrun Schyman gör en koppling och säger att vi i\r\noch med att vi får en ökning av straffen också får en\r\nökning av brotten. Riktigt så enkelt är det inte.\r\nÄven här måste vi komma ihåg att en mängd andra\r\nfaktorer är av avgörande betydelse, t.ex.\r\nfamiljepolitiken, som jag nämnde tidigare. Vi\r\nmåste ge familjerna självkänsla. Utan detta\r\nkommer vi, oberoende av vilka påföljder vi har, att\r\nha en fortsatt hög brottslighet.</pre><pre>Slutligen vill jag ta upp frågan om fängelsets vara\r\neller icke vara. Den slutsats man kan dra av de\r\nuttalanden som Gudrun Schyman och Hans Göran\r\nFranck gör är att vi inte skall ha fängelser över\r\nhuvud taget. Jag utgår i och för sig från att ni\r\nfortfarande vill ha fängelse eller någon form av\r\nfrihetsberövande för människor som är farliga för\r\nannans säkerhet. Men, precis som Gudrun\r\nSchyman och Hans Göran Franck sade, har vi i\r\ngrunden olika uppfattning i de här frågorna.</pre><pre>Anf. 28 GUDRUN SCHYMAN (v):</pre><pre>Herr talman! Det är riktigt att justitieministern och\r\njag har i grunden olika uppfattning i de här\r\nfrågorna. Justitieministern betonar straffet, och jag\r\nbetonar behandlingen, individen, det förebyggande\r\narbetet och återanpassningen.</pre><pre>Skall vi ha fängelser över huvud taget? Det är en\r\nintressant fråga tycker jag. Med det facit vi har i\r\nhand vet vi att en människa som har hamnat i\r\nfängelse har mycket större benägenhet att begå\r\nbrott igen. Brotten blir grövre ju fler gånger en\r\nmänniska hamnar i fängelse. Det vore väldigt bra\r\nom vi kunde hitta på något annat, ett alternativ till\r\nfängelse som ger ett önskat resultat, som både\r\nmedför att brottsligheten minskar och som medför\r\natt de brottslingar som ändå begår brott\r\nåteranpassas till samhället utan att begå ytterligare\r\nbrott. Det vore det som verkligen skulle lösa\r\nproblemet. Jag ser ingenting av detta i\r\nregeringsdeklarationen eller i det justitieministern\r\nnu talar om. Man talar om att fler skall sitta inne\r\nlängre. Jag kan inte förstå hur det kan vara\r\nlösningen på problemet att fler fångar sitter i\r\nfängelserna under längre tid och dessutom under\r\nodrägligare förhållanden än tidigare. Det är en\r\nrepressiv politik, och den är dyr.</pre><pre>Jag tycker att det är mycket konstigt att\r\njustitieministern inte kan nämna någon siffra. Jag\r\nhar i min interpellation nämnt siffran 1 miljard\r\nkronor per år, som handlar om driften för ökat antal\r\nfängelsekunder, som det kommer att bli. I en\r\nartikel i Aftonbladet nämndes byggkostnaden på 2\r\nmiljarder kronor för att se till att vi får fler celler\r\noch driftskostnaden på 1 miljard kronor per år. Det\r\nrör sig alltså om miljardbelopp.</pre><pre>Jag måste ställa frågan: Tycker justitieministern att\r\ndet är detta som är det viktigaste att göra inom\r\nkriminalvården i dag, att se till att fler fångar sitter\r\ni fängelser under längre tid, när vi vet att effekten\r\när ökad brottslighet? Om man låter människor sitta\r\ninne längre, människor som vi vet kommer att begå\r\nfler brott eftersom de har hamnat i fängelse,\r\nminskar inte brottsligheten, såsom det står i\r\ninterpellationssvaret. Man skjuter på problemen.\r\nDet faktum att man inte friges efter halva tiden\r\nutan efter tvåtredjedelar har inte någon\r\navskräckande effekt på dem som ännu inte har\r\nbegått brott. Den ''tillförseln'' minskar inte, utan\r\nbrottsligheten ökar i samhället trots att straffen\r\nökar. Så den kopplingen finns inte.</pre><pre>Man ser till att med våra skattepengar uppfylla de\r\noerhört repressiva och reaktionära vallöften som\r\nmoderaterna gav uttryck för under valkampanjen,\r\nsom innebär att man bygger under människors\r\nfördomar och rädsla, vallöften som säger att fler\r\nskall sitta inne för att andra skall kunna gå ute. Det\r\när falska besked. Det är falskt spel med våra\r\nskattepengar!</pre><pre>Anf. 29 HANS GÖRAN FRANCK (s):</pre><pre>Herr talman! Jag är mån om att vara saklig när det\r\ngäller att ge underlag för det jag vill framföra i\r\ndenna sak. Men känslorna behövs också med i\r\nbilden. Känslorna skall inte förväxlas med\r\naggresivitet. Jag tycker att det är viktigt att man ger\r\nuttryck för sina känslor i en sådan här sak när det\r\nrör sig om så dramatiska förändringar av vår\r\nkriminalpolitik som det nu är fråga om.</pre><pre>Det är bra att justitieministern säger att hon vill ta\r\navstånd från uttrycket ''tuffare tag''. Men ett\r\nfaktum är att det publicerades en artikel i\r\nSydsvenska Dagbladet den 24 oktober om detta.\r\nArtikeln fick jag från en kriminalvårdstjänsteman\r\nsom var mycket upprörd över det sätt på vilket Gun\r\nHellsvik hade talat i denna fråga. Hon säger där att\r\nhon inte tror att det behöver byggas så väldigt\r\nmånga nya fängelser, men genom tuffare tag mot\r\nfångarna skall fängelserna utnyttjas effektivare. Så\r\nsäger hon. När det gäller närhetsprincipen säger\r\nhon att hon inte tycker den är rimlig. Om\r\njustitieministern vill korrigera bilden är det bara att\r\ngöra det i dag. Hon borde ha gjort det också i\r\ntidningsintervjun.</pre><pre>Det ligger en del sanning i det här. Jag tycker att jag\r\nborde ha fått besked här om justitieministern\r\nverkligen känner till något exempel från någåt\r\nannat land där en politik av det här slaget som hon\r\npresenterar har nått framgång. Det är motsatsen.\r\nJag tycker att det var väldigt värdefullt att ta del av\r\ndet amerikanska justitieutskottets självkritik på\r\nden här punkten. Det sker en omsvängning för\r\nnärvarande i USA. Så kommer det att bli i de\r\nkonservativt styrda länderna, där man prövat på\r\nden repressiva politiken.</pre><pre>Sedan tycker jag att det är beklagligt att\r\njustitieministern, som nu presenterar en lång rad\r\nförslag om inriktningen av politiken, inte gjort\r\ninnan man gör detta bättre kostnadsberäkningar av\r\ndet hela. Det rör sig om mycket höga kostnader. De\r\nbelopp som jag har nämnt ligger i farans riktning.\r\nDet är alltså nu fråga om att det behövs 665 nya\r\nplatser om man genomför den obligatoriska\r\nvillkorliga frigivningen. Men nu är det inte fråga om\r\nobligatorisk villkorlig frigivning, utan nu är det\r\nfråga om att det skall finnas möjlighet till villkorlig\r\nfrigivning. Detta kommer att göra att antalet\r\nfångvårdsplatser blir vida större än 665,\r\ntillsammans med alla de förslag om straffskärpning\r\nsom justitieministern har presenterat.</pre><pre>Anf. 30 Justitieminister GUN HELLSVIK\r\n(m):</pre><pre>Herr talman! Gudrun Schyman säger att jag inte\r\ntog upp något annat än påföljden fängelse. Det är i\r\noch för sig detta som interpellationerna handlar\r\nom. Men i mitt förra inlägg tog jag upp de andra\r\nfrågor som är avgörande och grundläggande.\r\nFamiljepolitiken är av avgörande betydelse. Vi\r\nmåste skapa stabilitet och självkänsla för\r\nfamiljerna. Det är en grund för att våra barn som\r\nvuxna skall kunna få någon chans i sitt liv.</pre><pre>Jag nämnde också vår diskussion om\r\njourdomstolar. De utgör en viktig del. De flesta\r\nungdomar gör en eller annan dumhet, men det är\r\nviktigt att i stället för hårda reaktioner ha snabba\r\nreaktioner, vilket blir möjligt med hjälp av\r\njourdomstolar.</pre><pre>Sedan vet jag inte varifrån Gudrun Schyman fick\r\nför sig att vi skulle skapa odrägligare förhållande i\r\nfängelserna. Det är vi verkligen inte ute efter.\r\nTvärtom har vi förslag om att bygga nytt och att\r\nbygga om. Tråkigt nog hänger detta samman med\r\nproblemen på arbetsmarknaden, som gör att vi har\r\nanledning att öka byggandet. Dessa ombyggnader\r\noch nybyggnader innebär kvalitativa förbättringar\r\nbåde vad gäller själva boendet och vad gäller\r\nmöjligheterna att ge det hela ett innehåll. Vi får\r\nbetydligt bättre möjligheter att klara av\r\nnarkotikafria avdelningar och behandling för\r\nnarkomaner med dessa nya anstalter.</pre><pre>Med tanke på Hans Göran Francks, och tidigare\r\näven Gudrun Schymans, frågor om kostnader kan\r\njag säga att vi dessutom som resultat får en\r\nbetydligt billigare drift med hjälp av de nya\r\nanläggningarna, som inte alls är lika\r\npersonalkrävande som de gamla, och man kan ändå\r\nfå en högre kvalitet.</pre><pre>Kopplingen mellan straff och icke-brottslighet kan\r\nvi diskutera hur länge som helst. Där finns olika\r\nuppfattningar, och uppfattningen skiftar över tiden.\r\nMen jag förbehåller mig rätten att ha min\r\nuppfattning, även om den enligt Hans Göran\r\nFranck för tillfället inte är modern.</pre><pre>Jag är övertygad om att vetskapen om straff har, om\r\ninte totalt så i varje fall för åtskilliga av oss, en\r\npreventiv funktion. Den dag Hans Göran Franck\r\nkan bevisa för mig att så icke är fallet lovar jag att\r\njag skall överge den uppfattningen, men fram till\r\ndess att han eller någon annan visar att jag som\r\nmänniska känner fel bibehåller jag denna min\r\nuppfattning.</pre><pre>Anf. 31 GUDRUN SCHYMAN (v):</pre><pre>Herr talman! Varför tar justitieministern inte upp\r\nde alternativa straffen eller vården, som skulle\r\nkunna finnas inom kriminalvården, när man säger\r\nsig vilja bekämpa brottsligheten? Det är det jag\r\nefterlyser. Varför är den åtgärd som man vill vidta\r\nförst, som anses vara allra bäst, den att sätta fler\r\nfångar i fängelse under längre tid? Det måste väl\r\nvara ett uttryck för att justitieministern och\r\nregeringen tycker att detta är det mest\r\nverkningsfulla för att på ett kraftfullt sätt bekämpa\r\nbrottsligheten.</pre><pre>Vi kan visst föra en diskussion om brott och straff.\r\nGun Hellsvik säger att uppfattningarna skiftar över\r\ntiden. Jag vill säga så här: All vetenskaplig\r\nforskning och beprövad erfarenhet visar att denna\r\nkoppling mellan brott och straff, som just nu anses\r\nvara gångbar, inte existerar. Emellanåt sker det\r\npolitiska svängningar, till förmån för en insikt om\r\natt man skall rätta politiken efter vetenskapliga och\r\nerfarenhetsmässiga resultat. Det skulle innebära en\r\nhelt annan kriminalvård än den nuvarande. Sedan\r\nkommer tider av repression och högerpolitik, och\r\ndå kommer just de åsikter som Gun Hellsvik ger\r\nuttryck för och som tydligen hela regeringen står\r\nbakom. Det är att beklaga.</pre><pre>De politiska svängningarna gör att de djupt\r\nreaktionära och repressiva stämningarna nu\r\nkommer upp till ytan. Det har ingenting att göra\r\nmed verkligheten i fråga om relationen mellan brott\r\noch straff. Man skulle ju vilja att politiker ägnade\r\nsig åt verkligheten, livet och människorna, inte\r\nbara åsikterna och speglingen av vad man själv tror.\r\nDet handlar om lyssnandet på rädda människor och\r\nunderbyggandet av fördomar, när människor i dag\r\nkänner sig rädda och tror att denna rädsla botas\r\ngenom att fler sitter i fängelse under längre tid. Jag\r\ntycker då att det skulle vara politikerns uppgift att\r\nsäga, att ''jag förstår er rädsla, och vi skall göra vad\r\nvi kan för att minska den ökande brottsligheten,\r\nmen vi skall inte sätta fler människor i fängelse\r\nunder längre tid, för det är inte lösningen på\r\nproblemet''.</pre><pre>Gun Hellsvik talar om bättre lokaler, bättre\r\nbyggnader och effektivare utnyttjande. Det spelar\r\ningen roll, när effekten av att fler sitter i fängelse\r\nunder längre tid är den motsatta mot vad hon säger\r\nsig vilja ha. Det kan vara hur tjusiga fängelser som\r\nhelst, men de som sitter där blir inte bättre av det --\r\nfrihetsberövandet har den motsatta effekten. En\r\nsatsning på alternativa modeller, en satsning på\r\neftervården och på frivården skulle kunna göra\r\nnågonting åt den här situationen.</pre><pre></pre><pre>Anf. 32 HANS GÖRAN FRANCK (s):</pre><pre>Herr talman! Jag delar fullt ut den uppfattning som\r\ndåvarande justitieminister Sven Romanus angav i\r\ndirektiven till fängelsestraffkommittén. Där finns\r\nden grundsyn som jag har. Sven Romanus var en\r\nkunnig, saklig och human justitieminister i\r\nkriminalpolitiska frågor.</pre><pre>Det finns nu all anledning för inte bara oss som är\r\nhär i kammaren i dag utan också övriga partier att\r\nnoggrant granska de idéer som Gun Hellsvik\r\ntorgför. Det vore märkligt om det skulle bli full\r\nuppslutning kring detta från de övriga borgerliga\r\npartierna. Jag tycker att de ställningstaganden som\r\nhar gjorts är så anmärkningsvärda att vi måste få\r\nåterkomma till dessa frågor i en debatt där även de\r\när med.</pre><pre>Vad sedan gäller kostnadsfrågan, utgår jag från att\r\njustitieministern är medveten om att den\r\ngenomsnittliga kostnaden för en fångvårdsplats i\r\ndag är 1 350 kr. per dag. Det är en mycket stor\r\nsumma. Därför gäller det nu verkligen, innan man\r\ngår vidare, att göra ordentliga\r\nkostnadsberäkningar, så att man inte gör orimliga\r\nsatsningar på fångvården för att tillgodose alla\r\ndessa skärpningar av straffen som justitieministern\r\nförespråkar.</pre><pre>När det gäller frågan om fängelsestraffets betydelse\r\nhänvisar jag på nytt till Sven Romanus och\r\nfängelsestraffkommittén. Men här har\r\njustitieministern en klar övertro på straffrättens\r\nbetydelse som alltså inte är väl förankrad, varken i\r\nden forskning som finns eller i de politiska\r\nställningstaganden som sedermera har gjorts. Även\r\npå den punkten vill jag gärna hänvisa till de mycket\r\növervägda yttranden som gjordes i direktiven till\r\nfängelsestraffkommittén.</pre><pre>Anf. 33 Justitieminister GUN HELLSVIK\r\n(m):</pre><pre>Herr talman! Jag skall fatta mig kort. Det är en\r\nsjälvklarhet att vi från regeringens sida inte lägger\r\nfram något förslag utan att också presentera de\r\nekonomiska beräkningarna. Sedan skall vi komma\r\nihåg att det är riksdagen som fattar beslutet.</pre><pre>Jag vill säga till Gudrun Schyman att jag ser fram\r\nmot att få möjlighet att föra den debatt som hon\r\nsaknade här i dag, nämligen om hur vi skall agera\r\nför att hindra brott. Alla Gudrun Schymans frågor\r\nrörde fängelsestraffet och den villkorliga\r\nfrigivningen, och jag anser mig vara skyldig att hålla\r\nmig till de frågor jag har fått. Men kom gärna med\r\nfrågor om hur vi skall agera för att hindra brott i\r\nvårt samhälle -- det är en mycket viktigare debatt\r\nän denna.</pre><pre>Förste vice talmannen anmälde att Gudrun\r\nSchyman och Hans Göran Franck anhållit att till\r\nprotokollet få antecknat att de inte ägde rätt till\r\nytterligare inlägg.</pre><pre>Överläggningen var härmed avslutad.</pre><pre>5 § Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1991/92:43, 50 och 54 till skatteutskottet</pre><pre>1991/92:66 till konstitutionsutskottet</pre><pre>Motion</pre><pre>1991/92:Fi3 till finansutskottet</pre><pre>6 § Bordläggning</pre><pre>Anmäldes och bordlades</pre><pre>Propositionerna</pre><pre>1991/92:48 Justeringar i beskattningen i\r\ninkomstslaget tjänst, m.m.</pre><pre>1991/92:67 Skatten på etanol, m.m.</pre><pre>Motionerna</pre><pre>med anledning av prop. 1991/92:30 En särskild\r\nnämnd för utlänningsärenden</pre><pre>1991/92:Sf4 av Anita Johansson m.fl. (s)</pre><pre>1991/92:Sf5 av Ylva Annerstedt (fp)</pre><pre>1991/92:Sf6 av Lars Werner m.fl. (v)</pre><pre>1991/92:Sf7 av Ulla Orring (fp)</pre><pre>1991/92:Sf8 av Maj-Inger Klingvall och Lars\r\nStjernkvist (s)</pre><pre>1991/92:Sf9 av Lena Boström (s)</pre><pre>7 § Anmälan om frågor</pre><pre>Anmäldes att följande frågor framställts</pre><pre>den 6 november</pre><pre>1991/92:101 av Birgit Henriksson (m) till statsrådet\r\nAlf Svensson om småföretagssatsningen i Tanzania:</pre><pre>SIDA har beställt en utvärdering av sin satsning på\r\nsmåföretag i Tanzania. I rapporten dras slutsatsen\r\natt projektet har blivit en belastning för Tanzanias\r\nekonomi och skapat ett fortsatt behov av hjälp.\r\n90 % av de satsade 700 miljonerna har gått tillbaka\r\ntill Sverige antingen till ''systerföretagen'' eller i\r\nform av konsultarvoden.</pre><pre>Det anmärkningsvärda är att SIDA trots tidiga\r\nvarningssignaler från andra utvärderingar fortsatte\r\nstödet år efter år och hävdade projektets\r\nförträfflighet. Nu har SIDA dömt ut rapporten och\r\nfunderar på att utreda projektet på nytt.</pre><pre>Vilka slutsatser drar biståndsministern av\r\nrapporten?</pre><pre>1991/92:102 av Lena Hjelm-Wallén (s) till statsrådet\r\nBeatrice Ask om gymnasiereformen:</pre><pre>För närvarande pågår runt om i landet ett\r\nomfattande utvecklingsarbete i gymnasieskolan\r\nmed anledning av gymnasiereformen i våras. Stora\r\nförändringar planeras i många gymnasieskolor\r\nredan till nästa läsår. Det finns nu en oro att den\r\nnya regeringen avser att förändra förutsättningarna\r\nför gymnasiereformens genomförande.</pre><pre>Därför vill jag fråga statsrådet Ask:</pre><pre>Är statsrådet beredd att ge besked till landets\r\ngymnasieskolor att det utvecklingsarbete som nu\r\npågår inte kommer att kullkastas genom nya\r\nregeringsbeslut?</pre><pre>8 § Kammaren åtskildes kl. 14.10.</pre><pre>Förhandlingarna leddes av förste vice talmannen.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}