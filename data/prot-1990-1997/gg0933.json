{"dokumentstatus":{"dokument":{"hangar_id":"2387658","dok_id":"GG0933","rm":"1992/93","beteckning":"33","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"33","slutnummer":"0","datum":"1992-11-27 00:00:00","systemdatum":"2005-10-27 13:52:54","publicerad":"1992-11-27 00:00:00","titel":"Riksdagens snabbprotokoll 1992/93:33 Fredagen den 27 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{6022EA69-1D97-4BED-9F5D-9A63C54B643F}","dokument_url_text":"http://data.riksdagen.se/dokument/GG0933/text","dokument_url_html":"http://data.riksdagen.se/dokument/GG0933","dokumentstatus_url_xml":"http://data.riksdagen.se/dokumentstatus/GG0933","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:33</div>\r\n<div class=\"sidhuvud_datum\">Fredagen den 27 november</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Anmälan om fråga</pre><pre>Anmäldes att följande fråga framställts</pre><pre>den 26 november</pre><pre>1992/93:235 av Margareta Viklund (kds) till\r\nstatsrådet Ulf Dinkelspiel om sanktioner mot\r\nSydafrika:</pre><pre>Riksdagen beslutade i våras att stegvis avveckla\r\nsanktionerna mot Sydafrika under förutsättning att\r\nvissa villkor kopplade till en fortsatt utveckling i\r\nSydafrika till demokrati uppfyllts. Avvecklingen\r\nskulle ske i två steg med båda stegen kopplade till\r\nvillkor vad gäller den fortsatta\r\ndemokratiseringsprocessen i Sydafrika.\r\nHandelsförbudet och övriga sanktioner och\r\nrekommendationer skulle kunna upphävas när det\r\nföreligger en bindande överenskommelse om en\r\ninterimsregering i Sydafrika.</pre><pre>Eftersom dispens nu har givits till olika svenska\r\nföretag att lätta på handelsförbudet, vill jag fråga\r\nstatsrådet om förhållandena i Sydafrika nu är\r\nsådana att riksdagens ställningstagande i frågan nu\r\nkan upphävas?</pre><pre>2 §  Svar på interpellation 1992/93:2 om det\r\nväxande antalet vräkningar</pre><pre>Anf. 1  Socialminister BENGT\r\nWESTERBERG (fp):</pre><pre>Fru talman! Hans Göran Franck har ställt följande\r\nfrågor till mig:</pre><pre>Har regeringen tillräcklig kunskap om vilka\r\npersoner som vräks, vad som händer dem samt hur\r\ndet samhälleliga stödet fungerar, eller behövs\r\nytterligare undersökning?</pre><pre>Vilka åtgärder avser regeringen att vidta för att\r\nminska antalet vräkningar samt för att förbättra\r\nstödet till de drabbade?</pre><pre>Jag börjar med att besvara den första frågan.</pre><pre>Enligt uppgifter från kronofogdemyndigheter,\r\nsocialtjänst och Konsumentverket har antalet\r\nvräkningar ökat mellan åren 1990 och 1991. Under\r\når 1990 verkställdes enligt\r\nkronofogdemyndigheterna 5 000 vräkningar. Förra\r\nåret var siffran uppe i drygt 6 000. Detta är mycket\r\noroande.</pre><pre>Förra året ändrades det rättsliga förfarandet\r\nbeträffande vräkningnar. Prövningen i tingsrätt\r\navskaffades och lades över på kronofogdarna.\r\nKronofogdarna blev därmed såväl dömande som\r\nverkställande instans.</pre><pre>De nya reglerna har ännu bara gällt under en kort\r\ntid, men det finns ändå skäl att göra en uppföljning\r\nför att undersöka vilka konsekvenser de ändrade\r\nreglerna har fått för hyresgästerna.</pre><pre>En sådan uppföljning ingår i ett forskningsprojekt\r\nsom regeringen nyligen beslutat att finansiera\r\ntillsammans med Konsumentverket. Projektet\r\nbedrivs vid Institutet för social forskning och syftar\r\nfrämst till att söka orsakerna till det ökade antalet\r\nvräkningar. Man kommer också att undersöka\r\nvräkningarnas konsekvenser för hyresgäster,\r\nvärdar, socialtjänst och kronofogdemyndigheter.</pre><pre>Projektet kommer förhoppningsvis att ge oss mer\r\nkunskap om vad en vräkning innebär, både för de\r\nmänniskor som blir vräkta och för samhället. Den\r\nkunskapen kan ligga till grund för\r\nställningstaganden om vilka åtgärder som bör\r\nvidtas från regeringens sida. Som framgår av det jag\r\nnu har sagt är jag således överens med Hans Göran\r\nFranck om vikten av att få större vetskap om vad\r\nsom händer med de hushåll som vräks från sina\r\nhem.</pre><pre>Den andra frågan kräver ett något längre svar.</pre><pre>Bostadspolitiken inriktas på att alla skall ha\r\nmöjlighet till en bra bostad till ett rimligt pris. De\r\nproblem vi i dag har inom bostadssektorn beror till\r\nstor del på den ekonomiska krisen.</pre><pre>Regeringens ekonomiska politik har inriktats på att\r\nåterställa förutsättningarna för tillväxt,\r\nföretagande och sparande i Sverige. Men samtidigt\r\nsom viktiga steg tagits är problemen uppenbara.</pre><pre>Krisuppgörelsen mellan regeringen och\r\nSocialdemokraterna är ett uttryck för insikten om\r\ndjupet och vidden av de ekonomiska problem\r\nSverige har.</pre><pre>Riksdagen har fattat beslut om ett nytt\r\nbostadsfinansieringssystem och om besparingar i de\r\ngenerella bostadssubventionerna. Vi kan i dag se\r\natt byggkostnaderna sjunker. Ökad konkurrens\r\nkan pressa kostnaderna än mer, vilket på sikt\r\nkommer hyresgästerna till godo i form av lägre\r\nboendekostnader.</pre><pre>Förutom dessa generella insatser krävs för vissa\r\ngrupper mer riktade insatser för att ge möjlighet till\r\nett tryggt och bra boende.</pre><pre>Jag har i tidigare frågesvar uttalat att jag anser att\r\ndet kan vara motiverat att förbättra\r\nbostadsbidragen när man minskar de generella\r\nsubventionerna till bostadsbyggandet. De regler\r\nsom beslutats för första halvåret 1993 och nu\r\nföreslås gälla hela året innebär en uppräkning av\r\nkostnadsgränserna för bostadsbidragen till\r\nbarnfamiljer.</pre><pre>Regeringen har vidare föreslagit att\r\nbostadsbidragens administration förs över från\r\nkommunerna till försäkringskassorna den 1 januari\r\n1994. Eftersom nya regler för bidragsgivningen bör\r\ninföras samtidigt som administrationen ändras,\r\navser jag att föreslå regeringen att i februari nästa\r\når återkomma till riksdagen med förslag till nya\r\nregler för bostadsbidragen, som då kan träda i kraft\r\nden 1 januari 1994.</pre><pre>Det är socialtjänstens uppgift att stödja och hjälpa\r\nde människor som av olika skäl behöver samhällets\r\ninsatser. Socialnämnden skall aktivt söka kontakt\r\nmed dem som riskerar avhysning och bedöma om\r\nett ingripande bör göras. På uppdrag av regeringen\r\ngenomförde Socialstyrelsen under år 1988 en\r\nkartläggning av socialnämndernas handläggning av\r\närenden angående avhysning. Kartläggningen\r\nvisade att handläggarna hade bristande kunskaper\r\nom både de lagar som reglerar området och om\r\nhandläggningsrutiner. Mot bakgrund av de\r\nuppgifter som framkom vid kartläggningen har\r\nSocialstyrelsen utarbetat allmänna råd som skall\r\nfungera som vägledning i socialnämndens\r\nhandläggning av avhysningsärenden.</pre><pre>1989 års hyreslagskommitté har i ett delbetänkande\r\n(SOU 1991:86) om ny hyreslag föreslagit att en ny\r\nlag skall gälla från den 1 juli 1993. Kommittén\r\nföreslår omfattande ändringar i de nuvarande\r\nbestämmelserna om förverkande av hyresrätten till\r\nen bostadslägenhet på grund av bristande\r\nhyresbetalning. Förslaget skall enligt kommittén\r\nbidra till ett minskat antal avhysningar. En\r\nhyresgäst skall enligt förslaget förlora sin bostad\r\nförst efter ett förfarande i tre steg. Bl.a. föreslås att\r\nen avhysning skall kunna stoppas redan när en\r\nsocialnämnd åtar sig betalningsskyldighet för\r\nhyran. I dag sker det först sedan socialnämnden har\r\nbetalat hyresskulden. Betänkandet har varit på\r\nremiss och bereds för närvarande inom\r\nregeringskansliet. En lagrådsremiss avses bli\r\nbeslutad inom kort.</pre><pre>Syftet bakom de olika förslag som bereds inom\r\nregeringskansliet är att samhället på ett tidigare\r\nstadium skall komma i kontakt med hushåll som\r\nsläpar efter med betalning av hyror eller räntor för\r\natt på så sätt kunna förhindra att det går så långt\r\nsom till vräkning.</pre><pre>Anf. 2  HANS GÖRAN FRANCK (s):</pre><pre>Fru talman! Jag tackar statsrådet Bengt Westerberg\r\nför det utförliga svaret. Bakgrunden till att det\r\nbehövs radikala åtgärder för att åstadkomma en\r\nförändring är först och främst att hyreshöjningarna\r\nhar varit dramatiska under de senaste åren. För en\r\ntrea har sedan 1990 en ökning skett med ungefär\r\n800 kronor per månad. Vi kan nu räkna med en\r\nbetydande höjning under 1993 liksom 1994.</pre><pre>Hyreshöjningarna måste dämpas. Det är nu inte\r\nfråga om ett antingen eller när det gäller hyror resp.\r\nbostadsbidrag, utan det är nödvändigt att\r\nbostadsbidragen anpassas efter den rådande\r\nsituationen, alltså förbättras, och att det sker\r\nsnarast.</pre><pre>Bengt Westerberg har berört hyreslagskommitténs\r\nförslag. Jag anser att det förslaget bör genomföras\r\nfullt ut. Den punkt som är aktuell när det gäller\r\nvräkningar innebär redan den en kompromiss inom\r\nhyreslagskommittén som jag tillhörde som ledamot.\r\nJag hoppas verkligen att Bengt Westerberg står på\r\nsig i diskussionerna inom regeringen, för jag är\r\noroad över att det kan bli ytterligare försämringar\r\nav förslaget.</pre><pre>Det tredje som jag vill ta upp är att det behövs en\r\nskuldsaneringslag. Här är jag mycket kritisk till de\r\nuttalanden som Gun Hellsvik har gjort, men hon\r\nhar väl inte talat på hela regeringens vägnar. En\r\nskuldsaneringslag ligger i linje med vad som har\r\nframkommit också i det svar som Bengt Westerberg\r\nhar lämnat. Jag vill verkligen ställa frågan till Bengt\r\nWesterberg om han kan verka för att vi får en\r\nskuldsaneringslag.</pre><pre>Kommunernas ekonomi är av avgörande betydelse\r\nnär det gäller vad man kan göra för det klientel som\r\nvi talar om. Det har skett drastiska försämringar i\r\nkommunernas ekonomi, vilket vi från\r\nsocialdemokratisk sida hårt har kritiserat, och vi\r\nhar kommit med alternativa förslag.</pre><pre>Någonting måste göras för att förbättra\r\nkommunernas möjligheter att göra insatser på det\r\nsociala området, så att vi inte ständigt får höra: Vår\r\nekonomi är så dålig. Det låter bra vad ni säger, men\r\ndet går inte.</pre><pre>Bengt Westerberg tar i sitt svar upp antalet\r\nvräkningar. Det har skett en dramatisk ökning av\r\nvräkningarna från 4 254 år 1988 till 6 026,den siffra\r\nsom nu gäller från 1991. Vi kan räkna med att\r\nantalet vräkningar innevarande år sannolikt\r\nkommer att ligga på 6 300 eller kanske 6 500.</pre><pre>Men detta är bara en del av bilden. Lika många\r\nmänniskor flyttar på grund av hot om vräkning när\r\nproceduren har börjat. Detta är inte alls hela\r\nbilden. Situationen är mycket allvarlig. Det är bra\r\natt Bengt Westerberg har sagt ifrån att situationen\r\när oroande. Jag skulle vilja säga att den är mycket\r\noroande.</pre><pre>De nya reglerna skall följas upp, och jag tycker att\r\ndet som Bengt Westerberg här har sagt är bra. Men\r\ndet vi redan nu vet är tillräckligt för att sätta in\r\nåtgärder av det slag jag har nämnt, och det gäller\r\nockså en del förslag i Bengt Westerbergs svar.</pre><pre>Jag vill ställa några ytterligare frågor till Bengt\r\nWesterberg. Ca 370 000 människor får i dag\r\nbostadsbidrag. Hur många fler, och hur mycket\r\nmer, räknar Bengt Westerberg med att det kan bli?\r\nBengt Westerberg talar om Socialstyrelsens\r\nallmänna råd. Men har Bengt Westerberg tagit reda\r\npå vilken effekt dessa allmänna råd har haft och om\r\nanvisningarna behöver ytterligare utbyggas och\r\nskärpas?</pre><pre>Fru talman! Jag vill slutligen höra vad Bengt\r\nWesterberg anser om förslagen från\r\nHyreslagskommittén, vilket är det centrala. Bengt\r\nWesterberg säger att förslag kommer inom kort.\r\nMin fråga är: Kommer det förslag före jul?</pre><pre>Anf. 3  ANITA JOHANSSON (s):</pre><pre>Fru talman! Dåliga tider betyder fler vräkningar.\r\nJust nu sitter bostadsföretagen på en socialpolitisk\r\nbomb. Det har visat sig att merparten av\r\nbostadsföretagen har infört tuffa regler för att\r\nvräka hyresgäster som inte betalar hyran.</pre><pre>Alarmerande siffror från Riksskatteverket visar att\r\nantalet genomförda vräkningar ökade första\r\nhalvåret i år jämfört med motsvarande period förra\r\nåret, detta trots att år 1991 uppvisade det dittills\r\nhögsta antalet noterade avhysningar under ett år,\r\ndrygt 6 000. Allt talar nu för att denna siffra\r\nkommer att överträffas i år.</pre><pre>I min hemkommun Nacka kan jag konstatera att\r\nvräkningarna har ökat med över 105 %. I\r\nSollentuna, en annan kommun i Stockholms län,\r\nhar antalet ökat med närmare 60 %. Totalt\r\nuppvisar Stockholms län en mycket kraftigare\r\nökning än i landet i övrigt. Samtidigt visar statistik\r\nfrån Boverket att antalet hushåll med\r\nbostadsbidrag nu kraftigt ökat. I maj i år fick 40 000\r\nfler hushåll bostadsbidrag, jämfört med samma\r\nmånad 1991. Sammanlagt fick hela 367 000 hushåll\r\nbostadsbidrag denna månad. De flesta är\r\nnaturligtvis barnfamiljer, och cirka hälften i denna\r\ngrupp är dessutom ensamstående föräldrar med ett\r\neller flera barn.</pre><pre>Tidningen Hyresgästen har kartlagt hyrorna i 38 av\r\nStockholms bostadsföretag. Mer än hälften begär\r\nvräkningar redan efter två obetalda hyror. Under\r\nårets första åtta månader vräktes närmare 1 500\r\nmänniskor i Stockholms län. Samtidigt har flera\r\nbostadsföretag noterat kraftigt ökat antal obetalda\r\nhyror.</pre><pre>Man kan konstatera att två obetalda hyror kan\r\nräcka för en vräkning. Men enligt hyreslagen har\r\nhyresvärden rätt att säga upp hyresgästen redan två\r\nvardagar efter förfallodagen. I praktiken tror jag\r\natt en sådan uppsägning aldrig skulle godkännas i\r\nhyresnämnden.</pre><pre>Allt fler hyresgäster tillhör det glömda Sverige.\r\nFolkpartiet liberalernas strävan att värna om\r\nmänniskor i det glömda Sverige är ett mycket fint\r\ninitiativ. Enligt min mening tillhör hyresgäster med\r\nakuta ekonomiska bekymmer denna grupp. De\r\nborde ägnas en alldeles särskild omtanke från oss\r\npolitiker.</pre><pre>Som socialminister har Bengt Westerberg ju även\r\nett ansvar för socialtjänsten. Den har enligt lag\r\nskyldighet att bistå enskilda hushåll som drabbas\r\nvräkningshot, för att försöka klara ut situationen\r\nutan att vräkningar behöver fullföljas. Regeringen\r\nmåste nu ta initiativ till en närmare undersökning\r\nav problemet med det ökade antalet vräkningar.\r\nVilka personer är det som vräks? Vad händer med\r\nde vräkta hushållen, och vilket stöd får de från\r\nsamhället?</pre><pre>Situationen är enligt min mening mycket akut. Vi\r\nser fram emot en snabb reaktion från\r\nsocialministern. Dessutom tror jag,\r\nsocialministern, att det behövs extra insatser för\r\nstorstadsregionerna i och med den stora ökning\r\nsom där skett av antalet vräkningar. Jag håller med\r\nHans Göran Franck om att en skuldsaneringslag\r\nmåste tas fram omedelbart. Det är också oerhört\r\nviktigt att de 3 miljarder som skall tas från\r\nbostadssektorn i och med krispaketet fördelas över\r\nhela bostadsbeståndet.</pre><pre>Anf. 4  Socialminister BENGT\r\nWESTERBERG (fp):</pre><pre>Fru talman! Låt mig kort kommentera de frågor\r\nsom Hans Göran Franck ställde och som Anita\r\nJohansson också var inne på. Den första gällde hur\r\nmånga fler hushåll som kommer att få\r\nbostadsbidrag. Det går naturligtvis inte att ge något\r\nexakt svar på den frågan. Däremot är jag ganska\r\növertygad om att antalet hushåll med bidrag\r\nkommer att öka.</pre><pre>I samband med skattereformen, när vi minskade de\r\ngenerella subventionerna kraftigt, kom det stora\r\nlyftet av antalet bostadsbidragsmottagare.\r\nEftersom vi kan se fram emot en period av\r\nytterligare minskningar av de generella\r\nsubventionerna, utgår jag ifrån att vi kommer att\r\nkompensera dem som har låga inkomster och höga\r\nboendekostnader. Det innebär att det framöver blir\r\nfler hushåll som kommer att få bostadsbidrag. Man\r\nskall dock notera att det sammantaget blir färre\r\nhushåll som får bidrag, eftersom de generella\r\nsubventionerna går till i princip alla hushåll, medan\r\nbostadsbidragen inriktar sig på vissa hushåll,\r\nnämligen de som har låga inkomster och höga\r\nkostnader.</pre><pre>Hans Göran Franck frågade också vilka effekter\r\nsom Socialstyrelsens allmänna råd har haft. Det är\r\nen av de frågor som jag utgår från kommer att\r\nbelysas av den forskningsinsats som\r\nsocialforskningsinstituten nu kommer att göra, och\r\nsom bekostas av regeringen och Konsumentverket\r\ntillsammans.</pre><pre>Anita Johansson sade att regeringen måste ta\r\ninitiativ för att ta reda på mer. Regeringen har\r\nredan tagit ett sådant initiativ, och vi räknar med att\r\nså småningom få fram bättre information om detta.</pre><pre>En erfarenhet som många socialnämnder har är att\r\nde kommer in för sent i bilden. Det är inte alla\r\nhyresgäster som står inför vräkning som självmant\r\ntar kontakt med socialnämnden. Detta innebär att\r\nsocialnämnderna ofta får kännedom om fallet för\r\nsent. Som reglerna nu är, kan de vara beredda att\r\nfatta beslut, men det kommer alltså för sent.</pre><pre>Här är de förslag som hyreslagskommittén kommit\r\nmed viktiga för att man så att säga skall kunna dra\r\nut på tiden, så att socialnämnden får större\r\nmöjligheter att ingripa. Det krävs då inte att det har\r\ngjorts en utbetalning, utan det räcker med det\r\nprincipiella beslutet för att kunna stoppa en\r\nvräkning. Det är ett viktigt framsteg för att\r\nförhindra att vi får ett antal onödiga vräkningar.</pre><pre>Jag delar Anita Johanssons uppfattning att många\r\nhyresgäster, speciellt de som står inför sådana här\r\nekonomiska problem, tillhör det glömda Sverige.\r\nDet är angeläget att vi på olika sätt genom\r\nlagändringar och förbättringar av socialtjänsten\r\nförsöker verka för att undvika vräkningar.</pre><pre>Vi kan på 90-talet se framför oss en period när de\r\ngenerella subventionerna kommer att minska, som\r\njag tidigare sade. Jag tror inte att detta är ett\r\nproblem som kommer att försvinna med den akuta\r\nekonomiska krisen. Detta kommer att vara ett stort\r\nproblem under hela 90-talet. Det gör det\r\nnaturligtvis desto mer angeläget att vi bygger ut\r\nolika mekanismer för att hindra en snabb\r\nutslagning av människor, så att vi i stället på olika\r\nsätt kan förbättra stödinsatserna för dem som\r\nberörs.</pre><pre>Anf. 5  EVA ZETTERBERG (v):</pre><pre>Fru talman! Det är bra att Hans Göran Franck har\r\nväckt den här interpellationen och följt upp de\r\nfrågor som jag tog upp i en interpellation till\r\nsocialminister Bengt Westerberg i våras. Detta är\r\nangeläget eftersom situationen när det gäller\r\nantalet vräkningar tyvärr inte har förbättrats. Den\r\ntendens till ökat antal vräkningar som vi såg då har\r\nfortsatt under året.</pre><pre>Jag skall inte gå in på några siffror, eftersom Anita\r\nJohansson och Hans Göran Franck har tagit upp de\r\nsiffror som är aktuella. Men jag vill tillägga att vi\r\nockså har problemet med exekutiva auktioner.\r\nAntalet människor som har egna hem och ställs\r\nbostadslösa ökar. Situationen är också allvarlig för\r\nde människor där man fruktar att det skall bli en\r\nexekutiv auktion.</pre><pre>Låt mig också ta upp vinklingen till regeringens\r\nbostadspolitik. Regeringen har föreslagit en\r\nhöjning av bostadskostnaderna genom en\r\nminskning av subventionerna. Man gör det under\r\n1993 och 1994. Det sker tyvärr i samarbete med\r\nSocialdemokraterna och i en situation där\r\nekonomin är mycket dålig i vårt land.\r\nArbetslösheten ökar, och människors möjligheter\r\natt betala sin hyra minskar således. Den\r\nkombinationen är inte särskilt bra, även om jag\r\nförstår regeringens vilja att på sikt minska statens\r\nkostnader för bostadssubventioner. Den här\r\nminskningen kommer vid en mycket olämplig\r\ntidpunkt.</pre><pre>Jag vill även fråga socialministern om kopplingen\r\nmellan antalet vräkningar och det faktum att vi i\r\ndag har ett ökat antal tomma lägenheter i vårt land.\r\nDen kombinationen är inte särskilt lyckad. En rad\r\nolika bostadsföretag betalar i dag hyra för tomma\r\nlägenheter, medan människor står helt utan bostad.</pre><pre>Fru talman! När min interpellation behandlades i\r\nvåras, och även i svaret på Hans Göran Francks\r\ninterpellation nu, var vi inne på socialbidragen. De\r\nökar ju drastiskt. Det har Bengt Westerberg själv\r\nlyft fram i olika sammanhang. Det är oroande att\r\nmänniskor måste leva på bidrag.</pre><pre>Men det är också oroande att socialtjänsten, i och\r\nmed att man får fler uppgifter, inte hinner komma\r\nin på ett tidigt stadium. Därför tycker jag att det\r\nförslag som hyreslagskommittén har kommit fram\r\ntill är mycket bra. Jag önskar att det snarast kan\r\nträda i kraft. I dag blir det både onödig\r\nadministration och onödigt lidande när man tvingas\r\ngå till avhysning för att sedan i efterhand rädda en\r\nfamilj. Det vore bra om socialtjänsten kom in\r\nmycket tidigare.</pre><pre>I min interpellation i våras till socialministern\r\nefterfrågade jag också undersökningar om vad som\r\nhänder med de människor som vräks. Då fick jag\r\nett mycket svävande svar. Jag var mycket\r\notillfredsställd på den punkten. Därför tycker jag\r\natt det är bra att regeringen har tagit ytterligare\r\nkontakter här och att det kommer analyser av\r\nsituationen. Men jag tror inte att det räcker,\r\nsocialministern.</pre><pre>Tidigare i diskussionen har vi varit inne på\r\nbostadsbidragen. Förändringen att lägga över\r\nbostadsbidragen på försäkringskassorna och att det\r\nblir en omedelbar koppling mellan\r\ninkomstminskning och eventuellt ökat\r\nbostadsbidrag är bra. Men det hör också till bilden\r\natt regeringen har höjt den lägre gränsen för\r\nbostadsbidrag. Det gör att en del människor\r\nkommer i kläm. Det är något som varken\r\nVänsterpartiet eller Socialdemokraterna tycker är\r\nsärskilt lyckat.</pre><pre>Fru talman! Hans Göran Franck var inne på\r\nskuldsaneringslagen. Det är naturligtvis angeläget\r\natt den kommer till stånd. Det finns även andra\r\nfrågor som rör detta. Det gäller den ekonomiska\r\nrådgivning som kommunerna står för i dag. När vi\r\ndiskuterade i våras var den saken också på tapeten.\r\nJag ser det som ett utmärkt förebyggande\r\ninstrument för att hjälpa människor med dålig\r\nekonomi.</pre><pre>Det har visat sig att man faktiskt har kunnat sänka\r\nsocialbidragen när man har använt sig av\r\nekonomisk rådgivning i olika kommuner. Det leder\r\ninte till en totalt ökat kostnad, utan till minskade\r\nsocialbidrag. Men framför allt får de familjer som\r\nannars står med stora skulder och problem hjälp att\r\nreda upp sin ekonomiska situation på ett bra sätt.</pre><pre>Därför vill jag lägga till en fråga till socialministern:\r\nHar regeringen haft några ytterligare kontakter för\r\natt försöka få till stånd ekonomisk rådgivning i de\r\nkommuner som inte har det i dag? Och har\r\nregeringen haft några kontakter med de kommuner\r\nsom har ekonomisk rådgivning, men som ibland\r\nlägger ner den därför att de inte anser sig ha råd\r\nmed den?</pre><pre>Anf. 6  HANS GÖRAN FRANCK (s):</pre><pre>Fru talman! Det är bra att\r\nSocialforskningsinstitutet har fått det här\r\nuppdraget. Hypotesen är att fler vanliga familjer\r\nblir vräkta. Jag tror att vi redan vet ganska mycket\r\nom detta. Inför hyreslagskommittén redovisade\r\nSocialstyrelsen och andra en hel del material som\r\ndet är viktigt att titta på redan nu.</pre><pre>Kronofogdemyndigheten, vars styrelse jag tillhör,\r\nhar också ett rikhaltigt material. Det är bra att den\r\nhär undersökningen, som skall bli klar i juni 1993,\r\nkommer till stånd, men vi vet redan tillräckligt för\r\natt agera på de områden som vi har talat om.</pre><pre>En fråga som jag inte berörde och som jag också\r\nanser är viktig i det här sammanhanget är att vi\r\nsnarast bör få en lagfäst socialförsäkringsnorm.\r\nDetta får inte dröja för länge. Den frågan är mycket\r\nviktig. Jag skulle vilja ha en kommentar från Bengt\r\nWesterberg på den punkten.</pre><pre>Bengt Westerberg berörde inte lagförslaget om\r\nskuldsanering. Skuldsatta hyresgäster drabbas när\r\nkommunerna skär ner på konsumentvägledningen.\r\nSamtidigt driver Konsumentverket\r\nskuldsaneringsprojekt som har varit av betydelse.\r\nDet här förslaget går ju längre. Remissvaren har\r\nvarit positiva. En nästan enig opinion står bakom\r\ndetta. Därför tycker jag att det finns all anledning\r\natt genomföra ett förslag i den riktningen, men jag\r\nsaknar Bengt Westerbergs kommentar.</pre><pre>Anf. 7  ANITA JOHANSSON (s):</pre><pre>Fru talman! Jag skulle vilja ha en kommentar från\r\nBengt Westerberg om vad han tänker göra åt de\r\nspeciella problemen i storstäderna. Det skulle\r\nockså vara bra om vi i debatten får höra vad Bengt\r\nWesterberg tycker om en skuldsaneringslag. Är\r\nsocialministern beredd att skynda på den här frågan\r\ni regeringen? Jag tror att det är enormt viktigt.</pre><pre>Det Eva Zetterberg sade om ekonomisk rådgivning\r\nstämmer. I varenda kommun skär man ner på\r\nkonsumentrådgivning och ekonomisk rådgivning.\r\nDet sker nu när de behövs mer än någonsin. Det\r\nskulle vara bra att få höra vad Bengt Westerberg\r\ntänker göra åt detta.</pre><pre>Anf. 8  Socialminister BENGT\r\nWESTERBERG (fp):</pre><pre>Fru talman! Låt mig börja med Anita Johanssons\r\nfråga om storstäderna. Svaret är att vi inte har\r\nnågra speciella planer för storstäderna. De åtgärder\r\nvi vidtar gäller generellt. Däremot är problemen på\r\ndet här området ofta koncentrerade till\r\nstorstäderna. Det innebär att de åtgärder vi vidtar\r\neller förbereder i praktiken ofta kommer att bli av\r\nstörst betydelse i storstäderna.</pre><pre>Eva Zetterberg påpekade att samtidigt som\r\nvräkningarna ökar finns det tomma lägenheter. Det\r\när naturligtvis alldeles sant. Nu beror ju\r\nvräkningarna på att människor inte kan betala sina\r\nhyror. Samtidigt är naturligtvis de som äger\r\nbostäderna angelägna om att få in inkomster för de\r\nbostäder som man upplåter. Det är inte alldeles lätt\r\natt bara koppla ihop personer utan bostäder med\r\ntomma lägenheter, om det inte finns\r\nbetalningsförmåga. Där krävs det att samhället går\r\nin på olika sätt och ser till att de personer som inte\r\nhar lägenheter eller hotas av att bli vräkta kan\r\nbetala, åtminstone i ett övergångsskede.</pre><pre>Eva Zetterberg pekade också på att socialbidragen\r\nökar. Det är alldeles riktigt. Hans Göran Franck\r\nvar inne på tanken på en socialförsäkringsnorm.\r\nMan kan säga att vi i praktiken har en sådan norm\r\ni dag genom att de personer som söker socialbidrag\r\noch inte får det på en rimlig nivå, har möjlighet att\r\növerklaga detta.</pre><pre>De får alltid rätt till socialbidrag när de överklagar.\r\nMen det hindrar inte att systemet har stora brister.\r\nSocialtjänstkommittén ser nu över dessa brister och\r\nkommer att presentera ett betänkande den 1 mars.\r\nJag hoppas att efter remissomgången kunna\r\nåterkomma till riksdagen nästa höst med förslag till\r\nändrade regler för socialbidrag.</pre><pre>Hans Göran Franck ställde en fråga om\r\nskuldsaneringslagen. Ja ber om ursäkt för att jag\r\nglömde att svara på den frågan i mitt förra inlägg.\r\nJag är principiellt positiv till att genomföra en\r\nskuldsaneringslag. Frågan bereds inom\r\nJustitiedepartementet. Jag har inte en alldeles klar\r\nbild över exakt hur tidsplanen ser ut. Men man skall\r\ninte överdriva effekterna av en skuldsaneringslag\r\npå de problem som vi nu talar om. Skuldsanering\r\nkan endast bli aktuell i exceptionella fall. Många av\r\nde personer som blir föremål för vräkning kommer\r\növer huvud taget inte att beröras av\r\nskuldsaneringslagen. Kopplingen är inte fullt så\r\nstark som man skulle kunna tro av Hans Görans\r\nFrancks utläggning. Men självklart är\r\nskuldsanering i många sammanhang viktig och\r\nnödvändig. Frågan diskuteras just nu i\r\nregeringskansliet.</pre><pre>Den ekonomiska rådgivningen är också viktig i det\r\nhär sammanhanget. Regeringen har nyligen tagit\r\ninitiativ till att uppdra åt Konsumentverket att\r\nbedriva försöksverksamhet i några kommuner. Om\r\njag minns rätt skall denna försöksverksamhet gälla\r\nbåde skuldsanering och ekonomisk rådgivning i ett\r\npar kommuner i landet. Tanken är att de\r\nerfarenheterna skall ligga till grund för en vidare\r\nbedömning av dessa frågor. Civilministern har tagit\r\ndetta initiativ. Jag känner tyvärr inte till detaljerna\r\ni det projektet. Men ett beslut har nyligen fattats av\r\nregeringen.</pre><pre>Hans Göran Franck frågade också om ett förslag till\r\nny hyreslag skall komma före jul. Jag kan tyvärr\r\ninte ge ett exakt svar på frågan om tidsplanen.\r\nEnligt de uppgifter jag har inhämtat skall\r\nlagrådsremissen komma någon gång under den\r\nnärmaste tiden.</pre><pre>Eva Zetterberg var tveksam till höjningen av den\r\nnedre hyresgränsen i bostadsbidragssystemet. Det\r\nkan man naturligtvis vara, i synnerhet i ett läge när\r\nrealinkomsterna över huvud taget inte ökar. Men\r\ngenerellt, sett över en längre period, är det rimligt\r\natt höja både den nedre och den högre\r\nhyresgränsen. Man får alltså utgå från att när\r\nrealinkomsterna ökar avsätter människor en del till\r\natt betala höjda hyror. Däremot kan man diskutera\r\nnär utvecklingen av realinkomsterna är sämre ett\r\nvisst år om det är rimligt eller inte att höja den\r\nnedre hyresgränsen.</pre><pre>Fru talman! Jag tror att jag därmed har svarat på de\r\nflesta frågorna.</pre><pre>Anf. 9  EVA ZETTERBERG (v):</pre><pre>Fru talman! Socialministern tog upp frågan om\r\nsocialförsäkringsnormen. Vi har diskuterat den\r\nfrågan tidigare. Jag tycker naturligtvis att det är bra\r\natt socialtjänstkommittén skall komma med ett\r\nförslag. Men jag beklagar att det inte kommer att\r\nske förrän till våren 1993. Eftersom Bengt\r\nWesterberg i svaret på min interpellation i våras --\r\noch vid en rad andra tillfällen -- uttryckte\r\nupprördhet över den låga nivå på socialbidragen\r\nsom en del kommuner har, skulle jag önska att\r\nsocialministern tydligare ville uttrycka hur viktigt\r\ndet är att det finns en acceptabel lägsta nivå för hela\r\nlandet.</pre><pre>Vi vet att en del människor överklagar och att de\r\nfår rätt. Den rätten skall vi värna om, och den skall\r\nfinnas kvar. Men vi vet också att en rad människor\r\nsom av olika skäl inte överklagar skulle i lika hög\r\ngrad som andra behöva socialbidrag. Därför tycker\r\njag att det är bättre att ha en acceptabel lägre gräns\r\npå socialbidraget än att man skall behöva överklaga\r\nför att få ett acceptabelt socialbidrag.</pre><pre>Vidare har vi frågan om den ekonomiska\r\nrådgivningen. Det är bra att försöksverksamheten\r\nfinns ute i kommunerna. Men rådgivningen finns på\r\nalldeles för få ställen. Jag önskar att den fanns i de\r\nflesta kommunerna i vårt land. Nu vet vi att en\r\norsak är kommunernas dåliga ekonomi. Där\r\nkommer vi tillbaks till frågan om de indragna\r\nstatsbidragen och den viktiga roll regeringen har.\r\nIndragningen av 7,5 miljarder kronor i statsbidrag\r\ntill kommunerna bidrar givetvis till att\r\nkommunerna inte är angelägna om att åta sig\r\nuppgifter som de inte är tvungna till enligt lag.</pre><pre>Fru talman! Slutligen har vi frågan om den nedre\r\ngränsen av hyrorna för att få bostadsbidrag. Visst\r\när det bra att anpassa bidragen till människors\r\ninkomster. Men vi vet att det i dag är få människor\r\nsom får ökade realinkomster. Situationen i landet\r\när ju att allt fler får minskade realinkomster. Därför\r\nbeklagar jag att man från regeringens sida vill höja\r\nden nedre gränsen. Det kommer självklart att\r\ndrabba människor och kanske i slutändan att öka\r\npå antalet vräkningar.</pre><pre>Anf. 10  HANS GÖRAN FRANCK (s):</pre><pre>Fru talman! Det ökade antalet vräkningar är en\r\nskamfläck för vårt land, socialministern. De hör\r\ninte hemma i Social-Sverige, och de är inte\r\nförenliga med en politik som skall värna om det\r\nglömda Sverige. Vi måste verkligen agera kraftfullt\r\nför att vända strömmen och minska antalet\r\nvräkningar.</pre><pre>Huvudfrågan är att inte urvattna\r\nhyreslagskommitténs förslag. Det är också\r\nangeläget att lagrådsremissen kommer snart. Jag\r\nvill erinra socialministern om att det är ett år sedan\r\nkommittéförslaget lades fram. Nu är det verkligen\r\nangeläget att få lagrådsremissen före jul.</pre><pre>Jag anser att det bör bli en lagstadgning av\r\nsocialbidragsnormen.</pre><pre>Jag tycker att det socialministern har sagt om\r\nskuldsaneringslagen är bra. De invändningar som\r\njustitieministern har haft är inte bärande på den\r\npunkten.</pre><pre>Anf. 11  Socialminister BENGT\r\nWESTERBERG (fp):</pre><pre>Fru talman! Jag tycker, liksom Eva Zetterberg och\r\nHans Göran Franck, att det i princip skall finnas en\r\nlägsta nivå i socialbidragsnormen -- om nuvarande\r\nteknik skall användas. Socialtjänstkommittén\r\nprövar nu om en viss flexibilitet skall tillåtas i landet\r\nmed besvärsrätt eller om ett krontal skall fastställas\r\nsom justeras från år till år i lagstiftningen. På den\r\npunkten vill jag för dagen inte binda mig.</pre><pre>Jag är mycket oroad över att det finns en rad\r\nkommuner som i dag lägger normen på en låg nivå.\r\nÄven om besvärsrätten finns, tar den tid för den\r\nenskilde, och processen måste göras om gång på\r\ngång om kommunerna envisas med att ligga kvar på\r\nen låg nivå. Det behövs en ny ordning på den\r\npunkten. Jag hoppas att kunna återkomma till\r\nriksdagen under nästa år med förslag till ny\r\nsocialbidragsnorm i någon mening.</pre><pre>Då har vi frågan om ekonomisk rådgivning. Det\r\nfinns en omfattande försöksverksamhet som har\r\nbedrivits i Malmöhus län som så småningom skall\r\navrapporteras till regeringen. Man har begärt\r\nförlängd tid för denna verksamhet, eftersom man\r\ninte har ansett sig få in tillräckligt med material för\r\natt kunna rapportera till regeringen. Vi kommer\r\nalltså att där få ett visst underlag.</pre><pre>Vi jobbar med hyreslagkommitténs förslag. Det\r\navgörande är kanske inte om lagrådsremissen\r\nkommer fram före jul, utan det avgörande är att det\r\nkommer ett förslag till riksdagen under nästa år. Jag\r\nräknar med att det skall gå.</pre><pre>Anf. 12  EVA ZETTERBERG (v):</pre><pre>Fru talman! Jag instämmer till fullo med Hans\r\nGöran Franck och Anita Johansson i den oro de\r\nkänner för det ökade antalet vräkningar. Det finns\r\nall anledning för Socialdepartementet och den\r\nansvariga regeringen att se över dessa frågor för att\r\nstoppa denna utveckling.</pre><pre>Vi har vid andra tillfällen här i kammaren\r\ndiskuterat det ökade antalet hemlösa i Sverige. Då\r\noch då får vi i annonser från Stadsmissionen och\r\nandra hjälporgan veta att antalet hemlösa ökar i\r\nvårt land. Det här var ett problem som jag inte\r\ntrodde kunde öka i omfattning i vårt land, utan som\r\njag trodde hörde hemma i tredje världen och i delar\r\nav England med den sociala situation som råder\r\ndär. Faktum är att det finns tecken som tyder på att\r\nantalet hemlösa ökar i vårt land.</pre><pre>I andra debatter har socialministern sagt hur svårt\r\ndet är att råda på denna situation och att hitta bra\r\nlösningar för de människor som har blivit hemlösa.\r\nDet är då viktigt att från regeringens och riksdagens\r\nsida lägga fast att alla åtgärder som kan vidtas skall\r\nsättas in för att stoppa vräkningar, så att människor\r\nskall kunna bo kvar och leva i en socialt bra miljö.\r\nDet här måste göras, så att inte antalet hemlösa\r\nökar och en sådan situation skapas som den i\r\nEngland och tredje världen.</pre><pre>Överläggningen var härmed avslutad.</pre><pre>3 §  Svar på interpellation 1992/93:26 om\r\nhemspråksstödet i förskolan</pre><pre>Anf. 13  Socialminister BENGT\r\nWESTERBERG (fp):</pre><pre>Fru talman! Maj-Inger Klingvall har frågat mig\r\nvilka åtgärder jag är beredd att vidta för att\r\nsäkerställa hemspråksstödet i förskolan. I\r\ninterpellationen redovisas vissa uppgifter ur en\r\nrapport från Socialstyrelsen som visar att antalet\r\nbarn som får hemspråksstöd i förskolan minskar.</pre><pre>1991 fanns nära 34 000 invandrar- och flyktingbarn\r\ni den svenska förskolan, vilket innebär att en\r\ntiondel av barnen i förskolan har dubbel\r\nkulturtillhörighet och ett annat hemspråk än\r\nsvenska.</pre><pre>Jag delar Maj-Inger Klingvalls uppfattning när det\r\ngäller vikten av hemspråksstöd i förskolan.\r\nFörskolans mål för invandrarbarnen är att lägga\r\ngrunden för en aktiv tvåspråkighet och dubbel\r\nkulturell identitet. Det är således inte en fråga om\r\nhemspråk eller svenska, utan att låta barnen\r\nutveckla de bägge språken parallellt. Såväl\r\nforskning som erfarenhet tyder på att det särskilt\r\nför de yngsta barnens trygghet och språk- och\r\nidentitetsutveckling är viktigt att det finns personal\r\ni barnomsorgen som behärskar barnens båda språk\r\noch därigenom länkar samman hemmet och\r\nbarnomsorgen.</pre><pre>Enligt vad som kan utläsas ur de senaste\r\nstatsbidragsansökningarna saknar 98 kommuner\r\nhemspråksstöd i förskolan och i 95 kommuner\r\nminskade antalet barn med hemspråksstöd under\r\n1991. Men bilden är splittrad. I 68 kommuner\r\nökade antalet barn som fick hemspråksstöd. I 63\r\nkommuner ges minst hälften av invandrarbarnen\r\nhemspråksstöd. I 23 kommuner får minst 90 % av\r\ninvandrarbarnen hemspråksstöd.</pre><pre>Sammanfattningsvis kan utläsas att insatserna för\r\ninvandrar- och flyktingbarn i förskolan i form av\r\nhemspråksstöd har minskat. Variationen är stor\r\nmellan olika kommuner. I vissa kommuner får\r\nnästan alla förskolebarn med annat hemspråk stöd\r\nom föräldrarna så önskar. I andra kommuner är det\r\nbara barn som har mycket starka skäl till det som\r\nfår hemspråksstöd eller också saknas möjligheten\r\nhelt.</pre><pre>Från den 1 januari 1993 kommer bidraget för\r\ninvandrar- och flyktingbarn i barnomsorgen att\r\ningå i det generella statsbidraget till kommunerna.</pre><pre>Vad det nya statsbidragssystemet kommer att\r\ninnebära för stödet till invandrarbarnen i förskolan,\r\nvet vi ännu inte. Jag konstaterar dock att\r\nhemspråksstödet, trots att det särskilda\r\nstatsbidraget till invandrarbarnen i förskolan\r\nfunnits i många år och utgjort en klar markering av\r\nfrågans betydelse, inte är en självklar verksamhet i\r\nalla kommuner.</pre><pre>För de flesta verksamheter för barn finns mer eller\r\nmindre väldefinierade nationella mål uppställda.\r\nDet gäller t.ex. för barnomsorgen, för invandrar-\r\noch flyktingpolitiken och för hemspråksstödet i\r\nförskolan. Det är viktigt att dessa nationella mål\r\nkan upprätthållas.</pre><pre>Mot denna bakgrund har Socialstyrelsen fått\r\nregeringens uppdrag att följa utvecklingen i ett\r\nantal kommuner och landsting, för övrigt\r\ntillsammans med bl.a. Barnmiljörådet. Uppdraget\r\nomfattar all verksamhet för barn, men några\r\nområden har särskilt framhållits som prioriterade.</pre><pre>Ett av dessa är barnomsorgen, där Socialstyrelsen\r\nbl.a. har uppdraget att följa utvecklingen av\r\ninvandrar- och flyktingbarnens situation med\r\navseende på hemspråksstödets omfattning och\r\ninriktning.</pre><pre>Socialstyrelsen skall senast den 1 mars 1993 till\r\nregeringen lämna en redovisning av situationen\r\ninom berörda områden under hösten 1992. Senast\r\nden 1 mars 1994 skall Socialstyrelsen redovisa\r\nutvecklingen under den mellanliggande perioden\r\noch även föreslå eventuella åtgärder som kan\r\nföranledas av den.</pre><pre>En annan satsning på invandrar- och flyktingbarn,\r\nsom Socialdepartementet har tagit initiativet till, är\r\nden projektverksamhet som nu pågår och vars syfte\r\när att ge barnomsorgspersonal som arbetar med\r\ninvandraroch flyktingbarn kunskaper, stöd och\r\nhandledning. Sammanlagt har 5 miljoner kronor\r\nper år under en treårsperiod ställts till förfogande\r\nav regeringen ur Allmänna arvsfonden för detta\r\nändamål. Under det första året har tolv projekt\r\npåbörjats, varav flera har bred spridning över\r\nlandet.</pre><pre>Det är min avsikt att vi genom dessa åtgärder dels\r\nskall få fram ett bättre faktaunderlag, dels skall\r\nkunna bidra till kunskaper och metodutveckling\r\nnär det gäller invandrar- och flyktingbarnen i\r\nbarnomsorgen.</pre><pre>Jag kommer att noggrant följa frågan om\r\nhemspråksstödets utveckling i förskolan även i\r\nfortsättningen.</pre><pre>Anf. 14  MAJ-INGER KLINGVALL (s):</pre><pre>Fru talman! Jag vill tacka socialministern för svaret.\r\nDet var tillfredsställande att höra att Bengt\r\nWesterberg tagit del av Socialstyrelsens nedslående\r\nrapport om hemspråksstödet i barnomsorgen. Jag\r\när också glad över de åtgärder som hittills har\r\nvidtagits när det gäller uppdraget till\r\nSocialstyrelsen om barns villkor och de\r\nprojektpengar från Allmänna arvsfonden som\r\nsäkert kommer till god användning. Låt mig också\r\nsäga att jag inte betvivlar socialministerns\r\nengagemang i denna fråga.</pre><pre>Ändå är det något väsentligt som fattas i svaret.\r\nHur tänker Bengt Westerberg ta steget från teori till\r\npraktik? Hur ta steget från rapporternas och\r\nprojektens värld till verkligheten som möter\r\ninvandrar- och flyktingbarnen ute i kommunerna?\r\nHur ser de konkreta åtgärderna ut som skulle\r\nkunna säkerställa dessa barns rätt till\r\nhemspråksstöd i förskolan?</pre><pre>I tvåspråkiga daghemsgrupper med tvåspråkig\r\npersonal får barnen både svenskan och sitt\r\nhemspråk på ett enkelt och naturligt sätt. Små barn\r\nlär sig inte språk. De får språken på köpet, när de\r\ntillsammans med andra barn och vuxna lär känna\r\nomvärlden, människorna närmast omkring, och sig\r\nsjälva, först med sinnena, sedan med hjälp av\r\nspråket. Begränsningarna sitter inte i huvudet på\r\nbarnen. Möjligheter och hinder för barns\r\nspråkutveckling skapas av människor kring barnet.</pre><pre>Det är en mycket kortsiktig politik att inte måna om\r\ndessa barn. De blir nämligen stora en dag, och det\r\ngår rätt fort. Då är det för sent att reparera\r\nförsummelserna från deras barndom. Långsiktigt är\r\ndet vår inställning till språket och kulturen som\r\nkommer att avgöra flyktingbarnens framtid i\r\nSverige.</pre><pre>Två dagar i oktober träffades här i Stockholm\r\nungefär 150 människor från hela Sverige till en\r\nrikskonferens om invandrar- och flyktingbarnen i\r\nbarnomsorgen. Det var personal från\r\nbarnomsorgen och flyktingmottagandet i\r\nkommunerna med bred och mångårig kompetens.\r\nMånga känslor fanns representerade: ilska, sorg\r\noch bitterhet över att en verksamhet som\r\nmödosamt byggts upp under flera år nu var på väg\r\natt raseras i många kommuner.</pre><pre>Mot detta ställdes en redovisning av flera\r\nintressanta projekt, bl.a. från Huddinge, Rinkeby\r\noch Luleå, som speglade glädje, optimism och\r\nframtidstro. Men hängande i luften fanns hela tiden\r\nfrågan: Hur skall vi klara att gå vidare, att motivera\r\nhemspråksstödet i kommunernas tuffa\r\nbudgetmanglingar? Eller ännu mer konkret: Hur\r\nskall vi förmå beställarnämnderna att beställa\r\nhemspråksstöd?</pre><pre>Fru talman! Jag vill nämna tre faktorer som\r\nförsvårar läget. För det första befinner sig många\r\nkommuner i en ekonomisk kris, där risken är\r\nuppenbar att udda gruppers behov ifrågsätts.\r\nInvandrar- och flyktingbarnen är en sådan grupp.\r\nDessutom är det ont om starka talesmän eller -\r\nkvinnor för dessa barn. Ofta används också\r\nargumentet att många flyktingföräldrar vill att\r\nbarnen skall lära sig svenska så fort som möjligt.</pre><pre>För det andra genomförs i rask takt omfattande\r\norganisationsförändringar i många kommuner. Det\r\ngäller privatisering av framför allt barnomsorgen,\r\nmen också skolan. Skolpeng och barnomsorgspeng\r\ninförs för att ge valfrihet åt föräldrar i val av skola\r\noch barnomsorg. Men systemet har en baksida.\r\nHur skall man klara att få en vettig planering av\r\ntvåspråkiga grupper i barnomsorgen,\r\nhemspråksträning i fembarnsgrupper och\r\nhemspråksklasser på lågstadiet? Strävan efter ökad\r\nvalfrihet får inte ske på en del barns bekostnad.</pre><pre>För det tredje kommer dessutom det generella\r\nstatsbidragssystemet fr.o.m. årsskiftet. Bengt\r\nWesterbergs kommentar till detta i\r\ninterpellationssvaret är att vi ännu inte vet vad det\r\nkommer att betyda. Nej, det vet vi inte, men jag har\r\nväldigt svårt att tro att det skulle innebära ökade\r\nsatsningar på barnomsorg och hemspråk.</pre><pre>Det är också stötande att variationerna är så stora\r\nmellan kommunerna. I vissa kommuner får nästan\r\nalla barn i förskoleåldern med annat hemspråk\r\nhemspråksstöd om föräldrarna önskar det. I andra\r\nkommuner är det bara barn som har mycket starka\r\nskäl som får hemspråksstöd eller inga barn alls. De\r\nnationella målen uppfylls alltså inte.</pre><pre>Vad drar socialministern för slutsats av detta? När\r\ndet gäller barnomsorgen har Bengt Westerberg i ett\r\noch ett halvt år sagt att det skall bli en lagstadgad\r\nrätt till barnomsorg. Det tycker jag är mycket bra,\r\nmen problemet är att vi aldrig får se något förslag.\r\nFörst gick hela förra riksdagsåret till ända utan\r\nnågot förslag. Nu har snart hela höstterminen i\r\nriksdagen gått utan något förslag. Ändå kan vi läsa\r\nvar och varannan vecka att Bengt Westerberg har\r\nvarit på konferens eller kurs eller möte och pratat\r\nom nödvändigheten av en barnomsorgslag. Men vi\r\nfår aldrig se någon, trots att det finns majoritet i\r\nriksdagen för ett sådant förslag.</pre><pre>Jag tror, precis som socialministern, att det behövs\r\nen starkare markering av de nationella målen än\r\nvad nuvarande lagstiftning ger vid handen.\r\nKonsekvenserna kan vi se när det gäller\r\nhemspråksundervisningen i skolan, som till skillnad\r\nfrån hemspråksstödet i barnomsorgen har lagstöd.</pre><pre>Hur ser socialministern på möjligheterna att\r\nstarkare markera de nationella målen via\r\nlagstiftning? Är det inte trots allt en konkret åtgärd,\r\nsom skulle kunna säkerställa dessa barns rätt till\r\nhemspråksstöd i barnomsorgen?</pre><pre>Anf. 15  CLAUS ZAAR (nyd):</pre><pre>Fru talman! Hemspråksstödet i förskolan behöver\r\nomprövas och förändras. Vi måste se på sambandet\r\nmellan resultat och kostnader. I t.ex. Stockholm\r\nbedrivs träning i nästan ett femtiotal olika språk för\r\nomkring 1 500 barn. Situationen är liknande i andra\r\nkommuner, även om antalet varierar.</pre><pre>Vi i Ny demokrati vill pröva nya alternativ. Låt\r\nföreningar få möjlighet att utveckla en alternativ\r\nverksamhet. Det kan ge både billigare och bättre\r\nresultat för fler barn. Låt oss aktivera föräldrarna\r\nför att kunna genomföra en förändring av\r\nhemspråksarbetet.</pre><pre>Jag vill att socialministern ger sin syn på hur\r\nföreningarna skall kunna bli ett alternativ för\r\nåtminstone de äldre förskolebarnen. Vi måste\r\ngenomföra verksamheten till lägsta möjliga\r\nkostnad och uppnå önskvärda mål för så stor del av\r\nbarnen som möjligt.</pre><pre>De 98 kommuner som saknar hemspråksstöd i\r\nförskolan oroar, och jag ber nu socialministern om\r\nen signal till dessa att pröva nya, billigare modeller\r\nför hemspråksstöd. Där bör föreningarna kunna få\r\nen plats och visa på nya alternativ, så att\r\nkommunernas nuvarande lösningar kan förändras.</pre><pre>Av socialministerns svar och rapporter från\r\nKommunförbundet är det tydligt att kommunerna\r\ni de flesta fall, liksom vi nydemokrater, tycker att\r\nundervisningen i svenska är viktigast för att\r\ninvandrarbarnens anpassning och förståelse skall\r\nunderlättas.</pre><pre>Fru talman! Arbete utfört enligt min motion om\r\nProjekt samhällsnytta, som innebär att den som får\r\nbidrag i samhället skall göra en arbetsinsats som\r\nhjälper till med arbetsuppgifter som annars inte\r\nskulle kunna utföras, kan kanske vara en utväg för\r\nen del kommuner. Vi är ju alla medvetna om det\r\nekonomiska stålbad som väntar och delvis har\r\npåbörjats ute i kommunerna, och för att kunna\r\nhävda hemspråksstödet måste vi hitta nya\r\nlösningar.</pre><pre>Anf. 16  SINIKKA BOHLIN (s):</pre><pre>Fru talman! Det som oroar mig i den här debatten\r\när de trender och attityder som är vanliga i Europa\r\ni dag och som också verkar sprida sig till Sverige och\r\nden svenska riksdagen. Man talar om barn som\r\nresultat och som kostnad, och detta drabbar barn\r\noch speciellt de barn som kanske har det svårast i\r\nvårt land.</pre><pre>Bland barn i Sverige utgör invandrar- och\r\nflyktingbarn en stor men också heterogen grupp.\r\nDe har andra uppväxtvillkor än övriga barn och\r\nbefinner sig ofta i en mycket utsatt situation. De\r\nkan mötas av främlingsfientlighet och rasism, och\r\nde kan diskrimineras på olika sätt. Till detta\r\nkommer skillnader i kultur, språk, vanor och\r\nuttryckssätt. Vissa kommer hit utan några anhöriga\r\noch saknar helt stöd av vuxna.</pre><pre>Många flyktingbarn har själva eller genom\r\nanhöriga erfarenhet av våld, förtryck och kanske\r\ntortyr. Uppbrottet från hemlandet och flykten till\r\nett annat land får ofta svårare konsekvenser för\r\nbarn än för vuxna, eftersom barn har svårare att\r\nförstå orsaken till flykten. Det är mycket viktigt att\r\nha detta i åtanke vid planeringen och\r\ngenomförandet av mottagandet av flyktingbarn\r\ninom barnomsorgen och vid hemspråksstöd.</pre><pre>I den allmänna debatten, framför allt i\r\nmassmedierna, beskrivs ungdomar i allmänhet och\r\ninvandrarungdomar i synnerhet oftast som ett\r\nproblem. Men vi skall komma ihåg att de en gång\r\nhar varit barn. Som socialministern säger i sitt svar\r\ntyder såväl forskning som erfarenhet på att det\r\nsärskilt för de yngsta barnens trygghet, språk och\r\nidentitetsutveckling är viktigt att det finns personal\r\ni barnomsorgen som behärskar barnets båda språk\r\noch därigenom länkar samman hemmet och\r\nbarnomsorgen och bygger en bra och stabil grund\r\nför barnets fortsatta utveckling. Om det är\r\nnågonstans som vi måste kunna satsa ordentligt är\r\ndet just inom detta område.</pre><pre>Men som jag sade har den tilltagande ekonomiska\r\nkrisen, den höga arbetslösheten, bostadsbristen\r\noch växande klyftor mellan rika och fattiga under\r\nde senaste åren skapat en desillusion bland många\r\nmänniskor i dagens Västeuropa. Invandrare och\r\nflyktingar är i dagens Europa återigen syndabockar.\r\nTyvärr har även vi i Sverige drabbats av den här\r\ntrenden, varigenom det blir legitimt att minska\r\nresurserna för t.ex. hemspråksstöd inom\r\nkommunernas barnomsorg.</pre><pre>Dagens invandrar- och flyktingbarn är\r\nmorgondagens vuxna i Sverige. Vi måste se\r\nhelheten och inte fastna i detaljer. Att se\r\ntvåspråkighet som en tillgång i samhället borde\r\nvara självklart. Det kan inte vara störande för oss\r\nvuxna att höra våra barn tala många olika språk.\r\nOm vi inte har råd att satsa på barn och deras\r\nspråkutveckling, är det stor risk att vi kommer att\r\nfå mycket besvärliga problem i framtiden.</pre><pre>Till slut, fru talman: Visst är det bra med\r\nSocialstyrelsens uppföljning, men frågan är om den\r\nräcker. Denna uppföljning sträcker sig över flera år,\r\noch när vi får resultatet är det kanske, som Maj-\r\nInger Klingvall säger, för sent. Vi har förlorat\r\nmycket tid. Vore det inte bättre att uppmana\r\nkommunerna att i de kommunala förskoleplanerna\r\nkonkret uttrycka de ambitioner som man har och\r\nde åtgärdsprogram som man tänker sig för att\r\nfrämja en aktiv tvåspråkighet och en aktiv\r\nmångkulturell vardag?</pre><pre>Anf. 17  LAHJA EXNER (s):</pre><pre>Fru talman! Jag vill liksom Maj-Inger Klingvall\r\ntacka Bengt Westerberg för det väl genomarbetade\r\nsvaret på Maj-Inger Klingvalls interpellation. Jag\r\ndelar Maj-Inger Klingvalls oro för utvecklingen ute\r\ni kommunerna. Ännu djupare blir min oro med\r\ntanke på det nya statsbidragssystemet, som faktiskt\r\nlägger större ansvar hos kommunerna.</pre><pre>Vi har ingen anledning att tvivla på det\r\nengagemang, den inlevelseförmåga och den känsla\r\nsom Bengt Westerberg visar i dessa frågor, men\r\ntyvärr är det ganska tunnsått med sådana\r\nmänniskor ute i landet. De kunskaper som\r\nerfordras är ju inte sådana som man får på köpet\r\neller skaffar sig med vänster hand, utan för att få\r\ndessa krävs det många gånger ett mångårigt arbete\r\nbland och ett samarbete med människor med en\r\nannan kulturell och språklig bakgrund.</pre><pre></pre><pre>Vi har också många exempel i landet. Nästan\r\ndagligen möter jag i mitt arbete människor från\r\nvuxenutbildningen, särvux -- från\r\nfolkhögskolorna -- som försöker reparera de skador\r\nsom brister i, eller helt utebliven,\r\nhemspråksträning och hemspråksundervisning har\r\norsakat för invandrarbarn. Dessa ungdomar\r\nbefinner sig i dag i 25--30-årsåldern. Med\r\nmisslyckad skolgång bakom sig får de nu försöka\r\nbörja om igen. Och jag kan intyga att det kostar\r\nmassor av pengar och stora ansträngningar både för\r\nlärare och för dessa ungdomar. Det är en mycket\r\nstor räkning som vi får betala. Jag hoppas verkligen\r\natt vi slipper göra om samma misstag som man\r\ngjorde från början.</pre><pre>Det är en jättestor tillgång för Sverige att ha många\r\nmänniskor som redan från grunden får två språk\r\nmed sig. Det är då också lättare att lära sig språk\r\nnummer tre och fyra.</pre><pre>Jag har också i internationella sammanhang mött\r\nbl.a. simultantolkar som vuxit upp i mångkulturella\r\nhem, med välutbildade föräldrar, med\r\nbarnsköterskor som har talat flera språk med\r\nbarnen. Dessa har då inte behövt någon\r\nhemspråksträning, och de har ändå fått en mycket\r\ngedigen språklig grund. Men detta är inte\r\nverkligheten för invandrarfamiljer i Sverige. Det är\r\nytterst få invandrarfamiljer som har sådana\r\nförhållanden. De flesta familjer försöker efter\r\nbästa förmåga och efter bästa förstånd stötta sina\r\nbarn, och även andras barn. Jag känner många\r\ninvandrare som själva också är mycket engagerade\r\ni invandrarföreningar och andra föreningar, t.ex.\r\nidrottsföreningar, och stöttar även andras barn och\r\nungdomar. De säljer lotter, de fungerar som\r\nidrottsledare osv. Men detta räcker inte, utan det\r\nbehövs också förståelse och insatser från det s.k.\r\nstorsamhället, alltså från oss alla.</pre><pre>Anf. 18  Socialminister BENGT\r\nWESTERBERG (fp):</pre><pre>Fru talman! Låt mig säga att jag kan instämma i allt\r\nsom Maj-Inger Klingvall, Sinikka Bohlin och Lahja\r\nExner har sagt här från talarstolen. Jag vill\r\nkommentera ett par saker Maj-Inger Klingvall tog\r\nupp och som andra har återkommit till.</pre><pre>Först gäller det effekten av det nya statsbidraget.\r\nJag håller med om att man kan befara att det nya\r\nstatsbidraget leder till minskade satsningar på\r\nhemspråksstöd till förskolebarn. Den oron baserar\r\njag på att redan den omläggning av stödet som\r\nskedde 1991 och som innebär att man gick från ett\r\ndirekt stöd åt hemspråksundervisning för\r\nförskolebarn till ett generellt stöd till alla flyktning-\r\noch invandrarbarn i förskolan -- att man alltså\r\nsläppte kopplingen till hemspråksstöd -- har lett till\r\nen minskning redan under 1991 och sannolikt under\r\n1992. Jag delar alltså den oro som flera talare har\r\ngett uttryck för här.</pre><pre>Liksom Maj-Inger Klingvall tycker jag också att i\r\nett läge när man har en starkt decentraliserad\r\nstruktur i samhället, när kommunerna får ett stort\r\nansvar för att förverkliga politiska mål på olika\r\nområden, är det också rimligt att statsmakterna,\r\nnär det finns anledning till det, formulerar\r\nnationella mål och följer upp hur målen\r\nförverkligas ute i kommunerna. Det är det\r\nviktigaste skälet till att jag länge har arbetat för att\r\nvi skall förändra socialtjänstlagen vad gäller\r\nbarnomsorgen; det är snarare fråga om det än om\r\nen speciell barnomsorgslag. Vi är helt överens på\r\ndenna punkt.</pre><pre>Som Maj-Inger Klingvall väl känner till, finns det\r\nett starkt motstånd från den kommunala sidan, och\r\nvi har också en hel del diskussioner, får jag väl\r\nerkänna -- det är ingen större hemlighet -- i\r\nregeringen om detta. När det gäller kommunerna\r\när det inte bara fråga om personer från vissa\r\nborgerliga partier, utan också socialdemokraterna,\r\nt.ex. i Kommunförbundets styrelse, motarbetar\r\naktivt den här tanken på en skärpt lagstiftning på\r\ndetta område. Men jag hoppas fortfarande kunna\r\nåterkomma till riksdagen så småningom med ett\r\nförslag i denna fråga, förhoppningsvis under våren.</pre><pre>Jag är inte heller främmande för tanken att man\r\nskulle ge ett lagstöd till hemspråksstödet i förskolan\r\npå ett eller annat sätt. Frågan har inte prövats\r\nsärskilt, men min principiella inställning till detta\r\nuppslag från Maj-Inger Klingvall är positiv.</pre><pre>Låt mig så, fru talman, kommentera Claus Zaars\r\nolika frågor och uppslag. Claus Zaar sade att för\r\nNydemokraterna är svenska viktigast. Ja, hela vår\r\ndiskussion går ju ut på att man skall lära små barn\r\ntvåspråkighet, kanske med sikte på tre eller fyra\r\nspråk, som Lahja Exner sade. Det handlar inte om\r\natt de skall lära sig hemspråket i stället för att lära\r\nsig svenska, utan de skall göra både--och. Mycken\r\npedagogisk forskning och annan forskning visar att\r\nordentliga kunskaper i hemspråket, det språk som\r\nofta talas i deras eget hem, betyder mycket för att\r\nde också skall kunna lära sig svenska på ett bra sätt.</pre><pre>Jag låg faktiskt i sängen i morse och läste för min\r\nlille son en saga, som en kvinna vid namn Gunilla\r\nLundgren har skickat till mig. Den här boken har\r\nhon skrivit tillsammans med en flicka från\r\nMarocko, som har invandrat till Sverige och som\r\nheter Gisline Bogrini. I boken beskrivs på ett\r\nganska bra sätt, tycker jag, varför det är bra för den\r\nhär flickan, Gisline, som alltså numera bor i\r\nSverige, att inte bara kunna tala svenska utan också\r\narabiska. Hon berättar här om hur hon kommer\r\ntillbaka till sitt hemland och får träffa sina kusiner\r\noch andra släktingar och hur värdefullt det är för\r\nhenne att då kunna kommunicera med dem över\r\nhuvud taget. Det hade inte vara möjligt om hon inte\r\nhade kunnat sina föräldrars språk utan bara lärt sig\r\nsvenska. Jag tycker att det är en bra illustration,\r\noch jag vill gärna rekommendera Claus Zaar att\r\nläsa denna bok om han behöver argument inom sitt\r\neget parti när det gäller att tala om varför det här\r\nmed hemspråk är viktigt.</pre><pre>Trots allt uppfattade jag Claus Zaar så, att han\r\ninsåg att hemspråk var viktigt. Han uttryckte oro\r\nför att det i ett stort antal kommuner inte fanns\r\nnågon hemspråksundervisning för de här\r\nföreskolebarnen. Det uppfattar jag som ett stort\r\nframsteg eftersom jag tidigare, när jag har mött\r\nnydemokrater i debatter om detta, ofta har hört\r\nkritik för att man över huvud taget bedriver\r\nhemspråksundervisning.</pre><pre>Nu hade Claus Zaar två uppslag till hur man skulle\r\nkunna bedriva denna verksamhet billigare. Det ena\r\nvar att lägga ut den på föreningar. Det är nog alltför\r\noptimistiskt, menar jag, att tro att föreningar skulle\r\nkunna ge hemspråksundervisning till barn i\r\nförskoleåldern. Jag vet inte om Claus Zaar själv har\r\neller har haft barn i förskoleåldern. Men jag har\r\nhaft några, och har ännu en liten kille som inte är\r\nmer än sex år gammal. Tanken att han skulle åka i\r\nväg till föreningar för att lära sig någonting --\r\nhemspråket har han ju med sig gratis, men i detta\r\nfall någonting annat -- känns mycket konstig och\r\nverklighetsfrämmande.</pre><pre>Dessutom är det så, att bägge språken behöver\r\ntränas parallellt i vardagen. Skall man skicka\r\nbarnen till föreningar för lektioner, nästan i skolans\r\nmening, blir det en helt annan sak. Det är\r\nnaturligtvis inte en lämplig form för de här\r\nförskolebarnen.</pre><pre>Till detta kommer att Ny demokrati ju också driver\r\nen kampanj för att kraftigt skära ned stödet till\r\nföreningslivet i Sverige. Ett av era förslag för att\r\nsanera svensk ekonomi är att ta bort 4 miljarder\r\nkronor från det föreningsliv som Claus Zaar nu\r\nhoppas skall göra mycket stora insatser för att\r\nt.o.m. klara av hemspråksundervisningen för\r\nförskolebarn. Politiken hänger inte riktigt ihop.</pre><pre>Jag blir inte heller särskilt imponerad av det andra\r\nförslaget, närmligen att personer som mottar\r\nsocialbidrag eller arbetslöshetsunderstöd skulle\r\nägna sig åt hemspråksundervisning. Det är nog att\r\nunderskatta de pedagogiska krav som ställs för att\r\nman skall kunna lära förskolebarn hemspråk.</pre><pre>Jag tror alltså att Claus Zaar inte är särskilt väl\r\nförankrad i verkligheten med de bägge förslag som\r\nhan nyss framförde här från talarstolen.</pre><pre>Anf. 19  MAJ-INGER KLINGVALL (s):</pre><pre>Fru talman! Till socialministern vill jag först säga\r\natt jag är mycket glad för att jag har gehör för bl.a.\r\nönskemålet om lagstöd för hemspråk, och för att\r\nsocialministern på nytt understryker hur viktigt det\r\när med de nationella målen.</pre><pre>Men vad jag inte kan förstå är att det skall dröja så\r\nlänge innan vi får se det här förslaget om lagstadgad\r\nrätt till barnomsorg. Uppenbarligen har\r\nsocialministern lyckats bättre på åtminstone ett\r\nannat område. I mitten av oktober lade\r\nsocialministern fram en proposition om\r\nbostadsanpassningsbidrag, och i den propositionen\r\nfinns det en utmärkt argumentering för att det\r\nbehövs en särskild reglering på det här området.</pre><pre>Fru talman! Ett kort citat från propositionen: I och\r\nmed att statsbidraget till bostadsanpassning\r\nförsvinner kommer förordningen om\r\nstatskommunalt bostadsanpassningsbidrag att\r\nupphöra och därmed kommer verksamheten med\r\nbostadsanpassning att helt och hållet vara en\r\noreglerad verksamhet. Vi kan jämföra detta med\r\nbarnomsorg och hemspråksundervisning, som vi\r\ntalar om i dag. Jag fortsätter att läsa ur\r\npropositionen: Med hänsyn till\r\nbostadsanpassningens roll inom äldre- och\r\nhandikappomsorgen anser jag detta inte vara\r\ngodtagbart. Kommunerna bör därför genom en\r\nsärskild reglering ges skyldighet att svara för\r\nbostadsanpassningsverksamheten.</pre><pre>Denna argumentation är direkt överförbar till\r\nbarnomsorgen i allmänhet, och speciellt när det\r\ngäller barn med behov av särskilt stöd för sin\r\nutveckling. Varför kan inte Bengt Westerberg i den\r\nhär frågan övertyga sina kolleger i regeringen med\r\nsamma kraft som i frågan om\r\nbostadsanpassningsbidraget? Jag riktar en rak\r\nuppmaning till Bengt Westerberg: Lägg fram\r\nförslaget om rätt till barnomsorg! Det finns en\r\nmajoritet i riksdagen för det.</pre><pre>Sedan vill jag säga några ord till Claus Zaar. Jag\r\nundrar vilken kunskap Claus Zaar har om\r\nbarnomsorgen, med tanke på de uttalanden som\r\nhan gjort i dagens debatt. För de stora\r\nspråkgrupperna i barnomsorgen handlar\r\nhemspråksstödet till största delen om att organisera\r\nen verksamhet där språket hela tiden finns i barnets\r\nmiljö, genom tvåspråkiga grupper med tvåspråkig\r\npersonal. Att tala om undervisning i språk när det\r\ngäller barnomsorgen tyder på att Claus Zaar är kvar\r\ni förra fredagens interpellationsdebatt om\r\nundervisningen i skolan. Man undervisar inte i\r\nspråk i barnomsorgen. Som barn bör man vistas i en\r\nmiljö där ens hemspråk talas.</pre><pre>Anf. 20  CLAUS ZAAR (nyd):</pre><pre>Fru talman! Jag återkommer till våra förslag om att\r\nta fram fler ekonomiska metoder, eller att\r\nåtminstone pröva fler metoder. När jag nämnde att\r\nverksamheten skulle kunna bedrivas av föreningar\r\navsåg jag äldre barn, i slutet av föreskoleperioden.\r\nJag menade givetvis inte barn som är två, tre och\r\nfyra år -- möjligen fem och sex år. Enligt mina\r\nkällor finns det möjlighet att pröva modellen med\r\nföreningar som går in med sin verksamhet. Det\r\nfinns barn som inte får möjlighet till hemspråksstöd\r\npå grund av långa köer. Vi skulle då kanske slippa\r\nköerna. I Stockholm är det fler barn som önskar\r\nhemspråksstöd än som får det.</pre><pre>Jag förväxlar inte hemspråksstöd med\r\nundervisning. Det är ju inte fråga om undervisning,\r\noch därför påpekar jag att det finns en rad\r\narbetslösa pedagoger som mycket väl uppfyller\r\nkraven för att kunna hjälpa till i denna verksamhet.\r\nOm hemspråksstödet tas bort från frihetsmålen,\r\nvilket Socialdemokraternas företrädare vill,\r\nkommer man ute i kommunerna att undra vad det\r\när för stat som vi håller på att skapa. Det måste få\r\nfinnas möjlighet att pröva olika metoder. Den här\r\nstorebrorsmentaliteten trodde jag att vi hade\r\nlämnat för friheten att i så stor utsträckning som\r\nmöjligt se möjligheter till nya lösningar.</pre><pre>Varje barn kostar samhället pengar, och då skall\r\ndessa pengar också ge resultat. Med tanke på att\r\npengar läggs ut på annan verksamhet som inte ger\r\nresultat, skulle det väl vara positivt om vi kunde\r\nanvända dessa resurser. Jag hade hoppats på ett\r\nerkännande.</pre><pre>Anf. 21  SINIKKA BOHLIN (s):</pre><pre>Fru talman! Varje barn kostar pengar. Jag tycker\r\natt varje barn skall få kosta pengar. Barnen är ju\r\ndem som vi bygger vår framtid på.</pre><pre>Jag är litet orolig över att vi i den stora debatten om\r\narbetslöshet och bostadspolitik tappar bort\r\ndiskussionen om barn, om barn som har det väldigt\r\nsvårt. Riksdagens revisorer har nyligen lämnat\r\nriksdagen en skrivelse, i vilken de begär en översyn\r\nav hela invandrarpolitiken. Det sägs i skrivelsen att\r\nförutsättningarna är annorlunda och att vi nu lever\r\ni en annan värld. I skrivelsen tas egentligen endast\r\nde frågor upp som gäller vuxna. Jag vet inte om\r\nman medvetet eller omedvetet har glömt bort att\r\ndet också finns barn och ungdomar.</pre><pre>Jag vill skicka med socialministern att vi, när vi\r\ntalar om dagens allvarliga problem, inte får glömma\r\nbort de här små grupperna av invandrarbarn som i\r\nförskolan behöver stöd och trygghet för att i\r\nframtiden bättre kunna leva i det här samhället.\r\nClaus Zaar sade att det kommer att frågas om\r\nvilken stat det är som vi skapar. Det är inte\r\nriksdagen som skapar staten, utan vi människor\r\nsom lever i samhället med de valfrihetsmål som vi\r\nhar.</pre><pre>Det är kanske dags att klarlägga de nationella\r\nmålen, precis som Maj-Inger Klingvall sade. Vi\r\nskall samtidigt ställa krav på kommunerna att\r\nkonkret redovisa sina planer när det gäller att ge\r\nbarnen möjlighet till en bra framtid. Dessa barn\r\nbehöver allt det stöd och all den hjälp som går att\r\nfå från samhällets sida.</pre><pre>Anf. 22  LAHJA EXNER (s):</pre><pre>Fru talman! Förändringarna som skall börja gälla\r\nfr.o.m. den 1 januari är också kopplade till den\r\norganisatoriska förändring som sker i många av\r\nvåra kommuner. Många beslut skall fattas i\r\nstadsdelsnämnder och kommundelsnämnder i\r\nstället för i kommunfullmäktige. Det ställer\r\nnaturligtvis större krav på spridning av kunskaper i\r\ndessa frågor. Jag välkomnar all diskussion i dessa\r\nfrågor. Det behövs många fler människor på\r\nbarrikaderna för att få människor att sätta sig in i\r\nde här frågorna.</pre><pre>Det projektstöd som nu delats ut är bra. Jag ser\r\ngärna att ytterligare stöd lämnas till\r\ninvandrarorganisationerna -- gärna i form av\r\nveckoslutsverksamhet och sommarverksamhet för\r\ninvandrarbarn -- som ett komplement till\r\nhemspråksstödet, som skall finnas i förskolan. Det\r\när nämligen viktigt att man också får lustbetonade\r\nupplevelser, och där hemspråket finns som en\r\nnaturlig del. Jag känner till barn som har haft\r\nmöjlighet att åka på semestervistelse i föräldrarnas\r\nhemland. Där har de både fått träffa släktingar och\r\nsett hur språket fungerar i ett samhälle där alla talar\r\ndet språket. Man blir helt enkelt mer motiverad att\r\nanvända hemspråket när det är mer accepterat och\r\nnär man ser att språket fungerar i andra\r\nsammanhang, inte bara i hemmet och i\r\nbarnomsorgen.</pre><pre>Jag vill avsluta med att återkomma till fem- och\r\nsexåringars hemspråksträning i förskola. Under det\r\nfemte och sjätte levnadsåret förbereds barnen inför\r\nskolstarten, och då krävs det pedagogiska\r\nkunskaper. Visserligen har jag själv varken gått i\r\nden svenska förskolan eller skolan, men tack vare\r\nmina erfarenheter genom mina barn och barnbarn\r\nföreställer jag mig att det är så. Hur många\r\nmedlemmar i invandrarorganisationerna har\r\nsådana kunskaper?</pre><pre>Anf. 23  Socialminister BENGT\r\nWESTERBERG (fp):</pre><pre>Fru talman! När det finns nationella mål bör de\r\nockså, som sagt var, ha stöd i en lagreglering. Maj-\r\nInger Klingvall citerar förslaget till\r\nbostadsanpassningslag, som har precis denna\r\ngrund. Nu var läget litet annorlunda där än när det\r\ngäller barnomsorgen, därför att om vi bara hade\r\navstått från bidragsförordningen på det här\r\nområdet hade det inte funnits något lagstöd alls för\r\nbostadsanpassning. Däremot finns det redan i dag\r\nen viss lagreglering av barnomsorgen inom ramen\r\nför socialtjänstlagen. Den behöver alltså skärpas,\r\noch jag hoppas, som jag också har sagt tidigare,\r\nåterkomma med ett förslag till riksdagen så\r\nsmåningom.</pre><pre>Claus Zaar återkommer till sitt förslag om att\r\nföreningar skall bedriva verksamhet för fem- och\r\nsexåringar. Jag kan bara instämma i de\r\ninvändningar som Lahja Exner hade mot denna\r\ntanke. Det krävs alltså pedagogisk förmåga och\r\npedagogiska kunskaper. Claus Zaar säger också att\r\narbetslösa pedagoger kunde göra insatser. Det är\r\nalldeles utmärkt; om det finns arbetslösa pedagoger\r\nkan de få anställning och bedriva verksamheten.\r\nMen att de skulle uppbära arbetslöshetsunderstöd\r\noch sedan ägna sig åt den verksamhet som de har\r\nutbildning för vore en konstig ordning. Det är\r\nbättre att de ägnar sig åt de jobb som de har och får\r\nlön för det.</pre><pre>Det är litet svårt att kommentera Claus Zaars\r\nförslag i övrigt. Han säger att det enligt hans källor\r\nfinns föreningar som skulle kunna bedriva\r\nverksamhet. Vilka källor? Vilka föreningar? Hur\r\nskall de kunna klara det, när ni i Ny demokrati vill\r\ndra in pengar för dessa föreningar? Ett av era\r\nhuvudförslag är ju att det skall göras mycket\r\nkraftiga ingrepp i bidragen till föreningar av olika\r\nslag. Ni vill ta 3 miljarder kronor eller mer från\r\ndessa föreningar, skrev Ian Wachtmeister i\r\nAftonbladet häromdagen. Man kan inte både börja\r\nställa krav och förlita sig på att de skall\r\nåstadkomma resultat i samhället och samtidigt ta\r\nifrån dem de resurser som de i dag har för att\r\nbedriva den verksamhet som redan finns. Jag tror\r\ninte att det räcker med mer pengar till föreningarna\r\nför att de skall kunna ta över den här uppgiften.</pre><pre>Jag har framför allt svårt att förstå vad Claus Zaar\r\nhar emot att den här verksamheten bedrivs inom\r\nramen för förskolan, där den fungerar mycket väl,\r\ndär det känns naturligt för dem som är verksamma\r\natt bedriva undervisning i hemspråket och i svenska\r\nparallellt och där barnen får lära sig de två språken\r\nsamtidigt och på det sättet lära sig hur de fungerar\r\ni samma miljö. För de här små barnen är det ofta\r\nviktigt att veta hur man använder språket för att\r\nbeskriva situationer, vad olika saker heter på olika\r\nspråk, och därför är just parallelliteten mycket\r\nviktig för att de skall bli tvåspråkiga, vilket är målet\r\nför hemspråksundervisningen i förskolan.</pre><pre>Claus Zaar säger att man inte skall ta bort\r\nfrihetsmålen. Nej, det skall i högsta grad finnas\r\nfrihet för människor -- men inte för kommuner. Om\r\nvi nu har en starkt decentraliserad struktur, med\r\nstor egen beslutsrätt för kommunerna, ibland\r\nt.o.m. kommundelsnämnder eller\r\nstadsdelsnämnder, är det viktigt att vi talar om vilka\r\nmålen är och vilken verksamhet som skall bedrivas.\r\nJag tycker också att man skall lämna stor frihet åt\r\nkommunerna att utforma verksamheten konkret.\r\nMen tanken kan inte vara att vi skall avskaffa all\r\nlagstiftning och säga till kommunerna att de får\r\nbedriva vilken verksamhet de vill.</pre><pre>Vi måste upprätthålla en viss standard överallt i\r\nSverige. Man skall kunna flytta från en kommun till\r\nen annan och veta att det finns skola för barnen och\r\nbarnomsorg för de minsta barnen, att det finns en\r\nviss klass, en viss standard på det som erbjuds, men\r\nmed stor frihet för kommunerna att inom ramen för\r\nde mål vi sätter upp utforma verksamheten. Det\r\nskall vara den kommunala friheten. För\r\nmänniskorna är det frihet att ha tillgång till den\r\nservice som de behöver, t.ex. hemspråksstöd för de\r\nsmå invandrarbarnen i förskolan.</pre><pre>Anf. 24  MAJ-INGER KLINGVALL (s):</pre><pre>Fru talman! Det är bra att socialministern ännu en\r\ngång understryker vikten av nationella mål och\r\nlagstöd till barnomsorgen. Det är bra att vi har en\r\nsocialminister som är kunnig, engagerad och\r\nvältalig. Men med tiden blir människor som vill se\r\nhandling och resultat otåliga. Att noga följa frågan,\r\nsom Bengt Westerberg i sitt interpellationssvar\r\nsäger att han skall göra, är nog bra, men det räcker\r\ninte -- att handla är mycket bättre.</pre><pre>Det är många som runt om i landet väntar på en\r\nhandikapproposition, en proposition om en\r\nbarnombudsman och en proposition om\r\nbarnomsorgslag. Det är många som väntar på att\r\nsocialministern skall ta ett initiativ när det gäller\r\nflykting- och invandrarbarnens rätt till\r\nhemspråksstöd. Frågan är hur länge vi skall vänta.</pre><pre>Jag ser ett uppenbart problem för Bengt\r\nWesterberg att vara socialminister. Han sköter det\r\nsociala, och finansministern sköter finanserna.\r\nFolkpartiet är hemsökt av det som på\r\npsykologspråk brukar kallas för dubbla budskap.\r\nBengt Westerberg lovar, och Anne Wibble skär\r\nned. Mottagaren av så dubbla budskap blir\r\nförvirrad och besviken och till slut helt\r\nointresserad. Jag vet inte om det är det som är på\r\nväg att drabba Folkpartiet, men det ser så ut.</pre><pre>Bengt Westerberg är barnens talesman i regeringen\r\noch har verkligen velat axla den ansvarsfulla\r\nuppgiften. Så har i alla fall jag uppfattat det. Men\r\nsocialministern får aldrig glömma att det alltid är\r\nhandlingen som räknas, inte de vackra orden.\r\nTyvärr tenderar Bengt Westerbergs ord att bli\r\nvackrare och vackrare vecka för vecka, utan att\r\nnågonting mer händer.</pre><pre>Är det så att Bengt Westerberg -- han antydde\r\nnästan det i sitt tidigare inlägg -- inte får genomföra\r\ndet som han har utlovat på barnområdet och på\r\nhandikappområdet? Ju mer jag lyssnar, desto mer\r\növertygad blir jag om att han har hamnat i fel\r\nsällskap. Det finns i dag en majoritet i riksdagen för\r\nen lagstiftad rätt till barnomsorg.</pre><pre>Anf. 25  CLAUS ZAAR (nyd):</pre><pre>Fru talman! Bengt Westerberg ville här gå in på\r\nföreningsstödet och den förändring av detta som vi\r\nönskar. Vi är ju alla -- även Bengt Westerberg --\r\nmedvetna om att ekonomin i Sverige kräver\r\nåtstramningar. Då får alla bjuda till, på alla\r\nområden, och ingenting kan undantas. Vi anser då\r\natt en möjlighet är att rationalisera föreningarnas\r\narbete, vilket innebär att verksamheter i föreningar\r\nmåste omprövas. Det är självklart.</pre><pre>När det gäller hemspråksstödet och\r\nhemspråksundervisningen finns det en koppling.\r\nRiksdagens revisorer har gjort en undersökning,\r\nsom visar att 85 % av barnen går i svensk klass och\r\natt man har 85 olika språk. Vi måste alltså hitta nya\r\nmetoder, när det här området har så stor\r\nomfattning.</pre><pre>Det är möjligheten att tillgodogöra sig\r\nundervisningen som är grunden i verksamheten\r\nmed dels hemspråksstöd, dels\r\nhemspråksundervisning. Det är invandrarelevernas\r\nmöjligheter att tillgodogöra sig en bra undervisning\r\nsom avgör om de så småningom, efter\r\ngenomgången utbildning, kan komma in på den\r\nsvenska arbetsmarknaden.</pre><pre>Vi bör observera att en tredjedel av barnen i\r\nfamiljer där det finns en invandrarförälder inte har\r\nnågot annat hemspråk än svenska. Detta\r\npresenteras i Riksdagens revisorers rapport. I så\r\nmånga familjer har alltså både föräldrarna och\r\nbarnen prioriterat svenskan.</pre><pre>Det är trots allt svenska språket som skall vara\r\nmålet när det gäller möjligheten att lyckas på vår\r\narbetsmarknad. Jag tror att vi måste hitta nya\r\nmetoder framöver. Vi kan inte fortsätta i samma\r\nfotspår när en verksamhet är så resurskrävande.</pre><pre>Anf. 26  Socialminister BENGT\r\nWESTERBERG (fp):</pre><pre>Fru talman! Maj-Inger Klingvall är missnöjd med\r\ndet konkreta handlandet från min sida. Det kan\r\nhon möjligen vara, men så dåligt är det väl inte.</pre><pre>Handikappropositionen är på väg -- den ligger hos\r\nlagrådet. Lagrådet har haft mycket att göra under\r\nhösten, bl.a. genom arbetet med EES-avtalet, och\r\ndet har gjort att arbetet med\r\nhandikappropositionen har bromsats. Men\r\nlagrådet kommer under denna eller nästa vecka att\r\nbehandla handikappropositionen, och sedan\r\nkommer den till riksdagen.</pre><pre>Vi bereder ärendet om barnomsorgslagen inom\r\nregeringen, och jag har flera gånger sagt att jag\r\nräknar med att återkomma med ett förslag i höst.\r\nVi skall naturligtvis följa utvecklingen vad gäller\r\nhemspråksstödet och se om det är motiverat med\r\nnågra speciella åtgärder. Jag har också aviserat en\r\nproposition om en barnombudsman till våren, så\r\nden kommer också.</pre><pre>Jag blir inte så imponerad när jag ser vad mina\r\nföreträdare gjorde på det här området.\r\nHemspråksstödet försämrades. Statsbidragen lades\r\nom den 1 januari 1991, och vi har sett att det har lett\r\ntill minskade insatser. Det förslag till\r\nbarnomsorgslag som Maj-Inger Klingvall själv tog\r\nfram låg ju bara och samlade damm på\r\nSocialdepartementet när jag kom dit. Nu jobbar vi\r\nåtminstone aktivt med det här förslaget.</pre><pre>Handikappropositionen hade kanske inte kunnat\r\nläggas fram tidigare. Men arbetet bromsades länge\r\nav att den socialdemokratiska regeringen hade gett\r\ns.k. nolldirektiv till Handikapputredningen, vilket\r\nnaturligtvis var helt orimligt. Det kommer att\r\ninnebära en reform som kostar ganska mycket\r\npengar, ungefär en och en halv miljard kronor.</pre><pre>Takten har kanske inte varit tillräckligt snabb, men\r\nden har inte varit långsammare än vad den var\r\nunder den tidigare regeringsperioden. Vi har efter\r\nregeringsskiftet snarare satt litet bättre fart.</pre><pre>Claus Zaars inlägg från talarstolen har blivit mer\r\noch mer svårbegripliga, för att inte säga något\r\nförvirrade. Nu talar han enbart om\r\nhemspråksundervisning i skolan, men den\r\ninterpellationsdebatt som förs har i varje fall haft\r\nsin utgångspunkt i hemspråksstödet i förskolan.\r\nDenna fråga undviker Claus Zaar hela tiden. Han\r\nåtervänder i stället till andra saker som han tydligen\r\nhellre talar om.</pre><pre>Han säger att det är viktigt att barnen lär sig\r\nsvenska. Det råder ingen oenighet på den punkten.\r\nJag har den uppfattningen, och de\r\nsocialdemokratiska deltagarna i debatten har den\r\nuppfattningen. Jag tror att alla människor har den\r\nuppfattningen. Men poängen är ju att barnen,\r\ngenom att de får hemspråksstöd, skall kunna bli\r\ntvåspråkiga och att de genom hemspråksstödet\r\nskall kunna hålla kontakt -- ifall detta språk talas i\r\nhemmet -- med personer i deras tidigare hemland.</pre><pre>Jag talade om den marockanska flickan, som fick\r\nkomma hem till Marocko och träffa alla sina\r\nkusiner. Det var naturligtvis en oerhörd fördel att\r\nhon kunde tala med dem på deras språk, annars\r\nhade de kunnat titta på varandra, men inte tala med\r\nvarandra. Det hade naturligtvis varit mycket\r\nmycket sämre.</pre><pre>Visst är det en stor fördel om vi kan utnyttja denna\r\nmöjlighet att få fler tvåspråkiga personer i Sverige.\r\nJag tror faktiskt att det gör dessa personer ännu\r\nmer konkurrenskraftiga på arbetsmarknaden, om\r\nvi nu skall se så långt fram i tiden, som Claus Zaar\r\nvar ute efter. Det är bra att kunna svenska, men det\r\när ännu bättre att kunna något språk vid sidan om\r\nsvenskan. Därför är det viktigt att man fortsätter att\r\nslå vakt om hemspråksstödet i förskolan.</pre><pre>Överläggningen var härmed avslutad.</pre><pre>4 §  Svar på interpellation 1992/93:29 om Baltic\r\nCable-projektet</pre><pre>Anf. 27  Näringsminister PER WESTERBERG\r\n(m):</pre><pre>Fru talman! Per Stenmarck har frågat mig om det\r\ns.k. Baltic Cable-projektet.</pre><pre>Jag vill inledningsvis informera Per Stenmarck\r\nföljande om Baltic Cable-projektet och regeringens\r\nhandläggning av koncessionsfrågan.</pre><pre>Det s.k. Baltic Cable-projektet omfattar dels en 24\r\nmil lång sjökabel mellan Skåre i Trelleborgs\r\nkommun och Lübeck i Tyskland, dels en 5,5 km\r\nlång kabel från stranden vid Skåre till Hermanstorp\r\ni Vellinge kommun och därefter en 12 km lång\r\nluftledning till Västra Kärrtorp i Svedala kommun.</pre><pre>Regeringen beslutade den 23 juli 1992 om\r\nkoncession för ledningsprojektet. Beslutet innebär\r\natt Baltic Cable AB fick tillstånd att dra fram och,\r\nt.o.m. den 23 juli 2032, använda\r\nhögspänningsledningen. Regeringen konstaterar i\r\nbeslutet att den ansökta verksamheten är förenlig\r\nmed hushållningsbestämmelserna i 2 och 3 kap.\r\nnaturresurslagen (NRL).</pre><pre>Regeringen fann samtidigt att projektet inte kunde\r\nantas få en sådan betydande omfattning, eller bli av\r\nen sådan ingripande beskaffenhet, att en\r\ntillåtlighetsprövning enligt 4 kap. 2 § NRL borde\r\nske.</pre><pre>Den planerade kabeln för överföring av el mellan\r\nSverige och Tyskland ger väsentliga fördelar för\r\nelförsörjningen i södra Sverige. De svenska och\r\ntyska elproduktionssystemen är sammansatta på\r\nolika sätt och kan genom kabelns tillkomst\r\nutnyttjas mer effektivt. Det svenska\r\nproduktionssystemet har en stor andel vattenkraft,\r\nmedan det tyska produktionssystemet är helt\r\nvärmekraftdominerat. Bl.a. kommer\r\nproduktionsanläggningar i Tyskland att kunna\r\nutnyttjas som bl.a. reservkapacitet i det svenska\r\nsystemet vid t.ex. torrår. Det kan därför bli möjligt\r\natt senarelägga investeringar i nya svenska\r\nproduktionsanläggningar. Baltic Cables\r\növerföringskapacitet innebär vidare att\r\nelförsörjningen i södra Sverige förstärks, vilket\r\nökar driftsäkerheten i det svenska systemet.</pre><pre>Under beredningen av Baltic Cables\r\nkoncessionsansökan har ett omfattande samråd ägt\r\nrum. Länsstyrelsen i Malmöhus län föreslog i detta\r\nsamråd bl.a. en sträckning av luftledningen mellan\r\nVästra Kärrtorp och Hermanstorp som från\r\nintrångssynpunkt var förenlig med en god natur-\r\noch kulturmiljövård. I företagets\r\nkoncessionsansökan som den slutligen utformats\r\nhar dessa synpunkter beaktats. Hänsyn har tagits\r\ntill både natur- och kulturmiljövården. Detta har\r\näven tillgodosetts i det koncessionstillstånd som\r\nregeringen meddelat Baltic Cable AB.</pre><pre>Regeringens och övriga myndigheters prövning har\r\nalltså varit omfattande och har inneburit att olika\r\nintressen vägts mot varandra.</pre><pre>Baltic Cable-projektet innebär den i dag längsta\r\nmarkförlagda kabeln av denna kapacitet i världen.\r\nAndra jämförbara kablar är kablarna mellan de\r\nnorra och södra nyzeeländska öarna och\r\nförbindelsen mellan Sverige och Finland.</pre><pre>Om en likströmsledning med en kapacitet på 600\r\nMW skall läggas i mark längs en sträcka av 12 km\r\nmåste skarvning av kabeln ske. Det är naturligtvis\r\ntekniskt möjligt att göra sådana skarvar. I\r\npraktiken innebär förfarandet dock både tekniska\r\noch ekonomiska begränsningar för kabelns\r\ntillgänglighet, verkningsgrad och driftsäkerhet. Det\r\när bl.a. detta som regeringen beaktat vid\r\nprövningen av tillståndet till Baltic Cable-\r\nprojektet.</pre><pre>Under samrådsprocessen justerades projektet i ett\r\nflertal avseenden; bl.a. förlängdes den sträcka som\r\nledningen läggs i marken till ca 5,5 km jämfört med\r\nursprungligen planerade 1 km. Därmed kommer\r\nledningen den första sträckan från stranden till\r\nHermanstorp att i sin helhet förläggas i marken.\r\nMarkläggningen görs helt utan skarvningar av\r\nkabeln. Detta kan möjliggöras genom att kabeln\r\ndras upp på land från ett fartyg. Detta är i sig ett\r\nmycket avancerat tekniskt projekt och av en\r\nstorleksordning som inte tidigare genomförts.</pre><pre>En fortsatt markförläggning av ledningen fram till\r\nVästra Kärrtorp skulle innebära ett stort antal\r\nkomplicerade skarvningar, oavsett vilken typ av\r\nkabel som används. Större delen av de problem\r\nsom kan uppstå i en markförlagd kabel kan\r\nhänföras till skarvarna. Den hantverksmässigt\r\ntillverkade skarven är oftast den svagaste punkten\r\nvid drift av kabeln. Detta har kunnat konstateras i\r\nbl.a. andra likströmsprojekt som Fennoskan-\r\nprojektet mellan Sverige och Finland och i de\r\nlikströmskablar som lagts i Nya Zeeland.</pre><pre>Kraftledningens påverkan av landskapsbilden var\r\nen viktig fråga vid regeringens prövning. Som jag\r\nnyss nämnde förlängdes den markförlagda sträckan\r\nredan under det första samrådsförfarandet, så att\r\nluftledning helt undviks på det känsliga området vid\r\nkusten. För att ytterligare begränsa påverkan av\r\nlandskapsbilden föreskrev regeringen i\r\nkoncessionsbeslutet bl.a. att Baltic Cable AB,\r\ngenom att avtal träffas med Sydkraft AB, totalt sett\r\nskall reducera antalet luftledningar inom de\r\nberörda kommunerna. Detta skall ske genom att\r\nför varje ny luftledningsstolpe som sätts upp skall\r\ntvå befintliga monteras ned inom de berörda\r\nkommunerna. De stolpar som tas ned skall vara av\r\nsamma storleksordning som de nytillkommande\r\neller i övrigt vara särskilt angelägna att få bort.\r\nValet av de stolpar som skall tas ned skall göras i\r\nsamråd mellan Baltic Cable AB och länsstyrelsen,\r\nsom i sin tur rådgör med berörda kommuner.\r\nTillkomsten av Baltic Cable innebär alltså en\r\nminskning av antalet kraftledningsstolpar i\r\nområdet.</pre><pre>Efter denna information övergår jag till Per\r\nStenmarcks huvudfråga, nämligen om regeringen\r\när beredd att, mot bakgrund av de nya tekniska\r\nfakta som nu är kända, ompröva beslutet om\r\nkoncession till Baltic Cable-projektet.</pre><pre>Per Stenmarck refererar i sin fråga till det danska\r\nkabelprojektet mellan Gedser i Danmark och\r\nRostock i Tyskland. Diskussionen om detta projekt\r\när enligt vad jag erfarit fortfarande i\r\ninledningsstadiet och ingen konkret\r\nledningssträckning är ännu beslutad. Det underlag\r\nsom jag har tagit del av och som i huvudsak var känt\r\nvid regeringens prövning visar att man i Danmark\r\ndiskuterar minst fem alternativa\r\nledningssträckningar med kombinationer av\r\nluftledning och markförläggning.\r\nMarkförläggningen varierar mellan 13 och 115 km.\r\nOm danskarna, av något skäl, väljer att marklägga\r\nen 115 km lång kabel och därigenom är beredda att\r\nacceptera en lägre tillgänglighet, driftsäkerhet och\r\nverkningsgrad är detta, som framgår av vad jag nyss\r\nsagt, tekniskt möjligt.</pre><pre>Jag har kunnat konstatera att det i Danmark inte\r\nhar kommit fram någon ny teknik eller nya\r\nlösningar för skarvning och markförläggning av\r\nstora likströmskablar med bibehållande av de\r\ntekniska och ekonomiska krav som måste ställas på\r\nen sådan kabel. Det bör även noteras att det\r\ntidigare i Danmark inte har gjorts någon längre\r\nkabelförläggning av denna kapacitet.</pre><pre>Som avslutning vill jag konstatera att Baltic Cable-\r\nprojektet, som alla större infrastrukturprojekt,\r\nkommer att innebära ett visst intrång på natur- och\r\nkulturmiljön. Regeringen har gjort en samlad\r\nbedömning av de energipolitiska, miljöpolitiska\r\noch ekonomiska intressen som finns i projektet.\r\nRegeringen har efter prövningen kommit fram till\r\natt tillstånd för att dra fram och använda en\r\nhögspänningsledning mellan Sverige och Tyskland\r\nskall lämnas till Baltic Cable AB på de villkor som\r\nföreskrivits i beslutet. Den information som jag har\r\ninhämtat från bl.a. Danmark föranleder inte något\r\nändrat ställningstagande vad gäller regeringens\r\nbeslut.</pre><pre>Anf. 28  PER STENMARCK (m):</pre><pre>Fru talman! Låt mig inledningsvis tacka\r\nnäringsministern för det utförliga svaret.</pre><pre>Som nämnts både i min interpellation och i svaret är\r\nBaltic Cable-projektet mycket omfattande. Svensk\r\nindustri är i behov av billig elenergi. På en alltmer\r\navreglerad marknad ökar nu möjligheterna att\r\nbåde exportera och importera elkraft. Detta skapar\r\nnya möjligheter, och i grunden är detta en positiv\r\nintegrationsprocess i Europas utveckling.</pre><pre>Det s.k. Baltic Cable-projektet är ett led i en sådan\r\nsatsning. Avsikten är att dra en kabel på Östersjöns\r\nbotten mellan Lübeck i Tyskland och södra Skåne.\r\nDärmed tillgodoser vi ett krav som är viktigt i\r\nsammanhanget, nämligen behovet av elkraft. Men\r\ndet finns ytterligare ett krav, och det gäller naturen\r\noch miljön. Detta har inte på ett tillfredsställande\r\nsätt tillgodosetts.</pre><pre>Näringsministern uttrycker förståelse för detta i sitt\r\nsvar. Han säger att regeringen har gjort ''en samlad\r\nbedömning av de energipolitiska, miljöpolitiska\r\noch ekonomiska intressen som finns i projektet''.</pre><pre>Jag anser att regeringen har gjort en felaktig\r\nbedömning och kommit till en felaktig och\r\nbeklaglig slutsats. Just genom att projektet är så\r\nstort och så omfattande borde det rimligtvis också\r\nfinnas möjlighet att lösa problemen i den del av\r\nprojektet som jag har tagit upp i min interpellation,\r\nnämligen att genomföra det hela på ett acceptabelt\r\nsätt från miljö- och natursynpunkt.</pre><pre>Låt mig i det sammanhanget säga att det är positivt\r\natt regeringen också ställer krav på Sydkraft att\r\nreducera antalet luftledningar i området. Det skall\r\nske genom att två stolpar monteras ned för var och\r\nen som sätts upp. Men när näringsministern säger\r\natt de som skall tas ned skall vara i samma\r\nstorleksordning som de nytillkommande kan jag\r\nbara konstatera att några sådana inte finns.\r\nSamtliga de stolpar som det här är tal om är\r\nbetydligt större än alla andra som i dag finns på\r\nSöderslätt. Det gör att det blir en negativ effekt för\r\nden natur- och kulturmiljö som näringsministern i\r\nsvaret säger sig slå vakt om.</pre><pre>Låt mig understryka att stora delar av det berörda\r\nområdet är av riksintresse, såväl för naturvården\r\nsom från kulturhistorisk synpunkt. Stora delar av\r\nområdet anges i miljöskyddsprogram som\r\nekologiskt känsliga. Det är i det området som\r\nkabeln skall dras fram, och det är också i det\r\nperspektivet som kravet att kabeln i stället skall\r\ngrävas ned skall ses.</pre><pre>Det är i det sammanhanget också intressant att\r\nnäringsministern säger att detta faktiskt är fullt\r\nmöjligt tekniskt sett. Det är därför frågan måste\r\nställas: Varför gör vi då inte detta? Den frågan\r\nställer jag nu; jag anser att jag inte har fått något\r\ntillfredsställande svar på det. Varför kräver inte\r\nnäringsministern just detta?</pre><pre>I Danmark diskuteras detta på fullt allvar. Där\r\nställer politikerna, när det gäller ett projekt\r\nliknande Baltic Cables, uppenbarligen kravet att\r\nkabeln skall grävas ned.</pre><pre>Jag har i min hand ett brev från det danska\r\nföretaget Elkraft till den danske miljöministern Per\r\nStig M ller; man skriver där som svar på\r\npolitikernas krav: Styrelsen är mot denna bakgrund\r\ninställd på att kabellägga likströmsdelen av\r\nTysklandsförbindelsen från Næstved (Rislev) till\r\nGedser. -- Det bör rimligtvis vara en sträcka som är\r\noerhört mycket längre än den som vi i alla tänkbara\r\nalternativ diskuterar på den svenska sidan. Det\r\nvittnar om att det i Danmark finns en positiv\r\ninställning i frågan, en inställning som innebär att\r\nnär politikerna ställer krav går dessa väldigt ofta\r\nockså att uppfylla.</pre><pre>Man kan undra: Varför har vi här inte samma\r\ninställning? Varför ställer vi inte samma krav som\r\nde gör? Trots att den tekniska möjligheten finns har\r\ndenna möjlighet aldrig på allvar funnits med i de\r\ndiskussioner som förts i Sverige. Den har förts åt\r\nsidan på ett tidigt stadium. Alla har utgått från att\r\närendet skall hanteras på samma sätt som tidigare.\r\nDetta är som jag ser det ett svaghetstecken. Det är\r\nen kritik som det finns anledning att rikta mot alla\r\ndem som deltagit i beslutet, alltifrån länsstyrelsen\r\ntill regeringen.</pre><pre>Låt mig avsluta med att i det sammanhanget fråga\r\nnäringsministern: På vilket sätt har regeringen\r\nframfört krav till initiativtagarna till Baltic Cable-\r\nprojektet att gräva ned kabeln i hela dess längd på\r\nden svenska sidan?</pre><pre>Anf. 29  Näringsminister PER WESTERBERG\r\n(m):</pre><pre>Fru talman! Beredningen av ärendet har varit\r\nutomordentligt noggrann. Vi har, vågar jag säga,\r\nhaft dialog med de flesta som har haft synpunkter i\r\nden här frågan.</pre><pre>Det är inget tvivel om att det finns tekniska\r\nmöjligheter att gräva ned kabeln, även om det\r\ninnebär mindre tillgänglighet, mindre\r\nverkningsgrad och större risk för driftsavbrott än\r\nom man har en luftförlagd ledning.</pre><pre>Vi har under beredningsarbetet ställt ökade krav.\r\nVi har förlängt den markförlagda delen från 1 km\r\ntill 5,5 km. Vi har, för att försöka värna miljön i\r\ndetta område, ställt kravet att man skall plocka bort\r\ndubbelt så många stolpar som man sätter upp. Vi är\r\nmedvetna om att det i Danmark förs en debatt om\r\natt göra ännu längre, markförlagda ledningar. Vi\r\nbara noterar att det vi nu begär av Baltic Cable AB\r\när den längsta av denna dimension som ännu så\r\nlänge har genomförts i världen.</pre><pre>Till sist kommer man ändå alltid till ett samlat\r\növervägande av kostnader och olika typer av\r\nintrång, både när det gäller markförläggning och\r\nluftförläggning och när det gäller driftskostnader\r\nför projektet. Vi har i den samlade bedömningen\r\nkommit till den slutsatsen att de ganska väsentligt\r\nökade krav som vi har ställt på Baltic Cable AB om\r\nen kraftigt förlängd markförläggning av ledningen\r\nnärmast kusten och om ett borttagande av\r\nstolparna är en rimlig samlad bedömning av de\r\nolika intressena.</pre><pre>Anf. 30  PER STENMARCK (m):</pre><pre>Fru talman! Låt mig inleda med att ställa en fråga\r\ntill näringsministern när det gäller de stolpar som\r\nskall tas bort när andra skall sättas upp. Får jag\r\ntolka näringsministerns svar så, att de stolpar som\r\nskall sättas upp inte får vara större än de som nu\r\nskall monteras ned? Det är en möjlig tolkning av\r\ndet svar som näringsministern har givit.</pre><pre>Så tillbaka till min ursprungliga fråga om de krav\r\nsom bör ställas. Det som är så beklagligt i\r\nsammanhanget är ju att detta krav i praktiken\r\negentligen aldrig har ställts på företagen bakom\r\nBaltic Cable. Därmed har man, som jag ser det,\r\ninte heller gått till roten med hela den här frågan\r\noch undersökt vilka förutsättningar som verkligen\r\nfinns, tekniskt och ekonomiskt, att lösa detta på ett\r\nbetydligt bättre sätt.</pre><pre>Som näringsministern sade i sitt kompletterande\r\nsvar kommer Baltic Cables kabel nu att grävas ned\r\ni 5,5 km, och detta är naturligtvis en utomordentligt\r\nstor framgång. Om man hade grävt ned den i hela\r\ndess längd hade det rört sig om ca 17,5 km.</pre><pre>Det är säkert också helt riktigt, som\r\nnäringsministern säger, att alla beslut på den\r\ndanska sidan ännu inte är klara. Vi vet inte exakt\r\nhur lösningen där kommer att bli. Men -- detta är\r\nskillnaden mot handläggningen i Sverige -- man har\r\nställt de nödvändiga kraven. Det har vi\r\nuppenbarligen inte vågat göra i Sverige. I de olika\r\nalternativ som man där diskuterar är 13 km den\r\nkortaste sträckan för jordkabling. Alla andra\r\nalternativ är 20 km eller mer, dvs. alla andra\r\nalternativ är längre än det som skulle behövas på\r\nden svenska sidan. Och då är det ändå högst troligt\r\natt den danska lösningen innebär en nedgrävd\r\nkabel i en betydligt längre sträckning. Man gör\r\nockså bedömningen att detta skall ge en\r\ndriftsäkerhet på mellan 97 och 98 %. Jag måste\r\nfråga: Menar näringsministern att vi inte skulle\r\nkunna uppnå samma rimliga resultat också i\r\nSverige?</pre><pre>Anf. 31  Näringsminister PER WESTERBERG\r\n(m):</pre><pre>Fru talman! Driftsäkerheten blir ungefär\r\ndensamma. Nu är det som bekant inte bara fråga\r\nom driftsäkerheten, utan det gäller även\r\ntillgängligheten och verkningsgraden i kabeln.</pre><pre>Vi skall självfallet försöka ta de största stolparna i\r\njämförelsen. Sedan är det en fråga om vilken\r\nstorlek på stolparna vi behöver för Baltic Cable-\r\nprojektet. Det finns litet olika storlekar på\r\nstolparna, och storleken är beroende av var de\r\nkommer att finnas. Det rör sig om stolpar på mellan\r\n25 och 39 meter.</pre><pre>Det har prövats om det är tekniskt och ekonomiskt\r\nmöjligt. Det förnekas inte att det är tekniskt möjligt\r\natt göra markförlägggning hela sträckan. Jag\r\nnoterar dock att vi har ställt krav på den längsta\r\nmarkförläggningen hittills i världen av en kabel av\r\ndenna storlek. Vi har därutöver ställt krav på\r\nrivning av dubbelt så många stolpar som har ställts\r\nupp för att mildra påverkan på landskapet. Jag\r\nförnekar på intet sätt att den här typen av\r\ninfrastrukturprojekt, liksom de flesta andra,\r\npåverkar landskapsbilden. Det här är dock ett sätt\r\natt försöka göra en avvägning.</pre><pre>Anf. 32  PER STENMARCK (m):</pre><pre>Fru talman! Jag är medveten om att det är fråga om\r\navvägningar som ibland är svåra att göra.</pre><pre>Låt mig säga två saker beträffande\r\nnäringsministerns kompletterande. Jag tolkar det\r\nnäringsministern säger om stolparnas storlek\r\npositivt. Näringsministern säger att det här är den\r\nlängsta jordkablingen i världen. Det är säkert\r\nriktigt, så som förutsättningarna är i dag. Det är\r\nändock en bråkdel av det som man i dag diskuterar\r\ni Danmark att man skall kunna uppnå.</pre><pre>Jag inledde den här debatten med att konstatera att\r\nvi lever i en marknadsekonomi och att vi gör det\r\näven på det här området. Det innebär att vi har rätt\r\noch skyldighet att ställa krav på dem som är aktörer\r\npå den här marknaden. Jag menar att det är det\r\nman har gjort i Danmark. Det borde vi göra i\r\nSverige också. Vi är inte längre beroende av ett\r\nmycket litet antal företag som i praktiken har\r\nmonopol på sin marknad inom ett givet geografiskt\r\nområde. Även förmedlingen av elenergi avregleras\r\nnu. Det är den positiva sidan av det här projektet.</pre><pre>Jag menar att det som är tekniskt möjligt i\r\nDanmark självfallet också är tekniskt möjligt i\r\nSverige. Näringsministern har också hållit med om\r\natt så är fallet. De natur- och miljökrav som är\r\nrimliga att ställa i Danmark är, som jag ser det,\r\näven rimliga att ställa i Sverige. Det ansvar för\r\nnatur och miljö som tas i Danmark är givetvis\r\nmöjligt att ta även i Sverige.</pre><pre>Om Baltic Cable AB insisterar på att man inte\r\nklarar av en jordbunden likströmskabel, måste\r\npolitikerna ha is i magen och säga nej. Då kommer\r\nmed säkerhet en av två olika saker att inträffa inom\r\nnågra månader. Det ena är att Baltic Cable AB\r\nåterkommer och förklarar att man klarar av att\r\nhantera en jordbunden kabel. Det andra är att det\r\nvisar sig att något annat företag, i den fria\r\nkonkurrensens namn, klarar av det. Så fungerar en\r\nfri ekonomi. Vi kan ställa större krav än tidigare\r\noch därmed också få en bättre miljö. Jag menar att\r\nregeringen borde ha gjort på detta sätt.</pre><pre>Anf. 33  Näringsminister PER WESTERBERG\r\n(m):</pre><pre>Fru talman! Avslutningsvis vill jag säga att vi nu\r\navreglerar marknaden för att få bättre effektivitet,\r\nförhoppningsvis lägre priser och en bättre\r\nkapitalrationalisering inom elmarknaden. Jag tror\r\natt detta kommer att bli mycket positivt för\r\nkonsumenterna.</pre><pre>När det gäller den aktuella kabeln har vi skärpt\r\nkraven utöver vad man har gjort någon annanstans\r\ni omvärlden genom att kräva längre markförlagd\r\nkabel. Vi har också ställt krav på rivning av stolpar.\r\nJag tycker att det är en mycket klar skärpning i\r\nförhållande till den politik som hittills har rått. När\r\nman gör den här typen av skärpningar tycker jag att\r\ndet är rimligt att det sker någorlunda jämnt och inte\r\nmed väldiga hopp då man får vissa problem med att\r\nuppnå de krav på effektivitet, verkningsgrad och\r\ntillgänglighet som man kan ställa på kabeln.</pre><pre>Jag är fullständigt övertygad om att detta med\r\nBaltic Cable AB och den markförläggning som här\r\nsker av kabeln inte är det sista steget i de olika\r\nskärpningar som sker. Men jag tror att det är en\r\nrimlig avvägning i detta läge att göra denna\r\nfemdubbling av den tänkta markförläggningen av\r\nkabeln och ställa dessa extra miljökrav. Man måste\r\ntrots allt göra en samlad bedömning i förhållande\r\ntill kostnader, de tekniska förutsättningarna och de\r\nmiljömässiga kostnaderna ett sådant här projekt\r\nför med sig.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 10.55 på förslag av talmannen\r\natt ajournera förhandlingarna till kl. 11.00, då\r\nregeringsinformationen skulle börja.</pre><pre>Återupptagna förhandlingar</pre><pre>Förhandlingarna återupptogs kl. 11.00.</pre><pre>\r\n5 §  Information från regeringen om\r\npropositionen om åtgärder för att stärka det\r\nfinansiella systemet</pre><pre>Anf. 34  Statsrådet BO LUNDGREN (m):</pre><pre>Fru talman! De förslag som läggs fram i\r\npropositionen om åtgärder för att stärka det\r\nfinansiella systemet är av sådan karaktär och\r\nomfattning att de förutsätter en noggrann och\r\nkontinuerlig information till riksdagen. Jag har\r\ndärför bedömt att redan nu bör information ges om\r\nbakgrund, syfte och förutsättningar för förslagen.</pre><pre>Det finansiella systemet har haft stora problem de\r\nsenaste åren. Den sammantagna\r\nkreditförlustvolymen för bankkoncernerna rör sig\r\nunder perioden 1990--1992 om ungefär 100\r\nmiljarder kronor. De problem som den svenska\r\nfinansiella sektorn upplever är i och för sig inte\r\nunika, men i Sverige är problemen mycket djupa\r\noch allvarliga.</pre><pre>Orsakerna till att vi har hamnat i den situation som\r\nvi nu befinner oss i är att den nödvändiga och\r\nönskvärda avregleringen av kreditmarknaden\r\nskedde i fel miljö. Under mitten av 80-talet\r\npräglades svensk ekonomi av hög inflation. Efter\r\nhand fick vi en överhettning i ekonomin till följd av\r\nbrister i den ekonomiska politiken. Vi hade under\r\nmitten av 1980-talet och fram till 1991 höga\r\nmarginalskatter, och därmed sammanhängande\r\nhöga skattemässiga avdragsvärden för\r\nränteutgifter.</pre><pre>Avregleringen och den miljö som då existerade\r\nledde till en mycket kraftig kreditexpansion, som\r\nframför allt kom att användas för olika former av\r\nfastighetsinvesteringar.</pre><pre>Genom de ändrade förutsättningarna, genom att vi\r\näntligen har fått lägre marginalskatter, genom att\r\ninflationen har kommit ner på en nivå som kan vara\r\nlångsiktigt rimlig, fick vi fallande fastighetspriser\r\noch därmed problem vad gäller säkerheterna för de\r\nbeviljade lånen. När man ser det kan man\r\nnaturligtvis också ifrågasätta den finansiella\r\nsektorns möjligheter och förmåga att hantera de\r\nproblem som uppkom.</pre><pre>Det är klart att man måste ta sin del av ansvaret.\r\nMen även här har det politiska systemet naturligtvis\r\nansvaret för att vi under så lång tid hade en reglerad\r\nkreditmarknad.</pre><pre>Mycket talar för att kreditförlusterna under de\r\nnärmaste åren kommer att ligga kvar på en hög nivå\r\ninom den finansiella sektorn. Den uppkomna\r\nsituationen påverkar i stor utsträckning den\r\nekonomiska utvecklingen och det ekonomiska läget\r\ni dag, även om det kanske i vissa fall glöms bort i\r\nanalyserna om hur den ekonomiska politiken skall\r\nutformas. Det finns mycket stora risker som en\r\nföljd av vad som inträffat inom den finansiella\r\nsektorn.</pre><pre>Självklart skulle situationen kunna skapa en oro\r\nhos insättare och övriga fordringsägare, vilket\r\nskulle kunna leda till en kraftig instabilitet i\r\nbetalningssystemet och i hela samhällsekonomin --\r\ninte minst vad gäller den internationella situationen\r\noch de valutaproblem som skulle kunna\r\nuppkomma.</pre><pre>Till det kommer att en situation som den nuvarande\r\nkan riskera att leda till en sämre kreditförsörjning\r\ngenom den åtstramning som följer av krympande\r\nbalansräkningar, av sämre\r\nkapitaltäckningsmöjligheter och av att det inom\r\nbanksektorn krävs väldigt mycket tid för att\r\nhantera kreditförluster, snarare än att arbeta med\r\nde kreditförsörjningsfrågor som är så viktiga för det\r\nsvenska näringslivet.</pre><pre>Det är mot den bakgrunden man måste se statens\r\nansvar för stabiliteten i betalningssystemet. Staten\r\nhar ett ansvar, och måste ta ett ansvar, för att\r\nbevara stabilitet och förtroende för det finansiella\r\nsystemet. Men staten har inget ansvar för enskilda\r\nbanker eller andra institut inom denna sektor.</pre><pre>Regeringen har vidtagit ytterligare åtgärder som\r\nsyftar till att underlätta situationen vad gäller\r\nkreditförsörjningen, vad gäller stabiliteten i\r\nbetalningssystemet. Fastighetsskatten för\r\nkommersiella lokaler slopas den 1 januari 1993.\r\nAvskattningsreglerna för banksektorn har\r\nförändrats så att de kan användas på det sätt som\r\ngäller övriga företag. Och vi har möjliggjort en\r\nombildning av utländska bankers dotterbolag till\r\nfilialer utan skattekonsekvenser, vilket kan\r\nförbättra förutsättningarna för en\r\nkapitalförsörjning.</pre><pre>De problem som har uppstått har lett till att staten\r\ntvingats gå in i vissa enskilda kreditinstitut. Staten\r\nhar ett ägaransvar vad beträffar Nordbanken, och\r\ndet ägaransvaret har naturligtvis inneburit ett\r\nkapitaltillskott, som har beslutats av riksdagen.\r\nFörsta Sparbanken fick för ungefär ett år sedan\r\nstora ekonomiska problem. Även i det avseendet\r\nfick staten gå in med stödåtgärder av olika slag, och\r\ni höstas fick vi information om situationen i Gota\r\nBank.</pre><pre>I samtliga dessa fall har vi haft ett\r\ninformationsutbyte med Socialdemokraterna när\r\ndet gäller de åtgärder som sedermera har vidtagits\r\nefter enskilda beslut av riksdagen.</pre><pre>När vi har bedömt utvecklingen har det stått klart\r\nunder rätt lång tid att situationen var så allvarlig att\r\nmycket talade för ett generellt åtagande från\r\nstatens sida. Det var emellertid viktigt att inte i\r\nförtid utfästa ett sådant åtagande, därför att det i\r\nsin tur skulle ha skapat större oro i sig. Det gällde\r\natt vid rätt tidpunkt gå in och avisera det som nu har\r\nförelagts riksdagen.</pre><pre>De förslag som har tagits fram har som syfte att man\r\nför det första ser till att insättarna i det svenska\r\nbanksystemet skall känna sig trygga och för det\r\nandra ser till att kreditförsörjningen fungerar på ett\r\ntillfredsställande sätt, vilket ju inte minst är viktigt\r\nför de mindre och medelstora företagen. För det\r\ntredje är syftet att se till att förtroendet för hela\r\nbetalningssystemet såväl i Sverige som utomlands\r\nskall kunna bevaras. De förslag som läggs fram i\r\npropositionen har utarbetats efter samråd med\r\nSocialdemokraterna. En remissomgång har också\r\ngenomförts, vilket framgår av propositionen.</pre><pre>Förslaget innebär att staten garanterar att banker\r\noch vissa andra kreditinstitut som anges i\r\npropositionen kan fullgöra sina förpliktelser i rätt\r\ntid. Detta är ett åtagande som måste göras för att vi\r\nskall kunna uppnå målsättningarna om trygghet för\r\ninsättare och andra fordringsägare, en fungerande\r\nkreditförsörjning och ett förtroende för hela\r\nbetalningssystemet.</pre><pre>Det finns naturligtvis problem förknippade med att\r\nstaten går in på det vis man nu gör. Ett är att när\r\nstaten gör ett åtagande för vissa delar av ekonomin,\r\nuppkommer naturligtvis en risk för snedvridning\r\nkonkurrensmässigt. Detta är ofrånkomligt. Det\r\ngäller naturligtvis att avväga förslagen, så att man\r\nminimerar eventuella risker för snedvridning. Men\r\ndet är självfallet inte möjligt att lämna en\r\nomfattande garanti för hela den svenska ekonomin.\r\nDet kommer alltså att bli fråga om\r\ngränsdragningar. Då gäller det att se till att\r\ngränsdragningen blir så snäv som möjligt för att\r\nändå uppnå syftet med förslagen, att garantera\r\nbetalningssystemets stabilitet.</pre><pre>Det är också viktigt att se till att det skapas\r\nförutsättningar för så snabb återvinning som\r\nmöjligt för de insatser som staten kan komma att\r\ngöra i olika former, att genom avgifter för garantier,\r\ngenom återvinning för eventuella lån och andra\r\nstödformer se till att statens, och därmed\r\nskattebetalarnas, kostnader minimeras. Det är\r\nsjälvklart en grundmålsättning för de förslag som\r\nläggs fram. Det är också någonting som är oerhört\r\nviktigt för att minimera eventuella risker för\r\nsnedvridning. Det gäller alltså för de institut som\r\nkommer att ha en överlevnad att veta att man inte\r\nkan utnyttja situationen till att skaffa sig\r\nkonkurrensfördelar. Staten kommer att begära\r\nåtervinning, avgifter, för att täcka de förluster som\r\nannars skulle ha uppkommit.</pre><pre>Det gäller naturligtvis för de institut som inte har\r\nen överlevnad på sikt att genomföra en avveckling,\r\nsjälvfallet i ordnade former och med den garanti\r\nstaten har lämnat. Också detta är viktigt för att\r\nminimera risken för konkurrenssnedvridning.</pre><pre>Det är viktigt att se till att inte den uppkomna\r\nsituationen leder till att man börjar ifrågasätta de\r\nnaturliga och riktiga marknadslösningarna. Den\r\navreglering av kreditmarknaden som genomfördes\r\nvar som jag tidigare sagt nödvändig och önskvärd.\r\nDen borde ha genomförts i en annan ekonomisk\r\nmiljö. Där ligger problemet.</pre><pre>Vi hade en höginflationsekonomi. Vi hade ett\r\nskattesystem som av en del betecknades som\r\nperverst, och i det här avseendet fick det\r\nmotsvarande effekter. Det är där problemen ligger,\r\ninte i avregleringen. Den måste ligga fast och måste\r\nfördjupas på andra områden.</pre><pre>Mot den bakgrunden är det också självfallet att vid\r\ntillämpningen av stödformerna i det längsta\r\nundvika att staten kommer att bli ägare till delar av\r\neller hela banker eller andra kreditinstitut. Syftet är\r\nnaturligtvis att inom marknadslösningarnas ram\r\nklara de problem som vi måste klara.</pre><pre>Sammanfattningsvis: 80-talets ekonomiska\r\nutveckling har skapat de problem vi i dag står inför.\r\nDet finns anledning att i annat sammanhang\r\nutvärdera dessa orsaker mer noggrant. I dag måste\r\nvi ta ställning till hur vi löser problem som har\r\nuppkommit, garanterar trygghet för insättare,\r\ngaranterar kreditförsörjningen och bevarar\r\nstabiliteten i betalningssystemet. Det är mot denna\r\nbakgrund regeringen har lagt det förslag som\r\nlämnas till riksdagen i dag.</pre><pre>Anf. 35  TALMANNEN:</pre><pre>Sveriges riksdag gästas av en delegation ledamöter\r\nfrån Ålands landsting, och vi hälsar dem hjärtligt\r\nvälkomna.</pre><pre>Anf. 36  JOHAN LÖNNROTH (v):</pre><pre>Fru talman! Skattebetalarna har gått in med\r\nstödåtgärder på många miljarder i det finansiella\r\nsystemet. Nu skall nya garantier utfästas. Jag\r\nförstår väl att det är nödvändigt att garantera\r\ninsättarnas pengar i bl.a. banksystemet. Nu säger\r\nstatsrådet Lundgren att vi också skall ha en\r\nåtervinning av de pengar som skattebetalarna har\r\nplöjt in, bl.a. genom att avgifter sätts på olika\r\ngarantier. Det kan förmodligen handla om ganska\r\nsmå summor som vi kan få tillbaka på det sättet,\r\njämfört med alla de miljarder som kommer att\r\nplöjas in.</pre><pre>Vi har ett annat exempel. I USA hade man en rad\r\nsparbankskrascher där de statliga myndigheterna,\r\nför det var väl myndigheterna, mer eller mindre\r\nofrivilligt fick ta över bl.a. stora delar av det\r\nfastighetsinnehav som sparbankerna hade. Jag läste\r\nför inte så länge sedan en uppgift om att det\r\nfinansiella läget för den federala budgeten i USA\r\ngenom detta ofrivilliga ägande faktiskt är bra\r\nmycket bättre än det annars skulle ha varit, i och\r\nmed att fastighetspriserna återigen börjar stiga.</pre><pre>Det finns också de som har gjort bedömningen att\r\nom vi så småningom och förhoppningsvis får en ny\r\nhögkonjunktur i mitten och slutet på 90-talet, kan\r\nbl.a. fastighetsvärden komma att stiga ordentligt,\r\noch då kan de banker som mer eller mindre\r\nofrivilligt har fått del av alla de panter som har\r\nförfallit i kreditsystemet bli mycket rika.</pre><pre>Min fråga till Bo Lundgren är: Vad avser statsrådet\r\natt göra för att skattebetalarna skall få ta del också\r\nav dessa stora vinster och därmed verkligen få en\r\nrejäl återvinning på de inpumpade skattepengarna?</pre><pre>Anf. 37  Statsrådet BO LUNDGREN (m):</pre><pre>Herr talman! Det är en intressant tanke för att\r\nkomma inte minst från Johan Lönnroth att staten i\r\nstor skala skulle ägna sig åt risktagande på\r\nfastighetsmarknaden. Jag kan inse att\r\nbedömningen på sikt måste vara att den prisnivå\r\nsom gäller nu kanske inte kommer att gälla om tio\r\når. Det finns möjligheter att göra vinster.</pre><pre>Men svaret från min sida är enbart att det finns två\r\nmöjligheter om vi tittar på institut, banker, som\r\nkommer i behov av stöd. Den ena möjligheten är\r\natt instituten som sådana har\r\növerlevnadsmöjligheter. Då gäller det naturligtvis\r\nför oss att på olika sätt, inte bara genom\r\ngarantiavgift, utan också genom\r\nåtervinnningmöjligheter på annat vis, kunna få\r\ntillbaka det som satsas av skattebetalarna på i\r\nprincip kommersiella villkor.</pre><pre>I det andra fallet, dvs. banker och institut som inte\r\nbedöms ha en långsiktig överlevnad, är det viktigt\r\natt få en sådan avveckling, i ordnade former, att\r\nman klarar målet. Men också där måste man\r\nminimera kostnader och risker för snedvridning.</pre><pre>Det har funnits en diskussion om att staten i stället\r\nskulle gå in och ta över de tillgångar vars pantvärde\r\nhar minskat och på det viset lösa problemet\r\ntillfälligt. Lika litet som jag tror att staten är bra\r\nsom ägare av banker, tror jag att staten skulle vara\r\nen bra fastighetsförvaltare. Men självklart gäller\r\ndet för oss och den nya myndighet som enligt\r\nförslagen etablerats att se till att skattebetalarnas\r\nintressen tas till vara i så stor utsträckning som man\r\nkan göra. Det är också ambitionen.</pre><pre>Anf. 38  IAN WACHTMEISTER (nyd):</pre><pre>Herr talman! Statens ansvar att i det här fallet ställa\r\nupp för insättarna tycker jag är självklart. Det jag\r\nskulle vilja fråga om är i stället vilka villkor man\r\nställer för bankerna.</pre><pre>Bankerna får hjälp. Hjälpen kommer egentligen\r\nfrån medborgarna, från skattebetalarna. Bankerna\r\ni sin tur reagerar något överdrivet genom att slå\r\nihjäl sina egna kunder, dvs. man sätter företag i\r\nkonkurs helt i onödan, och man för en mycket dålig\r\npolitik över huvud taget. Å ena sidan får man stor\r\nnytta av det s.k. samhällsansvaret, å andra sidan tar\r\nman inget ansvar själv. Det är en besk kritik mot\r\nbankerna. Detta kan vi inte lösa här.</pre><pre>Men staten kan delvis lösa problemet genom att\r\nställa upp villkor för bankerna. Man kan villkora\r\ndet stöd som man ger, exempelvis genom att kräva\r\nklara förändringar av hur bankerna behandlar\r\nkonkurser och själva driver fram konkurser. Vi har\r\nbl.a. föreslagit en konkursgarantifond för att få en\r\nlösning på detta. Man kunde använda\r\nlöntagarfondsmedlen en gång till, för något vettigt.\r\nBankerna sköter inte sitt jobb. När ni har givit dem\r\nden här hjälpen måste ni se till att de sköter sitt\r\njobb.</pre><pre>Kommer ni verkligen att föra en lågräntepolitik,\r\nkommer Riksbanken att göra det, eller kommer\r\nDennis att fastna halvvägs, som i Finland? Det vore\r\nskandalöst, i så fall.</pre><pre>Det är den del som handlar om vad ni gör. Men\r\näven där måste man ställa krav på bankerna, för\r\nden ränta som betalas ut beror dels på det allmänna\r\nränteläget, dels på den vinst som de vill ha täckning\r\nför. Den ränta som de åstadkommer har varit uppe\r\ni 7 %.</pre><pre>Skatteministern säger här att man kan åstadkomma\r\nen förändring genom konkurrens. Det finns ingen\r\nkonkurrens mellan banker i dag över huvud taget.\r\nI så fall hoppas jag att det kommer in utländska\r\nbanker och åstadkommer den konkurrensen.</pre><pre>Anf. 39  Statsrådet BO LUNDGREN (m):</pre><pre>Herr talman! Jag kan först notera att de ändrade\r\nförvärvsregler som regeringen har lagt fram förslag\r\nom, liksom de förändrade skattereglerna för\r\nombildning till filialer syftar just till att öppna\r\nmöjligheterna för konkurrens. När den svenska\r\nmarknaden bedöms som intressant kommer det\r\nnaturligtvis också att finnas ett utländskt intresse av\r\natt konkurrera.</pre><pre>Jag delar uppfattningen att marginalerna är\r\notillfredsställande stora. Det gäller inte bara\r\nSverige. Det gäller också andra länder, där det finns\r\nproblem inom den finansiella sektorn. Hanteringen\r\nav den finansiella sektorns allmänna problem är ett\r\nglobalt bekymmer. Det finns inte möjlighet att\r\nhinna med det här.</pre><pre>För att beta av frågorna bakifrån är det självklart\r\natt såväl regering och Riksdag som riksbank måste\r\nföra en balanserad ekonomisk politik. Det innebär\r\natt man undviker extremer av både det ena och det\r\nandra slaget. En extrem lågräntepolitik skulle\r\ninnebära att vi med dagens flytande valutakurs,\r\nsom åtminstone av mig och regeringen är oönskad,\r\nfick kraftiga inflationsimpulser i den svenska\r\nekonomin och därför en uppgång på den långa\r\nräntesidan till följd av en högre inflationstakt. Det\r\ngäller att föra en mycket balanserad politik som\r\ninnebär att man strävar efter att skapa utrymme för\r\nså låga räntor som möjligt, men med bevarad\r\ntrovärdighet för antiinflationspolitiken. Där tror\r\njag att vi rimligen måste vara överens. Det handlar\r\ninte bara om sexmånadersräntan, utan det gäller\r\näven längre ränteperioder för att klara\r\ninvesteringarna.</pre><pre>Det är naturligtvis viktigt att vi påpekar för\r\nbanksektorn att i den mån staten nu gör detta\r\nåtagande, måste man därigenom, genom att få\r\nandrum, kunna ta sitt ansvar för\r\nkreditförsörjningen. Jag har vid flera tillfällen\r\nframfört detta och gör det gärna från talarstolen\r\nockså. Däremot är det oerhört svårt för oss att gå\r\nin -- vi skall inte heller göra det -- och tala om att\r\nman skall föra en viss form av kreditpolitik. Då tar\r\nvi över ansvaret för kreditprövningen från\r\nbankerna. Vi skall kräva en normal, rimlig och\r\nriktig kreditprövning. Det ligger också i bankernas\r\nintresse vad gäller såväl företagare som\r\nprivatpersoner att pröva om konkursen är den\r\nriktiga vägen att gå. Det kan ur bankens eget\r\nperspektiv vara rimligt att välja andra lösningar.\r\nDet vi nu har gjort är att ge dem möjlighet att ta\r\nställning till sådana här saker i större lugn och ro i\r\nordnade former.</pre><pre>Anf. 40  IAN WACHTMEISTER (nyd):</pre><pre>Herr talman! Med anledning av det sista statsrådet\r\nsade vill jag fråga: Kommer regeringen vara med på\r\natt ta stärkta tag i de utredningar som nu pågår om\r\nkonkurser och liknande -- det finns pågående\r\nutredningar, obeståndsutredning och vad de nu\r\nheter -- för att skydda leverantörerna? För de\r\nförsvinner ju, och det är det som är problemet.</pre><pre>Beträffande lågräntepolitik: Den korta räntan\r\nsätter ju Riksbanken. Jag har inte sett några\r\nsignaler om att man tänker sätta låga räntor. Den\r\nlånga räntan sätts därefter av marknaden,\r\nberoende på vilken politik regeringen för.</pre><pre>Min fråga är: Kommer regeringen att köra stenhårt\r\npå att ha en lågränteprofil på sina åtgärder? Har\r\nregeringen några signaler om att Riksbanken är\r\nmed på det eller är det kris under uppsegling?</pre><pre>Anf. 41  Statsrådet BO LUNDGREN (m):</pre><pre>Herr talman! Riksbanken formulerar sin\r\nkreditpolitik med utgångspunkt i vad som i övrigt\r\ngäller beträffande finanspolitik och den\r\nekonomiska situationen i stort. Regeringens\r\ninriktning är naturligtvis att genom de strukturella\r\nåtgärder som måste vidtas i den svenska ekonomin\r\nskapa förutsättningar för en så låg ränta som\r\nmöjligt. Om man driver ner räntenivån under vad\r\nmarknaden är beredd att acceptera med\r\nutgångspunkt i det ekonomiska läget och den\r\nekonomiska politiken, tenderar det att på\r\nmarknaden leda till en bedömning om högre\r\ninflation och högre lång ränta. Det krävs alltså en\r\nbalanserad politik.</pre><pre>Vi fortsätter att ta itu med obalanserna, dra ner på\r\nden offentliga sektorn och skapa förutsättningar för\r\nexpansion inom den privata konkurrensutsatta\r\nsektorn. Det är grunden för att klara räntenivån.</pre><pre>Insolvensutredningen ligger så att säga inte under\r\nmig. Den utredningen kommer att presentera sina\r\nförslag senare. Syftet är självfallet att förbättra\r\nsituationen vad gäller konkurseffekterna både för\r\ndem som drabbas direkt och för dem som drabbas\r\nindirekt.</pre><pre>Vad gäller leverantörer och andra fordringsägare\r\nskall vi aldrig driva -- där tror jag inte heller att vi\r\nhar delade meningar -- politiken så långt att man tar\r\növer leverantörernas viktiga roll att bedöma\r\nkreditvärdigheten. Det måste till en balansgång\r\nhär.</pre><pre>Anf. 42  AGNE HANSSON (c):</pre><pre>Herr talman! Det är tillfredsställande att få\r\ninformation så tidigt som möjligt här i riksdagen i\r\ndenna mycket viktiga fråga. Det är också\r\ntillfredsställande att regeringen har tagit sitt ansvar\r\noch reagerade snabbt för att garantera stabiliteten\r\npå finansmarknaden.</pre><pre>Hur vi lyckas framöver beror på hur vi hanterar\r\nbostadsmarknaden. Mycket av kapitalet är bundet\r\njust i fastigheter. Det vore naturligtvis oerhört\r\nolyckligt om många egnahemsägare finge lämna\r\nsina hus, om många hyresgäster finge flytta och\r\nfastigheterna ställdes tomma. Det skulle kunna\r\nställa till ytterligare problem på finans- och\r\nkreditmarknaden.</pre><pre>Jag skulle därför vilja fråga statsrådet om\r\nregeringen har diskuterat med bankerna om t.ex.\r\nett moratorium för egnahemsägare eller verkligen\r\nför bankerna betonat deras ansvar för att hantera\r\nsituationen för t.ex. villaägare som har en besvärlig\r\nlikviditetssituation för tillfället men som kanske\r\nkan klara ut situationen med moratorium tills\r\nfastighetsvärdet har stigit igen.</pre><pre>Vidare vill jag fråga om staten och regeringen har\r\nställt krav på motprestationer nu när man ger\r\nbankerna stöd så att finansieringsinstituten och\r\nandra klarar den kreditförsörjning som är\r\nnödvändig för byggnationen i hela landet. Det är\r\nviktigt att den fungerar så att vi inte får besvär med\r\nkreditförsörjningen. Det påverkar också\r\nfinansmarknaden.</pre><pre>Anf. 43  Statsrådet BO LUNDGREN (m):</pre><pre>Herr talman! Det Agne Hansson tar upp är ett av\r\nskälen till att vi bedömt det förödande felaktigt att\r\nhöja fastighetsskatten i dagsläget. Det skulle lägga\r\nytterligare kostnader på just bostadssektorn, och\r\ndet är inte speciellt önskvärt.</pre><pre>Regeringen kan inte, och bör inte, lägga ett\r\nformellt moratorium när det gäller egnahemsägare\r\ngenerellt. Det jag har gjort är att i olika\r\nsammanhang förklara för kreditinstituten vikten av\r\natt de för sin egen skull klarar ut besvärliga\r\nsituationer för både villaägare och företagare. Det\r\nkan nämligen vara så att den som förlorar mest i en\r\nkonkurs är den som sitter med en bankpant, litet\r\nberoende på hur panten ser ut. Jag är medveten om\r\natt det finns problem med flera fordringsägare i\r\nfinansieringsbilden. Då förutsätter jag att dessa\r\nfordringsägare också har ett intresse, eftersom det\r\nfinansiella systemet är så integrerat, av att komma\r\nfram till en gemensam vettig lösning. Detta har jag\r\ni olika sammanhang försökt framhålla.</pre><pre>Någon reglering i det här avseendet är inte möjlig.\r\nDet tror jag inte heller att Agne Hansson menade.\r\nVi kan inte heller ställa enskilda kreditbeslut som\r\nvillkor för stöd. För övrigt har inte stöd utgått till\r\nandra än Nordbanken och Första Sparbanken\r\nenligt det system som i håller på att diskutera. Det\r\nligger självfallet i bankernas och institutens eget\r\nintresse att klara ut situationen. Deras möjlighet\r\nförbättras genom det här generella åtagandet.</pre><pre>När det gäller finansieringen blir svaret till Agne\r\nHansson ungefär detsamma: Vi måste naturligtvis\r\ngöra det vi nu gör med utgångspunkt i att trygga\r\nkreditförsörjningen. Då måste vi informera\r\nbankerna och andra, om det inte har framgått klart,\r\natt det ligger på dem att klara av\r\nkreditförsörjningen i framtiden för de olika\r\nsektorer som behöver krediter.</pre><pre>Anf. 44  AGNE HANSSON (c):</pre><pre>Herr talman! Jag vill betona det som statsrådet\r\nsäger, att det är oerhört viktigt att det framgår klart\r\nför det finns en risk att man nu enbart ser på sin\r\negen situation så att det ger problem på det här\r\nområdet. Vilka åtgärder på bostadsmarknaden som\r\nbör vidtas skall vi kanske inte ta upp en diskussion\r\nhär, men det har naturligtvis en oerhört stor\r\nbetydelse för fördelningen av bördorna på\r\nmarknaden, inte minst för de sämst ställda. Det kan\r\nfå effekter på finansmarknaden på sikt. Där finns\r\nkanske fler fördelningsåtgärder att diskutera. Har\r\nman funderat på det?</pre><pre>Anf. 45  Statsrådet BO LUNDGREN (m):</pre><pre>Herr talman! Nu börjar vi komma långt ifrån\r\ndagens ämne. Jag tror att vi i annat sammanhang\r\nfår ta upp den diskussionen. Vad gäller\r\nmålsättningen att få en rättvis fördelning är\r\nsjälvfallet Agne Hansson och jag överens.</pre><pre>Anf. 46  BENGT HARDING OLSON (fp):</pre><pre>Herr talman! Vi har fått en väldigt viktig\r\ninformation i dag. Det är faktiskt en unik åtgärd att\r\nstaten går in och engagerar sig på ett så\r\ngrundläggande sätt i det hittills fria svenska\r\nbankväsendet. Jag har uppfattat det så att det här\r\när en tillfällig lösning och att man så snart det\r\nnågonsin går skall försöka avveckla systemet.</pre><pre>Jag ser dock en uppenbar risk att det blir en\r\npermanent ordning. Det är svårt för de svenska\r\nbankerna att komma loss ur det träsk som de själva\r\nhar försatt sig i. De har visserligen marginaler, men\r\ndet krävs enorma marginaler för att klara sig ur\r\nsituationen. Situationen blir ännu svårare nu när\r\nutländska banker har möjlighet att etablera sig i\r\nSverige. Här uppkommer ett speciellt problem\r\nmellan svenska och utländska banker med tanke på\r\natt konkurrensen inte får snedvridas. Jag ser detta i\r\nett EES-perspektiv. Detta leder mig till att ställa tre\r\nfrågor:</pre><pre>För det första: Får denna tillfälliga lösning bli\r\npermanent?</pre><pre>För det andra: Vid risk för att den skall bli\r\npermanent, är det då bättre att avveckla en eller\r\nflera banker?</pre><pre>För det tredje: Är propositionen förenlig med de\r\nantidiskrimineringstankar i konkurrenshänseende\r\nsom stadgas i EES-avtalet?</pre><pre>Anf. 47  Statsrådet BO LUNDGREN (m):</pre><pre>Herr talman! Jag förutsätter att en nation har rätt\r\natt klara problemen för att få ett fungerande\r\nbetalningssystem. EES-avtalet kan knappast kräva\r\natt vi skall ha en annan situation vad gäller den\r\nsvenska ekonomin.</pre><pre>Jag vill kommentera några av de utgångspunkter\r\nsom Bengt Harding Olson hade. Han talade om det\r\nhittills fria banksystemet. Utgångspunkten är, som\r\nframgick av mitt anförande, att vi även i\r\nfortsättningen skall ha fria och självständiga banker\r\nenligt den marknadsekonomiska lösning som är\r\nrimlig.</pre><pre>Sedan sade Bengt Harding Olson att det är svårt för\r\nbankerna att komma loss från det träsk som de har\r\nförsatt sig i. Vi skall naturligtvis inte förringa det\r\nansvar som resp. bank har för de beslut som har\r\nfattats där. Vi får inte heller glömma det politiska\r\nsystemets ansvar. Om 80-talet präglades av en\r\nekonomisk politik med höga marginalskatter och\r\nen inflationsekonomi som skapade grunden för\r\nfastighetsspekulation, är det självklart att det\r\npolitiska systemet har huvudansvaret. Att\r\navregleringen av kreditmarknaden skedde vid\r\nfelaktig tidpunkt är en sak, men även där bär det\r\npolitiska systemet ansvaret. Kanske hade\r\nregleringarna behållits under en för lång tid. Vi\r\nskall vara noga med att se till att skuldbördan läggs\r\ndär den hör hemma. Huvudansvaret ligger i det\r\npolitiska systemet, som skapade förutsättningar för\r\ndet som har inträffat.</pre><pre>Självfallet är inte detta system avsett att vara\r\npermanent. Å andra sidan får avvecklingen av\r\nsystemet inte ske på ett sådant sätt att man riskerar\r\nfordringsägarnas intressen. Det framgår klart av\r\npropositionen. Det får bara ske efter ett nytt\r\nriksdagsbeslut. Det gäller för oss att se till att både\r\nsvenska och utländska investerare och\r\nfordringsägare blir medvetna om att det svenska\r\nfinansiella systemet kommer att vara starkt till följd\r\nav dessa åtaganden. Bankerna kommer att i rätt tid\r\nkunna infria sina förpliktelser. Det är A och O i\r\npropositionen. Därom råder inget tvivel.</pre><pre>Visst kommer det att finnas förutsättningar att\r\navveckla det här systemet i ordnade former, utan\r\natt fordringsägare blir lidande i framtiden. Vi har i\r\ngrunden tekniskt bra utvecklade banker i Sverige.\r\nVi har stora förutsättningar för ett fungerande\r\nbanksystem, när väl krisen har genomlidits.</pre><pre>Anf. 48  BENGT HARDING OLSON (fp):</pre><pre>Herr talman! Jag tackar för svaret. Jag\r\nsammanfattar det på det sättet, att det inte är tänkt\r\nat det skall bli någon permanentning. Man är alltså\r\nberedd att i denna situation på ett eller annat sätt\r\nverka för att vissa svenska banker avvecklas, om än\r\ni ordnade former. Slutligen uppfattar jag det som\r\natt det inte skulle vara någon konflikt med EES-\r\navtalet. Jag hoppas att det är riktigt.</pre><pre>Allra sist en tilläggsfråga: Det här är en tillfällig och\r\nej permanent lösning. Kan man få någon\r\ntidsplansangivelse här, i varje fall som en\r\nmålsättning för när regeringen tänker avveckla den\r\nhär i grunden ändå väldigt olyckliga garantin, som\r\nskattebetalare och regeringen har tvingats att ge till\r\nbankerna?</pre><pre>Anf. 49  Statsrådet BO LUNDGREN (m):</pre><pre>Herr talman! Det går inte att i förväg ange en\r\ntidsplan. Tidsplanen styrs av utvecklingen.\r\nGarantin måste vara, och är, hundraprocentig. Det\r\nsvenska systemet innebär att banker och de institut\r\nsom omfattas av garantiåtagandet skall fullgöra\r\nsina förpliktelser i rätt tid. En bortlyftning av\r\nstödsystemet kan bara ske så att fordringsägarna\r\ninte riskerar någonting. Detta får styra valet av\r\ntidpunkt.</pre><pre>Anf. 50  HARALD BERGSTRÖM (kds):</pre><pre>Herr talman! En effekt av bekymren i bankvärlden\r\noch i banksystemet i Sverige är ju att\r\nfastighetsvärdena drastiskt har gått ned.\r\nSmåföretagen lider av detta på ett speciellt sätt.</pre><pre>Ett företag har ofta sin säkerhet för t.ex. en\r\ncheckräkningskredit just i den fastighet som\r\nföretaget äger. Det har nu hänt vid ett flertal\r\ntillfällen att företagen i fråga har fått en begäran om\r\natt sänka en utnyttjad checkräkningskredit på en\r\nmiljon kronor till exempelvis hälften med mycket\r\nkort varsel.</pre><pre>Det här är en mycket besvärande situation, och\r\nganska många företag har tvingats till likvidation på\r\nden grunden. Vi har diskuterat detta problem i kds\r\nsmåföretagarråd, och vi har diskuterat det med\r\nföretagare. Vi har luftat en tanke om en\r\nkreditmarknadsnämnd som skulle kunna sätta ett\r\ntryck på bankerna att agera etiskt och inte uppträda\r\nså kortsiktigt.</pre><pre>Det finns något liknande när det gäller\r\naktiehandeln. Man införde efter Leo-affären, om\r\njag har uppfattat det rätt, en aktiekreditnämnd. Jag\r\nskulle gärna vilja höra statsrådets kommentar till en\r\nsådan åtgärd. En sådan nämnd skulle inte vara\r\ntvingande, men vi menar att den skulle verka\r\nsanerande i branschen.</pre><pre>Anf. 51  Statsrådet BO LUNDGREN (m):</pre><pre>Herr talman! Låt mig först säga att krisen i den\r\nfinansiella sektorn är en följd av att\r\nfastighetspriserna gick ned, vilket i sin tur är en\r\nföljd av vad som inträffade under 80-talet med t.ex.\r\nuppblåsta priser.</pre><pre>Det är klart att det för ett institut med säkerheten i\r\nen fastighet vars värde har minskat dramatiskt finns\r\nskäl att fundera kring hur mycket belåning man kan\r\nacceptera. I det exempel som Harald Bergström\r\nnämnde måste det rimligen i inledningsskedet ha\r\nvarit en mycket hög belåning på fastigheten med\r\nmycket små marginaler. Det gäller ju att ha vissa\r\nmarginaler.</pre><pre>Vad beträffar den principiella frågeställningen har\r\njag sagt flera gånger tidigare att det gäller att\r\nförklara för banker och de institut som omfattas av\r\nåtagandena att deras motprestation måste vara att\r\nfungera normalt och rationellt när det gäller\r\nkreditförsörjningen. Det är självklart. Jag tror inte\r\natt en nämnd kan gå in och överpröva enskilda\r\nkreditbeslut i banksektorn. Det ansvaret måste tas\r\nav handläggarna. Däremot måste handläggarna få\r\nveta att det är en normal situation och att de skall\r\nutgå från en normal kreditförsörjning.</pre><pre>Anf. 52  HARALD BERGSTRÖM (kds):</pre><pre>Herr talman! Vi tänker oss inte att en sådan nämnd\r\nskulle ges möjlighet att överpröva beslut eller gå in\r\nmed direkt ekonomiska åtgärder. Den skulle kunna\r\nbrännmärka en banks agerande, och det skulle,\r\nmenar vi, i långa stycken vara tillräckligt för att en\r\nsanerande effekt skall uppstå.</pre><pre>Anf. 53  Statsrådet BO LUNDGREN (m):</pre><pre>Herr talman! Inte heller i detta avseende tror jag att\r\ndet är lämpligt att ha en institution som talar om\r\nvad som var rätt eller fel i ett enskilt kreditbeslut.\r\nDet viktiga är att den banksektor som existerar och\r\nsom kommer att existera inser vilken dess uppgift\r\när. Det tror jag också att den kommer att göra.</pre><pre>Anf. 54  KENT CARLSSON (s):</pre><pre>Herr talman! Jag har två mindre frågor. Först vill\r\njag fråga om omfattningen av garantin och vilka\r\nsom kan komma i fråga.</pre><pre>Det har i massmedia förekommit uppgifter om att\r\ndet finns andra typer av kreditinstitut och\r\nsparkassor som inte skulle komma att omfattas av\r\nden här garantin. Jag tänker bl.a. på JAK, som\r\nnämndes i Dagens Nyheter häromdagen. Den är i\r\noch för sig en liten kredit- och sparkasseinstitution,\r\nmen den skulle inte omfattas av bankgarantin.\r\nSamma sak gäller för HSB:s Riksförbunds\r\nsparkasseverksamhet, som -- om jag har förstått\r\nsaken rätt -- inte skulle komma att omfattas.\r\nStatsrådet kan kanske reda ut om även den här\r\ntypen av kreditinstitut och sparkassor kan komma\r\natt omfattas av garantin.</pre><pre>När man från nu statens sida går in och utformar\r\neventulla hjälpåtgärder, kommer regeringen då att\r\ndriva frågan om de s.k. fallskärmsavtalen? Tänker\r\nman resonera med bankledningarna om huruvida\r\ndet finns möjlighet att pröva, jämka eller avskaffa\r\nfallskärmsavtalen?</pre><pre>Anf. 55  Statsrådet BO LUNDGREN (m):</pre><pre>Herr talman! Av de skäl som jag inledningsvis\r\nredovisade bör omfattningen vara så snäv som\r\nmöjligt. Det är viktigt att rikta åtagandena mot de\r\ninstitut som är av avgörande betydelse i\r\nbetalningssystemet. Om man drar en annan gräns,\r\nkan det snart uppstå en situation där det är omöjligt\r\natt göra en rimlig avgränsning, vilket i sin tur leder\r\ntill andra effekter. Detta gäller för svenska banker\r\noch de kreditinstitut som redan tidigare har angivits\r\ni en promemoria. Någon utvidgning föreslås inte i\r\npropositionen.</pre><pre>Fallskärmsavtal är avtal som har träffats och som är\r\ncivilrättsligt bindande. Hur illa vi än tycker om en\r\ndel av dessa avtal tror jag inte att någon vill att\r\nSveriges riksdag genom att gå in och ändra i\r\ncivilrätten skall försöka att bryta dessa avtal. Det\r\ntror jag inte att någon av oss här egentligen vill.\r\nDäremot finns det anledning att diskutera om det\r\nfinns möjlighet att förändra fallskärmsavtalen. Det\r\nhar ju skett när det t.ex. gäller Nordbanken, där\r\nstaten har ett direkt ägaransvar. I fråga om övriga\r\nföretag kan jag inte bedöma i vilken mån det är\r\nmöjligt att på något annat sätt förändra sådana\r\navtal.</pre><pre>Anf. 56  KENT CARLSSON (s):</pre><pre>Herr talman! Det finns ju i avtalslagen paragrafer\r\nsom innebär att man kan göra jämkningar av avtal.\r\nJag vet att finansministern i olika sammanhang har\r\nsagt att frågan skall utredas och att man skall gå till\r\nbotten med den. Här finns det möjligheter att även\r\ni de banker där staten inte är huvudägare ta upp en\r\ndiskussion om huruvida bankledningarna har gjort\r\nallvarliga prövningar om att se över avtalen. Det är\r\nklart att lagen måste följas. Om ett avtal har\r\ningåtts, måste det respekteras, men det finns ju en\r\nventil i lagen som medger jämkning eller\r\nomförhandling av ett avtal.</pre><pre>Anf. 57  Statsrådet BO LUNDGREN (m):</pre><pre>Herr talman! Jag inser att tiden flyter, men jag\r\ntycker att detta är viktiga frågor.</pre><pre>Vi har all anledning att fundera över om det från\r\nägarsynpunkt finns möjligheter att göra någonting\r\nåt de avtal som tidigare har träffats. Det är i och för\r\nsig förvånande att den förra ansvariga politiska\r\nledningen accepterade sådana avtal, men det kan ju\r\nalltid diskuteras. Men vi skall undersöka vilka\r\nmöjligheter som finns att hantera situationen.</pre><pre>När det gäller stödåtgärder beträffande andra\r\nbanker och institut finns det anledning att fundera\r\nkring dessa frågor. Längre än så vill jag inte gå i\r\ndag.</pre><pre>Anf. 58  JOHAN LÖNNROTH (v):</pre><pre>Herr talman! Statsrådet Lundgren använde\r\nåterigen begreppet marknadssystem och\r\nmarknadslösningar. Fallskärmsavtalen hade ju\r\nslagits ut av marknadssystemet, om det hade fått\r\nfungera för de banker som egentligen borde ha\r\n''gått i putten''. Ni fattade tidigare ett beslut om att\r\nman garanterade Nordbankens privata ägare ett\r\nvisst minimipris när de skulle sälja ut sina aktier.\r\nDet var också i strid med marknadslösningen.</pre><pre>Jag skulle vilja pröva följande tolkning av\r\nstatsrådets inställning och definition av\r\nmarknadssystem: Det politiska systemet har\r\nhuvudansvaret för det finansiella systemets\r\nproblem när det går dåligt. Men det politiska\r\nsystemet har ingen rätt att ta någon som helst del av\r\ndet finansiella systemets vinster, när systemet\r\nfungerar bra.</pre><pre>Är statsrådets definition av marknadssystem rätt\r\ntolkat?</pre><pre>Anf. 59  Statsrådet BO LUNDGREN (m):</pre><pre>Herr talman! Den definition som Johan Lönnroth\r\nanförde får stå för honom.</pre><pre>Jag vet inte om vi har olika utgångspunkter när det\r\ngäller det sätt på vilket man bör organisera en\r\nekonomi, eller rättare sagt hur en ekonomi skall\r\nkunna vara organsierad. En sak vet vi, nämligen att\r\nmarknadslösningar är överlägsna varje form av\r\npolitisk styrning. Erfarenheterna är alltför tydliga i\r\ndet avseendet. Självfallet finns det ansvar som går\r\nutanför det som marknadslösningar kan hantera.\r\nDet är därför som staten har varit tvungen att gå in\r\nför att garantera betalningssystemets stabilitet.</pre><pre>Avslutningsvis vill jag bara notera att det förslag\r\nsom nu har framlagts för riksdagen tyvärr är\r\nnödvändigt. Det är inget förslag som är önskat,\r\nvare sig av mig eller andra i regeringen. Det är en\r\nföljd av vad 80-talet med hög inflation och med\r\nalltför höga skatter medförde för svensk ekonomi,\r\nvilket i sin tur ledde fram till fastighetsspekulation.\r\nNu måste vi lösa de problem som har uppkommit\r\nför att garantera insättarna, för att se till att\r\nkreditförsörjningen fungerar och för att garantera\r\nbetalningssystemets stabilitet.</pre><pre>Överläggningen var härmed avslutad.</pre><pre>\r\n6 §  Svar på interpellation 1992/93:1 och fråga\r\n1992/93:235 om dispenser från svenska sanktioner\r\nmot Sydafrika</pre><pre>Anf. 60  Statsrådet ULF DINKELSPIEL\r\n(m):</pre><pre>Herr talman! Hans Göran Franck har i en\r\ninterpellation till utrikesministern ställt ett antal\r\nfrågor om dispenser från svenska sanktioner mot\r\nSydafrika. Arbetet inom regeringen är så fördelat\r\natt det är jag som skall svara på interpellationen.</pre><pre>Jag besvarar i detta sammanhang även den fråga\r\nom sanktionerna mot Sydafrika som Margareta\r\nViklund har ställt till mig.</pre><pre>Låt mig först slå fast: Det är riktigt som Hans\r\nGöran Franck anför i sin interpellation, att\r\nförslagen i prop. 1991/92:146 byggde på den\r\nparlamentariska delegationens rapport. I\r\npropositionen lämnades även en redogörelse för\r\ngällande sanktionsåtgärder mot Sydafrika och för\r\nregeringens bedömning och ställningstagande i\r\nfrågan om deras avskaffande. Bedömningen\r\ngjordes, mot bakgrund av utvecklingen i Sydafrika,\r\natt de svenska sanktionerna och restriktionerna\r\nborde upphävas steg för steg under vissa\r\nförutsättningar. Vad gäller handelsförbudet\r\nkonstaterade regeringen att det i avvägningen\r\nmellan skilda önskemål och krav vad gäller\r\ntidpunkt och avveckling var rimligt att ta hänsyn till\r\ndet stora behovet av ekonomisk tillväxt och\r\nutveckling i Sydafrika. Vidare gjorde regeringen\r\nden bedömningen att det var rimligt att en\r\navveckling av Sveriges sanktioner inleddes genom\r\nupphävande av förbudet mot handel när en\r\nbindande överenskommelse träffats om en\r\ninterimsregering. Riksdagen har ställt sig bakom\r\ndetta.</pre><pre>Hans Göran Franck framhåller i sin interpellation\r\natt den socialdemokratiska oppositionen och\r\nregeringspartierna enades om en precisering och\r\nskärpning av kriterierna för dispensgivning i\r\nutrikesutskottets betänkande 1991/92:UU13.</pre><pre>Jag delar inte Hans Göran Francks uppfattning på\r\nden punkten. I utrikesutskottets betänkande anförs\r\nbl.a.:</pre><pre>''Utskottet noterar det som Sydafrikadelegationen\r\nangett om att regeringen bör utnyttja sin möjlighet\r\natt lämna dispens från investeringsförbudet under\r\nden tid som återstår till dess att detta slutligt kan\r\nupphävas.</pre><pre>Utskottet utgår från att avsikten med denna\r\nhållning, liksom beträffande dispensförfarandet\r\ngenerellt, inte är att frångå gällande sanktioners\r\nsyfte, men att ge ett visst utrymme för en\r\ntillämpning avpassad till utvecklingen i Sydafrika.''</pre><pre>Men nu till de av Hans Göran Franck ställda\r\nkonkreta frågorna. Jag vill först ta upp i vilken\r\nutsträckning dispensgivning har förekommit och på\r\nvilka grunder.</pre><pre>Regeringen kan enligt gällande lagstiftning i\r\nenskilda fall medge undantag från handelsförbudet.\r\nSådana undantag kan komma i fråga om ett\r\nupprätthållande av förbudet skulle medföra\r\neffekter som är ägnade att motverka syftet med\r\nförbudet eller om det i övrigt finns särskilda skäl.</pre><pre>Hittillsvarande praxis har varit att dispens i\r\nallmänhet lämnas för export av varor inom det\r\nmedicinska och humanitära området. Sedan april\r\n1992, och efter samråd med Sydafrikadelegationen,\r\nhar regeringen dessutom medgett undantag för viss\r\nutförsel av varuprover, för transiteringstrafik och\r\ndå starka sysselsättningsskäl kunnat åberopas.</pre><pre>Vidare frågar Hans Göran Franck om regeringen\r\navser att ta upp dessa principiella frågor om\r\ndispenser från Sydafrikasanktionerna för samtal i\r\nutrikesnämnden.</pre><pre>I samband med Nelson Mandelas besök i\r\nStockholm i maj 1992 konstaterades att Sverige och\r\nNorge var de enda länder som hade kvar generella\r\nförbud mot handel med Sydafrika. Från svensk sida\r\nnoterades att det faktum att praktiskt taget alla\r\nandra länder avvecklat sina handelssanktioner\r\nleder till avsevärda nackdelar för svenska företag.\r\nRegeringen klargjorde därför i anslutning till och\r\nunder samtalen med Nelson Mandela att den avsåg\r\natt överväga en mer liberal praxis vad gäller\r\ndispenser från handelsförbudet i avvaktan på ett\r\nbeslut om sanktionernas upphävande.</pre><pre>Utvecklingen i Sydafrika under sommaren och\r\nhösten har innehållit både negativa och positiva\r\nelement. Ett avgörande steg i rätt riktning togs\r\nemellertid den 26 september då president de Klerk\r\noch Nelson Mandela undertecknade en särskild\r\növerenskommelse som bl.a. innehåller stadganden\r\nom tillsättande av en interimsregering.</pre><pre>En serie kontakter har därefter tagits mellan\r\nregeringen de Klerk och andra parter i Sydafrika,\r\nmed sikte på att kunna återuppta multilaterala\r\nförhandlingar med syfte att tillsätta en\r\ninterimsregering och utlysa val till en\r\nkonstituerande församling.</pre><pre>I ljuset härav, med tanke på sysselsättningsläget i\r\nSverige och mot bakgrund av den parlamentariska\r\ndelegationens rapport har regeringen beslutat att\r\ntillämpa en mer liberal dispenspolitik. Dispens\r\nmedges numera också om ett upprätthållande av\r\nhandelsförbudet skulle leda till avsevärda\r\nnackdelar för svenska företags möjligheter att\r\nverka i Sydafrika och till betydande konsekvenser\r\nför produktion och sysselsättning i Sverige. I\r\nsådana fall bör det liksom hittills ankomma på det\r\nenskilda företaget att visa att handelsförbudet får\r\nsådana följder.</pre><pre>Regeringen fattade mot bakgrund härav den 29\r\noktober beslut om dispenser för ett antal företag.\r\nDet säger sig självt att dessa beslut i hög grad har\r\nvälkomnats av de berörda företagen och deras\r\nanställda.</pre><pre>Beslutet har i sedvanlig ordning föregåtts av samråd\r\nmed den parlamentariska Sydafrikadelegationen\r\noch i utrikesnämnden.</pre><pre>Anf. 61  HANS GÖRAN FRANCK (s):</pre><pre>Herr talman! Tack för svaret. Jag vill emellertid\r\nuttrycka min starka kritik mot att regeringen har\r\nbeslutat införa en liberalisering av\r\nsanktionspolitiken genom att bevilja ett mycket\r\nstort antal dispenser mot handelsförbudet. I år har\r\ninte mindre än 38 dispenser bifallits. Endast i tre\r\nfall har avslag skett. Av dessa fall har\r\nKommerskollegium avstyrkt i elva fall där\r\nregeringen har bifallit.</pre><pre>Den generella dispensen till Atlas Copco är särskilt\r\nallvarlig. Den utgör en avvikelse, inte bara från\r\nlagstiftningens syfte utan också, enligt min mening,\r\nfrån riksdagens beslut i juni detta år. Beslutet om\r\ndispens innebär ett kringgående och en avvikelse\r\nfrån den restriktivitet som skall iakttas vid\r\ndispensgivning.</pre><pre>Jag anser att detta inte får upprepas. Men risk\r\nföreligger att andra företag kommer att åberopa\r\ndetta fall i samband med nya dispensansökningar\r\nsom nu kan förväntas i ökat antal. Sandvik har\r\nredan gjort en ansökan om en generell dispens.\r\nMotiveringen till regeringens ställningstagande i\r\ndenna fråga är om möjligt ännu sämre än själva\r\nbeslutet.</pre><pre>Jag gjorde nyligen, tillsammans med en\r\nvästeuropeisk delegation, ett besök i Sydafrika,\r\njust då beslutet om dispenser fattades. Det väckte\r\nstarka reaktioner, inte bara hos ANC utan även\r\nbland andra företrädare för Rörelsen för ett\r\ndemokratiskt och icke-rasistiskt Sydafrika.\r\nKyrkoledaren Franck Cichane är representativ för\r\ndenna opinion. Han uttryckte sin starka kritik.</pre><pre>I detta sammanhang vill jag referera ett uttalande\r\nfrån ANC-ledningen: Situationen i Sydafrika är\r\nmycket instabil. De som motsätter sig demokrati i\r\nvårt land tar varje tillfälle att underminera\r\nprocessen. Tragiskt nog kommer fallet Atlas Copco\r\natt stärka de antidemokratiska krafterna, och det är\r\nmöjligt att dessa kommer att använda det till att bli\r\nomedgörliga i processen.</pre><pre>Vilken kommentar har statsrådet till detta?</pre><pre>Statsrådet har en, enligt min uppfattning, för\r\nregeringens beslut tillrättalagd uppfattning om\r\nsituationen i Sydafrika.</pre><pre>Jag vet inte i vilken utsträckning som Ulf\r\nDinkelspiel följer amerikansk politik. Men det har\r\nväl inte förbigått honom att USA:s nye president\r\nBill Clinton har uttalat sig för en skärpning av\r\nUSA:s sanktionspolitik. Jag anser att Sverige i\r\ndetta mycket allvarliga läge inte skall göra reträtter\r\ni sanktionspolitiken.</pre><pre>Det gäller nu att på allt sätt stödja kampen för att\r\nSydafrika snarast får en demokratisk icke-rasistisk\r\nkonstitution, kan genomföra fria och demokratiska\r\nval och äntligen få en brett förankrad demokratisk\r\nregering på plats. Det gäller att nu ge allt tänkbart\r\nstöd åt ANC och andra demokratiska krafter som\r\nsamarbetar med ANC. Det var också detta som\r\npresident Clinton förordade. Delar\r\nhandelsministern Bill Clintons ståndpunkter?</pre><pre>Under mitt besök kunde jag konstatera att den\r\nsydafrikanska regeringen, som saknar legitimitet,\r\ngenomför ständiga manövrer för att sabotera\r\ndemokratiseringsprocessen och angripa främst\r\nANC, dess medlemmar och samarbetspartner med\r\nmetoder som står helt i strid mot vad respekt för\r\ndemokrati och mänskliga rättigheter kräver.</pre><pre>Den sydafrikanska regeringen, dess polis och dess\r\nsäkerhetsstyrkor är i hög grad ansvariga för det\r\nmassiva våld som utövas. Regimen gör ständiga\r\nkast i sina positioner. Vid besöket i Sydafrika\r\nsamtalade vi med de Klerks minister Rolf Mayor,\r\nsom sköter förhandlingsfrågor och\r\nkonstitutuionella frågor. Han uttalade bestämt att\r\ndet skulle bli allmänna val senast fjärde kvartalet\r\n1993. I dag läser vi i pressen att man har förändrat\r\näven denna ståndpunkt och att det skall bli val\r\nunder det första kvartalet 1994.</pre><pre>Uttalanden och deklarationer svarar inte mot\r\nregimens handlingar. Statsrådet tar fasta på de\r\nuttalanden som passar den svenska regeringens\r\npolitik, men han bortser från de Klerk-regimens\r\ngärningar.</pre><pre>Sverige måste stödja ANC och de demokratiska\r\nkrafterna också på den sista men kanske svåraste\r\nsträckan mot målet.</pre><pre>Anf. 62  MARGARETA VIKLUND (kds):</pre><pre>Herr talman! Även jag får tacka\r\nutrikeshandelsministern för svaret, som jag tycker\r\nvar klargörande på flera punkter.</pre><pre>En del av det som jag har undrat över har jag fått\r\nsvar på, och en del av mina förmodanden har jag\r\nkanske fått befästa. Vad jag är speciellt intresserad\r\nav att få ytterligare belyst är vilka kriterier som har\r\ngällt vid den dispensgivning som ganska nyligen har\r\nskett, och hur många och vilka typer av företag som\r\nden omfattade.</pre><pre>Som tidigare nämnts lämnas i utrikesutskottets\r\nbetänkande 1991/92:UU13 Avskaffandet av\r\nsanktioner mot Sydafrika, en redogörelse för\r\nsvenska sanktionsåtgärder mot Sydafrika och\r\nbedömningar och ställningstaganden i frågan om\r\nderas avskaffande.</pre><pre>Regeringens ställningstagande bygger i stor\r\nutsträckning på en rapport från den 25 mars 1992 av\r\nden parlamentariska delegation som besökte\r\nSydafrika under februari 1992. Delegationen\r\nföreslog att de svenska snktionerna skulle upphävas\r\nsamtidigt med att de sista resterna av\r\napartheidpolitiken avskaffades steg för steg.</pre><pre>Riksdagens krav för att sanktionerna och\r\nhandelsförbudet skulle kunna upphävas var att det\r\nskulle ske ''när det föreligger en bindande\r\növerenskommelse om en interimsregering i\r\nSydafrika''.</pre><pre>Anser utrikeshandelsministern att det fanns en\r\nsådan då de nyligen givna dispenserna gavs? Och\r\nföreligger en sådan bindande överenskommelse\r\nnu?</pre><pre>I morse kunde vi höra på nyheterna i radion och\r\nläsa i tidningarna att allmänna val skall hållas i\r\nSydafrika om 17 månader. ANC tycker att det är för\r\nlång väntetid och att demokratiseringsprocessen\r\nmåste påskyndas. Efter de allmänna valen skall,\r\nenligt massmedias rapporter, en interimistisk\r\nregering bildas. I regeringen skall förmodligen bl.a.\r\nANC och de Klerks nationalistparti och kanske\r\näven andra partier ingå. En övergångsregering skall\r\nskriva en ny författning.</pre><pre></pre><pre>Betyder den här öppningen att de svenska\r\nsanktionerna kommer att lättas ytterligare? Anser\r\nstatsrådet att det, i väntan på att bojkotten helt\r\nskall slopas, skall tillåtas en mer generell\r\ndispensgivning? Går det i så fall inte emot det\r\nbeslut som riksdagen tidigare har fattat?</pre><pre>Kan inte det uppfattas som att svenska dispenser i\r\nså fall är nytt inslag i regeringens Sydafrikapolitik?\r\nTidigare har dispens givits endast för\r\nläkemedelsexport eller export av medicinsk\r\nutrustning, vilket statsrådet nämnde i sitt svar.</pre><pre>Statsrådet hänvisar också i svaret till samtal med\r\nNelson Mandela, när han i våras var i Sverige.\r\nRegeringen berättade då för honom om en mer\r\nliberal praxis för dispenser från handelsförbudet.\r\nDet skulle vara intressant att veta vad Mandela gav\r\nsom svar på den upplysningen. Eller var det en\r\nupplysning som han fick acceptera?</pre><pre>Enligt vad jag har erfarit har bl.a. ANC uttryckt sin\r\noro över den nya trend som kommit till uttryck,\r\nbl.a. i Sverige. Jag anser att vi inte får svika dem\r\nsom kämpar för demokrati i Sydafrika. Jag tycker\r\natt det är viktigt, och jag tänker på alla de\r\nmänniskor som under årtionden levt under\r\nförtryck, förföljelse och apartheid, människor som\r\nlevt som flyktingar i sitt eget land.</pre><pre>Vi talar i många andra sammanhang om att vi står\r\npå demokratins sida. Jag anser att målsättningen\r\narbete för demokrati måste stå fast och om och om\r\nigen slås fast i land efter land i vår värld.</pre><pre>Även om det finns en viss öppning i att kunna\r\nlämna dispens från investeringsförbudet under den\r\ntid som återstår till dess att detta slutligt kan\r\nupphävas, anser jag att det trots detta inte får finnas\r\nnågon automatik i dispensgivningen.\r\nDispensförfarandet får inte användas för att frångå\r\ngällande sanktioners syfte. Det är viktigt.</pre><pre>I september 1991 sade de Klerks justitieminister,\r\nKoibie Coetsee, i ett uttalande: ''Det var de\r\ninternationella sanktionerna som tvingade\r\nNationalistpartiet och regeringen att förändra\r\napartheidpolitiken.'' Vi kristdemokrater tycker att\r\nsanktionspolitiken har varit bra som\r\npåtryckningsmetod mot apartheid och för\r\ndemokrati. Det är viktigt att inte släppa på\r\nsanktionerna innan de har uppnått sitt fylla syfte.</pre><pre>Herr talman! Det är också angeläget att fastslå att\r\ndispenserna inte får ges i avsikt att kringgå\r\ninvesteringsförbudet, så länge de politiska\r\nförhållandena i Sydafrika motiverar en restriktiv\r\ntolkning av förbudet.</pre><pre>Att situationen fortfarande är labil visar ett\r\nuttalande som de Klerk har gjort, där han påpekar\r\natt flera saker måste inträffa nästa år för att målet\r\nom val 1994 skall uppnås, nämligen framgång för\r\nbilaterala samtal med olika grupper, en\r\nflerpartikonferens som skall vara avslutad i mars\r\noch att en övergångsförfattning träder i kraft i\r\nseptember.</pre><pre>Det är viktigt att få fastställt att riksdagens beslut\r\nom vilka förutsättningar som skall gälla för\r\nupphävande av sanktionerna mot Sydafrika ligger\r\nfast.</pre><pre>Anf. 63  KARL-GÖRAN BIÖRSMARK\r\n(fp):</pre><pre>Herr talman! Jag vill också tacka statsrådet för\r\nsvaret på Hans Göran Francks interpellation, men\r\njag måste säga att jag sätter en del frågetecken i\r\nkanten på det svaret.</pre><pre>Det första gäller att statsrådet säger att han inte\r\ndelar Hans Göran Francks uppfattning om den\r\nprecisering som utrikesutskottet gör i fråga om\r\nskärpningen av kriterierna för dispenser. Jag förstår\r\ninte riktigt det resonemanget. Vi kan kanske tala\r\nlitet grand ytterligare här om vad det är som gör att\r\nstatsrådet anser sig inte dela Hans Göran Francks\r\nuppfattning.</pre><pre>Enligt min mening och enligt protokollet från den\r\ndebatt som fördes här den 1 juni är det mycket klart\r\natt vad riksdagen beslutade är vad som har angivits\r\nav de föregående talarna. Jag tycker inte att det\r\nfinns utrymme för några tolkningssvårigheter.</pre><pre>Det står i utskottets betänkande att det är fråga om\r\n''en stegvis avveckling av sanktionerna under\r\nförutsättning av att vissa villkor kopplade till en\r\nfortsatt utveckling i Sydafrika till demokrati\r\nuppfylls. Således bör enligt utskottets uppfattning\r\nhandelsförbudet jämte övriga sanktioner och\r\nrekommendationer enligt punkt 2.5. till 2.8. i\r\npropositionen kunna upphävas när det föreligger\r\nen bindande överenskommelse om en\r\ninterimsregering i Sydafrika.'' Det är mycket klart\r\noch redigt, likaså villkoren för upphävande av\r\ninvesteringsförbudet.</pre><pre>Jag sade i debatten den 1 juni: ''Det är bra att\r\nutskottet så tydligt redogör för den ordning och den\r\nprocess som skall gälla för Sveriges agerande i\r\nsanktionsfrågan. Regeringen har här fått ett tydligt\r\nkörschema.'' Jag anser att regeringen har ett tydligt\r\nkörschema men nu tänjer på detta.</pre><pre>Menar statsrådet att riksdagens beslut vad gäller\r\ngarantier för en övergångsregering i dag har\r\nförverkligats? Är det så som det står i betänkandet?\r\nEller tänjer regeringen på riksdagens beslut? Jag\r\nmenar att så är fallet.</pre><pre>Sedan gör statsrådet en stor poäng av att regeringen\r\nsamråder med Sydafrikadelegationen. Vi som var\r\nmed i processen som vidtog här med anledning av\r\nSydafrikadelegationens arbete vet att det fanns ett\r\nvisst missnöje med de rapporter som först kom, att\r\ndessa blev justerade och att vi slutligen landade på\r\ndet som riksdagen sade.</pre><pre>Jag menar att regeringen snarare skall titta på\r\nriksdagens beslut än på vad som sades vid\r\növerläggningar med Sydafrikadelegationen.\r\nRiksdagen har faktiskt stramat upp det.</pre><pre>De Klerks förhalningstaktik är ju påtaglig. Jag vet\r\nvilken eufori som rådde här i våras när\r\nSydafrikadelegationen kom hem. Man talade om\r\natt det var fråga om snarare veckor än månader\r\ninnan det skulle finnas en övergångsregering. Jag\r\nvarnade då för det ställningstagandet, och jag\r\nvarnar för det i dag.</pre><pre>Vet man litet grand om den vita minoritetens\r\nförhandlingstaktik, kan man förstå att det här\r\nkommer att ta tid, och vi skall inte ha för bråttom.\r\nJag beklagar att andra länder har haft det i\r\nsanktionsfrågan.</pre><pre>Samtidigt är det ju så, precis som Margareta\r\nViklund påpekade här, att demokratin genomförs\r\nnu i land efter land på den afrikanska kontinenten.\r\nVi ser att enpartistater förvandlas till flerpartistater\r\nmed demokratiska val. Att då sända sådana\r\nsignaler när det gäller Sydafrika som den svenska\r\nregeringen gör är helt felaktigt, menar jag.</pre><pre>Sanktionerna har ju aldrig haft som utgångspunkt\r\nden svenska industrins möjligheter att fungera. På\r\nflera ställen står det i svaret som statsrådet har läst\r\nupp att sanktionerna innebär avsevärda nackdelar\r\nför svenska företags möjlighet att verka i Sydafrika,\r\nmed betydande konsekvenser för produktionen och\r\nsysselsättningen i Sverige. Det står vidare att\r\nberörda företag och deras anställda självfallet\r\nvälkomnar regeringens beslut.</pre><pre>Men så har det alltid varit. Det är inget nytt. Den\r\ndebatten har vi alltid haft när det gällt sanktioner\r\nmot Sydafrika. Nu har man på något sätt vänt på\r\nhela debatten, så att det är Sveriges industri man\r\nförst funderar kring, inte vad sanktionerna som\r\nsådana skall åstadkomma.</pre><pre>Slutligen vill jag ställa två precisa frågor: Anser\r\nministern att regeringens agerande är i\r\növerensstämmelse med riksdagens beslut? Och\r\nanser statsrådet att regeringens agerande\r\npåskyndar demokratiseringsprocessen i Sydafrika?</pre><pre>Anf. 64  KENT CARLSSON (s):</pre><pre>Herr talman! Situationen i Sydafrika är minst sagt\r\ninstabil, och vi nås av motsägelsefulla rapporter\r\nnästan dagligdags om vad som händer i de\r\nförhandlingar som förs mellan regering och\r\nopposition. Att det är ett svårbedömt läge kan alla\r\nvara överens om. I det läget ser jag det som oerhört\r\nviktigt att Sverige står fast och att vi upprätthåller\r\ndet tryck som vi kan upprätthålla mot den\r\nsydafrikanska regeringen.</pre><pre>När jag läste det svar som statsrådet har givit blev\r\njag precis som herr Biörsmark förvånad över\r\nformuleringarna. Statsrådet säger: ''I ljuset härav,\r\nmed tanke på sysselsättningsläget i Sverige, -- -- --\r\n'' Längre ner står det som herr Biörsmark tidigare\r\nciterade om produktion och sysselsättning i\r\nSverige.</pre><pre>Detta är ett märkligt resonemang. Jag är inte\r\ntillräckligt mycket historiker eller statsvetare för att\r\nkunna bedöma om det har stöd i den lagstiftning\r\noch de beslut som riksdagen via ett förslag från\r\nutskottet har fattat, men det verkar oerhört\r\nmärkligt. Om man drar ut resonemanget innebär\r\ndet i sin förlängning, att så fort ett företag som har\r\nverksamhet i Sydafrika anför som skäl att\r\nsysselsättningen här i Sverige skulle påverkas,\r\nskulle regeringen i princip säga ja till dispenser. Det\r\ntror jag inte finns utrymme för genom de beslut som\r\nvi har fattat här i riksdagen.</pre><pre>Statsrådet citerar på s. 2 i sitt svar utskottets\r\nbetänkande. Där sägs att man kan ha vissa speciella\r\nskäl. Är de speciella skälen för att ge dispenser det\r\nsvenska sysselsättningsläget?</pre><pre>En annan fråga som jag vill kommentera är det som\r\nsägs på slutet i svaret. Där sägs att regeringen i\r\nsedvanlig ordning har haft samråd med den\r\nparlamentariska Sydafrikadelegationen och i\r\nutrikesnämnden. Nu vet vi att diskussionerna i\r\nutrikesnämnden är hemligstämplade, och där kan\r\nvi inte få någon information.</pre><pre>När det gäller det dispensbeslut som regeringen\r\nfattade den 29 oktober vill jag fråga: Tillstyrkte de\r\nsom deltog i delegationsmötet och i det samråd som\r\nregeringen genomförde alla dessa dispenser?\r\nTillstyrkte de den generella dispens som Atlas\r\nCopco har fått? Var man eniga i samrådet? Det\r\nvore intressant att få reda på. Jag ifrågasätter att\r\ndet skulle kunna vara så, men statsrådet kan kanske\r\nskingra dessa oklarheter.</pre><pre>Herr talman! Vad regeringen nu gör är i princip att\r\nbakvägen via dispensförfarandet upphäva den\r\nsanktionslagstiftning som Sverige trots allt har. Jag\r\när så pass fundersam att jag anser att man kanske\r\nskall överväga om detta inte strider mot riksdagens\r\nbeslut. Man får då be konstitutionsutskottet att\r\ngranska ärendet för att se om regeringen har gjort\r\nrätt tolkning av riksdagens beslut.</pre><pre>Anf. 65  Statsrådet ULF DINKELSPIEL\r\n(m):</pre><pre>Herr talman! Tidigare talare har ställt ett stort antal\r\nfrågor och gjort ett stort antal kommentarer till det\r\nsvar jag har givit på Hans Göran Francks\r\ninterpellation. Jag skall försöka att så gott tiden\r\nmedger det att i ett sammanhang besvara de olika\r\nfrågor som ställts.</pre><pre>Det regeringen har beslutat innebär en\r\nuppmjukning av dispensbestämmelserna. Men det\r\när inte fråga om ett avskaffande av sanktionerna.\r\nOm regeringen ansett att villkoren uppfyllts hade\r\nsanktionerna avskaffats. Detta är ett steg på vägen\r\ni ljuset av utvecklingen i Sydafrika. Det är en\r\nutveckling som är mycket svårbedömbar och\r\nsvårtolkad. Man slits mellan hopp och förtvivlan.\r\nFaktum är att de tidsplaner som den\r\nparlamentariska delegation som besökte Sydafrika\r\ni våras trodde var realistiska, har visat sig inte vara\r\nrealistiska. Det är ett tecken på hur svårt det är att\r\nbedöma det hela.</pre><pre>Det är viktigt att de svenska företagens\r\nkonkurrenssituation och hur detta påverkar deras\r\negna förhållanden här hemma och sysselsättningen\r\nfinns med i bilden. De kriterier vi nu har innebär,\r\nsom jag sade i mitt svar, att vi medger dispens om\r\nett upprätthållande av handelsförbud skulle leda till\r\navsevärda nackdelar för svenska företags\r\nmöjligheter att verka i Sydafrika och till betydande\r\nkonsekvenser för produktion och sysselsättning i\r\nSverige.</pre><pre>Vad vi framför allt tittar på är om företagen tidigare\r\nhar varit verksamma i Sydafrika -- detta som svar\r\npå Margareta Viklunds fråga. Det är fråga om olika\r\ntyper av företag. Generellt gäller i den utvidgade\r\ndispensgivningen att företagen tidigare har varit\r\nverksamma i Sydafrika och alltså lidit särskilt hårt\r\nav sanktionslagstiftningen. Det är ett kriterium.\r\nRegeringen har inte med anledning av synnerliga\r\nskäl medgivit några nya handelsströmmar.</pre><pre>Detta är en besvärlig avvägning, det medger jag\r\ngärna. Men jag vill inte minst till Hans Göran\r\nFranck säga, att om han liksom jag besöker svenska\r\nföretag -- vilket utgår från att han gör -- får han\r\nockså klart för sig hur besvärligt läget är. Jag har\r\nsjälv haft kontakt med ett antal företagsledningar,\r\nrepresentanter för de anställda och de centrala\r\nfackföreningsinstanserna. De har med mig tagit\r\nupp de problem för jobben och sysselsättningen\r\nsom orsakas av Sydafrikasanktionerna.</pre><pre>Det är inte så att vi förlorar en massa export och\r\njobb på grund av sanktionerna. Det är ett pris som\r\nvi har varit beredda att betala, och i viss\r\nutsträckning är beredda att fortsätta att betala, i\r\nsolidaritet med de demokratiska krafterna i\r\nSydafrika. Men det är fråga om den avvägning som\r\nvi i Sverige gör, och som andra länder gör. Ser vi\r\ntill de nordiska länderna har Danmark och Finland\r\navskaffat det generella handelsförbudet. Norge har\r\ndet kvar, men man har i mycket stor utsträckning\r\nuppmjukat det. Vi blir i den här utvecklingen snart\r\nensamma på skansen.</pre><pre>När man samtalar med anställda i företagen eller\r\nföretagsledningarna, speciellt de som har sin\r\nsysselsättning hotad, är det inte särskilt lätt att\r\nförklara och försvara sanktionspolitiken, just av det\r\nförhållandet att andra har avvecklat den och vi nu\r\när tämligen ensamma om att upprätthålla den. Det\r\nleder till mycket stora nackdelar för svenskt\r\nnäringsliv, något som man inte kan undgå att också\r\nbeakta i bilden.</pre><pre>När detta är sagt, vill jag konstatera att de beslut\r\nsom har fattats är i full överensstämmelse med\r\ngällande lagstiftning. Den medger regeringen att\r\nbevilja dispenser från handelsförbudet. Jag vill\r\nockså betona att det sätt på vilket regeringen\r\nanvänder dispensinstitutet självfallet står i\r\növerensstämmelse med gällande lagstiftning och de\r\nuttalanden som har gjorts av riksdagen.</pre><pre>En viktig instans är parlamentarikernämnden, dvs.\r\nden s.k. Sydafrikadelegationen. Vi har strävat efter\r\natt åstadkomma en mycket bred enighet i dessa\r\nolika frågor, men det är ingalunda det enda. I mitt\r\ninterpellationssvar har jag citerat utrikesutskottets\r\nuttalande. Regeringen har också samrått i dessa\r\nfrågor i utrikesnämnden. Det är riktigt att\r\növerläggningarna i utrikesnämnden är hemliga. Jag\r\nkan därför inte från denna talarstol redovisa dem.\r\nMen utifrån mina allmänna kontakter kan jag säga\r\natt det föreligger en bred partipolitisk enighet\r\nbakom de beslut som nu har fattats.</pre><pre>Anf. 66  HANS GÖRAN FRANCK (s):</pre><pre>Herr talman! Det är viktigt att Ulf Dinkelspiel här\r\nnu medger att det är fråga om en uppmjukning.\r\nRegeringen tar också nya hänsyn som inte ingår i\r\nsjälva Sydafrikalagstiftningen. Han talar om att vi\r\när beredda att betala priset att man luckrar upp\r\ntillämpningen. I sanktionslagstiftningen ligger att vi\r\nhar varit beredda att betala ett pris för\r\nsanktionerna.</pre><pre>Felet är att regeringen går alldeles för långt i\r\ndispensgivningen. Den allmänna dispensen står i\r\nstrid med riksdagsbeslutet, eftersom det innebär ett\r\nkringgående av bestämmelserna. Regeringen\r\niakttar inte den restriktivitet som klart har uttalats\r\nav riksdagen.</pre><pre>Om dispenser skall ges med motiveringen att\r\nsvenska företag har förlorat marknadsandelar,\r\nhade Sverige över huvud taget inte kunnat ha några\r\nsanktioner. Det är en självklar bieffekt av\r\nsanktionerna, som har konstaterats gång på gång av\r\nolika utredningar och i samband med beslut.</pre><pre>Sedan talar Ulf Dinkelspiel om att dessa avsteg och\r\ndenna långtgående förändring av politiken kan ske\r\nmed hänvisning till andra länder. Men han svarar\r\ninte på den fråga som jag ställde om den\r\namerikanske presidentens hållning. Den kommer\r\natt få effekter i många länder, såvitt jag kan förstå.\r\nDet är en klar skärpning. Det här uttalandet kom\r\njust när jag var i Sydafrika. Det blev naturligtvis\r\nföremål för mycken oro och bestörtning inom de\r\nkretsar som slår vakt om den nuvarande regimen.\r\nDet är märkligt att statsrådet inte beaktar detta.</pre><pre>Dispensen till Atlas Copco är ju ingen liten fråga.\r\nDet är inte en dispens som gäller en enstaka sak.\r\nDispensen har mycket vittgående följder och\r\nkonsekvenser. Det talas inte om en generell dispens\r\nav det här slaget någonstans i själva\r\nhandelsförbudet och i bestämmelserna. Det här är\r\nen innovation när det gäller beslutet som jag inte\r\ntycker är tillåten.</pre><pre>Anf. 67  MARGARETA VIKLUND (kds):</pre><pre>Herr talman! Låt mig tacka för det ytterligare\r\nklargörandet av statsrådets svar. Jag tycker inte\r\nriktigt att jag fick svar på ett par frågor som jag\r\nställde. Därför vill jag ställa dem igen.</pre><pre>Anser statsrådet att det finns en bindande\r\növerenskommelse om interimsregering i Sydafrika?\r\nKommer det att lättas ytterligare på sanktionerna\r\ntill följd av vad som nu har skett i Sydafrika, enligt\r\nmassmedia?</pre><pre>Det har tidigare sagts här att de signaler som\r\nSveriges regering och riksdag, genom sitt agerande,\r\nsänder ut bl.a. gällande sanktionerna, är mycket\r\nviktiga för den pågående processen i Sydafrika.\r\nDemokratiseringsprocessen behöver stöd. Det är\r\nviktigt att hålla ut i givandet av stöd. I land efter\r\nland kan vi ju se hur skör demokratin är. Vi\r\nbehöver inte gå särskilt långt för att se det.</pre><pre>Utifrån den ekonomiska situation som vårt land\r\nbefinner sig i kan jag förstå att bl.a. näringslivet har\r\nen viss otålighet över att det inte just nu går att få\r\nbort alla restriktioner. Min vädjan är för Sydafrikas\r\nfolks skull och för att få ett slut på apartheiden. Vi\r\nmåste försöka att hålla ut i det som vi nu har\r\npåbörjat. Den svaga demokratilåga som har börjat\r\nglimma och flämta får inte släckas ut. Den måste\r\nskyddas. Riksdagens beslut måste också stå fast till\r\ndess att något annat har beslutats.</pre><pre>Anf. 68  KARL-GÖRAN BIÖRSMARK\r\n(fp):</pre><pre>Herr talman! Det låter litet bestickande när\r\nstatsrådet säger att det är fråga om en\r\nuppmjukning. Det låter som om detta är ett\r\nagerande inom ramen för riksdagens beslut. Det är\r\nbara en uppmjukning av detta. Var går då gränsen\r\nför denna uppmjukning? När passerar man gränsen\r\nför vad riksdagen har beslutat? Det kan bli en\r\nganska delikat bedömning framöver. Den får man\r\nkanske pröva i ett historiskt perspektiv så\r\nsmåningom, som antytts här. Enligt min\r\nuppfattning har den gränsen passerats genom\r\nuppmjukningen i de beslut som regeringen har\r\nfattat.</pre><pre>Jag återkommer till att utgångspunkten är\r\nföretagens och de anställdas intressen. Jag har full\r\nrespekt för dessa svårigheter. Det har jag alltid\r\nhaft. Jag har alltid menat att Sverige får agera på ett\r\nsådant sätt att den enskilde inte kommer i kläm. Så\r\nhar jag alltid resonerat när det gäller\r\nSydafrikapolitiken och sanktionerna. Så får det bli\r\nnu också.</pre><pre>Men det är ett övergivande av svensk politik\r\ngentemot Sydafrika att ha det som utgångspunkt,\r\nmotivering, förklaring och anledning till att man\r\nagerar som man gör.</pre><pre>Jag förstår sammanfattningsvis inte att statsrådet\r\nkan påstå att detta är i överensstämmelse med\r\nriksdagens beslut. Vi får väl se vad historien säger\r\nom detta så småningom.</pre><pre>Att åberopa andra länders agerande är också ett\r\nargument som kan låta bestickande. Danmark och\r\nFinland har ändrat på politiken, och då skall vi följa\r\nefter. Sverige har inte haft den hållningen tidigare.\r\nVi har agerat självständigt, vi har varit föregångare\r\noch drivit på. Det skulle vara olyckligt om Sverige\r\nskulle överge ANC, dess syn och dess strävanden.\r\nDet pågår en förhalningstaktik. Jag har en känsla\r\nav att Sverige nu håller på att förlora något av det\r\nvi stått för tidigare, nämligen en solidarisk politik\r\nför de svarta i Sydafrika.</pre><pre>Anf. 69  KENT CARLSSON (s):</pre><pre>Herr talman! Den uppmjukning som statsrådet\r\ntalar om riskerar ju, som flera andra påpekat här,\r\natt bli ett fullständigt avskaffande av sanktionerna.\r\nDet har jag inte uppfattat att riksdagen har varit\r\nberedd att göra i det här läget. Vi är väl någon slags\r\napor på Skansen, som envist håller fast vid de beslut\r\nsom den här församlingen -- Sveriges högsta\r\nbeslutande organ, riksdagen -- har fattat.</pre><pre>Med de skäl, de svenska sysselsättningsskälen, som\r\nstatsrådet står kvar vid, kan inte jag se att man\r\nskulle kunna vägra något svenskt företag dispens.\r\nDet innebär att man i princip faktiskt har avskaffat\r\nsanktionslagstiftningen bakvägen. Om regeringen\r\ngör den bedömningen utifrån sysselsättningsläget i\r\nSverige och konsekvenserna för produktion och\r\nsysselsättning här hemma, är det då inte mer ärligt\r\noch konsekvent att gå tillbaka till riksdagen och\r\nbegära en ändring av beslutet? Då får riksdagen\r\nåterigen diskutera detta med de nya fakta som kan\r\nha kommit fram.</pre><pre>Jag ställde en fråga tidigare. Den gällde faktiskt\r\ninte utrikesnämnden. Det var jag noga med att\r\npoängtera. Jag vet att förhandlingarna och\r\ndiskussionerna där är hemliga. I det svar som\r\nstatsrådet har lämnat på Hans Göran Francks\r\ninterpellation står det att ''Beslutet har i sedvanlig\r\nordning föregåtts av samråd med den\r\nparlamentariska Sydafrikadelegationen -- -- --.''</pre><pre>Vilken information har man givit till\r\nSydafrikadelegationen, och vad har de olika\r\nparterna sagt om detta med att man nu mjukar upp\r\neller nästan i princip avskaffar sanktionerna? Var\r\nman överens om det? Fick delegaterna i\r\ndelegationen information om att det var en generell\r\ndispens för Atlas Copco? Vad sade man om det?\r\nDet gällde allså inte utrikesnämnden, utan\r\nSydafrikadelegationen.</pre><pre>Anf. 70  Statsrådet ULF DINKELSPIEL\r\n(m):</pre><pre>Herr talman! Låt mig först upprepa vad jag sade\r\ntidigare. Det är fråga om en uppmjukning av den\r\npraxis som gäller för dispensgivningen inom ramen\r\nför nuvarande lagstiftning. Det är icke fråga om ett\r\navskaffande av sanktionerna. Om vi skulle avskaffa\r\nsanktionerna skulle vi godkänna alla de dispenser\r\nsom har lämnats in och de som ligger och väntar på\r\nbeslut. Vi iakttar fortsatt restriktivitet på det här\r\nområdet just med hänsyn till utvecklingen i\r\nSydafrika. Den har inte gått så långt att vi anser\r\ntiden mogen för att avskaffa handelsförbudet.</pre><pre>Jag vill klart understryka att det här är ett pris som\r\nvi är beredda att betala i fortsättningen i solidaritet\r\nmed de demokratiska krafterna i Sydafrika. Det är\r\nviktigt att slå fast detta här.</pre><pre>Jag vill samtidigt säga att detta är inget lätt beslut.\r\nVi beaktar utvecklingen i Sydafrika, och det är i\r\nljuset av utvecklingen där som beslutet har fattats.\r\nVi beaktar också vad andra länder har gjort. Jag\r\nhar pekat på att andra länder har gått i\r\nuppmjukande riktning.</pre><pre>Hans Göran Franck har pekat på Bill Clintons\r\nuttalande. Jag har inga indikationer på att det\r\nskulle innebära att man från amerikansk sida skulle\r\nvara beredd att införa handelssanktioner av det slag\r\nsom Sverige nu har. Om jag har fel på den punkten\r\nskulle det vara intressant att få höra vad Hans\r\nGöran Franck har för informationer på den\r\npunkten. Är USA berett att införa\r\nhandelssanktioner?</pre><pre>I bilden ingår överväganden av svenska företags\r\nframför allt långsiktiga konkurrensställning på den\r\nsydafrikanska marknaden. Förhoppningen är ju att\r\nutvecklingen går i den riktningen att vi snart skall\r\navskaffa handelssanktionerna. Även om jag\r\nsympatiserar med delar av Hans Göran Francks\r\nbakomliggande motiv, har jag svårt att följa honom\r\nnär han så bestämt tar avstånd från varje hänsyn till\r\nsvenska företags intressen i det här sammanhanget.\r\nJag tycker att det är något uppseendeväckande att\r\nen företrädare för ett parti som har en minskning av\r\narbetslösheten som ett av de allra främsta målen så\r\nhelt vill bortse från detta argument när vi diskuterar\r\ndenna fråga och tar det till intäkt för en stark kritik\r\nmot regeringen i fråga om dispenspolitiken.\r\nEngelsmännen brukar använda ett uttryck med\r\ninnebörden att man skjuter sig själv i foten. Risken\r\när påtaglig att precis göra så med en sådan politik.</pre><pre>Det här är en svår avvägning. Vi har gjort denna\r\navvägning, och vi har icke kommit till den punkt då\r\ntiden är mogen att avskaffa sanktionerna. Men\r\nnuvarande riksdagsbeslut förutsätter en\r\ninterimsregering innan ett bindande beslut kan\r\nfattas. Det kan diskuteras i vilken utsträckning den\r\növerenskommelse som har träffats mellan ANC\r\noch regeringen skall karakteriseras som en\r\nbindande överenskommelse. Men den svenska\r\nregeringen har icke funnit att tiden är mogen att\r\navskaffa handelssanktionerna nu. Som svar på\r\nMargareta Viklunds fråga kan jag säga att beslut\r\nhar fattats om vissa lättnader i dispensgivningen.</pre><pre>Kent Carlsson ställde en fråga om\r\nparlamentarikerdelegationen. Ja, den har hållits\r\norienterad om hela utvecklingen, inte bara om den\r\nallmänna bedömningen utan också om de beslut\r\nsom har fattats om uppmjukningen av\r\ndispensgivningen. Beslutet har fattats under bred\r\npartipolitisk enighet.</pre><pre>Herr talman! I en situation där det är svårt att väga\r\nde olika hänsyn som regeringen måste ta, och det\r\ngäller även för en ansvarig riksdagsman, tror jag\r\nändå att det finns en grundläggande enighet på en\r\npunkt, nämligen att handelsförbudet skall kunna\r\navskaffas så snart som möjligt. Det är inte så\r\nmycket av hänsyn till handelsförbudet som sådant\r\nutan just i de grundläggande frågorna att\r\nutvecklingen i Sydafrika skall gå i en sådan riktning\r\natt förutsättningarna finns att avskaffa\r\nhandelsförbudet i enlighet med det beslut som\r\nriksdagen har fattat.</pre><pre>Anf. 71  HANS GÖRAN FRANCK (s):</pre><pre>Herr talman! Tiden är alls inte mogen för ett\r\nupphävande av sanktionerna, eftersom det inte\r\nfinns ett bindande avtal om en övergångsregering.\r\nDet finns nu många problem på vägen dit.</pre><pre>Den fråga vi diskuterar är att regeringen har\r\nutnyttjat dispensgivningen i en otillbörlig och\r\nalltför stor utsträckning. Sedan den 1 januari har\r\ndet kommit in 89 ansökningar om dispens. De\r\nströmmar till i ökad takt. Det är också allvarligt att\r\nregeringen inte ens bryr sig om vad\r\nKommerskollegium säger.</pre><pre>Den absolut viktigaste frågan är den generella\r\ndispensgivningen. Kommer regeringen att även ge\r\nSandvik generell dispens? Då hävdar jag bestämt\r\natt det kommer att utgöra ett ytterligare steg på\r\nvägen att frångå det av riksdagen fattade beslutet\r\nom en restriktiv tolkning.</pre><pre>Handelsministern nämnde den fråga jag ställde om\r\nUSA. I USA är det varje enskild delstat som fattar\r\nbeslut i dessa frågor. Det finns delstater som går\r\nlängre än andra när det gäller sanktionerna och\r\näven när det gäller handel.</pre><pre>Bill Clinton har sagt att han inte kommer att ändra\r\npå någon av delstaternas beslut. Han uttalar sig för\r\nen skärpning. Den viktigaste punkten gäller frågan\r\nom IMF, vilket har den största betydelsen för\r\nSydafrika. Han intar där en negativ hållning till att\r\ngöra satsningar på Sydafrika under rådande\r\nförhållanden. Han tar klart ställning för ANC och\r\nvisar hänsyn till dess intressen.</pre><pre>Däremot talar Ulf Dinkelspiel mest om svenska\r\nintressen. Det går naturligtvis att ge vissa dispenser.\r\nMen avvägningen har gått alldelse för långt, och\r\nman tillmötesgår de svenska företagen alldeles för\r\nmycket. Det är ett pris som vi har varit beredda att\r\nbetala. Men det utgör ett alldeles för dåligt\r\nhänsynstagande till ANC. På den punkten har Ulf\r\nDinkelspiel klart blivit klandrad av ANC:s ledning.\r\nJag delar den uppfattningen, och jag tror att det\r\nfinns en stark opinion i vårt land som gör\r\ndetsamma.</pre><pre>Anf. 72  MARGARETA VIKLUND (kds):</pre><pre>Herr talman! Jag håller med statsrådet om att detta\r\när en svår fråga, och jag vet att frågan behandlas\r\nseriöst på många olika nivåer och i många instanser.\r\nDet är en fråga som fordrar hänsynstagande,\r\nsolidaritet och avvägningar i olika dimensioner.</pre><pre>Statsrådet sade som svar på min tidigare fråga att\r\ndet skall ske vissa lättnader. Det har redan skett\r\nlättnader i dispensgivningen. Som jag sade\r\ninledningsvis tycker jag att det är viktigt att det inte\r\nblir rutin eller automatik i dispensgivningen.\r\nDispensförfarandet får inte användas för att frångå\r\ngällande syften med sanktionerna. Man måste hålla\r\nfast vid dispensgivningen som en sista utväg och\r\nmed hänsynstagande till många dimensioner.</pre><pre>Anf. 73  Statsrådet ULF DINKELSPIEL\r\n(m):</pre><pre>Herr talman! Hans Göran Franck hänvisade i sitt\r\nsista inlägg enbart till ANC:s uppfattning i frågan.\r\nHan berörde inte på något sätt de svåra\r\navvägningar som man ställs inför när man har att\r\nbeakta dessa hänsyn mot andra hänsyn. Inte heller\r\npekade han på något sätt på det faktum att det från\r\nANC:s sida har uttalats förståelse och uppskattning\r\nför att Sverige, som ett av de två återstående\r\nländerna, upprätthåller det fortsatta\r\nhandelsförbudet och därmed är beredd att fortsätta\r\natt betala ett pris för att visa solidaritet med ANC.\r\nDet är en solidaritet som jag har betygat i mina\r\ntidigare svar.</pre><pre>Jag har också uttryckt förhoppningen om att\r\nprocessen skall leda fram till en sådan situation att\r\nförutsättningar skapas för avskaffande av\r\nhandelsförbudet. På den punkten kan vi alla vara\r\nense.</pre><pre>Jag vill också peka på vad Hans Göran Franck sade\r\nen passant, att det kommer in mängder av\r\ndispensansökningar. Det visar ju på svårigheterna\r\noch på det intresse som finns från svensk sida, från\r\nföretag och anställda. Jag kan försäkra att jag hör\r\nfrån arbetsgivare, fack och andra om de svårigheter\r\nsom detta förbud skapar.</pre><pre>Vi upprätthåller fortfarande förbudet. Det är priset\r\nsom vi betalar. I ljuset av utvecklingen i Sydafrika\r\nmedger vi samtidigt en uppmjukning.</pre><pre>Till Margareta Viklund vill jag säga att vi har\r\nbeslutat om dessa lättnader, och de kriterier som\r\njag angav här är de som fortsatt kommer att tjäna\r\nsom utgångspunkt. Det kommer uppmuntrande\r\nmen också nedslående rapporter från Sydafrika.\r\nUtvecklingen är oerhört svårtolkad och\r\nsvårbedömbar. Jag har icke för avsikt att i nuläget\r\nföreslå någon ändring, någon ytterligare lättnad, av\r\nde nya kriterier vi använder. Men det är alldeles\r\nklart att eventuella fortsatta beslut får bli beroende\r\nav utvecklingen i Sydafrika.</pre><pre>Vi följer utvecklingen i Sydafrika noggrant. Vi har\r\nmycket nära kontakter med de olika parterna. Vi\r\nsöker efter bästa förmåga göra en bedömning av\r\nutvecklingen sådan den kan komma att te sig\r\nframöver. Men jag erkänner gärna att det är mycket\r\nsvårt.</pre><pre>Överläggningen var härmed avslutad.</pre><pre>7 §  Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1992/93:Jo17 till jordbruksutskottet</pre><pre>1992/93:Sk9 och Sk10 till skatteutskottet</pre><pre>8 §  Bordläggning</pre><pre>Anmäldes och bordlades</pre><pre>Proposition</pre><pre>1992/93:135 Åtgärder för att stärka det finansiella\r\nsystemet</pre><pre>Konstitutionsutskottets betänkanden</pre><pre>1992/93:KU7 Allmänna helgdagar, m.m.</pre><pre>1992/93:KU9 Riksdagsfrågor</pre><pre>1992/93:KU10 Riksdagens förvaltningskontors\r\nverksamhetsberättelse</pre><pre>Finansutskottets betänkande</pre><pre>1992/93:FiU11 Riksdagens revisorers verksamhet\r\nunder budgetåret 1991/92</pre><pre>Skatteutskottets betänkande</pre><pre>1992/93:SkU12 Föreskrifter för fastighetstaxering</pre><pre>Justitieutskottets betänkanden</pre><pre>1992/93:JuU8 Immunitet och privilegier inom ESK</pre><pre>1992/93:JuU9 Fortsatt giltighet av 1952 års\r\ntvångsmedelslag</pre><pre>1992/93:JuU10 Teleavlyssning och teleövervakning</pre><pre>Lagutskottets betänkanden</pre><pre>1992/93:LU6 Arrestkonventionen m.m.</pre><pre>1992/93:LU7 Den svenska trafikskadelagens\r\nanpassning till EG:s regelverk m.m.</pre><pre>1992/93:LU8 Grannelagsrätt och tomträtt</pre><pre>1992/93:LU9 Ändring i produktansvarslagen</pre><pre>1992/93:LU12 Märkning av textilier</pre><pre>1992/93:LU13 Märkning av hushållsapparater</pre><pre>1992/93:LU24 Ändring i lagen (1980:1102) om\r\nhandelsbolag och enkla bolag</pre><pre>Utrikesutskottets betänkanden</pre><pre>1992/93:UU4 Tillämpning i fråga om ''Förbunds-\r\nrepubliken Jugoslavien'' (Serbien-Montenegro) av\r\nlagen (1971:176) om vissa internationella\r\nsanktioner samt ändring av nämnda lag</pre><pre>1992/93:UU5 Godkännande av avtal rörande\r\nhandeln mellan EFTA-staterna och Israel m.m.</pre><pre>1992/93:UU6 Godkännande av frihandelsavtal med\r\nFäröarna, m.m</pre><pre>1992/93:UU10 Svensk ekonomisk zon</pre><pre>1992/93:UU11 Omedelbara hjälpinsatser i det\r\nforna Jugoslavien</pre><pre>Socialutskottets betänkanden</pre><pre>1992/93:SoU5 De bostadslösas situation</pre><pre>1992/93:SoU6 Följdlagstiftning med anledning av\r\nden nya läkemedelslagstiftningen m.m.</pre><pre>Trafikutskottets betänkande</pre><pre>1992/93:TU4 Vissa trafiksäkerhetsfrågor</pre><pre>Näringsutskottets betänkande</pre><pre>1992/93:NU8 1992 års redogörelse för de statliga\r\nföretagen</pre><pre></pre><pre>9 § Anmälan om interpellationer</pre><pre>Anmäldes att följande interpellationer framställts</pre><pre>den 26 november</pre><pre>1992/93:53 av Ines Uusmann (s) till\r\nkommunikationsministern om utvärderingen av\r\n1988 års trafikpolitiska beslut:</pre><pre>Riksdagen fastställde år 1988 grunderna för\r\ntrafikpolitiken för 1990-talet. Det övergripande\r\nmålet för trafikpolitiken är enligt riksdagsbeslutet\r\natt erbjuda medborgarna och näringslivet i landets\r\nolika delar en tillfredsställande, säker och\r\nmiljövänlig trafikförsörjning till lägsta möjliga\r\nsamhällsekonomiska kostnad.</pre><pre>Riksdagen har också beslutat att en utvärdering av\r\n1988 års trafikpolitiska beslut skall ske under 1992.</pre><pre>Nu återstår endast en dryg månad av år 1992 och\r\nriksdagen har ännu inte presenterats någon sådan\r\nutvärdering.</pre><pre>Jag vill med anledning av detta ställa följande fråga\r\ntill statsrådet:</pre><pre>Vilka åtgärder avser statsrådet vidta för att den\r\nbeslutade utvärderingen skall ligga på riksdagens\r\nbord före utgången av år 1992.</pre><pre>1992/93:54 av Ulla Tillander (c) till\r\njustitieministern om påföljder för rattfylleri:</pre><pre>En person som är onykter och sätter sig vid ratten\r\nrör sig med ett dödligt vapen i sina händer.\r\nMedvetandet om den situationen trubbas av i\r\nproportion till ju mer påverkad av alkohol föraren\r\när. Med jämna mellanrum påminns vi om att\r\nmänniskor inte tagit till sig vetskapen om att\r\nalkohol och bilkörning inte hör ihop. Resultatet\r\navspeglar sig i tragedier på vägar, gator och\r\ntrottoarer där oskyldiga mejas ned med lemlästning\r\neller död som följd.</pre><pre>Jag vill ta som exempel en rubrik ur tidningen\r\niDAG den 21 april 1992: Rattfyllerist körde ihjäl 11-\r\nåring. Det var vid 12-tiden på påskdagen som\r\nNicklas (fingerat namn) och en jämnårig kamrat\r\nkom gående på en trottoar i Askim söder om\r\nGöteborg. Då kom en bil körande upp på\r\ngångbanan och mejade ned honom bakifrån. Bilen\r\nfortsatte utan att stanna. Den kraftigt berusade\r\nföraren greps senare. Vederbörande misstänktes\r\nför vållande till annans död, smitning och\r\nrattfylleri. Trots det släpptes hon ett par timmar\r\nefter gripandet.</pre><pre>Vad som med rätta upprör människor är inte bara\r\nden tragiska händelsen i sig som så meningslöst\r\ndrabbar den eller de som blir direkt träffade och\r\nderas familjer utan det är också som många\r\nupplever det samhällets otillräckliga reaktion på\r\ndet som skett.</pre><pre>Det saknas en klar och otvetydig reaktion från\r\nsamhällets sida som i ord och handling säger att\r\npriset måste vara högt för den som med vett och\r\nvilja med alkohol i kroppen sätter sig vid ratten och\r\nkör ihjäl en människa.</pre><pre>Det pågår visserligen arbete för att utreda den\r\nnuvarande rattfyllerilagen men liknande fall som\r\ndet jag kortfattat har refererat här har inträffat år\r\nefter år. Avsaknaden av åtgärder som både straffar\r\nde skyldiga och på ett förebyggande sätt varnar dem\r\nsom i det här sammanhanget är lättsinninga och\r\nobetänksamma blir mer och mer påtaglig.</pre><pre>Vad man saknar är en kontinuerlig information från\r\nrättsvårdande myndigheter som ihärdigt inpräntar\r\natt rattfylleribrott är allvarligt. Därför skall risken\r\natt åka fast med sprit i kroppen öka. Polisens\r\nkontroller får inte inskränkas till punktinsatser.\r\nSom det nu är så utgör problemet med\r\nrattfyllerister på vägarna en mycket större risk än\r\nvad gemene man tror.</pre><pre>Det förebyggande arbetet måste också innebära att\r\nsamhället reagerar snabbt när man får någon\r\nindikation på att en person har alkoholproblem och\r\nkombinerar det med bilkörning. Om samhället\r\nväljer att i sådana här fall tillämpa något slags låt-\r\ngå-liberalism och väljer att hellre ''fria än fälla'',\r\ndvs. underlåter att ingripa, då blir det alltid någon\r\nannan som får betala dyrt för den underlåtenheten.</pre><pre>Jag vet att justitieministern har aviserat åtgärder\r\nsom skulle tillgodose många av de krav som måste\r\nställas för att man skall kunna anse att samhället\r\nreagerar på ett tillräckligt kraftfullt sätt och i\r\nrelation till den skada och det lidande som ofta\r\nåsamkas både den enskilde och samhället i stort.\r\nDet är ett helt batteri av åtgärder som har nämnts\r\noch som av referaten att döma inte alls framstår\r\nsom främmande för justitieministern. Hit hör:</pre><pre>*  att man sänker promillegränsen för grovt\r\nrattfylleri,</pre><pre>*  att den norska synen på en förare som kört\r\nonykter och dödat en person och som kan dömas\r\nför bildråp också måste kunna vara något för\r\nSverige,</pre><pre>*  att fängelsestraffen för rattfylleri skall vara\r\nlängre än nuvarande praxis,</pre><pre>*  att straffminimum för grovt rattfylleri skärps,</pre><pre>*  att det skall vara betydligt svårare att få tillbaka\r\nsitt körkort efter eventuell rattfylleridom,</pre><pre>*  att rattfyllerister omedelbart skall kunna låsas in\r\noch att körkortet direkt tas om hand.</pre><pre>Allt det som har aviserats eller antytts är bra men\r\ndet finns en otålighet mot att det dröjer så lång tid\r\nfrån tanke till tillämpning.</pre><pre>Jag vill med hänvisning till ovanstående till\r\njustitieministern ställa följande fråga:</pre><pre>Är regeringen beredd att snarast införa stränga\r\nlagar mot rattfylleri till skydd för alla som rör sig på\r\ngator och torg?</pre><pre>1992/93:55 av Rolf L Nilson (v) till miljöministern\r\nom Försurningen allt akutare:</pre><pre>Försurningen av vårt lands marker och vattendrag\r\nblir allt akutare. Varje ny forskningsrapport som\r\npubliceras visar att läget är sämre än vad man\r\ntidigare trott. Det är framför allt utsläppen av\r\nsvavel- och kväveoxidföreningar som orsakar den\r\ntilltagande försurningen.</pre><pre>Sverige har reducerat sina svavelutsläpp kraftigt, i\r\nmånga andra länder pågår reduceringar av\r\nutsläppen. Problemet är att kväveoxidutsläppen\r\ninte har minskat och att reduceringen av\r\nsvavelutsläppen inte är tillräckliga för att komma\r\nned på nedfallsnivåer som är oskadliga.</pre><pre>De internationella avtal som nu finns om\r\nbegränsningar av svavelutsläppen förväntas inte\r\nminska svavelnedfallet över södra Sverige med mer\r\nän 5--10 %. För att vi skall kunna räkna med en\r\nvaraktig förbättring krävs utsläppsreduceringar\r\nmed ca 80 % i förhållande till dagsläget. Sverige bör\r\ni de internationella förhandlingarna inte nöja sig\r\nmed mindre.</pre><pre>Beträffande kväveoxidutsläppen måste Sverige visa\r\nhur målet med en trettioprocentig reducering från\r\når 1980 till 1998 skall ske. Hittills har från år 1980\r\ntill 1992 ingen nämndvärd minskning över huvud\r\ntaget skett. De minskningar av utsläpp som skett\r\nvid fasta anläggningar har tyvärr motverkats av\r\nökade utsläpp från trafiken. Katalysatorer i\r\nbensindrivna personbilar räcker ej för att minska\r\nutsläppen av kväveoxid från vägtrafiken till en\r\nacceptabel nivå.</pre><pre>Forskningsrapporterna är alarmerande och djupt\r\noroande</pre><pre>I t.ex. Monitor 12 ''Försurning och kalkning av\r\nsvenska vatten'' Naturvårdsverket, konstateras\r\nbl.a. följande:</pre><pre>''Någon nämndvärd minskning av nederbördens\r\nsurhet har ännu inte ägt rum. I Sydsverige uppgår\r\npH-värdet inte till mer än 4,2--4,3 vilket innebär att\r\nnederbörden fortfarande är mer än tio gånger\r\nsurare än i förindustriell tid. I Mellansverige och\r\nlängs Norrlandskusten är det sura nedfallet nästan\r\nlika omfattande -- det genomsnittliga pH-värdet i\r\nregn och snö är där 4,4--4,5.''</pre><pre>Närmare 40 % av landets sjöar riskerar att drabbas\r\nav försurning om ytterligare effektiva åtgärder ej\r\ngenomförs. I ett försök att uppskatta\r\nvärdeförlusten som våra försurade sjöar utgör\r\nhamnar summorna hittills på 1--2 miljarder.</pre><pre>En undersökning från Lunds universitet visar att\r\nskadorna på Halland och Skånes skogar nu är så\r\nomfattande att de ekonomiska förlusterna\r\nförmodligen kommer att kunna räknas i hundratals\r\nmiljoner kronor om året.</pre><pre>En stark oro finns att ytterligare stress för träden,\r\nt.ex. en torrsommar, kan utlösa en omfattande\r\nskogsdöd. Då är insatser för sent.</pre><pre>Det mest oroande är de tröskeleffekter som kan\r\ninträffa i våra marker, vilket betyder att när bl.a.\r\npH-värdet sjunkit ned till en viss gräns kan det\r\nrelativt snabbt ske kemiska och därmed biologiska\r\nförändringar i marken som bl.a. snabbt minskar\r\nträdens överlevnadsgrad. Även kvävemättnaden\r\nger tröskeleffekter. Allvarligt är också att markens\r\ninnehåll av ämnen som neutraliserar det sura\r\nnedfallet, på många håll närmare sig kritiska\r\nnivåer.</pre><pre>I delar av Skåne, västkusten, Småland och Blekinge\r\när vi nu nära ett pH-värde i marken där det plötsligt\r\nkan ske dramatiska förändringar i markens\r\nnaturliga kemiska balans. Sjunker pH-värdet\r\nytterligare frigörs bl.a. giftiga metaller -- t.ex.\r\naluminium som normalt är bundet och inte\r\npåverkar biosfären -- och både växter och djur dör.</pre><pre>Även försurningen av marker i Norrland inger stor\r\noro. Beroende på bl.a. jordart är stora områden\r\nhårt drabbade av försurningen, och vidsträckta\r\nområden tycks ha liten motståndskraft mot\r\nytterligare försurande nederbörd.</pre><pre>På några års sikt -- kanske kortare tid -- hotas\r\nskogstillväxten och timmerkvaliteten och därmed\r\nstora ekologiska och ekonomiska värden.</pre><pre>Sverige måste vidta egna åtgärder för att minska\r\nvåra inhemska utsläpp av svavel och kväveoxider;\r\ndet är fråga om att minska vägtrafiken,\r\neffektivisera energisektorn, åtgärder i jord- och\r\nskogsbruket, m.m.</pre><pre>Riksdagen har tidigare på initiativ från\r\nVänsterpartiet debatterat försurningen. Många\r\nmenar nu att det kanske är Sveriges allvarligaste\r\nmiljöproblem.</pre><pre>Olof Johansson har många gånger tidigare berättat\r\nvad som tidigare gjorts och vad regeringen skulle\r\nvilja göra.</pre><pre>Men jag undrar vad regeringen tänker vidta för\r\nåtgärder nu med anledning av det allt akutare\r\nförsurningsläget -- frånsett ökade kalkningsinsatser\r\nsom jag antar är en självklarhet i de svåra lägen som\r\nnu råder.</pre><pre>Jag vill därför fråga miljöministern:</pre><pre>1.  Vilka åtgärder kommer regeringen att vidta nu\r\nmed anledning av det akuta försurningsläget?</pre><pre>2.  Vilka åtgärder tänker regeringen vidta för att\r\nfastställda mål beträffande reduceringen av\r\nkväveoxidutsläppen skall nås?</pre><pre>1992/93:56 av Rosa Östh (c) till jordbruksministern\r\nom alternativa metoder för äggproduktionen:</pre><pre>Riksdagen antog 1988 djurskyddslagen, som i vissa\r\navseenden kraftigt skärpte bestämmelserna vid\r\ndjurhållning.</pre><pre>Beslutet innebar bl.a. att burhönsen skulle slippa ut\r\nur sina burar senast 1998.</pre><pre>När beslutet fattades stod det tämligen klart för alla\r\ninitierade att några bra alternativ till\r\nburhönsuppfödning knappast existerade. Då\r\nbortser jag från de mindre enheter som har mycket\r\nliten betydelse för landets äggproduktion. För att\r\nmöjliggöra en övergång till andra former krävdes\r\nalltså satsningar på forsknings- och\r\nutvecklingsprojekt.</pre><pre>Riksdagen beslöt att det 1993 skall göras en\r\nutvärdering av de alternativa sätt att hålla höns som\r\nkommit fram. De nya systemen får inte vara sämre,\r\nvare sig för hönsen eller för hönsskötarna, än\r\ntidigare system, heter det.</pre><pre>En oro fanns i sammanhanget, vilket bl.a. kom till\r\nuttryck i en Centermotion, beträffande möjligheten\r\nför svenska äggproducenter att med de nya\r\nbestämmelserna, hävda sig i konkurrensen med\r\nutländska producenter. Tillgängliga uppgifter\r\npekade bl.a. på ökade kostnader vid produktion\r\nmed frigående höns än vid produktion i burar. I\r\nkonsekvens med det uppsatta målet för svensk\r\näggproduktion krävdes i reservationen\r\nimportförbud av ägg som värpts av utländska\r\nburhöns.</pre><pre>Nu är vi snart framme vid den av riksdagen\r\nuppsatta kontrollstationen 1993. Då skall det\r\nutvärderas om och i så fall vilka alternativa metoder\r\ntill burhållning som framkommit.</pre><pre>Av intresse är då att se hur regeringen och statliga\r\norgan uppmuntrar tillkomsten av sådana alternativ\r\nsom riksdagen krävt. Det är inte minst av intresse\r\nmot bakgrund av att det närmare samarbete med\r\nEG som nu inletts, dels genom antagandet av EES-\r\navtalet, dels ansökan om medlemskapet i EG. I\r\nsammanhanget har Sveriges hårda miljökrav\r\nframhållits som en konkurrensfördel på den\r\neuropeiska marknaden.</pre><pre>Att det finns vissa motsättningar mellan de som\r\nföreträder nya system och de som gjort stora\r\ninvesteringar i de mer traditionella systemen är inte\r\nsärskilt förvånande. Mer anmärkningsvärt är det\r\nnär ledande experter, som på nuvarande stadium,\r\nborde förhålla sig någorlunda objektiva närmast\r\nomöjligförklarar alternativa system. Om utsagor i\r\nden riktningen blir ledande i debatten riskerar\r\nviktig forskning och försöksverksamhet att gå\r\nförlorad.</pre><pre>Mot bakgrund av vad som ovan anförts vill jag fråga\r\njordbruksministern:</pre><pre>Är regeringens arbete inriktat på att riksdagens\r\nbeslut från 1988 skall fullföljas?</pre><pre>Vilka åtgärder vidtar regeringen för att i praktiken\r\nmöjliggöra att försöksverksamhet med alternativa\r\nmetoder för äggproduktion kan genomföras?</pre><pre>10 §  Anmälan om frågor</pre><pre>Anmäldes att följande frågor framställts</pre><pre>den 26 november</pre><pre>1992/93:236 av Kent Carlsson (s) till statsrådet\r\nBeatrice Ask om åtgärder för att hindra\r\ndiskriminering av homosexuella:</pre><pre>Enligt uppgifter i massmedia har en lärare i\r\nGöteborg tvingats sluta sin tjänst som lärare för\r\nbarnen till de franska familjer som arbetar på Volvo\r\npå grund av att han är homosexuell.</pre><pre>De ansvariga i Göteborg har genom sitt agerande\r\nklart brutit mot de uttalande som riksdagen gjort\r\nom att diskriminering av homosexuella inte får\r\nförekomma.</pre><pre>Jag vill därför fråga statsrådet Ask:</pre><pre>Vilka åtgärder kommer regeringen att vidta för att\r\nstoppa denna typ av diskriminering av\r\nhomosexuella?</pre><pre>1992/93:237 av Lars Björkman (m) till statsrådet Bo\r\nLundgren om Riksskatteverkets förhandsbesked:</pre><pre>Möjligheten för medborgare att vända sig till\r\nRiksskatteverket för att få ett förhandsbesked är en\r\nbra säkerhetsventil.</pre><pre>I takt med att skattelagstiftningen blir allt mer\r\nomfattande är det svårare att överblicka\r\nkonsekvenserna av tänkta transaktioner. I alla\r\naffärer är det slutresultatet efter skatt som är\r\nintressant. Riksskatteverkets bedömning i ärendet\r\när därför viktig och påverkar självfallet upplägget\r\nav den tänkta affären. Det är därför närmast\r\nsjälvklart att handläggningstiden bör vara kort.</pre><pre>Tyvärr har frågeställare upplevt att det tagit lång tid\r\ninnan besked kommit och därmed har möjligheten\r\natt genomföra tänkta transaktioner, anpassade till\r\nRSV:s besked, minskat.</pre><pre>Vilka åtgärder är skatteministern beredd att\r\nmedverka till så att förhandsbesked avges inom\r\nrimlig tid?</pre><pre>1992/93:238 av Torgny Larsson (s) till\r\nkulturministern om åtgärder mot rasism:</pre><pre>I allt fler europeiska länder breder hatet mot\r\nfrämlingar och oliktänkande ut sig allt mer. Vårt\r\nsödra grannland Tyskland har under den senaste\r\ntiden skakats av flera illdåd som skadat eller dödat\r\nmänniskor med avvikande härkomst, kultur eller\r\nreligion.</pre><pre>Även i vårt land syns nu fler tecken på att detta våld\r\noch hat tilltar. Exempelvis har nu två judiska\r\nbegravningsplatser vandaliserats, vilket av\r\nnaturliga skäl oroat många människor.</pre><pre>Med anledning av detta vill jag fråga\r\nkulturministern:</pre><pre>Vilka åtgärder ämnar regeringen vidta för att\r\nförhindra att denna form av våld och skadegörelse\r\nytterligare sprids?</pre><pre>1992/93:239 av Ingela Thalén (s) till\r\narbetsmarknadsministern om rekryteringsstödet\r\ntill företag med skatteskulder m.m.:</pre><pre>Dagens Nyheter hävdar, efter att ha undersökt 60\r\nslumpmässigt utvalda företag, att vart femte\r\nföretag som får rekryteringsstöd från AMS är\r\nskyldig staten moms, källskatter eller\r\narbetsgivaravgifter.</pre><pre>I nuvarande arbetsmarknadspolitiska läge är AMS\r\noch arbetsförmedlingarna hårt belastade.</pre><pre>Men det är oacceptabelt att företag som undandrar\r\nsig sina skyldigheter mot staten samtidigt tar emot\r\nstatliga bidrag. Samhället måste också med all kraft\r\nbekämpa den ekonomiska brottsligheten.</pre><pre>Mot denna bakgrund vill jag ställa följande fråga till\r\narbetsmarknadsministern:</pre><pre>Vilka åtgärder avser arbetsmarknadsministern\r\nvidta för att förhindrar att företag som inte fullgör\r\nsina skyldigheter i form av att betala skatt m.m. får\r\narbetsmarknadspolitiskt stöd?</pre><pre>1992/93:240 av Torgny Larsson (s) till\r\nkulturministern om åtgärder för att hindra\r\ndiskriminering av homosexuella:</pre><pre>I Göteborg har en manlig homosexuell lärare\r\ntvingats bort från sin lärartjänst på grund av att han\r\nbor tillsammans med en annan man. Några\r\nanmärkningar mot hans uppträdande finns inte.\r\nTvärtom uttalar såväl stadsdelsnämndsförvaltning\r\nsom skolledning sitt fulla förtroende för honom.\r\nÄndå ger man efter för föräldrakrav om avsked.</pre><pre>Vilka åtgärder ämnar regeringen vidta för att\r\nförhindra att diskriminering på grund av\r\nhomosexualitet fortsätter?</pre><pre>1992/93:241 av John Bouvin (nyd) till\r\njustitieministern om åtgärder mot s.k. fistfucking:</pre><pre>Gällande rätt är att det är tillåtet att skildra och\r\nsprida s.k. fistfucking i rörliga bilder, t.ex. i TV och\r\npå videogram. Fistfucking innebär att hela eller\r\ndelar av en hand förs in i slidan eller i ändtarmen.\r\nUtan tvekan framkallar handlingen både akuta\r\nvävnadsskador och stor smärta. Till\r\nkvinnojourerna söker sig många förtvivlade\r\nkvinnor som vittnar om hur deras män, inspirerade\r\nav våldspornografiska filmer, utsatt dem för\r\nsexuellt våld, fistfucking. Det finns ett uppenbart\r\nsamband mellan sexuella övergrepp mot kvinnor\r\noch pervers våldspornografi. Den nuvarande\r\nlagstiftningen räcker inte till för att stoppa\r\nskildringen och spridningen av sådan\r\nvåldspornografi. Ett mera långtgående förbud\r\nskulle sannolikt bidra till att rädda många kvinnor\r\noch barn från sexuellt våld och perversiteter. Men\r\nett sådant förbud skulle uppenbarligen komma i\r\nkonflikt med yttrandefriheten. Ytterst handlar det\r\nom vem rättsordningen skall skydda, kvinnorna\r\noch barnen, de värnlösa brottsoffren eller\r\nvåldspornografins profitörer.</pre><pre>Jag vill fråga justitieministern om hon är beredd att\r\nmedverka till en skärpning av lagstiftningen så att\r\nfistfucking och liknande perversiteter omfattas av\r\nförbudet mot olaga våldsskildring?</pre><pre>1992/93:242 av Eva Zetterberg (v) till\r\nsocialministern om mellanstadiets\r\nfritidsverksamhet:</pre><pre>Enligt socialtjänstlagen har kommunerna ett ansvar\r\nför omsorg för barn upp till 12 år. I går bestämde sig\r\nden borgerliga majoriteten i Stockholms stadshus\r\nför att avskaffa mellanstadiets fritidsverksamhet.</pre><pre>Jag vill därför fråga socialministern:</pre><pre>Vad avser regeringen vidta för åtgärder mot de\r\nkommuner som bryter mot socialtjänstlagen när de\r\navskaffar mellanstadiets fritidsverksamhet?</pre><pre>1992/93:243 av Bertil Måbrink (v) till statsrådet Ulf\r\nDinkelspiel om krigsmaterielexporten till\r\nIndonesien:</pre><pre>Indonesien är en militärdiktatur, som grovt kränker\r\nde mänskliga rättigheterna i såväl Indonesien såväl\r\noch Östtimor som i Västpapua. Sverige har fördömt\r\nIndonesiens folkrättsvidriga ockupation av och\r\nvåldsbrott i Östtimor, bl.a. massakern i Dili den 12\r\nnovember 1991. Trots detta och trots Europarådets\r\nrekommendation om vapenembargo mot\r\nIndonesien beviljas fortfarande tillstånd för export\r\nav krigsmateriel dit. Denna export ökade 1991 till\r\n1,782 miljoner kronor. Första halvåret i år uppgick\r\nden till 0,65 miljoner kronor.</pre><pre>Uppenbarligen strävar regeringen efter att öka\r\nhandeln i övrigt med Indonesien och stimulera\r\nsvenska investeringar i detta låglöneland. I\r\nseptember besökte den indonesiske\r\nhandelsministern Sverige, och samma månad\r\nbesökte industriminister Per Westerberg\r\nIndonesien och träffade även diktatorn general\r\nSuharto. Exportkreditnämnden har låtit förstå att\r\nIndonesien kan komma i fråga för exportkrediter.</pre><pre>Mot bakgrund av detta vill jag fråga statsrådet:</pre><pre>Avser regeringen att fortsätta att bevilja tillstånd\r\nför krigsmaterielexport till Indonesien?</pre><pre>1992/93:244 av Bertil Måbrink (v) till\r\nutrikesministern om Cambodja:</pre><pre>FN genomför sin största fredsbevarande operation\r\nnågonsin i Cambodja. Målet -- att skapa fredliga\r\nförhållanden så att demokratiska val kan hållas --\r\nmåste uppnås, om ej kommer FN:s prestige att\r\nskadas allvarligt. I dag ser det emellertid mörkt ut.\r\nPol Pots röda khmerer vägrar att samarbeta med\r\nFN-styrkan UNTAC och låta sig avväpnas. De har\r\nutfärdat en krigsförklirng mot UNTAC. Det kan bli\r\nsvårt att genomföra valet i maj som planerat. FN-\r\nsoldaterna måste nu ägna större uppmärksamhet åt\r\natt avskräcka från brott mot vapenvilan, sade\r\ngeneralsekreterare Boutros-Gahli i en rapport i\r\nförra veckan.</pre><pre>Om valen inte kan genomföras i maj, finns två\r\nmöjligheter. Antingen måste FN förstärka och\r\nsannolikt också förlänga UNTAC:s uppdrag eller\r\nockså lämnas fältet fritt för Pol Pot att fullfölja sin\r\nstrategi för att återerövra makten i landet. Det\r\nskulle innebära en ny katastrof för det\r\ncambodjanska folket och en massflykt ur landet,\r\nsom skulle medföra enorma påfrestningar för\r\ngrannarna Vietnam och Thailand och för FN.</pre><pre>Mot den bakgrunden vill jag fråga\r\nutrikesministern:</pre><pre>Avser regeringen att ta något initiativ i FN för att\r\nförstärka och eventuellt förlänga FN-insatsen i\r\nCambodja?</pre><pre>1992/93:245 av Georg Andersson (s) till\r\narbetsmarknadsministern om\r\narbetsmarknadspolitiska åtgärder:</pre><pre>Allt oftare kan man i dagstidningar läsa om att\r\nelever tvingas avbryta sin\r\narbetsmarknadsutbildning på grund av att\r\narbetsförmedlingarna saknar pengar. Vid besök på\r\narbetsförmedlingarna i Västerbottens län har jag\r\ntvingats konstatera att många nu saknar medel för\r\natt kunna erbjuda utbildning eller\r\nberedskapsarbete. Inte heller\r\narbetsmarknadsministerns ''garanti'' om\r\nungdomspraktik kan alltid infrias. Situationen är\r\ndess värre likadan i andra län. I början av nästa år\r\nkommer de arbetsmarknadspolitiska åtgärderna att\r\nsuccessivt minska om AMS skall kunna undgå att\r\növerskrida tilldelade ekonomiska ramar. Detta\r\nkommer att leda till en ytterligare ökning av den\r\nredan starkt växande öppna arbetslösheten.</pre><pre>Med anledning av denna skrämmande situation vill\r\njag fråga arbetsmarknadsminister Börje Hörnlund:</pre><pre>Vilka åtgärder planerar regeringen vidta för att\r\nkunna upprätthålla åtminstone dagens nivå i fråga\r\nom arbetsmarknadspolitiska åtgärder under denna\r\nvinter?</pre><pre>1992/93:246 av Inga Berggren (m) till statsrådet\r\nGörel Thurdin om tillämpningen av plan- och\r\nbygglagen:</pre><pre>En kommun har detaljplanerat ett markområde\r\nutmed en mycket liten del av Sveriges långa\r\nkuststräcka. Den nya bebyggelsen utgör ett bra\r\nexempel på kompletterande bebyggelse, som inte\r\nkan anses vara en ingripande exploatering.\r\nDetaljplanen skulle inte hindra tillgängligheten till\r\nstranden. Länsstyrelsen upphäver det kommunala\r\nbeslutet. Motiven är att mark som är av betydelse\r\nför det rörliga friluftslivet inte bör tas i anspråk för\r\nannat ändamål samt att tillgängligheten till\r\nattraktiva strandområden bör ökas.</pre><pre>Strax intill finns ett kyrkojordsområde. Ett avtal\r\nhar här ingåtts mellan Länsstyrelsen och brukaren\r\nom s.k. skötselersättning (bete för djur). Målet för\r\nskötseln är enligt Länsstyrelsen att de natur- och\r\nkulturhistoriska värdena skall skyddas och vårdas\r\ngenom betesdrift. I det ena fallet anger\r\nLänsstyrelsen att naturmiljön påtagligt skadas,\r\nmedan i det andra fallet är skälet att marken skall\r\nskyddas och vårdas.</pre><pre>Vilka åtgärder är statsrådet beredd att medverka\r\ntill för att det lokala inflytandet skall öka vad gäller\r\nmarkens användning?</pre><pre>1992/93:247 av Patrik Norinder (m) till\r\njordbruksministern om avregleringen av\r\nmejeriprodukter:</pre><pre>För att åstadkomma en marknadsanpassning av\r\nmejerinäringen föreslog den livsmedelspolitiska\r\nutredningen 1989 att utjämningssystemet inom\r\nmejerinäringen skulle avvecklas.</pre><pre>Riksdagen beslutade 1990 att systemet skulle\r\navvecklas, men först den 1 juli 1995 och med 50 %\r\navtrappning den 1 juli 1994.</pre><pre>En förändrad marknadssituation gör nu att det\r\nråder en överlönsamhet vid produktion av ost vilket\r\nger fel signaler till marknaden. Så gynnas t.ex.\r\nSkånemejerier och Falköpings mejerier på övriga\r\nmejeriers bekostnad.</pre><pre>Vilka åtgärder avser jordbruksministern vidta för\r\natt påskynda avregleringen och därmed öka\r\nmarknadsanpassningen av mejeriprodukter inför\r\nett EG-inträde?</pre><pre>1992/93:248 av John Andersson (v) till statsrådet\r\nBo Lundgren om gränskontroll av vapeninnehav:</pre><pre>Det s.k. vapendirektivet beslutades av EG:s\r\nministerråd i juni 1991. Direktivet träder i kraft den\r\n1 januari 1993 och gäller för Sverige i samma\r\nögonblick som EES-avtalet börjar gälla.\r\nGrundprincipen i direktivet är att gränskontrollen\r\nupphör för resande med vapen. Om en månad kan\r\nvi ha dels ett direktiv, dels vår egen lagstiftning.</pre><pre>Med anledning av detta vill jag fråga statsrådet Bo\r\nLundgren:</pre><pre>Hur kommer regeringen att hantera denna\r\nsituation?</pre><pre>1992/93:249 av Sten Andersson i Malmö (m) till\r\nstatsrådet Ulf Dinkelspiel om\r\nkonkurrensneutraliteten och den europeiska\r\nvarvsindustrin:</pre><pre>En av poängerna med EG är att ingen medlem\r\nensidigt skall kunna besluta om åtgärder, vilka\r\ninnebär konkurrensfördelar gentemot andra\r\nmedlemsländer.</pre><pre>Dock har EG tillåtit att skeppsvarv i östra Tyskland\r\nunder en omstruktureringsfas skall erhålla\r\nsubventioner i en omfattning som saknas\r\nannorstädes inom gemenskapen.</pre><pre>Enligt uppgift har nu Danmark beslutat att möta\r\ndenna konkurrens genom att öka\r\nsubventionsgraden till landets nybyggnadsvarv.\r\nDetta drabbar även i förlängningen svenska varv,\r\nvilka redan i dag befinner sig i en besvärlig\r\nkonkurrenssituation jämfört med vissa EG-länder.</pre><pre>Vilka möjligheter har Sverige när EES-avtalet trätt\r\ni kraft, att verka för konkurrensneutralitet mellan\r\nländerna?</pre><pre>1992/93:250 av Birger Andersson (c) till\r\nutbildningsministern om studentbostäder:</pre><pre>Sedan hösten 1991 har en väsentlig utbyggnad av\r\nden högre utbildningen skett. Regeringens avsikt är\r\natt fortsätta ökningen av antalet platser. Men för\r\ngoda studieresultat behövs bra bostäder till rimliga\r\nkostnader för de studerande.</pre><pre>Vilka åtgärder har utbildningsministern vidtagit för\r\natt underlätta berörda kommuners\r\nbostadsplanering för de studerande?</pre><pre>1992/93:251 av Birger Andersson (c) till statsrådet\r\nReidunn Laurén om godtrosförvärv av lösöre:</pre><pre>Stöldgods säljs i stor omfattning. Tillämpningen av\r\nreglerna om godtrosförvärv av lösöre synes inte\r\nförhindra att det alltid finns köpare av stöldgods.</pre><pre>Avser statsrådet att snarast undersöka\r\ntillämpningen av lagen om godtrosförvärv av\r\nlösöre?</pre><pre>1992/93:252 av Ulrica Messing (s) till\r\narbetsmarknadsministern om ytterligare medel till\r\nlänsarbetsnämnderna:</pre><pre>Arbetslösheten fortsätter att stiga oroväckande.\r\nNya varsel ligger och väntar. Allt fler unga och\r\ngamla kastas ut i bidragsberoende då deras\r\narbetsuppgifter inte längre finns kvar.</pre><pre>Länsarbetsnämnderna runt om i landet arbetar för\r\nhögtryck. Trots att deras nya budgetår endast har\r\nvarat i några få månader börjar pengarna ta slut.\r\nDetta har hänt Gävleborgs län liksom flera andra\r\nlän i landet.</pre><pre>Om regeringen inte tillskjuter ytterligare pengar till\r\nutbildningsplatser m.m. stiger den öppna\r\narbetslösheten ytterligare.</pre><pre>Kommer arbetsmarknadsminister Börje Hörnlund\r\natt föreslå extra pengar till länsarbetsnämnderna?</pre><pre>1992/93:253 av Leif Marklund (s) till\r\narbetsmarknadsministern om försöksverksamheten\r\nmed arbetslivsutveckling:</pre><pre>I proposition 1992/93:50 under avsnittet\r\nArbetsmarknadsdepartementet föreslås en\r\nförsöksverksamhet där arbetslösa som uppbär a-\r\nkasseersättning skall erbjudas delta i aktiviteter för\r\natt bibehålla kontakten med arbetslivet. Detta är i\r\noch för sig ett helt nytt sätt att påvisa arbetslinjen.</pre><pre>Det finns uppenbar risk att de som anvisats till\r\narbetslivsutveckling kommer att ersätta ordinarie\r\narbeten. Ett bra exempel är skogsbruket i\r\nsysselsättningssvaga områden.</pre><pre>Kommer arbetsmarknadsministern utforma\r\nförordningen så att uppsägningar och\r\npermitteringar inte ersätts av arbetskraft med\r\narbetslivsutvecklingsanvisning?</pre><pre>1992/93:254 av Tage Påhlsson (c) till civilministern\r\nom lagen om prisinformation:</pre><pre>Den s.k. prisinformationslagen, som antogs av\r\nriksdagen för drygt ett år sedan med ikraftträdande\r\nden 1 januari 1992, innehåller vissa avsnitt som är\r\nonödiga och till problem för handeln.</pre><pre>Inom branschen anser man lagen i princip vara\r\növerflödig -- speciellt när det gäller kravet på\r\nbutikerna om skyldighet att i skyltfönstren ange\r\npriser på eller i omedelbar anslutning till varorna.\r\nDels orsakar detta krav mycket merarbete och\r\nkostnader, som i slutänden måste läggas på priset,\r\ndels menar man att det inte finns något uttalat krav\r\nfrån konsumenterna om en sådan information.\r\nDessutom ligger det helt naturligt i varje säljande\r\nföretags intresse att lämna prisinformation på det\r\nsätt som tillgodoser kundernas önskemål utan\r\nlagens anvisningar.</pre><pre>Jag vill med anledning härav fråga civilministern:</pre><pre>Har statsrådet uppmärksammat problemen med\r\nlagens krav på prisinformation i skyltfönstren, och\r\nvilka åtgärder avser regeringen i så fall att vidta för\r\natt anpassa lagtexten till realistiska krav på\r\nhandeln?</pre><pre>1992/93:255 av Bertil Danielsson (m) till statsrådet\r\nGörel Thurdin om detaljplanen för\r\nhandelsändamål:</pre><pre>Riksdagen beslöt den 19 februari 1992 på förslag av\r\nregeringen, proposition 1991/92:51, att göra sådan\r\nändring i PBL att kommunerna inte längre kommer\r\natt ha möjlighet att i detaljplan precisera\r\nhandelsändamålet till viss form av handel.\r\nÄndringen innebär att en bättre konkurrens skall\r\nkunna uppnås.</pre><pre>Bostadsutskottet anförde i sitt betänkande att det\r\ninte kunde anses tillfredsställande att den något\r\nförändrade synen på konkurrensens betydelse inte\r\nfår genomslagskraft också i gällande planer, och att\r\ndenna fråga kan behöva övervägas i ett större\r\nsammanhang. Riksdagen beslöt att uppdraga åt\r\nregeringen att bedöma i vilka former dessa\r\növerväganden bör ske. Av framför allt\r\nkonkurrensskäl är det angeläget att den föreslagna\r\nförändringen snarast genomförs. Något\r\nregeringsförslag har ännu inte förelagts riksdagen\r\ntrots att det nu gått nio månader sedan riksdagen\r\ngav regeringen detta uppdrag.</pre><pre>När avser regeringen att lägga proposition om\r\nändring i PBL avseende gällande detaljplaner för\r\nhandelsändamål?</pre><pre>1992/93:256 av Jerzy Einhorn (kds) till\r\nutbildningsministern om löntagarfondsmedel till\r\nforskning:</pre><pre>En av de planerade användningarna av\r\nlöntagarfonderna är medicinsk forskning. Det vore\r\nav värde att få information om regeringens aktuella\r\növerväganden i den frågan.</pre><pre>Nya sektorer av forskningen har alltid sämre\r\nmöjligheter att erhålla resurser. Hit hör\r\nomvårdnadsforskning,\r\nhälsoinformationsforskning och studier över\r\nmetoder för kvalitetssäkring inom vården.\r\nPotentialen för inhämtande av ny information är\r\nbetydande. Tillskott av resurser skulle möjliggöra\r\nökad forskarrekrytering.</pre><pre>Detta gäller patienternas och de anhörigas\r\npsykologiska behov och personalens som sköter\r\nsvårt sjuka psykologiska problem.</pre><pre>Våra kunskaper om orsaker till olika sjukdomar\r\noch möjligheter att förebygga dem har ökat snabbt.\r\nDet behövs en ny kunskap om hur information skall\r\nförmedlas utan att skrämma. Mångfalden inom\r\nsjukvården, bl.a. införandet av köp- och\r\nsäljsystem, prestationsersättning etc. har\r\naktualiserat behovet av kvalitetsuppföljning och\r\nkvalitetssäkring.</pre><pre>Överväger statsrådet att medel från löntagarfonder\r\nskall kunna tillföras även dessa nya\r\nforskningsområden?</pre><pre>1992/93:257 av Bengt Hurtig (v) till\r\nkommunikationsministern om Sallabanan, m.m.:</pre><pre>Nu tas ett första steg mot nordisk exploatering av\r\nnaturrikedomarna på Kolahalvön. Norsk Hydro\r\nhar gått in som delägare vid en fosfatgruva i\r\nKirovsk och avser att öka brytningen av fosfat från\r\n0,5 till 2 miljoner kubikmeter. Fosfaten torde\r\nkomma att transporteras längs järnvägen\r\nMurmansk--S:t Petersburg för utskeppning. Både\r\njärnvägen och hamnen har otillräcklig kapacitet,\r\nvarför avsevärda väntetider kan komma att uppstå.\r\nBästa transportvägen vore järnvägen via Salla, men\r\ndet fordrar iståndsättande av den bandelen mellan\r\nfinska gränsen mot Ryssland och ryska Kovdor. En\r\nomaxlingsstation i Haparanda skulle också\r\nunderlätta en sådan järnvägstransport. Jag vill\r\ndärför fråga kommunikationsministern:</pre><pre>Är kommunikationsministern beredd att ta något\r\ninitiativ för att skynda på öppnandet av Sallabanan\r\noch byggandet av omaxlingsstation i Haparanda?</pre><pre>1992/93:258 av Eva Zetterberg (v) till civilministern\r\nom Bibelkommissionens direktiv:</pre><pre>Den statliga Bibelkommissionen tillsattes för ca 20\r\når sedan och har hittills presenterat\r\nnyöversättningar på Nya testamentet och delar av\r\nGamla testamentet av hög klass.</pre><pre>Direktiven behandlar huvudsakligen vilka\r\nhebreiska urkunder som skall användas samt vilken\r\nsvensk språkform nyöversättningen skall ha.</pre><pre>Under kommissionens arbete har önskemål\r\nkommit från bl.a. Kvinnornas alternativa\r\nkyrkomöte att nyöversättningen borde förses med\r\nett förord om Bibelns kvinnosyn.</pre><pre>Den av Svenska kyrkan nyligen utgivna ''Lilla\r\nboken om kristen tro'' har på samma sätt kritierats\r\nför en gammaldags kvinnosyn.</pre><pre>Jag vill därför fråga civilministern:</pre><pre>Avser regeringen att komplettera\r\nBibelkommissionens direktiv eller på annat sätt\r\nförändra kyrkans kvinnosyn?</pre><pre>1992/93:259 av Eva Zetterberg (v) till statsrådet Bo\r\nLundgren om en parlamentarisk grupp rörande\r\nbostadspolitiken:</pre><pre>Regeringen har i dagarna inrättat en\r\nbostadspolitisk delegation med representanter från\r\nolika departement. Vänsterpartiet välkomnar detta\r\ninitiativ och antar att det är det första steget i att\r\nåterskapa ett bostadsdepartement. Inte minst mot\r\nbakgrund av det fria fall som nu drabbar bygg- och\r\nbostadssektorn är det viktigt, att denna sektor kan\r\nfå en seriös behandling inom ett eget departement.</pre><pre>Ett stöd till denna återuppbyggnad av en seriös\r\nbostadspolitik är att denna delegation kompletteras\r\nmed en parlamentarisk grupp med deltagare från\r\nalla riksdagspartier. Till gruppen hör experter från\r\nberörda organisationer, myndigheter och andra\r\nintressenter.</pre><pre>En av de första uppgifterna bör vara hur\r\nbostadssubventionerna skall förändras så de\r\nanvänds på ett mer fördelningspolitiskt korrekt\r\nsätt, dvs. att subventionerna i högre grad går till\r\nlåginkomsttagare.</pre><pre>Kommer statsrådet att verka för att en sådan\r\nparlamentarisk grupp tillsätts?</pre><pre>1992/93:260 av Ylva Annerstedt (fp) till\r\narbetsmarknadsministern om de statliga\r\nlönebidragen:</pre><pre>Nyligen har det avslöjats att statliga lönebidrag\r\nutbetalats till företag och föreningar med skulder\r\nför skatt och arbetsgivaravgifter.</pre><pre>Dessa avslöjanden har fått länsstyrelserna att\r\ninnehålla sina lönebidrag för kommande månad,\r\ntills en undersökning har gjorts. Bland dem som nu\r\ninte får några pengar, finns det t.ex.\r\nidrottsföreningar, som har anställt personal som är\r\nsvårplacerad på arbetsmarknaden.</pre><pre>När föreningarna inte får det bidrag som de räknat\r\nmed, kan de dels inte betala lön till dessa personer,\r\ndels inte betala arbetsgivaravgifter den 18\r\ndecember. De blir då restförda och blir automatiskt\r\nregistrerade som föreningar som fuskar med\r\narbetsgivaravgifter. I förlängningen kommer de\r\nanställda att bli av med sina arbeten.</pre><pre>Med anledning av ovanstående vill jag ställa\r\nföljande fråga till arbetsmarknadsministern:</pre><pre>Vilka åtgärder avser arbetsmarknadsministern\r\nvidta för att rädda jobben för de\r\nlönebidragsanställda?</pre><pre>1992/93:261 av Inger Gustavsson (fp) till statsrådet\r\nBeatrice Ask om idrott i den nya läroplanen:</pre><pre>Alltsedan utredningsförslaget till ny läroplan\r\npresenterades har synpunkter från flera håll hörts\r\nnär det gäller en kraftig reducering av ämnet\r\nskolidrott. Idrottslärare, elever, forskare och\r\nidrottsorganisationerna fördömer förslaget.\r\nFolkhälsan kan bli lidande om förslaget genomförs.\r\nFler kommer att drabbas av skador senare i\r\narbetslivet om de inte i sin ungdom har fått ett\r\nrikligt inslag av idrottsutövning i skolan. En lucka i\r\nett teoretiskt ämne kan ofta kompletteras senare i\r\nlivet, men en lucka i idrottslig träning är mycket\r\nsvårare att komplettera i vuxen ålder.</pre><pre>Ämnet idrott utgör också ett välkommet avbrott för\r\nmånga elever så att de kan tillgodogöra sig\r\ninlärningen på ett bättre sätt efter utförd\r\nidrottsprestation.</pre><pre>Med anledning av ovanstående vill jag ställa\r\nföljande fråga till statsrådet:</pre><pre>Avser statsrådet beakta idrottens betydelse för\r\ninlärning och hälsa när det gäller antalet\r\nobligatoriska timmar för ämnet idrott i den nya\r\nläroplanen?</pre><pre>1992/93:262 av Ylva Annerstedt (fp) till\r\nsocialministern om Kina och de mänskliga\r\nrättigheterna:</pre><pre>Under några dagar har statsrådet varit värd för den\r\nkinesiske vice premiärministern Zhu Rhongji och\r\nhans delegation.</pre><pre>Rapporterna om Kinas övergrepp mot de\r\nmänskliga rättigheterna både i Tibet och i Kina har\r\ninte minskat i antal. Godtyckliga fängslanden och\r\nrättegångar förekommer ständigt, och grymheterna\r\ni Tibet fortsätter som förut.</pre><pre>Med anledning av ovanstående vill jag ställa\r\nföljande fråga till vice statsministern:</pre><pre>Vilka krav för förbättrande av de mänskliga\r\nrättigheterna har vice statsministern ställt till sin\r\nkinesiske kollega?</pre><pre>1992/93:263 av Bo Finnkvist (s) till\r\nnäringsministern om Cityvarvet:</pre><pre>Regeringen har sagt nej till Göteborgs kommuns\r\noch Länsstyrelsens begäran om en snabbutredning\r\nav möjligheterna till fortsatt drift av Cityvarvet.</pre><pre>Med anledning av detta vill jag fråga\r\nnäringsministern hur regeringen avser att hantera\r\nfrågan om Cityvarvet?</pre><pre>1992/93:264 av Eva Johansson (s) till statsrådet\r\nBeatrice Ask om individuell hjälp till skolelever:</pre><pre>Klasstorleken och skolornas möjligheter att stödja\r\neleverna individuellt har tidigare varit föremål för\r\nfrågor till skolministern. Hon har då, med\r\nhänvisning till att inte statistiken finns framme, inte\r\nvelat diskutera situationen.</pre><pre>Nu finns det statistik, bl.a. från\r\nKommunförbundet, som visar att det blir fler barn\r\ni varje klass, att speciallärarresurserna minskar, att\r\ntalpedagogresurserna minskar, att\r\nstödundervisning i mindre grupper minskar och att\r\nresurserna för grupptimmar och delade klasser\r\nminskar.</pre><pre>Jag vill mot den här bakgrunden fråga\r\nskolministern vilka åtgärder hon är beredd att\r\nmedverka till som kan öka skolans möjligheter att\r\nge eleverna det individuella stöd som många\r\nbehöver.</pre><pre>1992/93:265 av Kristina Svensson (s) till\r\nutrikesministern om FN-soldater till Somalia:</pre><pre>FN:s generalsekreterare har vädjat till Sverige om\r\natt skicka FN-soldater till Somalia för att skydda\r\nmatleveranser som kommer in i landet för att\r\nmildra svältkatastrofen.</pre><pre>Den svenska regeringen har svarat nej på\r\ngeneralsekreterarens förfrågan. USA erbjuder sig\r\nnu att skicka 30 000 soldater till Somalia.</pre><pre>Ett villkor för insatsen är dock att detta sker inom\r\nramen för en flernationell insats.</pre><pre>Kommer den svenska regeringen nu att ompröva\r\nsitt beslut att inte skicka FN-soldater till Somalia?</pre><pre>11 §  Kammaren åtskildes kl. 12.42.</pre><pre>Förhandlingarna leddes</pre><pre>av talmannen från sammanträdets början t.o.m. 4 §\r\nanf. 36 (delvis) och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}