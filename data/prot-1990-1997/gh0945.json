{"dokumentstatus":{"dokument":{"hangar_id":"2349311","dok_id":"GH0945","rm":"1993/94","beteckning":"45","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"45","slutnummer":"0","datum":"1993-12-16 00:00:00","systemdatum":"2005-10-27 13:38:20","publicerad":"1993-12-16 00:00:00","titel":"Riksdagens snabbprotokoll 1993/94:45 Torsdagen den 16 december","subtitel":null,"status":null,"htmlformat":null,"relaterat_id":null,"source":"webbnav","sourceid":"{BDCD2B1C-1947-4030-858D-D1EC4E3C28A7}","dokument_url_text":"http://data.riksdagen.se/dokument/GH0945/text","dokument_url_html":"http://data.riksdagen.se/dokument/GH0945","dokumentstatus_url_xml":"http://data.riksdagen.se/dokumentstatus/GH0945","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:45</div>\r\n<div class=\"sidhuvud_datum\">Torsdagen den 16 december</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Val av ordförande och två ledamöter i\r\nStatsrådsarvodesnämnden</pre><pre>Från konstitutionsutskottet hade inkommit\r\nföljande skrivelse:</pre><pre>Riksdagen har den 8 december 1993 beslutat om\r\ninrättande av Statsrådsarvodesnämnden (skr.\r\n1992/93:240, bet. 1993/94:KU11, rskr. 1993/94:62,\r\n63). Nämnden skall bestå av ordförande och två\r\nandra ledamöter. De väljs var för sig av riksdagen\r\nefter varje ordinarie val till riksdagen för tiden intill\r\ndess nytt val till nämnden har ägt rum. Val första\r\ngången gäller för tiden från valet intill dess nytt val\r\nhar ägt rum.</pre><pre>Val av ledamöter i Statsrådsarvodesnämnden\r\nbereds av konstitutionsutskottet.</pre><pre>Beslutet innebär ändringar i riksdagsordningen\r\nvilka trädde i kraft den 15 december 1993.</pre><pre>-----</pre><pre>Konstitutionsutskottet föreslår enhälligt</pre><pre>tp9 &gt; att riksdagen för tiden fr.o.m. den 16 december\r\n1993 till dess nytt val har ägt rum till ordförande\r\ni Statsrådsarvodesnämnden väljer\r\nkammarrättspresidenten Henry Montgomery\r\noch till ledamöter hovrättspresidenten Birgitta\r\nBlom och regeringsrådet Elisabeth Palm.</pre><pre>Stockholm den 15 december 1993</pre><pre>På konstitutionsutskottets vägnar</pre><pre>Bertil Fiskesjö</pre><pre>Kammaren biföll konstitutionsutskottets förslag\r\noch utsåg därmed -- för tiden från valet till dess\r\nnytt val har ägt rum -- till</pre><pre>ordförande i Statsrådsarvodesnämnden</pre><pre>Henry Montgomery</pre><pre>ledamöter i Statsrådsarvodesnämnden</pre><pre>Birgitta Blom</pre><pre>Elisabeth Palm</pre><pre>2 §  Information från regeringen om\r\nGATT</pre><pre>Anf. 1  Statsrådet ULF DINKELSPIEL\r\n(m):</pre><pre>Fru talman! Det är med stor tillfredsställelse som\r\njag konstaterar att de internationella\r\nfrihandelsförhandlingarna i\r\nGATT/Uruguayrundan nu har avslutats, efter\r\nmer än sju års förhandlingar. Det är den största\r\nuppgörelse som har träffats inom GATT, och den\r\när på så sätt historisk.</pre><pre>Uppgörelsen motverkar protektionistiskt tryck\r\noch inskränker nationalism. GATT-avtalet\r\nbidrar till att öka framtidstron, och det\r\nunderstöder ekonomisk tillväxt. Detta är av\r\nutomordentlig betydelse, inte minst mot\r\nbakgrunden av det besvärliga internationella\r\nkonjunkturläge som vi nu befinner oss i.</pre><pre>Den ökade regionala integration som i dag sker i\r\nEuropa och Nordamerika kompletteras nu med\r\nen global handelsliberalisering. Med\r\növerenskommelsen undviker vi en uppdelning av\r\nvärldsekonomin i olika handelsblock. Därmed\r\nminskar också risken för svåra handelskonflikter.</pre><pre>Överenskommelsen i GATT är av största\r\nbetydelse för världsekonomin i dess helhet. Det\r\ngäller inte minst för u-länderna, som ges ökat\r\ntillträde till i-ländernas marknader.\r\nUtvecklingsländerna tillhör också vinnarna,\r\ngenom avtalets positiva effekter på den\r\ninternationella konjunkturen.</pre><pre>Ökad frihandel och ökat välstånd går hand i\r\nhand. Vi har sett det i Sverige under tidigare\r\ndecennier, och i dag ser vi det i en rad\r\nutvecklingsländer, som reser sig ur\r\nfattigdomsfällan. Avtalet är därför av särskild\r\nbetydelse för de spirande industriländer som, på\r\nmarknadsekonomins grund, nu får ökade\r\nmöjligheter att minska klyftorna till den rika\r\nvärlden.</pre><pre>Överenskommelsen är också glädjande för ett\r\netablerat industriland som Sverige. Avtalet ger\r\nmöjligheter till ett påtagligt uppsving för den\r\nsvenska ekonomin. Vinsterna för svenska\r\nkonsumenter och företag har, när effekterna nått\r\nvår ekonomi fullt ut om cirka tio år, beräknats till\r\n60--80 miljarder kronor per år, dvs. 7 500--10 000\r\nkr om året i välfärdsvinst per svensk. Detta blir\r\nav stor betydelse för framtidstron, tron på tillväxt\r\noch investeringar för att återupprätta Sverige\r\nsom en tillväxt- och företagarnation -- i sin tur av\r\navgörande betydelse för möjligheterna att\r\nkomma till rätta med arbetslösheten.</pre><pre>Fru talman! Genom omfattande tullsänkningar,\r\ninklusive fullständig tullavveckling på viktiga\r\nvaruområden, som stål, läkemedel och papper,\r\nskapas nya marknadsöppningar i både i- och u-\r\nländer. Stödet till jordbruket reformeras, och\r\ngränsskyddet trappas ner. De mångåriga\r\nimportrestriktionerna för tekovaror avvecklas.\r\nGATT:s regelverk utvecklas och förstärks på\r\nviktiga områden, som antidumpning och\r\nsubventioner. Tvistlösningsmekanismen blir\r\neffektivare. För första gången tillskapas ett\r\nregelverk inom GATT för tjänstehandel och för\r\nandra viktiga områden, som immaterialrätt och\r\ninvesteringsvillkor.</pre><pre>GATT ombildas till en organisation och får\r\ndärmed en fastare administration och\r\norganisatorisk styrning. Förhandlingarna om ett\r\nnytt, utvidgat avtal för statlig upphandling, som\r\nformellt har legat utanför Uruguayrundan, har\r\nockså avslutats.</pre><pre>Samtidigt ligger det i sakens natur att en\r\nuppgörelse mellan över 100 länder innebär\r\nkompromisser som inte alltid är optimala sett ur\r\ndet enskilda landets synvinkel. Det gäller\r\nnaturligtvis också för Sverige. Uppgörelsen om\r\ntjänsteavtalet hamnade t.ex. på en nivå betydligt\r\nunder vad vi har eftersträvat. Förhandlingar om\r\nett internationellt avtal för flygindustrin har legat\r\nutanför rundan. USA har här inte kunnat\r\nacceptera det kompromissförslag som lagts, och\r\nförhandlingarna fortsätter därför nästa år.</pre><pre>Uruguayrundeöverenskommelsen kommer att\r\nundertecknas vid en ministerkonferens i\r\nMarrakech i Marocko i mitten av april nästa år.\r\nAvtalet träder i kraft under 1995.</pre><pre>Fru talman! I förhandlingsresultatet ligger\r\ngenomsnittliga tullsänkningar bland i-länderna\r\nmed knappt 40 %. Dessutom ingår avveckling av\r\ntullarna i flertalet i-länder på ett antal viktiga\r\nsektorer. Av speciellt intresse för Sverige är\r\nnolltullar, dvs. frihandel, för bl.a. stål och\r\nläkemedel. Tullarna på kemiska produkter\r\nharmoniseras dessutom på låga nivåer, på 5--\r\n6 %.</pre><pre>Resultatet innebär också att u-länderna nu i stor\r\nutsträckning binder sina tullar, vilket innebär\r\nstörre säkerhet och förutsebarhet för exportörer.</pre><pre>Genom det nya tjänstehandelsavtalet har man\r\nför första gången skapat ett regelverk för den\r\ninternationella handeln med tjänster. Avtalet\r\ninnebär att deltagarna binder de restriktioner\r\nsom påverkar tjänstehandel på en viss nivå.\r\nDetta är viktigt och bildar grund för kommande\r\nliberaliseringar. Vidare innebär avtalet att\r\nhandelshinder blir synliga och därmed lättare\r\nkan tas upp till förhandlingar i en kommande\r\nrunda.</pre><pre>Under ramavtalet har förhandlingar förts om\r\nlandvisa åtaganden för marknadstillträde och\r\nnationell behandling. Dessa har huvudsakligen\r\ninriktats på finansiella tjänster, sjöfart och\r\naudiovisuella tjänster. Förhandlingarna om\r\nfinansiella tjänster och sjöfartstjänster har tyvärr\r\ninte kunnat avslutas inom ramen för\r\nUruguayrundan. De kommer, liksom\r\nförhandlingarna om basteletjänster, att slutföras\r\nsenare. På finanstjänsteområdet finns dock\r\nredan i dag en hel del viktiga åtaganden från ett\r\nflertal länder.</pre><pre>Förhandlingarna mellan USA och EG har på\r\njordbruksområdet lett till att reduktionen av\r\nsubventionerade exportkvantiteter har minskats\r\nfrån 24 % till 21 %.</pre><pre>Jordbruksöverenskommelsen får effekt för\r\nSverige främst på gränsskyddssidan. De\r\ntullbindningar som har gjorts, på basis av vårt\r\ngränsskydd under basperioden 1986--1988, skall\r\nreduceras med i genomsnitt 36 % under sex år.\r\nPå sikt förväntas den ökade konkurrensen på\r\njordbruksområdet pressa priserna i\r\nkonsumentledet.</pre><pre>Beträffande internstöd och exportsubventioner\r\npåverkar uppgörelsens discipliner i princip inte\r\nSverige. Tack vare 1990 års jordbruksreform har\r\nvi i stort sett redan uppfyllt de åtaganden som\r\nGATT-avtalet innebär.</pre><pre>Fru talman! Uruguaypaketet innebär att\r\nskattereglerna förstärks och utvidgas på många\r\nviktiga områden. Av speciellt intresse för Sverige\r\nhar varit antidumpning och subventioner -- detta\r\nframför allt mot bakgrund av de återkommande\r\nproblem som svensk export har konfronterats\r\nmed på i första hand den amerikanska\r\nmarknaden.</pre><pre>Den slutliga antidumpningtexten utlovar en\r\nökad disciplin bland användarländerna i\r\nframtiden. Riskerna minskar för att svenska\r\nföretag skall drabbas av antidumpningsåtgärder.\r\nOm så ändå skulle bli fallet bör effekterna i\r\npraktiken bli mindre än i dag.</pre><pre>Den nya subventionskoden innebär en klar\r\nförbättring. Det har tydliggjorts vilka statliga\r\nåtgärder som anses vara subventioner och vilka\r\nmotåtgärder som får vidtas om de skulle leda till\r\nhandelssnedvridningar.</pre><pre>En viktig del av rundans slutpaket är beslutet att\r\nomvandla GATT till en regelrätt organisation,\r\nWorld Trade Organization. Detta skapar en\r\nbättre organisatorisk struktur för befintliga och\r\nnytillkomna avtal.</pre><pre>Än radikalare är den reform av\r\ntvistlösningsreglerna som sker. En god förmåga\r\natt lösa mellanstatliga tvister om\r\nhandelsreglernas efterlevnad är av avgörande\r\nbetydelse för hur effektivt det multilaterala\r\nhandelssystemet är. Den viktigaste förändringen\r\när att möjligheten för en part att ensam blockera\r\nantagandet av en panelrapport elimineras.</pre><pre>Ytterligare en aspekt av de institutionella\r\nfrågorna är av stort svenskt intresse. Det gäller\r\nrelationen mellan handels- och miljöpolitiken.\r\nSom en del av slutuppgörelsen kommer GATT\r\nomedelbart att upprätta ett brett\r\nhandlingsprogram för just dessa frågor och se\r\növer hur de bäst kan hanteras rent institutionellt.\r\nSverige välkomnar att GATT på detta sätt\r\nprioriterar miljöfrågorna.</pre><pre>Fru talman! Sju års förhandlingsarbete har nu\r\nkrönts med framgång. När klubban föll i går efter\r\nden sista förhandlingsrundan talade GATT:s\r\ngeneraldirektör Peter Sutherland om ett vägskäl\r\ni den ekonomiska och politiska historien.\r\nRegeringarna hade, genom att acceptera\r\nrundans slutresultat, valt öppenhet och\r\nsamarbete i de mellanstatliga förbindelserna.\r\nGenom den nya världshandelsorganisationen\r\nfylls också en lucka i handelssystemet som har\r\nfunnits ända sedan 1948.</pre><pre>Genom Uruguayrundan kompletteras på ett\r\nnödvändigt sätt den regionala liberalisering av\r\nhandeln och det ekonomiska samarbete som äger\r\nrum på många håll i världen, inte minst i Europa.\r\nVärldsekonomin får en välbehövlig stimulans.\r\nDe protektionistiska krafterna hålls tillbaka. En\r\ngrund har lagts för fortsatt arbete på en rad\r\nviktiga områden. Här kommer miljöfrågorna att\r\nstå i fokus.</pre><pre>En epok i GATT:s arbete har avslutats. En\r\nannan tar vid. Arbetet går vidare.</pre><pre>Anf. 2  MARGARETA WINBERG (s):</pre><pre>Fru talman! Jag vill börja med att tacka för\r\ninformationen. Detta är säkert ett välkommet\r\ngenombrott, inte minst med tanke på u-\r\nländernas situation.</pre><pre>Det finns också anledning till oro. Det kunde vi\r\nhöra i dag på morgonens nyheter. Det handlar\r\nom miljöfrågorna.</pre><pre>Grundtanken i GATT är ju att ingen skall tillåtas\r\natt vidta handelsdiskriminerande åtgärder.\r\nDärför får man i princip inte ha tullavgifter,\r\ninterna skatter osv. Detta kan nämligen\r\nbetraktas som handelshinder.</pre><pre>Jag har kunnat finna en artikel i avtalet som man\r\nmed litet god vilja kan koppla till miljön. Den\r\nhandlar om begränsningar eller möjligheter att\r\nutnyttja ekonomiska styrmedel och också att ha\r\nhöga miljökrav på den inhemska produktionen,\r\neventuellt också på importen.</pre><pre>Eftersom GATT helt klart prioriterar handel\r\nframför miljö är det svårt att skydda den\r\ninhemska produktionen. Därför måste man nu\r\ngå vidare om man skall leva upp till RIO-mötets\r\nbeslut om miljö och utveckling. Detta gav också\r\nministern uttryck för.</pre><pre>Jag har tre frågor till ministern:</pre><pre>1.Har man i förhandlingsarbetet tvingats sänka\r\nnågra av Sveriges miljökrav eller ambitioner?</pre><pre>2.Hur förhindrat är Sverige som enskilt land att\r\ngå vidare med ekonomiska styrmedel?</pre><pre>3.Hur kommer Sverige att agera när det nu skall\r\nupprättas ett handlingsprogram för miljön?</pre><pre>Anf. 3  Statsrådet ULF DINKELSPIEL\r\n(m):</pre><pre>Fru talman! Margareta Winberg pekade på\r\nmiljöfrågorna. Det gjorde också jag i mitt\r\nanförande. Inte minst nämnde jag att en ny\r\ngrund har lagts för behandling av dessa i det\r\nfortsatta arbetet.</pre><pre>Vi vet av erfarenhet att det på det här området\r\nofta uppstår situationer som innebär mycket\r\nsvåra avvägningar. Det kan hända, och har hänt,\r\natt länder missbrukar miljöargument och andra\r\nargument för att införa handelsrestriktioner som\r\ni grunden bottnar i protektionism. Å andra sidan\r\nvet vi också att det internationella\r\nhandelssystemet i en del fall lägger onödigt svåra\r\nhinder för att införa åtgärder på miljöområdet\r\nsom är motiverade på sina egna grunder.</pre><pre>Ett ytterligare problem är att det av rena\r\nkonkurrensskäl är svårt för ett land att gå alltför\r\nsnabbt fram. Därför krävs det parallellitet i\r\narbetet. Länderna bör så långt det är möjligt\r\nhandla gemensamt.</pre><pre>Jag skall gå över till de frågor som ställdes.</pre><pre>Margareta Winberg frågade om jag inom ramen\r\nför GATT-förhandlingarna har tvingats sänka\r\nvåra miljökrav. Svaret är nej.</pre><pre>Vårt arbete i denna GATT-runda har syftat till\r\natt lägga grunden för en öppnare syn som ger\r\nökad handlingsfrihet på detta område. Syftet är\r\ninte att gå i motsatt riktning. Det har vi inte gjort\r\npå någon punkt.</pre><pre>Det finns ett relativt stort utrymme för egna\r\nåtgärder på miljöområdet. Det begränsas i ingen\r\ndel av den överenskommelse som nu har träffats.\r\nDet blir inte svårare för ett enskilt land att agera.\r\nVi kan ta vår egen situation som exempel.\r\nSverige har på miljöområdet längre gående\r\nregler än kanske flertalet andra länder. Det\r\nstrider icke mot våra internationella åtaganden.\r\nMen, som sagt, vi är lika angelägna att\r\nåstadkomma att andra länder inte agerar på ett\r\nsådant sätt att det stör våra egna intressen.</pre><pre>Hur avser vi att agera? Det ligger i vad jag har\r\nsagt att Sverige kommer att vara pådrivande i\r\ndessa diskussioner. Vi har redan nu satt i gång ett\r\narbete med ett antal studier kring dessa frågor.\r\nVi har satt i gång forskararbeten. Vi har också\r\nhaft hearings, bl.a. genom Kommerskollegiet. Vi\r\nvill skapa en så fast grund som möjligt för det\r\nfortsatta arbetet. Tillsammans med andra\r\nländer -- i första hand OECD-länderna, som\r\nockså har bedrivit ett intensivt arbete på det här\r\nområdet -- skall vi se till att GATT-arbetet i de\r\nhär delarna kommer i gång så snabbt som\r\nmöjligt.</pre><pre>Anf. 4  BIRGITTA HAMBRAEUS (c):</pre><pre>Fru talman! Jag vill också gärna tacka statsrådet\r\nDinkelspiel för den här informationen om ett\r\nmycket viktigt avtal. Det statsrådet har sagt om\r\natt Sverige nu mycket aktivt skall verka för att\r\näven miljöfrågorna tas upp i GATT-\r\nsammanhang är bra. Mot bakgrund av inte minst\r\nNatur- och miljöresursdepartementets arbete i\r\nRio där vi var pådrivande är det naturligt att vi\r\näven blir pådrivande i den här frågan.</pre><pre>Jag skulle vilja ta upp u-ländernas situation.\r\nStatsrådet sade att det inte minst för u-länderna\r\nvar mycket viktigt med GATT-avtal. Det är\r\nsamma information som vi hela tiden har fått i\r\nSverige, där GATT inte har varit kontroversiellt.\r\nMen nu verkar det på statsrådet som om u-\r\nländerna mest skulle må bra av att vi i den rika\r\nvärlden blev rikare. Statsrådet aktar sig för att\r\nsäga att också u-länderna direkt skulle få fördelar\r\ngenom GATT-avtalet. Det finns en OECD-\r\nrapport som visar att det kommer att försämras\r\nför de fattigaste länderna i storleksordningen\r\nflera miljarder kronor.</pre><pre>Såvitt jag förstår är de fattiga länderna inte nöjda\r\nmed avtalet. Det hindrar dem från att skydda\r\nsina naturresurser och från att gå längre när det\r\ngäller miljö gentemot de transnationella\r\nföretagen. Avtalet kanske inte heller hjälper\r\ndem att få bättre råvarupriser. Jag vill därför\r\nställa en fråga till statsrådet.</pre><pre>Det kan naturligtvis inte vara regeringens\r\nmening att vi bara skall bli rikare och att vi då\r\nskall kunna ''skvätta över'' en del pengar till u-\r\nländerna. Det är väl inte på det sättet u-länderna\r\nskall må väl av avtalet? U-länderna vill ha\r\nrättvisa handelsvillkor. Kommer statsrådet och\r\nregeringen att arbeta för att man i GATT:s\r\norganisation på allt sätt ser till att u-länderna\r\nockså får direkta fördelar av GATT-avtalet?</pre><pre>Anf. 5  Statsrådet ULF DINKELSPIEL\r\n(m):</pre><pre>Fru talman! Svaret på den frågan är ja. Det har\r\nvi visat i handling under såväl den tidigare som\r\nden nuvarande GATT-rundan. Det kommer vi\r\natt visa också under det fortsatta arbetet. När det\r\ngäller det nu ingångna avtalet gynnas u-länderna\r\npå flera sätt. För det första gör i-länderna stora\r\nåtaganden när det gäller marknadstillträde. Det\r\nkommer u-länderna till del. Vad u-länderna har\r\ngivit i utbyte har varit begränsat, inte minst på\r\ngrund av del fyra i GATT-avtalet som förutser\r\nsärbehandling av de mindre utvecklade u-\r\nländerna.</pre><pre>För det andra menar vi att de totala impulserna i\r\nvärldsekonomin naturligtivs också kommer u-\r\nländerna till del. Det är en aspekt som kanske\r\ninte har lyfts fram tillräckligt i den allmänna\r\ndebatten. Det här är inget nollsummespel --\r\ntvärtom. Det går hand i hand med en ekonomisk\r\ntillväxt i u-länderna.</pre><pre>För det tredje skulle en uppdelning av\r\nvärldsekonomin i olika handelsblock främst\r\ndrabba u-länderna, vilket jag har pekat på många\r\ngånger tidigare. Ett misslyckande tror jag skulle\r\nha inneburit att vi skulle gå mot en\r\nbilateralisering. Vid en förhandling om handeln\r\nmellan olika handelsblock skulle u-länderna ha\r\nblivit de stora förlorarna.</pre><pre>När allt detta är sagt vill jag säga att jag gärna\r\nhade sett att det hade gått längre när det t.ex.\r\ngäller jordbruk och textilier. Jag kan försäkra\r\nBirgitta Hambraeus att vi starkt kommer att\r\nverka för det här, i synnerhet som u-ländernas --\r\nbortsett från NIC-länderna -- handel är relativt\r\nbegränsad. Därigenom drar de både i absoluta\r\noch relativa tal mindre fördel av GATT-avtalet\r\nsom sådant.</pre><pre>Anf. 6  MATS HELLSTRÖM (s):</pre><pre>Fru talman! Den uppgörelse som har skett är\r\nnaturligtvis utomordentligt viktig för oss alla. Jag\r\ntror att ett misslyckande skulle ha varit\r\nkatastrofalt, inte bara för världshandeln. Den\r\nökade protektionism som hade blivit följden i\r\nden djupa lågkonjuktur som råder hade nog\r\n''spillt'' över i mycket farliga politiska\r\nstämningar.</pre><pre>Det som har skett är mycket viktigt. Samtidigt\r\nhar EG och USA egentligen först under den sista\r\nveckan av de sjuåriga förhandlingarna gjort upp.\r\nDet betyder att de andra 103 länderna i realiteten\r\nfaktiskt kunnat förhandla med varandra bara\r\nunder den senaste veckan och framför allt under\r\nde allra senaste dagarna. Först då har man vetat\r\nexakt vad uppgörelsen mellan EG-länderna och\r\nUSA har inneburit och vad man kan bjuda\r\ntillbaka på. Jag har två frågor att ställa.</pre><pre>Många u-länder -- framför allt de\r\njordbruksexporterande -- får stora fördelar av\r\nGATT-rundan. De är besvikna, vilket statsrådet\r\nockså nämnde, över den kompromiss som har\r\nskett med bl.a. Frankrike. De är besvikna över\r\natt de har fått för liten andel av\r\njordbruksexporten till de rika länderna. GATT-\r\nchefen Sutherland har under den sista veckan\r\nuppmanat alla att om möjligt lägga mera på\r\nbordet för u-ländernas räkning. Jag vet att\r\nsvenska förhandlare har varit mycket aktiva\r\nunder den sista veckan. Har Sverige kunnat ge\r\nnågot extra erbjudande till u-länderna i den här\r\nriktningen den sista veckan?</pre><pre>Min andra fråga gällde de bilaterala\r\nförhandlingar som har ägt rum under den sista\r\nveckan. Har de svenska förhandlarna kunnat\r\nutverka ytterligare marknadstillträde för svensk\r\ndel till framför allt USA under de sista dagarna\r\noch nätterna då mycket aktiva förhandlingar har\r\nförts efter det att USA:s bud har blivit känt?</pre><pre>Anf. 7  Statsrådet ULF DINKELSPIEL\r\n(m):</pre><pre>Fru talman! Jag instämmer i den grundläggande\r\nbedömning som Mats Hellström gör. Jag skulle\r\ndock vilja modifiera den på en punkt.\r\nSlutförhandlingarna gällde trots allt relativt\r\nbegränsade delar. På bordet låg redan ett mycket\r\nstort förhandlingspaket som har arbetats fram\r\nunder sju år. Där ingick bl.a.\r\ntillträdesförhandlingarna och neddragningarna\r\nav subventioner på jordbruksområdet. Därför är\r\ndet fel eller åtminstone missvisande att säga att\r\nstörre delen av förhandlingsarbetet skedde\r\nunder de sista skälvande minuterna. Samtidigt är\r\ndet helt riktigt att det var först i slutändan som\r\nvi kunde stämma av och få en klar bild av hela\r\nförhandlingsläget. Det föranledde vissa\r\nmodifieringar av vårt eget bud.</pre><pre>När det gäller Mats Hellströms specifika frågor\r\nhade Sverige både som följd av vad vi tidigare\r\nhade gjort på det här området och den allmänt\r\nliberala attityd som vi intog under\r\nförhandlingarna gett vad som rimligen kunde ges\r\ni förhandlingarna på jordbruksområdet. Det var\r\ninte aktuellt med något ytterligare i det absoluta\r\nslutskedet.</pre><pre>Jag har inte fått rapporter i detalj om vad som\r\nexakt kom ut i slutskedet på de olika områdena.\r\nJag kan inte ge Mats Hellström ett klart svar på\r\nden punkten.</pre><pre>Anf. 8  ANNIKA ÅHNBERG (-):</pre><pre>Fru talman! GATT-avtalet är välkommet, men\r\ndet finns smolk i glädjebägaren. I den OECD-\r\nrapport som det tidigare hänvisades till görs inte\r\nden generella uppdelningen mellan i- och u-\r\nländer. Man visar att vissa länder -- som vi brukar\r\nkalla u-länder -- tjänar medan andra förlorar.\r\nOm man går ifrån ett starkt subventionerat\r\njordbruk i i-världen kommer det att leda till\r\növergångsproblem för de u-länder som blivit\r\nberoende av billig import. Jag undrar hur det har\r\nblivit med de övergångsarrangemang som\r\ndiskuterades tidigare i rundan och som skulle\r\nunderlätta övergången för u-länderna.</pre><pre>När det gäller miljöfrågorna blev jag litet\r\nbesviken över att man skall utarbeta ett\r\nhandlingsprogram. Redan 1972 tillsatte GATT\r\nen miljökommitté som under drygt 20 år inte har\r\nlyckats särskilt väl med att förena\r\nmiljöperspektivet med handelspolitiken. Det har\r\ntidigare talats om att denna runda i stället skulle\r\nföljas av en s.k. miljörunda, där det här\r\nperspektivet skulle bli föremål för direkta\r\nförhandlingar och bindande åtaganden från\r\nländerna. I mina öron låter ett\r\nmiljöhandlingsprogram som något betydligt\r\nvagare och mindre bindande.</pre><pre>Vidare vill jag ställa en fråga om den\r\norganisation som GATT nu övergår till att bli.\r\nDet är någonting som vi i Sverige har diskuterat\r\nmycket litet. Med tanke på vad GATT-avtalet får\r\nför ekonomiska effekter är det för framtiden\r\noerhört viktigt hur den organisationen utformas.</pre><pre>Kommer det att bli möjligt för Sveriges riksdag\r\natt i något annat sammanhang, mer utförligt, få\r\nförhålla sig till den mera konkreta uppläggningen\r\nav organisationen?</pre><pre>Anf. 9  Statsrådet ULF DINKELSPIEL\r\n(m):</pre><pre>Fru talman! Avvecklingen av\r\njordbrukssubventionerna kommer att ske över\r\nen relativt lång tid. Därmed fördelas effekterna\r\növer tiden. Det är alldeles riktigt att resultatet\r\nslår olika på olika u-länder. Det visas också av\r\nden OECD-studie som Annika Åhnberg\r\nredovisar.</pre><pre>Det är ingen tvekan om att de u-länder som har\r\nvalt marknadsekonomiska lösningar kommer att\r\nbli de stora vinnarna genom den här\r\növerenskommelsen. De ligger i stora delar\r\nutanför de existerande regionala\r\nhandelsblocken. De drar därmed störst fördelar\r\nav de tullsänkningar som aktualiseras på olika\r\nområden, medan de ekonomier som har en\r\nrelativt liten utlandssektor av naturliga skäl\r\npåverkas relativt litet.</pre><pre>Det är riktigt som Annika Åhnberg säger att vid\r\nneddragningen av jordbrukssubventionerna,\r\nsom i sig är något som vi alla eftersträvar, kan\r\nköparna drabbas just genom att subventionerna\r\nbortfaller och därmed kostnaderna ökar.</pre><pre>Vi hade gärna sett att man hade kunnat föra in\r\nmiljöfrågorna i GATT-rundan redan i den här\r\nomgången. Men vi har vetat sedan länge att det\r\ninte var aktuellt mot slutskedet att nå några\r\növerenskommelser. Grunden har inte lagts för\r\ndetta. Därför har vi varit pådrivande i OECD-\r\narbetet för att göra så mycket grundarbete som\r\nmöjligt för att när frågorna förs in i GATT -- som\r\nnu har beslutats -- arbetet kan ta vid så snart som\r\nmöjligt.</pre><pre>När det gäller den multilaterala\r\nhandelsorganisationen och samspelet med\r\nriksdagen avser jag att på det sätt jag gjort\r\ntidigare regelbundet redovisa arbetet här i\r\nkammaren. Det kommer också att ges möjlighet\r\natt diskutera frågorna i de olika utskotten, och\r\njag är gärna beredd att se över formerna för den\r\nhändelse det blir önskvärt från riksdagens sida\r\natt åstadkomma ett närmare samråd i de här\r\nfrågorna under det fortsatta arbetet i GATT.</pre><pre>Anf. 10  EVA ZETTERBERG (v):</pre><pre>Fru talman! Jag kan konstatera att jag redan\r\ninnan jag ställt min fråga i stort sett fått svar, så\r\njag avstår tills vidare.</pre><pre>Anf. 11  DANIEL TARSCHYS (fp):</pre><pre>Fru talman! Från Folkpartiets sida vill vi\r\nframföra vår utomordentligt stora glädje över\r\ndet här historiska genombrottet. Det kan skapa\r\nmiljontals jobb i hela världen. Jag tycker det är\r\nutomordentligt värdefullt att statsrådet\r\nDinkelspiel här gett en redogörelse för\r\nregeringens förslag.</pre><pre>Den fråga jag hade tänkt ställa har redan\r\nbesvarats i statsrådets svar till Eva Zetterberg,\r\neller om det nu möjligen var Annika Åhnberg.</pre><pre>Anf. 12  ÅKE GUSTAVSSON (s):</pre><pre>Fru talman! Redan i dag finns en kraftig anglo-\r\namerikansk dominans på film- och TV-\r\nproduktionens område. Fransmännen höll under\r\nförhandlingarna tricoloren mycket högt, och det\r\nvar framför allt genom deras insatser, såvitt jag\r\nförstår, som man fick till stånd ett kulturellt\r\nundantag på detta område.</pre><pre>I anslutning till detta har jag ett par frågor.</pre><pre>Det har varit mycket tyst om hur den svenska\r\nregeringen agerade här. Därför vore det bra om\r\nstatsrådet klargjorde hur regeringen agerade när\r\ndet gäller det här kulturella undantaget i\r\nförhandlingarna.</pre><pre>Förändras, som ett resultat av GATT-\r\növerenskommelsen, i något avseende villkoren\r\nför svensk film- och TV-produktion, resp. film-\r\noch TV-import? Om så är fallet, hur avser\r\nregeringen att följa upp avtalet?</pre><pre>Anf. 13  Statsrådet ULF DINKELSPIEL\r\n(m):</pre><pre>Fru talman! Frågan om hur man skulle behandla\r\ndet audiovisuella området, inklusive film, var\r\nmycket kontroversiell. Den hängde med\r\nförhandlarna ända in i slutskedet. Det fanns en\r\nrad olika frågor uppe. De viktigaste gällde\r\nkvoteringar och avgiftsbeläggning, en fråga som\r\namerikanerna drev med mycket stor kraft och\r\nsom skulle ha drabbat bl.a. oss.</pre><pre>För svensk del tog vi framför allt sikte på\r\navgiftsbeläggningen. Vi motsatte oss den mycket\r\nbestämt, liksom andra europeiska länder.</pre><pre>Vi kunde i slutskedet konstatera att parterna på\r\ndetta område befann sig så långt ifrån varandra\r\natt någon överenskommelse över huvud taget\r\ninte kunde nås. Därmed har jag också givit svaret\r\npå den sista frågan. Det blev ingen\r\növerenskommelse på det här området, utan\r\nförhandlingarna går vidare.</pre><pre>Överläggningen var härmed avslutad.</pre><pre>3 §  Justering av protokoll</pre><pre>Justerades protokollet för den 10 december.</pre><pre>4 §  Meddelande om svar på\r\ninterpellationer</pre><pre>Till riksdagen hade inkommit följande\r\nskrivelser:</pre><pre>Interpellation 1993/94:51 b</pre><pre>Till riksdagen</pre><pre>Beträffande interpellation 1993/94:51 av Viola\r\nFurubjelke, ''Uppehållstillståndet för\r\nvåldtäktsoffer från forna Jugoslavien'' får jag\r\nmeddela att jag inte kan besvara denna inom\r\nföreskrivna fyra veckor.</pre><pre>Skälet härtill är att en debattdag som passar både\r\ninterpellanten och mig inte stått att finna under\r\ndenna tidsperiod.</pre><pre>Jag kommer att besvara interpellationen den 13\r\njanuari 1994.</pre><pre>Stockholm den 13 december 1993</pre><pre>Birgit Friggebo</pre><pre>Interpellation 1993/94:70</pre><pre>Till riksdagen</pre><pre>Beträffande interpellation 1993/94:70 av Eva\r\nZetterberg, ''Gömda flyktingbarn'', får jag\r\nmeddela att jag inte kan besvara denna inom\r\nföreskrivna fyra veckor.</pre><pre>Skälet härtill är att en debattdag som passar både\r\ninterpellanten och mig inte stått att finna under\r\ndenna tidsperiod.</pre><pre>Jag kommer att besvara interpellationen den 13\r\njanuari 1994.</pre><pre>Stockholm den 13 december 1993</pre><pre>Birgit Friggebo</pre><pre>Interpellation 1993/94:71</pre><pre>Till riksdagen</pre><pre>Beträffande interpellation 1993/94:71 av Berith\r\nEriksson, ''Asyl för vissa militärtjänstvägrare''\r\nfår jag meddela att jag inte kan besvara denna\r\ninom föreskrivna fyra veckor.</pre><pre>Skälet härtill är att en debattdag som passar både\r\ninterpellanten och mig inte stått att finna under\r\ndenna tidsperiod.</pre><pre>Jag kommmer att besvara interpellationen den\r\n13 januari 1994.</pre><pre>Stockholm den 13 december 1993</pre><pre>Birgit Friggebo</pre><pre>Interpellation 1993/94:73</pre><pre>Till riksdagen</pre><pre>Jag har fått en interpellation med nr 1993/94:73\r\nav Stefan Attefall om ''Samspelet mellan den\r\nekonomiska politiken och miljöpolitiken''.\r\nInterpellationen kommer ej att besvaras inom\r\nutsatt tid på grund av juluppehåll i\r\nriksdagsarbetet.</pre><pre>Interpellationen kommer i stället att besvaras\r\nden 12 januari 1994.</pre><pre>Stockholm den 10 december 1993</pre><pre>Anne Wibble</pre><pre>5 §  Hänvisning av ärende till utskott</pre><pre>Föredrogs och hänvisades</pre><pre>Proposition</pre><pre>1993/94:104 till trafikutskottet</pre><pre>6 §  Beslut rörande utskottsbetänkande som\r\nslutdebatterats den 15 december</pre><pre>AU5 Arbetsmarknadspolitiska åtgärder för\r\nungdomar och långtidsarbetslösa, m.m.</pre><pre>Mom. 1 (inriktningen av arbetsmarknads- och\r\nsysselsättningspolitiken)</pre><pre>Yrkanden:</pre><pre>1. utskottet</pre><pre>2. res. 1 (s)</pre><pre>3. utskottets hemställan med den ändring däri\r\nsom föranleddes av bifall till mot. A17 yrk. 1 och\r\n2 (v)</pre><pre>Förberedande votering:</pre><pre>130 för res. 1</pre><pre>12 för mot. A17</pre><pre>175 avstod</pre><pre>32 frånvarande</pre><pre>Kammaren biträdde res. 1.</pre><pre>Huvudvotering:</pre><pre>177 för utskottet</pre><pre>141 för res.2</pre><pre>31 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>75 m, 28 fp, 28 c, 23 kds, 23 nyd</pre><pre>För res.2:</pre><pre>129 s, 11 v, 1</pre><pre>Frånvarande:</pre><pre>9 s, 5 m, 5 fp, 3 c, 3 kds, 3 v, 3 -</pre><pre>Mom. 8 (förhöjt rekryteringsstöd för ungdomar)</pre><pre>1. utskottet</pre><pre>2. res. 5 (s)</pre><pre>Votering:</pre><pre>177 för utskottet</pre><pre>141 för res. 5</pre><pre>31 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>75 m, 28 fp, 28 c, 23 kds, 23 nyd</pre><pre>För res. 5res. 8:</pre><pre>129 s, 11 v, 1</pre><pre>Frånvarande:</pre><pre>9 s, 5 m, 5 fp, 3 c, 3 kds, 3 v, 3 -</pre><pre>Mom. 10 (arbetslivsutveckling i förhållande till\r\nandra arbetsmarknadspolitiska åtgärder)</pre><pre>1. utskottet</pre><pre>2. res. 6 (s)</pre><pre>Votering:</pre><pre>176 för utskottet</pre><pre>140 för res. 6</pre><pre>1 avstod</pre><pre>32 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>75 m, 28 fp, 28 c, 23 kds, 22 nyd</pre><pre>För res. 6:</pre><pre>129 s, 10 v, 1</pre><pre>Avstod:</pre><pre>1 nyd</pre><pre>Frånvarande:</pre><pre>9 s, 5 m, 5 fp, 3 c, 3 kds, 4 v, 3 -</pre><pre>Mom. 14 (medel för en ALU-delegation)</pre><pre>1. utskottet</pre><pre>2. res. 7 (s)</pre><pre>Votering:</pre><pre>174 för utskottet</pre><pre>141 för res. 7</pre><pre>2 avstod</pre><pre>32 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>1 s, 75 m, 28 fp, 28 c, 23 kds, 19 nyd</pre><pre>För res. 7:</pre><pre>128 s, 1 nyd, 11 v, 1 -</pre><pre>Avstod:</pre><pre>2 nyd</pre><pre>Frånvarande:</pre><pre>9 s, 5 m, 5 fp, 3 c, 3 kds, 1 nyd, 3 v, 3 -</pre><pre>Mom. 15 (förhöjt rekryteringsstöd för\r\nlångtidsarbetslösa)</pre><pre>1. utskottet</pre><pre>2. res. 8 (s)</pre><pre>Votering:</pre><pre>177 för utskottet</pre><pre>141 för res. 8</pre><pre>31 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>75 m, 28 fp, 28 c, 23 kds, 23 nyd</pre><pre>För res. 8:</pre><pre>129 s, 11 v, 1 -</pre><pre>Frånvarande:</pre><pre>9 s, 5 m, 5 fp, 3 c, 3 kds, 3 v, 3 -</pre><pre>Mom. 16 (statsbidrag till beredskapsarbeten)</pre><pre>1. utskottet</pre><pre>2. res. 9 (s)</pre><pre>Votering:</pre><pre>177 för utskottet</pre><pre>141 för res. 9</pre><pre>31 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>75 m, 28 fp, 28 c, 23 kds, 23 nyd</pre><pre>För res. 9:</pre><pre>129 s, 11 v, 1 -</pre><pre>Frånvarande:</pre><pre>9 s, 5 m, 5 fp, 3 c, 3 kds, 3 v, 3 -</pre><pre>Mom. 17 (ett generellt anställningsstöd)</pre><pre>1. utskottet</pre><pre>2. res. 10 (nyd)</pre><pre>Votering:</pre><pre>293 för utskottet</pre><pre>23 för res. 1</pre><pre>33 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>127 s, 75 m, 28 fp, 28 c, 23 kds, 11 v, 1 -</pre><pre>För res. 10:</pre><pre>23 nyd</pre><pre>Frånvarande:</pre><pre>11 s, 5 m, 5 fp, 3 c, 3 kds, 3 v, 3 -</pre><pre>Mom. 19 (ROT-åtgärder)</pre><pre>1. utskottet</pre><pre>2. res. 11 (s)</pre><pre>3. res. 12 (nyd)</pre><pre>Förberedande votering:</pre><pre>145 för res. 11</pre><pre>24 för res. 12</pre><pre>148 avstod</pre><pre>32 frånvarande</pre><pre>Kammaren biträdde res. 11.</pre><pre>Huvudvotering:</pre><pre>155 för utskottet</pre><pre>140 för res.11</pre><pre>21 avstod</pre><pre>33 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>75 m, 28 fp, 28 c, 22 kds, 2 nyd</pre><pre>För res.11:</pre><pre>128 s, 11 v, 1 -</pre><pre>Avstod:</pre><pre>21 nyd</pre><pre>Frånvarande:</pre><pre>10 s, 5 m, 5 fp, 3 c, 4 kds, 3 v, 3 -</pre><pre>Mom. 20 (ROT-program för kommunala\r\nfastigheter)</pre><pre>1. utskottet</pre><pre>2. res. 13 (s)</pre><pre>Votering:</pre><pre>176 för utskottet</pre><pre>140 för res. 13</pre><pre>1 avstod</pre><pre>32 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>1 s, 74 m, 28 fp, 28 c, 23 kds, 22 nyd</pre><pre>För res. 13:</pre><pre>128 s, 11 v, 1 -</pre><pre>Avstod:</pre><pre>1 nyd</pre><pre>Frånvarande:</pre><pre>9 s, 6 m, 5 fp, 3 c, 3 kds, 3 v, 3 -</pre><pre>Mom. 24 (investeringar i vägnätet m.m.)</pre><pre>Propositioner ställdes först beträffande Drift och\r\nunderhåll av statliga vägar och därefter i fråga\r\nom utskottets hemställan i övrigt under detta\r\nmoment.</pre><pre>Drift och underhåll av statliga vägar:</pre><pre>Votering:</pre><pre>1. utskottet i motsvarande del</pre><pre>2. res. 17 (s) i motsvarande del</pre><pre>Votering:</pre><pre>177 för utskottet</pre><pre>141 för res. 17</pre><pre>31 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>75 m, 28 fp, 28 c, 23 kds, 23 nyd75 m, 28 fp, 28\r\nc, 23 kds, 22 nyd</pre><pre>För res. 17:</pre><pre>129 s, 11 v, 1 -</pre><pre>Frånvarande:</pre><pre>9 s, 5 m, 5 fp, 3 c, 3 kds, 3 v, 3 -</pre><pre>Mom. 24 i övrigt:</pre><pre>1. utskottets hemställan i motsvarande del</pre><pre>2. res. 17 (s) i motsvarande del</pre><pre>Votering:</pre><pre>176 för utskottet</pre><pre>130 för res. 17</pre><pre>12 avstod</pre><pre>31 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>75 m, 28 fp, 28 c, 23 kds, 22 nyd</pre><pre>För res. 17:</pre><pre>129 s, 1 -</pre><pre>Avstod:</pre><pre>11 v</pre><pre>Frånvarande:</pre><pre>9 s, 5 m, 5 fp, 3 c, 3 kds, 3 v, 3 -</pre><pre>Mom. 25 (utbildningsbidragens storlek)</pre><pre>1. utskottet</pre><pre>2. res. 18 (s)</pre><pre>Votering:</pre><pre>177 för utskottet</pre><pre>141 för res. 18</pre><pre>31 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>75 m, 28 fp, 28 c, 23 kds, 23 nyd</pre><pre>För res. 18:</pre><pre>129 s, 11 v, 1 -</pre><pre>Frånvarande:</pre><pre>9 s, 5 m, 5 fp, 3 c, 3 kds, 3 v, 3 -</pre><pre>Mom. 28 (grundläggande högskoleutbildning)</pre><pre>1. utskottet</pre><pre>2. res. 19 (s)</pre><pre>Votering:</pre><pre>175 för utskottet</pre><pre>141 för res. 19</pre><pre>33 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>75 m, 26 fp, 28 c, 23 kds, 23 nyd</pre><pre>För res. 19:</pre><pre>129 s, 11 v, 1 -</pre><pre>Frånvarande:</pre><pre>9 s, 5 m, 7 fp, 3 c, 3 kds, 3 v, 3 -</pre><pre>Mom. 32 (volymökning av\r\narbetsmarknadsutbildning)</pre><pre>Yrkanden:</pre><pre>1. utskottet</pre><pre>2. mot. A17 yrk. 6 (v)</pre><pre>Votering:</pre><pre>305 för utskottet</pre><pre>12 för mot. A17 yrk. 6</pre><pre>1 avstod</pre><pre>31 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>128 s, 75 m, 28 fp, 28 c, 23 kds, 23 nyd</pre><pre>För mot. A17 yrk. 6:</pre><pre>11 v, 1 -</pre><pre>Avstod:</pre><pre>1 s</pre><pre>Frånvarande:</pre><pre>9 s, 5 m, 5 fp, 3 c, 3 kds, 3 v, 3 -</pre><pre>Mom. 33 (stöd till kommuner och landsting)</pre><pre>1. utskottet</pre><pre>2. res. 22 (s)</pre><pre>Votering:</pre><pre>169 för utskottet</pre><pre>145 för res. 22</pre><pre>4 avstod</pre><pre>31 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>75 m, 26 fp, 28 c, 22 kds, 18 nyd</pre><pre>För res. 22:</pre><pre>129 s, 1 fp, 3 nyd, 11 v, 1 -</pre><pre>Avstod:</pre><pre>1 fp, 1 kds, 2 nyd</pre><pre>Frånvarande:</pre><pre>9 s, 5 m, 5 fp, 3 c, 3 kds, 3 v, 3 -</pre><pre>Övriga moment</pre><pre>Kammaren biföll utskottets hemställan.</pre><pre>Meddelande om arbetet under kvällen,\r\nm.m.</pre><pre>Anf. 14  TALMANNEN:</pre><pre>Beträffande arbetet under kvällen får jag\r\nmeddela följande:</pre><pre>För den händelse beslut inte fattats före kl. 18.00\r\nom trafikutskottets betänkande TU9 om postlag\r\noch en förändrad verksamhetsform för\r\nPostverket, m.m. kommer voteringar att äga rum\r\nunder kvällen.</pre><pre>7 §  Förändringar i arbetsrätten (forts. AU4)</pre><pre>(forts. från prot. 44)</pre><pre>Anf. 15  HANS ANDERSSON (v):</pre><pre>Fru talman! I arbetsmarknadsutskottets\r\nbetänkande 4 behandlas en lång rad viktiga frågor,\r\nen del aktualiserade av proposition 67 om vissa\r\nförändringar i lagen om anställningsskydd och\r\nmedbestämmandelagen. En serie motionskrav,\r\nbl.a. från vår sida, avstyrks, krav som ställts sedan\r\nlång tid tillbaka och som handlar om hela det\r\narbetsrättsliga komplexet.</pre><pre>En utredning sitter nu för att se över arbetsrättsliga\r\nfrågor. En del av frågorna borde ha lämpats över\r\ndit, men utskottet har valt att avstyrka i praktiken\r\nsamtliga våra förslag -- summariskt. Det är tråkigt,\r\ndärför att förslagen från Vänsterpartiet skulle ha\r\nförstärkt den enskildes trygghet och det fackliga\r\ninflytandet i arbetslivet.</pre><pre>När det gäller yrkandena står jag bakom\r\nVänsterpartiets meningsyttring. Förutom de\r\nreservationer som Monica Öhman i går kväll\r\nyrkade bifall till och som överensstämmer med\r\nVänsterpartiets meningsyttring, yrkar jag även\r\nbifall till Vänsterpartiets meningsyttring vad gäller\r\nmom. 2, 8, 14, 15, 27, 29, 30 och 36 samt under\r\nmom. 28 till yrkande 9 i Vänsterpartiets motion A9.</pre><pre>Fru talman! De arbetsrättsliga frågorna är av\r\nutomordentlig vikt. För oss i Vänsterpartiet\r\nhandlar det om kärnan i demokratin. Den\r\nhistoriska utvecklingen visar också hur demokratin\r\nsuccessivt har byggts upp utifrån löntagarnas kamp\r\npå arbetsplatsen. Hur hård var inte kampen att\r\navveckla den s.k. paragrafen 32, som var ett uttryck\r\nför arbetsgivarmakten, som rådde fullständigt.\r\nDemokratin infördes politiskt men gjorde halt vid\r\narbetsplatserna. Det handlar om makt och\r\ninflytande, men det handlar också om trygghet för\r\nmänniskor i arbetslivet, och det handlar om\r\narbetsvillkoren.</pre><pre>Demokratin erövras genom kunskaper och genom\r\natt man ställer krav på inflytande i arbetslivet. Men\r\ndet är inte bara en fråga om inflytande. Det är\r\nockså en fråga om effektivitet. Om man tittar sig\r\nomkring internationellt, ser man hur det ser ut i ett\r\nsamhälle som saknar fackliga rättigheter, hur\r\növervåld och övergrepp riktas mot människor i\r\narbetslivet och hur människor inte får sin\r\nrättmätiga del av produktionsresultatet.</pre><pre>Självfallet utgår konflikten mellan arbete och\r\nkapital från frågan om äganderätten. Genom\r\näganderätten disponerar kapitalägarna över de\r\navgörande besluten i arbetslivet. Arbetsrätten har\r\nvarit ett ringa försök att få någon balans mellan\r\nfaktorerna arbete och kapital. På arbetsmarknaden\r\när löntagarna i underläge. Genom att organisera\r\nsig, genom att bilda fackföreningar kan man ernå\r\nnågorlunda styrka för att upprätthålla någon\r\nbalans. Därför har frågorna om föreningsfriheten,\r\nförhandlingsrätten och konflikträtten varit och är\r\ngrundläggande på den svenska arbetsmarknaden\r\noch för att hävda demokratin.</pre><pre>Högern och SAF har alltid bekämpat den här\r\nutvecklingen. Man har alltid bekämpat det\r\norganiserade arbetarintresset och\r\nfackföreningsrörelsen. 70-talet innebar att man\r\ngenomförde vissa reformer, vilka egentligen inte\r\nvar särskilt långtgående, som gav vissa\r\ngrundläggande rättigheter, visst inflytande och\r\nnågon trygghet för löntagare och deras fackliga\r\norganisationer. Under 80-talet prövades det\r\narbetsrättsliga systemet -- lagen om\r\nanställningsskydd, medbestämmandelagen,\r\nförtroendemannalagen. Från facklig sida och\r\nlöntagarsida fann man att förhoppningarna\r\negentligen hade varit för högt ställda. När\r\nmarknadskrafterna blev dominerande, när den\r\ninternationella konkurrensen slog igenom blev det\r\nutomordentligt stora problem att hävda\r\nlöntagarrätten och löntagarinflytandet. Under 90-\r\ntalet har dessa tendenser förstärkts.\r\nMarknadskrafterna är oerhört starka,\r\ninternationaliseringen har brutit upp många av de\r\nvillkor som tidigare rådde. Inom den offentliga\r\nsektorn har marknadstänkandet på samma sätt lett\r\ntill minskat inflytande för avtal och ökad makt för\r\nmarknadskrafter.</pre><pre>Vänsterpartiets inriktning -- och för oss är detta en\r\nhelt central fråga -- har varit att hävda en\r\nsjälvständig facklig rörelse och\r\nkonflikträttigheterna som flera gånger har hotats\r\ninte minst under senare år, då även den\r\nsocialdemokratiska regeringen har vacklat vid\r\nnågra tillfällen. Vi har hävdat grundläggande\r\nrättigheter och också inflytanderegler kring\r\nvetorätter, självbestämmande och naturligtvis\r\ngrunden för allting i den balans som råder mellan\r\narbete och kapital, nämligen förhandlingsinstitutet\r\noch kollektivavtalsrätten som därmed backas upp\r\nmed konflikträtter.</pre><pre>Under slutet av 80-talet och under 90-talet har en\r\nökad otrygghet kunnat märkas, både inom privat\r\nnäringsliv och inom den offentliga sektorn. SAF\r\nhar oupphörligen drivit olika kampanjer.\r\nKollektivavtalsrätten har urholkats vid ett fertal\r\ntillfällen då också riksdagen har klampat in och\r\nundergrävt kollektivavtalsrättigheter.\r\nFackföreningarna har protesterat mot detta. Det\r\nfinns mängder med exempel på hur man ute i\r\nnäringslivet har begått övergrepp mot löntagarnas\r\nanställningstrygghet. Jag kan bara nämna Monark,\r\nKinnarp, Uppsala kommun och nu i år exemplet\r\nVärö bruk, där man säger upp människor utan att\r\nbeakta det som lagen har förutsatt. Tig och var\r\nlojal, är det som gäller. Diskriminerande åtgärder\r\nförekommer. Men var finns protesterna från de\r\nborgerliga partierna?</pre><pre>I stället tillsattes Arbetsrättskommittén med\r\ndirektiv som till mycket stor del var hämtade från\r\nSAF:s propaganda och kampanj mot\r\nlöntagartryggheten och inflytandet.\r\nArbetsrättskommitténs delbetänkande visar hur\r\nparterna står. Nydemokrater och moderater\r\nklargör mycket tydligt sin politiska inställning.\r\nArbetsgivarmakt är ordet. Det är att gå SAF:s\r\npartsintressen till mötes. När det gäller lagen om\r\nanställningsskydd innebär det att man överger en\r\nskyddslagstiftning för människor som skulle\r\nskyddas mot godtycke och diskriminering. Den\r\nkom till för att skydda äldre människor under den\r\nrationaliseringsepok som 60-talet innebar.\r\nBeträffande medbestämmandelagen urholkar man\r\ndet lilla moment av inflytande som lagen medger\r\nförutom rena procedurregler om information och\r\nsamtal. Enligt vår uppfattning är\r\nmedbestämmandelagen ett ideologiskt aktstycke\r\nsom inte löser några egentliga problem. Den bygger\r\npå myter och enstaka fall och är inte grundad på\r\nempirisk kunskap eller på vetenskapliga studier.\r\nDet är i själva verket ett samlat angrepp på\r\nkollektivavtalrätten och på fackföreningsrörelsen.</pre><pre>Propositionen är ett steg på vägen. Man har inte\r\nantagit Arbetsrättskommitténs hela förslag. Men\r\npropositionen löser inte heller några konkreta\r\nproblem. Den är snarare en spegling av\r\nintressekonflikterna, och den tar ställning för\r\narbetsgivarparten. Man uttalar principen att det\r\nhela skall vara enkelt. Jag tycker att man kan\r\ntillämpa principen ju enklare, desto simplare på\r\nmycket i propositionen. Det är ju mycket enklare\r\nom arbetsgivaren får bestämma, punkt, slut. Men\r\nman har då inte löst några problem när det gäller\r\nden svåra balansgången mellan löntagarintresset\r\noch arbetsgivarintresset. Man bygger mycket av sin\r\ndiskussion på kortsiktiga ekonomiska\r\nkonjunkturfrågor, när man i själva verket skall\r\nreglera arbetsrätten och partsförhållandena på\r\narbetsmarknaden.</pre><pre>Jag vill kommentera en del frågor dels i\r\npropositionen, dels i motionerna.</pre><pre>Man vill införa utökad visstidsanställning. Det finns\r\ningenting som tyder på att detta skulle gagna\r\nsysselsättningen. Däremot är det självklart att detta\r\nkommer att minska anställningstryggheten. Se på\r\nländer som England och Danmark, där man har\r\nobegränsad visstidsanställning. Se på Spanien, där\r\nman har tre års visstidsanställning. Det är länder\r\nsom år efter år har haft utomordentligt hög\r\narbetslöshet, inte minst för ungdomar.</pre><pre>Provanställning skall utökas till att omfatta tolv\r\nmånader. I Europa brukar det vara vanligt med 14\r\ndagar, högst upp till ett halvår. Man kan över huvud\r\ntaget diskutera behovet av provanställning. Det\r\nkan kanske i några fall spela en roll och hjälpa\r\nmänniskor in i arbetslivet. Men här låter man det\r\nbli normalfallet. Att hävda att man behöver tolv\r\nmånader för att se om människor passar för ett\r\narbete utmanar verkligen löjet.</pre><pre>Man vill undanröja kollektivavtal som begränsar\r\nprovanställningstiderna. Det är ett kraftfullt\r\nprincipiellt angrepp på kollektivavtalsrätten. Det är\r\nett exempel i raden som vi avvisar med all kraft.</pre><pre>Det finns några inslag som man mer eller mindre\r\nkan acceptera. Det är bra med ett EG-direktiv som\r\nsäger att man skall ge information till en person\r\nsom anställs. Men vi anser att den anställde inte\r\nskall behöva vänta en månad. Självfallet skall\r\ndenna information ges i skriftligt form när avtalet\r\ningås. Det är inga konstigheter med det. Det ger\r\nockså en trygghet för den anställde, som annars\r\nhamnar i ett hopplöst underläge.</pre><pre>Enligt förslaget skall månadsregeln överges.\r\nMånadsregeln innebär att man inte skall kunna\r\nåberopa frågor som ligger längre tillbaka i tiden än\r\nen månad när en person sägs upp. Det är självklart\r\natt det kan finnas stötande exempel i samband med\r\nen sådan här preskriptionsregel. Det finns det\r\nalltid, även åt andra hållet. Löntagare som sägs upp\r\nhar ofta 14 dagar på sig, inte mer, att reagera. Det\r\nfinns mängder av löntagare som har sagts upp på ett\r\nfelaktigt och stötande sätt, men preskriptionsregler\r\när preskriptionsregler. Jag anser att det viktiga är\r\natt människor skall kunna leva i en rimlig trygghet\r\noch veta vad de anklagas för och vilka effekterna\r\nblir. Det finns gott om tid för företaget att agera.</pre><pre>Det värsta är ändå urholkningen av\r\nturordningsprinciperna vid arbetsbrist, när\r\nmänniskor sägs upp. Man vill införa en frikrets som\r\nomfattar två personer. Det kommer att slå i första\r\nhand på de mindre företagen och inom det statliga\r\nområdet, som har mycket små turordningskretsar.</pre><pre>Anställningstryggheten och garantin för skydd mot\r\ngodtycke och diskriminering minskas och i många\r\nfall elimineras den helt.</pre><pre>I propositionen framför Börje Hörnlund\r\nargumentet att man för att förhindra godtycke och\r\ndiskriminering måste kunna utgå från att det är\r\nföretagets rättskänsla som styr uppsägningsbeslutet\r\ni en sådan situation.</pre><pre>Det är verkligen inte mycket till rättssäkerhet. Det\r\när typiskt att det inte bara är fackföreningsrörelsen\r\nsom har protesterat mot den här regeln, utan det är\r\nockså JämO, handikapprörelsen och juridiska\r\nfakulteter i Sverige. Det är alltså de som har\r\nintresse av att diskriminering inte uppkommer och\r\ndet är de som har någon juridisk kompetens.</pre><pre>Regeln med frikretsar när det gäller turordningen\r\nvid arbetsbrist innebär också att undantag görs från\r\nhuvudregeln, vilken borde vara att det skall\r\nförhandlas om detta. Det är två parter som skall\r\nförhandla. I det här fallet löser man frågan genom\r\natt säga att om man inte är överens tar\r\narbetsgivarmakten över. Det blir ingen diskussion.\r\nDetta kommer radikalt att minska skyddet mot\r\ngodtycke och diskriminering och vi avvisar det i\r\ngrunden. Att Arbetsrättskommittén ville gå ännu så\r\nmycket längre är inte till någon glädje i detta\r\nsammanhang.</pre><pre>Vi, precis som vår representant i\r\nArbetsrättskommittén, som i detta stod ensam\r\ntillsammans med kommitténs ordförande Åke\r\nBouvin, har föreslagit att EG-direktivet skall\r\ninförlivas i samband med överlåtelser av företag\r\noch verksamheter. Det är något som förbättrar\r\nanställningstryggheten och som också skyddar\r\nkollektivavtal som har träffats i samband med\r\növerlåtelser och köp av verksamheter. Jag beklagar\r\natt inte detta har vunnit anslutning i utskottet.</pre><pre>Med tanke på den långa rad av kränkningar som\r\nsker gentemot i första hand föräldralediga kvinnor\r\ni samband med avtalsturlistor har vi föreslagit att\r\navtalsturlistor som gör undantag för föräldralediga\r\npersoner skall godkännas av facken centralt på\r\nförbundsnivå. Skälet är att det är väldigt lätt att på\r\ndet lokala planet bortse från människor som inte är\r\nnärvarande men som har all rätt att bli beaktade i\r\nsamband med uppsägningar. Det har under senare\r\når förekommit ett flertal brott mot den principen.\r\nÄven JämO har betonat den här aspekten i sitt\r\nremissvar. Men utskottet avslår vårt förslag och\r\nyrkande i den frågan. Det gör tyvärr även\r\nsocialdemokraterna.</pre><pre>Vi har föreslagit skärpta regler i förhållande till 39 §\r\nlagen om anställningsskydd för utköp vid ogiltiga\r\nuppsägningar. Detta har inte minst aktualiserats\r\ngenom det uppmärksammade fallet vid Värö bruk.\r\nDär har man sagt att det är en person som har sagts\r\nupp därför att han har ställt sig bakom ett svar på\r\nen koncessionsansökan från bruket. Detta är helt\r\norättfärdigt, såvitt vi kan förstå. Men på det svarar\r\nföretaget att även om Arbetsdomstolen dömer till\r\nhans fördel, så tänker man inte bry sig om det. Han\r\nskall ändå få sparken.</pre><pre>Det har blivit allt vanligare att stora företag och\r\nmyndigheter gör sig av med folk. De betalas ut med\r\nett antal månadslöner. Detta är inte rimligt. Det\r\nskall bara vara i absoluta undantagsfall som ett\r\nprincipiellt förbud att negligera Arbetsdomstolens\r\nutslag skall kunna brytas. Det är rent lagtrots och\r\ndet följer principen att makt och pengar går före\r\nrätt. Vi kan aldrig acceptera sådana lösningar.\r\nTyvärr har utskottet inte heller i det fallet bifallit\r\nvårt yrkande.</pre><pre>Vi har en lång serie med förslag som syftar till att\r\nförbättra rättsläget när det gäller skadestånd. Det\r\nskall inte vara billigt att bryta mot lagen. Det skall\r\ninte heller vara möjligt att helt enkelt inte bry sig\r\nom vad lagen säger.</pre><pre>När det gäller medbestämmandelagen avvisas i\r\npropositionen reglerna om förstärkt information,\r\nförhandlingsrätt och det s.k. vetot för att stoppa\r\nosund ekonomisk verksamhet. Det här vetot syftar\r\ntill att förbättra konkurrensläget och att få bort\r\nosund ekonomisk verksamhet samt ekonomisk\r\nbrottslighet. Detta plockas bort bl.a. med\r\nargument om att EG inte skulle tillåta detta, vilket\r\njag tror är fullständigt felaktigt. Ett fall åberopas,\r\nMondefallet här i Stockholm vid byggnationen av\r\nGloben, som man inte med den här metoden\r\nlyckades stoppa. Det vore som att avskaffa polisen\r\ndärför att polisen inte får stopp på brottsligheten.\r\nDet är orimligt. Det här är en av de få instanser där\r\ndet från den fackliga sidan faktiskt finns ett litet\r\ninflytande över medbestämmandelagen, och detta\r\nundanröjer man.</pre><pre>Vi går också emot undanröjandet av möjligheten\r\ntill konflikt i samband med blockad mot\r\nenmansbolag. Det är en ren undantagshistoria. De\r\nallra flesta förbund har inte den rättigheten genom\r\natt de är bundna av huvudavtalet. Men i några fall --\r\nTransport, målarna m.fl. -- förekommer ofta\r\nsvårigheter att avgöra om ett företag har anställda\r\neller inte. Den här regeln har i första hand till syfte\r\natt fackföreningarna skall kunna garantera att\r\nrimliga arbetsvillkor, säkerhet och\r\nförsäkringsskydd blir uppfyllda.</pre><pre>Det har förekommit flera fall av diskriminering av\r\npolitisk och annan art. Vi har fått många propåer\r\nfrån människor som har upplevt sig som\r\nsvartlistade. De får inga jobb. Det kan vara fråga\r\nom att illasinnade rykten har spridits. Det kan ligga\r\nnågot fog bakom dessa.</pre><pre>Vi har i motion 1991/92:A724 krävt att man skall\r\nkunna tillsätta tillfälliga statliga kommissioner för\r\natt utreda sådana fall. Att man är omöjlig i\r\narbetslivet är en omöjlig dom att utsättas för. Man\r\nsvartlistas och blir helt enkelt diskriminerad.\r\nUtskottet har inte visat någon förståelse för\r\nproblemet.</pre><pre>Vi hävdar återigen, vilket vi många gånger har\r\ngjort, att fredsplikten inte skall vara en tyst\r\nreglering. Den skall avse områden som har\r\nreglerats i kollektivavtal. Man skall veta var man\r\nstår när man köper och säljer, dvs. när man ingår\r\navtal. Men väldigt många frågor och konflikter\r\nuppkommer vid sidan av avtalsreglerade frågor. Då\r\nbör inte fredsplikt gälla.</pre><pre>Vi har tagit upp en serie frågor som handlar om\r\ninternationell solidaritet. Det handlar om att bättre\r\nhävda de fackliga rättigheterna i andra länder, inte\r\nminst i u-länder, som vi är så beroende av, och vi\r\nblir det än mer med utvidgade GATT-avtal och med\r\nökad svensk internationalisering av produktionen.\r\nVi har tagit upp frågor som handlar om\r\nkoncernfackliga rättigheter. Vi har tagit upp frågor\r\nsom handlar om deltidsarbetandes möjligheter till\r\nförtur för heltidsarbete osv. Allt avslås.</pre><pre>Fru talman! Sammanfattningsvis vill jag säga att det\r\nförslag som läggs i propositionen och som utskottet\r\nhar bifallit har en mycket dålig förankring i den\r\nsvenska verkligheten. Det innebär ett direkt\r\npartstagande för arbetsgivarsidan och ett hårt\r\nangrepp på den samlade fackföreningsrörelsen.\r\nDet löser inte de eventuella problem som föreligger\r\ni samband med dagens arbetsrätt. Det är en attack\r\nmot den svenska modellen och mot\r\nfackföreningsrörelsen. Det kommer att minska\r\ntryggheten och inflytandet. Det finns en sak att\r\ngöra med detta förslag, om riksdagen nu kommer\r\natt bifalla det, riv upp det! Socialdemokraterna har\r\nlovat det. De har tidigare lovat det i andra frågor.\r\nDe har inte alltid hållit löftena. Jag lovar att bevaka\r\nden här frågan. Dessa lagstiftningsförslag skall\r\nrivas upp, i den mån riksdagen bifaller dem.</pre><pre>I detta anförande instämde Björn Samuelsson och\r\nBertil Måbrink (v).</pre><pre>Anf. 16  TALMANNEN:</pre><pre>Jag vill erinra om min tidigare vädjan om så stor\r\nåterhållsamhet som möjligt med repliker.</pre><pre>Anf. 17  SIMON LILIEDAHL (nyd) replik:</pre><pre>Fru talman! Jag skall bara mycket kort säga en sak.\r\nHans Andersson antydde att bl.a. nydemokraterna\r\nskulle vara styrda av SAF. Jag vill bara säga att jag\r\naldrig har pratat med någon SAF-direktör i de här\r\nfrågorna. Jag har aldrig besökt SAF eller över\r\nhuvud taget haft någon kontakt med SAF. Våra\r\nreservationer utgår från småföretagarna -- jag är\r\nsjälv en småföretagare -- och hur problemen med\r\nLAS har upplevts.</pre><pre>Anf. 18  HANS ANDERSSON (v) replik:</pre><pre>Fru talman! I reservationen från nydemokraten i\r\nArbetsrättskommittén sägs följande: ''Enligt min\r\nuppfattning bör turordningsreglerna slopas. Den\r\nbästa lösningen är att arbetsgivaren ensam\r\nbestämmer vilka som skall sägas upp vid\r\narbetsbrist.'' Det är väl ett exempel på vad jag sade.\r\nSimon Liliedahls anförande i går var en orgie i\r\nattacker på fackföreningsrörelsen. Han gjorde\r\nmycket grova anklagelser. Han såg ingen mening\r\nmed att löntagarna arbetar i organiserad form för\r\natt förstärka effektiviteten och för att hävda sina\r\nrättigheter. Det är ett snäpp värre än vad SAF\r\nbrukar stå för, Simon Liliedahl.</pre><pre>Anf. 19  ELVER JONSSON (fp):</pre><pre>Fru talman! Med det här betänkandet godkänner\r\narbetsmarknadsutskottet regeringens förslag till\r\nförändringar i arbetsrätten. Syftet är att i det\r\nnuvarande svåra arbetsmarknadsläget underlätta\r\nför arbetslösa, främst ungdomar, att få anställning.\r\nFörst några principiella synpunkter.</pre><pre>Den svenska arbetsmarknaden bygger av tradition\r\npå att arbetsgivare och löntagare företräds av\r\nstarka fackliga organisationer. Modellen innebär\r\nvidare att den arbetsrättsliga lagstiftningen i\r\nväsentliga delar är dispositiv och ger parterna stort\r\nutrymme att i samförstånd genom kollektivavtal\r\nsjälva reglera sina inbördes relationer.</pre><pre>Som samlat omdöme måste ändå sägas att den\r\nmodell vi tillämpar på den svenska\r\narbetsmarknaden oftast varit lyckosam och bidragit\r\ntill en internationellt sett lugn och stabil utveckling\r\nav arbetsmarknaden. Man kan också säga att\r\ndemokratiseringen av arbetslivet, som skett med\r\nett ökat löntagarinflytande i företagen, också har\r\nsin grund i förändrade relationer på det\r\narbetsrättsliga området.</pre><pre>Det finns anledning, när riksdagen fattar beslut, att\r\nockså stanna upp och något se i backspegeln. Jag\r\nkänner faktiskt stolthet över dem som mycket tidigt\r\nvarit ute i avsikt att förbättra villkoren för arbetare\r\noch tjänstemän, som växte i stora skaror då\r\nindustrialismen tog fart under förra århundrandet.\r\nEn sådan person var den liberale riksdagsmannen\r\nS.A. Hedin.</pre><pre>För 110 år sedan -- ja, fru talman, det var alltså för\r\n110 år sedan -- väckte han i andra kammaren en\r\nmotion som ännu efter ett sekel framstår som\r\nbanbrytande. Hedin skrev i sin omfattande motion\r\nom olycksfalls- och ålderdomsförsäkring för\r\narbetare och om säkerhetsårgärder mot olycksfall i\r\narbetet. Ur det här förslaget från 1884 kom\r\nbesluten om yrkesinspektion. Ur förslaget har det\r\nsom i dag avser arbetsmiljön växt fram.</pre><pre>Efter motionen följde flera långa utredningar innan\r\ndet första beslutet om folkpension fattades 1913.\r\nMan kan säga att Adolf Hedins motion blev\r\ninledningen till det arbete som lett fram till det\r\nmoderna socialförsäkringssystemet, alltså tanken\r\npå att den enskilde skall ha skydd vid sjukdom,\r\nålderdom och arbetslöshet.</pre><pre>Ingen enskild politiker kan i dag fylla den roll som\r\nAdolf Hedin då hade. Dagens samhälle är långt\r\nmer komplicerat, och allt politiskt arbete blir\r\ndärmed med nödvändighet mer av lagarbete. Vi är\r\nalla mycket specialiserade, var och en överblickar i\r\nbästa fall en sektor. Men någon gång bör vi kanske\r\nstanna upp och se oss omkring och försöka se i ett\r\nvidare perspektiv.</pre><pre>Det arbetsrättsliga reformarbetet under 1970- och\r\n1980-talen rörande anställningstrygghet,\r\nmedbestämmanderätt, arbetsmiljö,\r\nförtroendemannainstitut, styrelserepresentation\r\nför anställda m.m. har inneburit en inskränkning i\r\narbetsgivarens rätt att ensam leda och fördela\r\narbetet samt fritt anställa och avskeda anställda.</pre><pre>Med den Åhmanska utredningen i botten infördes\r\nregler om saklig grund för uppsägning,\r\nomplaceringsskyldighet, uppsägningstid,\r\nuppsägningslön, turordningar, företrädesrätt vid\r\nåteranställning samt varsel och överläggning. Här\r\nskapades ett skydd mot obefogade uppsägningar\r\noch ett ökat anställningsskydd. Det var av särskilt\r\nstor betydelse för äldre och andra svaga grupper på\r\narbetsmarknaden.</pre><pre>Medbestämmandelagen är främst ett resultat av de\r\nförslag som Arbetsrättskommitén lade fram i mitten\r\nav 1970-talet. Regler skapades fär att bl.a.\r\nförstärka förhandlingsrätten för\r\narbetstagarorganisationerna med primär\r\nförhandlingsskyldighet för arbetsgivare i viktiga\r\nfrågor.</pre><pre>Jag skulle vilja säga att Folkpartiet liberalerna i allt\r\nväsentligt står bakom de gångna årens\r\nreformarbete. Genom åren har vi rest förslag som\r\nlett till reformer. Nu säger Hans Andersson att det\r\nhär handlar om demokrati, och i anknytning till\r\nhans långa plädering vill jag fråga vilket eller vilka\r\nideal och vilka modeller Vänsterpartiet numera ser\r\nsom förebilder.</pre><pre>Fru talman! Låt mig också få säga att\r\nregeringsförslaget inte skall ses som ett\r\nställningstagande för eller emot en eller annan part\r\npå arbetsmarknaden. Förändringsarbetet sker\r\ninom ramen för den svenska modellen. Det är för\r\növrigt naturligt att man justerar lagstiftningen efter\r\nen tid. Det är viktigt att säga att förändringarna och\r\ningreppen inte får gå längre än vad som\r\noundgängligen är nödvändigt för att uppnå andra\r\nangelägna mål i arbetslivet. Regeringens förslag\r\nsyftar till att underlätta en expansion i vårt lands\r\nmånga småföretag och att i det nuvarande svåra\r\nläget underlätta för arbetslösa, främst ungdomar,\r\natt få anställning.</pre><pre>När det gäller förändringar i LAS och MBL kan\r\nman med fog påstå att höga och gälla övertoner\r\nhörts i debatten. Ett av problemen är att\r\ndiskussionen inte handlat om vad utskottet faktiskt\r\nhar föreslagit, utan kritiken har riktats mot vad man\r\nantar skall komma i framtiden. Inte ens centrala\r\nLO kommer med korrekta uppgifter i sina\r\ncirkulärbrev. Jag har fått många brev och\r\ntelefonsamtal som bekräftar det.</pre><pre>LO-sektionen i Landskrona säger i ett uttalande:\r\nRör inte vår a-kassa, rör inte vårt\r\nanställningsskydd, ge oss arbete i stället.</pre><pre>Man kan knappast tala om kassa. Det är en fond på\r\nminus 40 miljarder kronor. Anställningsskyddets\r\nreformering står inte i något motsatsförhållande till\r\nansträngningarna att ge arbeten. Den kan t.o.m.\r\nvara en förutsättning för att få ett smidigt\r\nregelsystem, som inte lägger hinder i vägen för nya\r\narbetsplatser och nyanställningar.</pre><pre>Handels avdelning i Gävle har också missat att\r\nutskottet föreslog, och riksdagen nu har beslutat\r\nom, en kraftig höjning av både a-kassa och KAS.</pre><pre>Fru talman! Den som säger att balansen på\r\narbetsmarknaden skulle rubbas om utskottets\r\nförslag antas överdriver starkt. Det innebär inget\r\nsystemskifte, och det är inte ett angrepp på\r\narbetsrätten.</pre><pre>Vad det för det första handlar om är att underlätta\r\nför särskilt de mindre och medelstora företagen att\r\nnyanställa. För det andra handlar det om att\r\nunderlätta för företag i kris så att man behåller\r\nnyckelpersoner vid driftinskränkningar. För det\r\ntredje mjukas den stelbenta s.k. månadsregeln\r\nupp, för att undvika resultat som många nog\r\nuppfattar som stötande. För det fjärde tas\r\nvetoreglerna i MBL bort, vilket det faktiskt finns\r\nmånga skäl till.</pre><pre>Det som ligger i botten för hela LAS-förslaget, och\r\när skälen till förändringarna i LAS, är den situation\r\nmed hög arbetslöshet som vi har på\r\narbetsmarknaden i dag. Vi måste få bort spärrar\r\noch hinder för nyanställningar som annars skulle\r\nkomma till stånd. GAS -- generellt\r\nanställningsstöd -- har samma syfte, och det har\r\nriksdagen i dag på morgonen ställt sig bakom. Vi\r\nmåste uppmuntra nyanställningar, och det är bara\r\ngenom fler arbetsplatser som vi minskar\r\narbetslösheten.</pre><pre>Arbetsmarknadsutskottet tillstyrker förslaget om\r\nförlängning av tiden för anställning under\r\narbetsanhopning och provanställning. I bägge\r\nfallen handlar det om att uppmuntra till\r\nnyanställningar. I dag ställer arbetslivet helt andra\r\nkrav än när möjligheten till provanställning\r\ninfördes. Nu handlar det om avancerad teknik,\r\nkomplicerade tillverkningsprocesser, krav på\r\nflexibilitet, samarbetsförmåga och att klara s.k.\r\nhögtryck som förekommer under vissa delar av\r\nåret. Då kan det i en del fall behövas längre tid för\r\natt få en tillräckligt bra bild av en ny arbetstagare.\r\nNär det gäller övergångsbestämmelserna är\r\nreglerna fortfarande dispositiva.</pre><pre>Undantag från turordningen kan ske vid\r\narbetsbrist, då arbetsgivaren får rätt att undanta två\r\narbetstagare i den turordningskrets där\r\narbetsbristen har uppstått. Det skall vara personer\r\nsom är av särskild betydelse för den fortsatta\r\ndriften. Avsikten är att göra det möjligt för\r\nföretagen att i krislägen, då personalstyrkan måste\r\nminska, få behålla särskilt dugliga, effektiva eller\r\npå annat sätt betydelsefulla personer, oberoende av\r\nlagens huvudprincip ''sist in -- först ut''.</pre><pre>I längden kan det vara av godo att alla\r\nnyckelpersoner får stanna kvar. Krisen skulle\r\ndärmed gå över snabbare, och färre personer\r\nkanske behöver sägas upp när arbetsgivaren får\r\nbehålla just de här personerna. Som regeln nu är\r\nkonstruerad är det framför allt de mindre företagen\r\nsom skulle få glädje av undantagsregler. Det är där\r\nsom det är mest betydelsefullt att behålla\r\nnyckelpersonerna.</pre><pre>Undantagsregeln i turordningskretsen bygger på\r\ndet som anges i lagen om turordningskretsens inre\r\nram, dvs. att det är ''avtalsområdet'' som är\r\navgörande. Normalt betyder det att arbetsgivaren\r\nkan undanta två tjänstemän och två arbetare vid\r\narbetsbrist. Det är detta som utskotten har haft för\r\nögonen.</pre><pre>Det är inte fritt fram för företag, myndigheter eller\r\nförvaltningar, som enligt kollektivavtal har en\r\nsnävare ram för turordningskretsen, att undanta\r\ntvå personer vid varje sådan krets. Det är parternas\r\nsak att avgöra hur deras avtal skall tolkas i\r\nförhållande till undantagsregeln i den nya lagen.</pre><pre>Rätten att vidta fackliga stridsåtgärder är\r\ngrundlagsskyddad. Därför bör alla inskränkningar,\r\nt.ex. blockad mot enmans- och familjeföretag, i den\r\ndelen vara så små som möjligt. Det regeringsförslag\r\nsom utskottet har ställt sig bakom innebär att\r\nstridsåtgärd som inte fyller något fackligt syfte\r\nförbjuds.</pre><pre>Det kan inte vara rimligt att man skall kräva\r\nkollektivavtal med en arbetsgivare som inte har en\r\nenda anställd som skulle omfattas av avtalet.\r\nErfarenheterna från El-Ettans uppmärksammade\r\nagerande i Stockholm styrker en sådan slutsats.</pre><pre>Om däremot en utomstående anställs gäller\r\nnaturligtvis vanliga regler. Saknas kollektivavtal\r\nstår det de fackliga organisationerna fritt att i\r\nförekommande fall vidta stridsåtgärd, som kan vara\r\nblockad mot visst företag.</pre><pre>Monica Öhman hade ett engagerat anförande sent\r\nhär i går kväll. Jag skulle vilja att hon förtydligade\r\nsig på två punkter som var bärande i hennes\r\nanförande. Den ena punkten gällde att det här är\r\nett angrepp på facket. Den preciseringen tycker jag\r\natt Monica Öhman något skall återkomma till. Den\r\nandra punkten gällde löftena, eller hoten, om att\r\n''riva upp''. Vad är det som Socialdemokraterna\r\nskall riva upp i denna upprivningsdebatt som\r\nSocialdemokraterna i och med gårdagens start av\r\nvalrörelsen har inlett?</pre><pre>Fru talman! De förändringar som föreslås i\r\narbetsmarknadsutskottets betänkande nr 4 yrkar\r\njag bifall till, därför att jag är övertygad om att det\r\nkommer att tjäna det övergripande syftet -- att\r\nunderlätta för fler att få en chans till ett eget arbete.</pre><pre>Anf. 20  HANS ANDERSSON (v) replik:</pre><pre>Fru talman! Elver Jonsson ställde en mycket\r\negendomlig fråga, nämligen: Vad är det för modell\r\nsom Vänsterpartiet står bakom, och var hämtar\r\nVänsterpartiet sin inspiration?</pre><pre>Jag trodde att det framgått mycket klart vad jag\r\nsade. Vad jag avser framgår också av våra\r\nmotioner. Om Elver Jonsson hade läst dem skulle\r\nhan se att vi utgår från den svenska modellen. Det\r\när modellen av folkrörelsekraft och modellen av\r\norganisering av en fri fackföreningsrörelse som\r\nmöter arbetsgivare, både lokalt och centralt, när\r\ndet gäller att hävda rättigheter, trygghet och\r\ninflytande. Därmed krävs det också en fri\r\nkonflikträtt som går längre än som i dag är fallet.</pre><pre>Vi tror att tryggheten förstärker effektiviteten.\r\nEngagemang hos anställda, höjd kompetens,\r\nsamarbete och inflytande på jobbet är\r\nframgångsvägen -- inte att skapa ökade klyftor och\r\nkonflikter, vilket regeringen och\r\nriksdagsmajoriteten gör i och med det här förslaget.\r\nDet är ingen tillfällighet att LO, TCO och SACO\r\ni grunden avvisar de här förslagen. Det gör också\r\nhandikapprörelsen, JämO och alla andra som har\r\natt ta hänsyn till de svaga på på arbetsmarknaden.\r\nSAF och arbetsgivarintressena däremot vill\r\nnaturligtvis ha mycket mera, och det är deras\r\nönskemål man bejakar.</pre><pre>Det finns problem med turordningen och när man\r\nskall säga upp folk vid arbetsbrist. Men problemen\r\nskulle man ha kunnat lösa om det hade funnits ett\r\nkonstruktivt intresse. Vi har antytt i utredningen --\r\noch jag har också i olika diskussioner antytt -- att\r\nman skulle behöva precisera begrepp som\r\n''tillräckliga kvalifikationer'' och ''nyckelpersoner'';\r\ndetta för att ligga till grund för förhandlingar\r\nbyggda på kompetensstrukturen i företagen. Det är\r\ningen tillfällighet att företagen och industrin är\r\nmycket missnöjda med det här resultatet. Detta är\r\ninte något som egentligen leder till ökad effektivitet\r\noch bättre konkurrenskraft, utan detta är\r\nmaktspråk från regeringen.</pre><pre>Anf. 21  ELVER JONSSON (fp) replik:</pre><pre>Fru talman! Hans Anderssons svar är ganska\r\nsympatiskt. Han kommer nu med en del ganska\r\nallmänna deklarationer som det finns en stor\r\nuppslutning kring.</pre><pre>Jag var dock nyfiken på att få höra om\r\nVänsterpartiet står för något annat nu än man\r\ngjorde när MBL infördes. Då vägrade ju\r\nVänsterpartiet kommunisterna, som partiet då\r\nhette, att ställa upp. Det är den ena punkten.</pre><pre>Den andra punkten gäller att man avvisar alla krav\r\npå t.ex. fredsplikt och sanktioner. Där gav Hans\r\nAndersson inte heller nu något beslut. Det han här\r\ntalar om är den fria konflikträtten. Men frågan är\r\nom Vänsterpartiet är berett att ställa upp på de\r\nspelregler som lagen föreskriver och som parterna\r\nhar avtalat om.</pre><pre>Jag tycker att Hans Andersson har gjort en\r\nintressant iakttagelse. Han talar ju om hur missnöjd\r\nman är inom industrin och från vissa arbetsgivares\r\nhåll. Kanske har vi i utskottet ändå, fru talman,\r\nprickat ganska så rätt när vi söker nå en\r\nbalanspunkt.</pre><pre>Anf. 22  HANS ANDERSSON (v) replik:</pre><pre>Fru talman! Jag förstår inte Elver Jonsson. Jag\r\ntrodde att jag hade gjort klart vad jag avser. Jag har\r\nockså yrkat bifall till motioner som handlar om en\r\nförstärkt konflikträtt och minskad fredsplikt. Men\r\nhär är det mycket tydligt att man är bunden av\r\nfredsplikten på de områden där avtal har träffats --\r\nicke på andra områden.</pre><pre>Vi har i övrigt strävat efter att utöka rättigheterna\r\noch att förstärka vetorätten, medan ni gör precis\r\ntvärtom. Ni minskar inflytandet, avvecklar\r\nvetorätten och minskar löntagarnas rättigheter.</pre><pre>Det finns inga oklarheter när det gäller\r\nVänsterpartiets position -- tyvärr inte heller när det\r\ngäller regeringspartiernas position. Det finns en\r\ndjup klyfta oss emellan.</pre><pre>Detta med att många är missnöjda skall man\r\nkanske inte ta till intäkt för att allting är bra. Vad\r\njag säger är att man med det här förslaget\r\negentligen mest illustrerar något som man vill göra.\r\nMan vill öka makten för arbetsgivarsidan. Men det\r\nkan finnas reella problem i samband med\r\növertalighet och uppsägningar. Sådant bör få sin\r\nlösning i samförstånd. Det hela skall bygga på\r\nförhandlingar och på den kompetensstruktur som\r\nfinns på arbetsplatsen, inte på att man ensidigt\r\nlägger över beslutanderätten på arbetsgivarparten.\r\nDet är den förändring som faktiskt finns med här.</pre><pre>Regeringens och utskottsmajoritetens förslag löser\r\npå intet sätt de problem som eventuellt kan finnas\r\ninom ramen för det här området. Vidare löser man\r\ninte alls frågorna om den minskade\r\nanställningstrygghet som blir följden av\r\nbolagiseringar, förändringar av koncernstrukturer\r\nosv. Inget intresse har ägnats den frågan, Elver\r\nJonsson!</pre><pre>Anf. 23  ELVER JONSSON (fp) replik:</pre><pre>Fru talman! Hans Andersson vägrar att svara på\r\nden grundläggande frågan: Är Vänsterpartiet\r\nberett att säga att det är rimligt att det kan finnas\r\nsanktioner för den som bryter mot lagar och\r\ningångna avtal? Svaret på den frågan hänger\r\nfortfarande i luften.</pre><pre>Anf. 24  MONICA ÖHMAN (s) replik:</pre><pre>Fru talman! I debatten i går kväll kände jag en viss\r\nirritation över debattordningen. Vi skulle ju bara\r\nhinna med två inlägg. Därefter skulle debatten\r\navbrytas för att fortsätta i dag.</pre><pre>Men egentligen börjar Elver Jonsson precis där jag\r\nslutade i går kväll, så man kan inte tro att det är\r\nnågra nattimmar emellan. Jag sade nämligen i går\r\nkväll att det vore klädsamt om regeringspartierna\r\nnu inför beslutsfattandet erkände att detta är\r\nideologiskt betingat. Kom inte dragande med\r\nsysselsättningen igen! Men vad är det Elver Jonsson\r\ninleder med? Jo, han säger att syftet är\r\narbetsmarknadsläget. Det är alltså nästan en direkt\r\nfortsättning på min mening.</pre><pre>Elver Jonsson kommer tillbaka till dessa saker och\r\nsäger: På grund av att det är så dåligt nu måste vi\r\ngöra det här. Men då måste jag få ställa frågan:\r\nSkall vi ha en konjunkturanpassad\r\narbetsrättslagstiftning? Menar ni alltså att vi i dåliga\r\ntider måste ha mjukare regler och att reglerna när\r\ndet är bättre tider kan vara litet strängare?</pre><pre>Det är bra att Elver Jonsson är påläst och att han\r\nhar sett att Folkpartiet för 110 år sedan påbörjade\r\ndet här arbetet. Men har ni helt övergett den gamle\r\npionjärens arbete sedan ni och Moderaterna kom i\r\nregeringsställning -- en regering som kanske har en\r\nannan uppfattning i de här frågorna? Håll rätt på\r\nrötterna och ta vara på det som en gång skapats!</pre><pre>I går när jag höll mitt huvudanförande påpekade\r\njag att jag hade sett Rapportsändningen och att jag\r\nhade hört professor Tore Sigeman prata om\r\növertalighet. Jag kan inte återge det ordagrant,\r\nmen som jag minns det sade han i den sändningen:\r\nVisst, arbetsgivarna får ett övertag genom att de får\r\nvälja ut två personer. Jag kan ändå inte tro, Elver\r\nJonsson, att inte Folkpartiet och de övriga\r\nregeringspartierna tror på Tore Sigemans kunskap\r\nnär det gäller arbetsrätt. Det hoppas jag verkligen\r\natt ni gör.</pre><pre>Sedan har vi frågan om att riva upp. Jag sade i går\r\nkväll i min slutplädering att vi tar fullständigt\r\navstånd från denna rasering av\r\narbetsrättslagstiftningen. Därmed tycker jag att\r\nsvaret är givet beträffande vad vi tänker riva upp.</pre><pre>Angreppen på facket återkommer jag till i min\r\nandra replik.</pre><pre>Anf. 25  ELVER JONSSON (fp) replik:</pre><pre>Fru talman! Monica Öhman frågar: Skall\r\narbetsrättslagstiftningen vara\r\nkonjunkturanpassad? Mitt svar är nej. Men i dåliga\r\ntider uppenbaras bristerna. Då kan vi inte\r\nhalsstarrigt säga: Här gör vi inte någon förändring\r\nsom kan underlätta andra goda syften.</pre><pre>Sedan säger Monica Öhman att det handlar om att\r\nriva upp. Nu är jag inte, fru talman, särskilt skärrad\r\növer det beskedet. Vi hade en försiktig förändring\r\nav LAS 1982. En kraftfull socialdemokratisk\r\nriksdagsman, Lars Ulander, lovade några veckor\r\nföre 1982 års val: Detta blir det första vi river upp\r\nom vi vinner valet.</pre><pre>Socialdemokraterna vann faktiskt valet. Man satt\r\nnio år i kanslihuset, och det enda man ''orkade\r\nmed'' var att ändra litet grand på\r\npermitteringsreglerna. Ändå var\r\narbetsmarknadsministern då vice ordförande i\r\narbetsmarknadsutskottet. Detta med att riva upp\r\ntror jag ibland kan rinna till då det saknas bra\r\nargument när man skall hetsa upp partiarbetare.</pre><pre>Monica Öhman säger att hon i går hörde en\r\nprofessor säga att förslaget innebär en förskjutning\r\nmot arbetsgivarhållet. Ja, det är det, ett stycke.\r\nMen det förändrar inte i grunden partsförhållandet.\r\nDen genuina arbetsrätten finns kvar. Jag tror att det\r\när viktigt att det också på ett LO-cirkulär eller på\r\nen socialdemokratisk valpamflett kan stå att de\r\nvärdena finns kvar. Dem är vi från liberalt håll\r\nberedda att slå vakt om. Ur den synpunkten håller\r\njag med Monica Öhman om att det är viktigt att vi\r\nhåller reda på våra rötter.</pre><pre>Anf. 26  MONICA ÖHMAN (s) replik:</pre><pre>Fru talman! Jag förstår inte det här. I dåliga tider\r\nser vi bristerna, säger Elver Jonsson. Handlar inte\r\ndetta om att vi skall ha någon form av lagstiftning\r\nsom reglerar förhållandena efter dåliga och bättre\r\ntider? Det Elver Jonsson säger nu handlar ju om\r\ndet.</pre><pre>Historien om att riva upp har jag också hört: 1982\r\nsade ni minsann samma sak, men ni har ingenting\r\ngjort. Det har liksom varit det enda argument som\r\nman den här hösten har kört fram runt om i landet.\r\nMen hur var det, Elver Jonsson? Det hade hunnit\r\ntecknas kollektivavtal på området, vilket gjorde att\r\ndet inte fanns anledning att riva upp beslut. Vi har\r\nsagt att vi värnar kollektivavtalet. Vi vill väldigt\r\ngärna att parterna själva kommer överens om\r\nfrågorna i kollektivavtalsform. Vi skall inte behöva\r\nlagstifta om allting. Därav kom det sig att vi inte rev\r\nupp beslutet. Det handlar inte om att vi inte har levt\r\nupp till våra uttalanden, parterna tog sitt ansvar.</pre><pre>Nu säger Elver Jonsson: Ja visst, det här är en\r\nförskjutning mot arbetsgivarsidan. Men i\r\nhuvudanförandet -- jag hann tack och lov skriva ned\r\ndet -- säger Elver Jonsson så här: Det här är inte ett\r\nställningstagande för den ena eller den andra\r\nparten. Hur skall det vara nu då? Är det ett\r\nställningstagande för någon part? I repliken säger\r\nju Elver Jonsson: Ja visst, detta är en förskjutning\r\nmot arbetsgivarsidan.</pre><pre>Litet kort vill jag beröra angreppet på facket. Jag\r\nräknade i går upp en mängd punkter som redan har\r\ngenomförts. Jag skall inte ta upp tid med att\r\nupprepa dem. Hela Arbetsrättskommitténs\r\ndiskussion har gått ut på att vi skall sätta den\r\nenskilde anställde i förgrunden. Man har varit lika\r\nintresserad av att sätta löntagare som icke är\r\norganiserade och arbetsgivare som icke är\r\norganiserade i förgrunden i lagstiftningen. Precis\r\nsamma anda har propositionen och\r\nutskottsbetänkandet. Man vill alltså slå sönder den\r\nfackliga styrkan. Lyckas man med det har man\r\nockså lyckats att rasera det som tidigare byggts upp.</pre><pre>Anf. 27  ELVER JONSSON (fp) replik:</pre><pre>Fru talman! De interiörer från\r\nArbetsrättskommittén som Monica Öhman nu\r\nberättar om kan jag varken bestrida eller bekräfta,\r\nför jag deltar inte i det inre arbetet där. Men skulle\r\ndet förekomma ett systematiskt angrepp på\r\narbetsrätten lär det bli en ganska splittrad kommitté\r\noch en splittrad riksdag i den mån frågan\r\nåteruppstår här. Jag har redovisat den hållning som\r\nvi från liberalt håll har, har haft och tänker stå fast\r\nvid.</pre><pre>Monica Öhman gör stor sak av att jag går med på\r\nprofessorns påstående att detta är en förskjutning\r\ntill arbetsgivarens fördel på några punkter. Det\r\nhindrar inte att vi fortfarande skall ha den\r\nprincipiella rollen, vi skall icke välja planhalva,\r\nutan vi skall eftersträva att lägga fast spelregler så\r\natt en balanspunkt kan nås som ur riksdagens,\r\nlagstiftarens, synpunkt kan anses rimlig.</pre><pre>Beträffande angrepp på facket trodde jag inte att\r\nMonica Öhman skulle öppna garden så rejält. De\r\n''angrepp'' som nu påstås ske är ju en stilla\r\nvästanfläkt mot det som den socialdemokratiska\r\nregeringen föreslog i februari 1990. Det var inte\r\nbara ett stoppaket. Det var inte bara förslag som\r\nsatte sig över kollektivavtal. Det var höga böter\r\nsom man ville införa, långt mer än någon borgerlig\r\npolitiker hade tänkt sig. Det värsta av allt var att\r\nman förbjöd stridsåtgärder; inte de illegala, utan de\r\nlegala stridsåtgärderna. Som väl var satte en samlad\r\nmajoritet här i riksdagen stopp för det. Så långt\r\nhoppas jag att inte någon annan regering faller när\r\ndet gäller angrepp på fackföreningsrörelsen.</pre><pre>Anf. 28  Arbetsmarknadsminister BÖRJE\r\nHÖRNLUND (c):</pre><pre>Fru talman! Dagens arbetsrätt utreddes i början av\r\n70-talet. Runt bordet satt personer med stor\r\nerfarenhet från 50- och 60-talens arbetsmarknad.\r\nDå var det ett mer statiskt samhälle. Det var ett\r\nsamhälle dominerat av storföretag. Det var en mer\r\nhomogen arbetskraft. Det var en\r\narbetsorganisation med en långtgående uppdelning\r\ni rutinartade arbetsmoment.</pre><pre>Storföretagandet präglade inte bara industrin, utan\r\nockså vård och omsorg, relationerna på\r\narbetsmarknaden och i politiken. Knappast något\r\nannat land än Sverige var så stordriftstänkande, så\r\nstordriftsdominerat, när det gäller såväl industri\r\nsom arbetsmarknad. Reglerna för detta stora var\r\nockså stora byråkratiserade system.</pre><pre>I dag utsätts vårt land för stark internationell\r\nkonkurrens, en blixtrande snabb teknisk\r\nutveckling, som ställer stora krav på snabb\r\nomställning, som ställer krav på stor flexibilitet.\r\nKompetens är avgörande och att man snabbt kan\r\nfånga upp signaler från marknaden, inte bara i vårt\r\nland, utan runt hela världen. Forskning, utveckling\r\noch mycket, mycket snabba omställningar behövs,\r\nannars finns företagen inte längre kvar.</pre><pre></pre><pre>Dagens storföretag är internationella nätverk med\r\nmycket snabb produktivitetsutveckling och stor\r\nrörlighet mellan länder. Jag träffade denna vecka\r\nrepresentanter för ett stort verkstadsföretag som på\r\nett enda år hade haft en 30-procentig\r\nproduktivitetsutveckling. Alla förstår vilka stora\r\nkrav på omställning detta ställer på ett företag.</pre><pre>I detta sammanhang är det också viktigt att fundera\r\npå var de framtida jobben kommer ifrån. Hur skall\r\nvi arbeta för att ha en fullgod ordinarie\r\narbetsmarknad och därmed trygghet i arbetslivet?\r\nVi vet att storföretagen kommer att betyda väldigt\r\nmycket för ekonomin och bytesbalansen. De köper\r\ntjänster. Men där kommer inte de nya jobb som vi\r\nså väl behöver att bokföras.</pre><pre>Samma sak gäller för hela den offentliga sektorn.\r\nDet kommer att finnas färre jobb där år 2000 än i\r\ndag. Det bör samtidigt betyda att det blir bättre\r\nvård och omsorg. Det blir inte billigare, men det\r\nuppstår privata vårdgivare, kooperativ och andra\r\nsom utför tjänster. Kommunerna betalar, men\r\njobben bokförs i småföretagssektorn.</pre><pre>Det behövs då en enda sak för att nå en fullgod\r\nordinarie arbetsmarknad. Det är att skapa\r\nframtidstro och vettiga regler för små och\r\nmedelstora företag och nya entreprenörer. Allt\r\n''stortänkande'' i regeringen, i denna riksdag, i\r\norganisationer, i länen och i kommunerna måste nu\r\nersättas av ett mycket medvetet tänkande. Hur slår\r\nvåra förslag på små och medelstora företag? Hur\r\nkan de utvecklas? Får de framtidstro, eller ger de\r\nupp? Lockar detta fram nya entreprenörer?</pre><pre>De partier som inte orkar tänka dessa tankar, och\r\ninte har orkat tänka en ny tanke sedan början av 70-\r\ntalet, är icke lämpliga att föra Sverige tillbaka till\r\nen fullgod ordinarie arbetsmarknad.</pre><pre>Jag ser mycket gärna att parterna sätter sig ner och\r\nresonerar. Det är mycket bättre om parterna gör\r\ndessa stora förändringar i sina relationer som måste\r\ngöras än att vi tar till lagstiftning. Lagstiftning blir\r\ndå och då trubbig. Det är svårt att skilja mellan\r\nstora och små samt olika typer av företag och\r\nverksamheter. Vi behöver alltså en\r\nSaltsjöbadsanda i dess allra bästa bemärkelse. Det\r\när viktigt. Orkar man inte med det flexibla och ta\r\nnya tag blir det man tror är trygghet kanske en fara\r\nför trygghet. Det blir ett hot mot jobben.</pre><pre>Sedan 1989 har 600 000 människor förlorat sina\r\njobb. Det är med dagens LAS som 600 000\r\nmänniskor har förlorat jobbet. Det har framför allt\r\ni näringslivet gjorts utomordentligt stora avvikelser\r\nfrån turordningsregler. Det är nästan svårt att hitta\r\nnågot företag där man bara har gjort undantag för\r\ntvå nyckelpersoner, utan det gäller många fler.</pre><pre>Moncia Öhman känner till Ovako Steel, där man\r\ntill 100 % frångick alla turordningsregler för att\r\nrädda företaget. Det skedde i Luleå i det röda\r\nNorrbotten. Där var det inte fråga om någon LAS\r\nalls, utan alla fick gå, och sedan plockade man de\r\nman ville ha för att företaget skulle fungera.</pre><pre>Trygghet i jobben får man om det är sund ekonomi\r\ni företagen. Det får man om företagen och deras\r\nanställda är ordentligt framtidsinriktade och om\r\nman har rätt kompetens i företagen. Då uppstår\r\ntryggheten. Samma gäller för stat, kommuner och\r\nlandsting. Om företagen fungerar på ett sådant sätt\r\natt kommuner, landsting och staten har en\r\ngodtagbar ekonomi blir också tryggheten i hela den\r\noffentliga sektorn bra.</pre><pre>Trygghet i företagen får man också med öppna,\r\ngoda relationer mellan anställda och företag. Det är\r\nen absolut förutsättning att det fungerar på det\r\nsättet i det enskilda företaget, stort eller litet.\r\nTrygghet får man om man har ett större antal\r\nframtidsinriktade människor, inte människor\r\ngrävande i paragrafer från början av 70-talet.</pre><pre>När jag ser den annons som LO står för, där man\r\nsyr igen munnen på folk, blir jag riktigt beklämd.\r\nHur kan en stor organisation som LO sjunka så\r\ndjupt? Jag förstår det inte. Skall företagen klara sig\r\när det den öppna relationen och idéutbytet i\r\nföretagen som är av avgörande vikt. Detta vet i dag\r\nvarenda människa. Därför är det rent bedrövligt att\r\nen stor organisation lånar sig till detta bottenmärke\r\noch kostar på miljoner kronor för att affischera\r\ndetta budskap.</pre><pre>Dagens förslag är ett förslag för små och medelstora\r\nföretag. Det är ett förslag för att hjälpa arbetslösa\r\ntillbaka till arbetsmarknaden genom\r\nprovanställningar och generösare regler vid\r\narbetsanhopning. När ett företag måste minska --\r\njag hoppas att inte så många skall behöva göra det\r\nframöver -- står det mycket klart: Ni skall göra allt\r\nför att förhandla fram lösningar. Det är den bästa\r\nvägen, och så sker i 95 fall av 100.</pre><pre>Men där detta inte går -- eller där företag inte är\r\nmed i SAF, och inte är part, och därmed strikt får\r\nfölja LAS -- får man göra undantag för två verkliga\r\nnyckelpersoner i varje krets. Sedan gäller LAS\r\nstrikt därefter. Egentligen är detta förslag ganska\r\npressande för företagen. Vid nästan alla\r\nuppgörelser i dag har man gjort undantag för fler är\r\ntvå personer.</pre><pre>Det finns inbyggt en press att göra upp. Oftast vill\r\nman göra litet mer än detta om det är ett något\r\nstörre företag. Om man inte får göra dessa två\r\nundantag leder det med stor sannolikhet till att alla\r\nförlorar jobben. Alla vet att det alltid finns några\r\npersoner som betyder oerhört mycket. Så är det på\r\nmitt departement, och så är det i alla organisationer\r\ndär jag har arbetat. Skulle man förlora dem förlorar\r\nman väldigt mycket. Därför är detta ett förslag för\r\nflera jobb, inte färre.</pre><pre>Det sägs att ''saklig grund'' inte längre kommer att\r\ngälla. Det säger LO, och det säger\r\nSocialdemokraterna i denna kammare. Man säger:\r\nÄr du rödhårig eller har brett mellan framtänderna\r\nkan du bli avskedad. Ungefär så går debatten.</pre><pre>Det är ju fantastiskt. Saklig grund skall alltid gälla.\r\nInte ett kommatecken är rört när det gäller saklig\r\ngrund. Den argumentering som ni för i denna\r\nkammare och som LO för är osann rakt igenom.\r\nSaklig grund är alltid kriteriet. Man skall alltid\r\njobba med förhandling, in i det allra sista.</pre><pre>Detta är ett förslag för fler jobb. Till hösten när\r\nSocialdemokraterna skall lyfta den här frågan\r\nkommer de att förstå detta. Då har vi sett den här\r\nlagen verka ett antal månader. Ingen kommer att\r\nvara rädd för den. I går hade vi väldigt många\r\nuppskrämda här. Många visste inte vad de\r\ndemonstrerade för. Till hösten har lagen varit i gång\r\nett tag.</pre><pre>Jag läste Byggnadsarbetaren i förrgår. BPA är ett\r\nstort företag som är känt för fallskärmsavtalen. Där\r\nsitter i princip bara fackliga företrädare i styrelsen.\r\nDet stod byggjobbare där som sade att de inte hade\r\nhaft någon nytta alls av LAS. Facket har inte hjälpt\r\ndem. De är borta. Jag hoppas verkligen att inte\r\nbehöva läsa så mycket sådant framöver.</pre><pre>Dagens samhälle blir alltmer komplicerat. Den\r\ntekniska utvecklingen går allt snabbare år för år.\r\nKraven på kompetens blir allt större. Detta är inget\r\nsamhälle som lämpar sig för nävrätt och bråk. Nu\r\nmå SAF, andra arbetsgivarorganisationer och de\r\nfackliga organisationerna besinna sig och sätta sig\r\nner på stjärten och försöka nå uppgörelser om hur\r\nman skall kunna jobba framöver på ett bra sätt. Då\r\nbehöver riksdagen inte lägga sig i relationerna så\r\nmycket. Det vore det allra bästa.</pre><pre>Detta är viktigt för vårt land och för alla arbetslösa.\r\nJag upprepar återigen att det måste skapas en\r\nmodern framtidsinriktad Saltsjöbadsanda centralt,\r\nmen framför allt lokalt ute i företagen.</pre><pre>Avslutningsvis vill jag också påminna om den stora\r\nupprivningen. I 1982 års valrörelse hade\r\nsocialdemokratin ett stort nummer. Eftersom tiden\r\när ute får vi ta det senare.</pre><pre>Anf. 29  HANS ANDERSSON (v) replik:</pre><pre>Fru talman! Låt mig först fråga vad Börje Hörnlund\r\nmenar när han i propositionen säger att han avser\r\natt senare återkomma till regeringen i de delar av\r\nArbetsrättskommitténs delbetänkande som inte\r\nbehandlas i denna proposition. Vad blir det? När\r\nkommer det?</pre><pre>Börje Hörnlund tar upp frågan om att vi i dag har\r\nen oerhörd arbetslöshet med 600 000 människor\r\nutan jobb och att LAS inte räddade jobben. Detta\r\när ju ren buskpropaganda. LAS kan inte rädda\r\njobb. Vi är fullständigt överens om det. LAS var ett\r\nsätt att skydda de människor som var svaga på\r\narbetsmarknaden, framför allt de äldre. Det är ett\r\nskydd mot diskriminering och godtycke i första\r\nhand, inte en mekanism som skapar arbeten.</pre><pre>Börje Hörnlund nämner stordriftens 70-tal. Han\r\nhar missförstått situationen. I Sverige har vi\r\nkollektivavtalslinjen. I Sverige har vi en stark\r\nfackföreningsrörelse. I Sverige finns det lokala\r\nsjälvständiga fackföreningar, verkstadsklubbar och\r\navdelningar som kan träffa uppgörelser. De kan\r\ngöra upp i samförstånd för att gagna effektiviteten.\r\nPå den europeiska kontinenten har man inte så\r\nmycket avtal. Man är lagreglerad, och man har\r\nmycket svaga fackföreningar. Nu inleds\r\nlagstiftningsmässigt kampen mot fackföreningarna\r\noch kollektivavtalsrätten. Det är detta som är så\r\nallvarligt.</pre><pre>Vi är överens om att jobben ligger i en sund\r\nekonomi. Då skall vi höja kompetensen. Då måste\r\nvi dra in människor med engagemang i arbetet. Det\r\när precis det som Kommunalarbetareförbundet\r\nkräver. Det är precis det som Metall och LO-\r\nförbunden har krävt -- det goda arbetet. Det har\r\nvarit ett oerhört motstånd från arbetsgivarsidan.\r\nLöntagarsidan måste få ytterligare kraftfulla medel\r\nför att hävda möjligheten att höja sin kompetens,\r\nfå större inflytande och ta del i\r\nproduktionsutvecklingen. Så höjer vi\r\nkonkurrenskraften. Detta är fel väg, Börje\r\nHörnlund. Detta är att överlämna ett stycke av\r\nmakten till arbetsgivarsidan och att dra undan\r\nmöjlighet till inflytande och trygghet hos\r\nlöntagarsidan. Det är fel väg.</pre><pre>Anf. 30  Arbetsmarknadsminister BÖRJE\r\nHÖRNLUND (c):</pre><pre>Fru talman! Som Hans Andersson vet arbetar nu\r\nArbetsrättskommittén -- förkortningen är väl\r\nARK -- med del två -- sitt slutbetänkande. Jag vet\r\ninte om Hans Andersson är ledamot där eller inte.\r\nJag tänker avvakta slutbetänkandet. Det skall ut på\r\nremiss. Efter remissbehandlingen får vi göra en\r\nsamlad bedömning av vad som ytterligare behöver\r\ngöras.</pre><pre>Det var intressant att höra Hans Andersson\r\nunderstryka att tryggheten ligger i företag som är\r\nekonomiskt sunda och framtidsinriktade. Jag ser\r\nmycket gärna att våra äldre kan vara kvar i\r\nföretagen. Jag vet hur svårt det är att placera en\r\nsom har varit 40 år i samma företag, som har haft ett\r\nensidigt arbete och har sex- eller sjuårig folkskola i\r\nbakgrunden på ett nytt arbete. Det är inte det\r\nfrågan gäller.</pre><pre>Frågan gäller att ett företag som är allvarligt hotat\r\nskall kunna ha kvar de två nyckelpersoner som gör\r\natt företaget kan överleva. Om Hans Andersson\r\ntänker efter riktigt ordentligt bör han kunna förstå\r\ndet budskapet.</pre><pre>När det gäller kollektivavtal har jag skrivit till den\r\nperson i EG som handhar arbetsmarknadsfrågor på\r\npolitisk nivå. Där har jag framfört att vi vill\r\nfortsätta att arbeta med kollektivavtalsmodellen i\r\nSverige. Jag har fått svarsbrev där han ställer sig\r\npositiv till detta. Där råder ingen skillnad oss\r\nemellan heller. Jag hoppas att Hans Andersson\r\nhörde att jag uppmanade parterna att sätta sig ner\r\noch lösa sina relationer i mycket högre utsträckning\r\nså att det inte skall behöva göras via ytterligare\r\nlagstiftning åt ena eller andra hållet.</pre><pre>Anf. 31  MONICA ÖHMAN (s) replik:</pre><pre>Fru talman! Det var precis den frågan jag ställde i\r\ngår kväll. Det var den enda frågan till\r\narbetsmarknadsministern. När kommer resten? Nu\r\nhar svaret kommit i anledning av Hans Anderssons\r\nfråga. Fortsättningen skall avvaktas. Så tolkade jag\r\ninte propositionen, men nu är det så.</pre><pre>Nu förstår jag också hur tankegångarna är här.\r\nArbetsmarknadsministern säger också att när detta\r\nhar fått verka några månader och när\r\nSocialdemokraterna tänker riva upp detta till\r\nhösten är ingen rädd för de här reglerna längre. I\r\ndetta ligger säkert en förhoppning om att\r\narbetsmarknadsministern skall fortsätta sitt\r\nuppdrag efter valet 1994 och då kanske få anledning\r\natt återkomma med resten.</pre><pre>Arbetsmarknadsministern säger att de som inte\r\nvågar ta nya tag är förlorare på något sätt. Men\r\nsnälla vän, sök fram de direktiv som en\r\nsocialdemokratisk arbetsmarknadsminister skrev\r\ntill en arbetsrättsutredning i augusti 1991! Där\r\nframgår det klart att Socialdemokraterna visst är\r\nberedda att se över dessa tjugoåriga regler. Men vi\r\ndikterar också villkoren för hur det skall göras. Vi\r\nvill inte göra maktförskjutningen på det sätt som nu\r\ngörs.</pre><pre>Arbetsmarknadsministern sade en sak som jag inte\r\nbegrep ett enda dugg av. Jag vet inte om jag har\r\nsvårt att förstå på morgonen eller hur det är. Han\r\nsade att kollektivavtal är utgångspunkten vid en\r\növertalighetssituation, men regeln om att undanta\r\ntvå personer från turordningen skall inträda om ett\r\nföretag inte är med i SAF och personalen inte är\r\norganiserad.</pre><pre>Så står det ju inte i propositionen!\r\nUndantagsbestämmelsen träder i kraft direkt om\r\narbetsgivaren vill ha det så. Socialdemokraterna\r\nvill att man löser problemet kollektivavtalsvägen,\r\nvilket är fallet i dag.</pre><pre>Anf. 32  Arbetsmarknadsminister BÖRJE\r\nHÖRNLUND (c):</pre><pre>Fru talman! Ärade meddebattör! Jag glömde bort\r\nefternamnet i all hast och höll på att använda\r\nförnamnet, och det får man inte.</pre><pre>Det står mycket tydligt i propositionen -- jag\r\nförutsätter att den är läst -- att jag uppmanar till\r\nförhandlingar. Det är den bästa lösningen. Det\r\nkommer att förhandlas i kanske 99 av 100 fall. I det\r\ndär hundrade företaget kan man kanske rädda\r\nsamtliga jobb, om man inte kommer fram till en\r\nlösning eller inte får förhandla, genom att två\r\nnyckelpersoner kan ge företaget ny fart och driva\r\ndet vidare. Är det här Socialdemokraternas stora\r\nupprivningslöfte?</pre><pre>År 1982 gjorde Socialdemokraterna ett annat stort\r\nupprivningslöfte. Den tidigare regeringen hade\r\ntagit bort bestämmelsen om böter på 100 kr. Det\r\nvar förfärligt. På ett antal år kom nio domar om\r\nböter på belopp över 100 kr och flera på belopp\r\nunder. Sedan gick det några år, och\r\nSocialdemokraterna kom med förslag om 5 000 kr i\r\nböter.</pre><pre>Jag tror att ni skall vara litet försiktiga. Tänk vilken\r\nbesvikelse ni kommer att ställa till med om olyckan\r\nskulle vara framme. Om ni vill öppna krig mot de\r\nsmåföretag som skall hjälpa Sverige tillbaka till full\r\nsysselsättning skall ni hota med att riva upp allt som\r\när bra för att företagen skall utvecklas.</pre><pre>Anf. 33  MONICA ÖHMAN (s) replik:</pre><pre>Fru talman! Jag skall försöka att inte förlänga\r\ndebatten.</pre><pre>Jag måste säga att jag tyvärr tror att det är\r\nregeringen som gör småföretagen till förlorare,\r\narbetsmarknadsministern. Vi vill alla att det skall\r\nskapas jobb i detta land. Vi vill inte ha någon\r\narbetslöshet. Var tror arbetsmarknadsministern att\r\nfolk söker jobb? Det gör man naturligtvis i de större\r\nföretagen. Man tror att man är tryggare i det stora\r\nföretaget än i det lilla. Hur blir stämningen på ett\r\nföretag med exempelvis fyra anställda om\r\nledningen får välja ut två? De andra två tillämpar\r\nman turordningsreglerna på. Hur kommer dessa\r\narbetare att fungera tillsammans?</pre><pre>Dessa idéer hörde vi redan i valrörelsen 1991. Jag är\r\nrädd för att Centern i sin iver att värna\r\nsmåföretagen binder ris åt egen rygg och även åt\r\nsmåföretagen.</pre><pre>Vi socialdemokrater förbehåller oss rätten att\r\nåterkomma till vad vi tänker göra och inte göra i en\r\nregeringsförklaring den dag vi återtar\r\nregeringsmakten.</pre><pre>Anf. 34  Arbetsmarknadsminister BÖRJE\r\nHÖRNLUND (c):</pre><pre>Fru talman! Det är ett rimligt krav när den tiden\r\nkommer.</pre><pre>Monica Öhman sade i går att ledamöterna i\r\nkammaren inte skall tro att socialdemokrater inte\r\nträffar småföretagare. Jag träffade ett antal\r\nrepresentanter för småföretag som varit på den\r\nstora träffen med Göran Persson  &amp;  Co. De\r\nupplevde att de lovats mer än det som\r\nSocialdemokraterna föreslår. De blev oerhört\r\nbesvikna när de förstod att de ledande\r\npartiföreträdare som var med på träffen inte\r\nbehärskade arenan.</pre><pre>Om man träffar småföretagare kommer man att\r\nuppleva att de formligen gråter när de måste göra\r\nsig av med sina arbetskamrater. I det lilla företaget\r\nväxer företag och anställda ihop. Det är inget nöje\r\natt avskeda. Det är det värsta de vet. Därför är\r\ndetta förslag mycket odramatiskt. En förlängning\r\nav provanställningstiden kommer t.ex. att ge\r\nmånga av dagens arbetslösa en chans som de inte\r\nfår i dag.</pre><pre>Anf. 35  SIMON LILIEDAHL (nyd) replik:</pre><pre>Fru talman! Det är naturligtvis en stor fördel för en\r\nsmåföretagare att få undanta två personer från\r\nturordningskretsen när företaget skall\r\nomstruktureras. I ett företag med tio anställda är\r\ndet en stor hjälp.</pre><pre>Men det är inte det som är min tes nu. Jag vill ta\r\nupp frågan om de stora företag som\r\narbetsmarknadsministern pratade om. Det är\r\nväldigt viktigt att de görs konkurrenskraftiga och\r\natt de får möjlighet att göra nödvändiga\r\nomstruktureringar så att de kan börja tillverka nya\r\nprodukter och öka exporten. Det gäller att få dem\r\natt stanna i landet och inte bege sig utomlands. Vi\r\nhar i dag fler industriarbetare utomlands än i\r\nSverige.</pre><pre>I stora företag som Ericsson betyder det ingenting\r\natt man får undanta två anställda från\r\nturordningsreglerna. Ericsson har 1 200 anställda i\r\nen turordningskrets i Stockholm. Varför har\r\narbetsmarknadsministern inte följt\r\nArbetsrättsutredningens förslag att undanta 20 %\r\nav de anställda från turordningsreglerna? Det\r\nskulle hjälpa de verkligt stora företagen i Sverige.</pre><pre>Anf. 36  Arbetsmarknadsminister BÖRJE\r\nHÖRNLUND (c):</pre><pre>Fru talman! Regeringen bestämde sig i ett tidigt\r\nskede för att göra ett småföretagsinriktat\r\narbetsrättspaket. Stora företag har då och då\r\nbekymmer, men de har en mängd mycket\r\nkvalificerade jurister och personalchefer som\r\nförhandlar och håller rätt på saker och ting. De har\r\nockså väldigt många arbetsställen och en stor\r\norganisation som möjliggör vissa omgrupperingar\r\ninom företaget.</pre><pre>Det lilla företaget har oftast ingenting av denna\r\nexpertis. Dessutom är företaget för litet för att man\r\nskall kunna omgruppera på ett lämpligt sätt inom\r\nföretaget. De försöker i det längsta, men i\r\nkrissituationer är dessa nyckelpersoner väldigt\r\nviktiga.</pre><pre>Anf. 37  SIMON LILIEDAHL (nyd) replik:</pre><pre>Fru talman! Jag vill bara än en gång säga att\r\nsmåföretagen är viktiga, men de kan inte göra\r\nnågot åt den fruktansvärda arbetslösheten. Det är\r\nde stora företagen som genom sina stora satsningar\r\noch sina kapitalresurser kan hjälpa oss att skapa\r\ntiotusentals nya jobb. Då räcker det inte att man får\r\nundanta två anställda i en turordningskrets.</pre><pre>Anf. 38  TALMANNEN:</pre><pre>Jag vill erinra om rekommendationen att hålla nere\r\nhuvudanförandenas längd om ett parti eller en\r\nåsiktsriktning företräds av flera talare.</pre><pre>Anf. 39  STEN ÖSTLUND (s):</pre><pre>Fru talman! Jag tycker att det är djupt olyckligt att\r\nriksdagens ledamöter nära nog tystas -- åtminstone\r\nvad gäller tidsbegränsning -- när vi har att debattera\r\nså viktiga systemskiftesförändringar. Det är inte bra\r\nför debatten.</pre><pre>Jag vill säga några ord om Börje Hörnlund. De\r\nflesta av oss känner honom från hans tid som\r\nriksdagsman. Han har framträtt i talarstolen som en\r\ngod skådespelare, för att inte säga demagog.\r\nFrågan är emellertid om det han säger i dag ändå\r\ninte tar priset.</pre><pre>Börje Hörnlund säger först att det är nödvändigt att\r\nändra lagstiftningen så att arbetsgivarna får större\r\nmöjligheter att välja ut vilka de vill behålla i\r\nföretaget. De som inte ställer upp på det förslaget\r\när bakåtsträvare.</pre><pre>Sedan säger Börje Hörnlund att parternas avtal är\r\nbättre och påvisar att ca 600 000 arbetstagare ställts\r\nvid sidan av arbetsmarknaden med dagens\r\nlagstiftning.</pre><pre>Han säger vidare att det har träffats\r\növerenskommelser mellan de fackliga\r\norganisationerna och företagen om avsteg från\r\nturordningslistan på praktiskt taget varje företag\r\ndär man har gjort nedskärningar. Sedan har han\r\nmage att framhäva att det ändå är nödvändigt att\r\ninföra lagstiftning som ger arbetsgivarna ytterligare\r\nbefogenheter, utöver de möjligheter de har i dag att\r\nförhandla och komma överens med arbetstagarna.\r\nSom han själv har redovisat här i talarstolen\r\nförekommer det avsteg från avtalsturlistan i\r\npraktiskt taget varje fall av uppsägning.</pre><pre>Det här är en demagogi som är häpnadsväckande\r\natt få höra från en arbetsmarknadsminister. Att få\r\nhöra sådant från en riksdagsman kunde vi däremot\r\ntåla.</pre><pre>Vad dagens debatt handlar om illustreras mycket\r\nbra av en bild i Svenska Arbetsgivareföreningens\r\ntidning, SAF-tidningen, som visar hur\r\nombudsmännen och ''de fackliga pamparna'' tågar\r\nut och arbetsgivarna tågar in. Det är de,\r\narbetsgivarna, som beställde direktiven till den\r\narbetsrättsliga utredningen.</pre><pre>Jag vill nu instämma i de yrkanden som Monica\r\nÖhman har framfört tidigare i debatten.</pre><pre>Det betänkande vi behandlar har givits namnet\r\nFörändringar i arbetsrätten. Det borde ha hetat\r\nFörsämringar i arbetsrätten.</pre><pre>Vi kan i betänkandet läsa att den nytillträdda\r\nregeringen utfärdade nya direktiv efter de\r\nönskemål som de borgerliga partierna under sin tid\r\ni opposition hade framfört i debatten här i\r\nkammaren. Man kunde lika gärna ha skrivit att det\r\nvar efter SAF:s direktiv som arbetet skulle\r\nbedrivas.</pre><pre>Debattörerna på regeringssidan har under hösten\r\ngjort vad de kunnat för att få debatten att handla\r\nom enskildheter i förslaget. Det är enskildheter\r\nsom enligt vår mening är viktiga var och en för sig.\r\nDebattörerna på regeringssidan har emellertid\r\nförsökt bagatellisera effekterna av dessa\r\nenskildheter för arbetstagarnas del, medan de har\r\nframhållit dem som synnerligen och utomordentligt\r\nbetydelsfulla för företagarnas och företagens del.</pre><pre>Den här argumentationstekniken har spelats upp i\r\nmånga sammanhang och i olika debatter under\r\nhösten. Vi har även hört exempel på den här i dag,\r\nmed det tillägget att man nu föreslår den här\r\nlagstiftningen av omsorg och omtanke om\r\narbetstagarna. Det går inte ihop.</pre><pre>Något av det allvarligaste i förslaget -- för att nu\r\nhålla mig till en begränsad del i det stora regelverk\r\nsom håller på att ändras -- är som jag ser det att man\r\nsammantaget försvagar det tidigare starka\r\narbetstagarbegreppet.</pre><pre>Detta började inte med dagens förslag, utan det\r\nbörjade med beslutet hösten 1991 om att\r\nskadestånden vid olovliga konflikter skulle\r\ntiodubblas. Det behövdes enligt majoriteten ingen\r\nutredning för detta. Samtidigt gavs\r\nArbetsrättskommittén i uppdrag att se över hur\r\nskadestånden för arbetsgivarnas brott mot den\r\narbetsrättsliga lagstiftningen skulle lindras. Då\r\ntalade regeringen om vilken inställning de hade till\r\narbetstagarna och deras rättigheter.</pre><pre>Det fortsatte med vårens beslut om att privat\r\narbetsförmedling i vinstsyfte skulle tillåtas och att\r\nsåväl uthyrning som inhyrning av arbetskraft skulle\r\ntillåtas fritt utan några kringregler. Det innebär att\r\nen arbetsgivare redan före dagens beslut fritt kan\r\nvälja mellan att anställa eller hyra in den\r\narbetskraft han behöver.</pre><pre>Före dagens beslut finns dock fackens\r\nvetorättsregler kvar. I dag avser majoriteten i den\r\nhär riksdagen att fatta beslut om att upphäva även\r\ndessa.</pre><pre>Dessutom inför samma majoritet lagförbud mot att\r\nvidta stridsåtgärder mot enmans- och\r\nfamiljeföretag. Det är ytterligare en markering från\r\nregeringspartiernas sida, trots att detta redan är\r\nreglerat i kollektivavtal mellan LO och SAF. På tre\r\navtalsområden har man inte ratificerat den\r\nbestämmelsen. På 60 år har arbetsgivarna på de\r\navtalsområdena inte rest några som helst krav på att\r\nfå avtalet ratificerat i denna del.</pre><pre>Sammantaget innebär det här att det redan efter\r\ndagens beslut blir fullt möjligt för familjeföretagen\r\natt hyra ut de i företaget verkande\r\nfamiljemedlemmarna, och de anställda i det\r\ninhyrande företaget har ingenting att sätta emot om\r\ndetta skulle strida mot god sed på\r\narbetsmarknaden. Facket har inte rätt att ta till\r\nkonflikt, och vetorätten kommer från nyåret att\r\nvara avskaffad.</pre><pre>För enmansföretag lär det väl fortfarande finnas\r\nhinder. I sådana fall kan man nog hävda brott mot\r\nkollektivavtalet. Men regeringen fortsätter att\r\nbereda förslag som öppnar vägen även för dessa,\r\nenligt ARK:s förslag om s.k. uppdragstagare.</pre><pre>Arbetsrättskommittén har föreslagit att om en\r\nuppdragsgivare/arbetsgivare kan komma överens\r\nmed den som åtar sig ett uppdrag om att denna skall\r\nutföra uppdraget inte som anställd utan som\r\nuppdragstagare, skall detta gälla, och ingen del av\r\ndet arbetsrättsliga regelverket gäller då för den som\r\nåtagit sig arbetet under dessa villkor.</pre><pre>Genomförs också det förslaget, har det i vårt land\r\ntidigare starka arbetstagarbegreppet ytterligare\r\nunderminerats, och vi har närmat oss det som nu är\r\nen realitet i England och som syns vara\r\nregeringspartiernas föredöme.</pre><pre>Där -- i England -- är i dag cirka hälften av\r\narbetstagarna fast anställda, och de övriga jobbar\r\nsom provanställda och i tillfälliga anställningar. Ca\r\n15 % är s.k. självanställda och utgör de mest utsatta\r\ni konjunktursvängningarna på arbetsmarknaden.\r\nFormen kan direkt jämföras med\r\nArbetsrättskommitténs förslag om uppdragstagare.</pre><pre>Redan i dag är en mycket stor del av de\r\nanställningar som sker i vårt land tillfälliga\r\nanställningar, men det är inte nog för den regerande\r\nmajoriteten. Vi har här hört hur\r\narbetsmarknadsministern har pläderat för en\r\nutökning av provanställningsrätten. Det är\r\nhäpnadsväckande!</pre><pre>Förslag har nu lagts fram om att provanställningen\r\nskall utökas till tolv månader, och detsamma skall\r\ngälla för anställning vid arbetsanhopning.</pre><pre>Lägg till detta större möjligheter för arbetsgivarna\r\natt vid arbetsbristsituationer självrådigt bestämma\r\nvilka som skall vara kvar i företaget.</pre><pre>Valfriheten ökar verkligen för arbetsgivarna, men\r\nlöntagarnas intressen trycks effektivt tillbaka.</pre><pre>I går behandlades förslagen på a-kassans område.\r\nRedan sänkningen av a-kasseersättningen och det\r\nsom nu har föreslagits kommer att öka otryggheten\r\nför de anställda, och som SAF har krävt kommer\r\ndet också att öka incitamenten för de arbetslösa att\r\nta även lågt betalda arbeten.</pre><pre>Förslagens syfte att försvaga kollektivavtalens\r\nställning på svensk arbetsmarknad tydliggörs. Det\r\nkommer att bli allt svårare för de fackliga\r\norganisationerna att hävda de lönenivåer som\r\nuppnåtts, särskilt för ungdomar och nyanställda.</pre><pre>En bekräftelse så god som någon på det riktiga i den\r\nslutsatsen kom i går, då Lars Tobisson i den\r\nekonomiska debatten tydligen beklagade den\r\nhöjning av KAS som drivits igenom i och med en\r\növerenskommelse mellan regeringspartierna och\r\nNy demokrati, av den orsaken att detta inte var bra\r\nför lönebildningen. Höjningen motsvarar ungefär\r\n30 kr i timmen. Tobisson tyckte tydligen att det var\r\nlitet för högt.</pre><pre>Sammantaget anser jag att vad som nu sker är\r\ngenomtänkt och beräknat och att det måste ses i sitt\r\nsammanhang.</pre><pre>De som till äventyrs tror att det i och med dagens\r\nbeslut är nog från regeringens och\r\nriksdagsmajoritetens sida, behöver bara ta del av\r\nregeringens proposition och\r\narbetsmarknadsutskottets betänkande. Där\r\nredogörs för att de delar av Arbetsrättskommitténs\r\nförslag som det ännu inte har lagts fram förslag om,\r\nfortfarande bereds i departementet. I\r\narbetsmarknadsutskottets betänkande nr 4\r\nredovisas att Arbetsrättskommitténs\r\nutredningsarbete efter de borgerliga direktiven\r\nfortsätter. Dessutom redovisas att det pågår flera\r\nandra utredningar, exempelvis om lex Britannia\r\noch ledighetslagstiftningen. Även detta är direkta\r\nbeställningsverk av Arbetsgivarorganisationen.</pre><pre>Herr talman! Om den nuvarande majoriteten vid\r\nhöstens val får fortsatt förtroende är därför dagens\r\nbeslut bara början. Då kommer det mera.</pre><pre>Anf. 40  SONJA REMBO (m):</pre><pre>Herr talman! Jag börjar med att citera några\r\nmeningar ur ett brev som jag fick för en kort tid\r\nsedan. Brevet kommer från ett litet företag med ca\r\n10 stycken personer anställda. I brevet står det:</pre><pre>För första gången i mitt liv tar jag kontakt med en\r\npolitiker. Upprörd, arg, förtvivlad, ledsen, trött, ja\r\nmina känslor är många just nu, för mycket känns\r\nhopplöst i dag. En gång i tiden startade vi med två\r\ntomma händer. Vi kämpar med näbbar och klor för\r\natt hänga med, och vi har bestämt oss för att det ska\r\nvi klara, bara vi klarar oss från kundförluster m.m.\r\nEfter sommaren har vi haft bra att göra. Så en dag\r\nupptäckte vi att det saknades några anställda för en\r\nkort period. Då lade vi ut ett objekt till ett annat\r\nföretag, som så många andra gör i dessa tider, men\r\ndet skulle vi inte ha gjort, för då kommer facket och\r\nbegär skadestånd för att vi ej återanställer. Vi kan\r\ninte återanställa folk då det gäller ett arbete som tar\r\nca 4 veckor. Våra anställda har sagts upp i\r\nturordning och skall återanställas i turordning. De\r\nsom är i turordning är i den åldern att de har tre\r\nmånaders uppsägning. En av dem är också\r\ndeltidspensionär, arbetar en vecka och är ledig en\r\nvecka. Vi är inte hjälpta akut av en som arbetar\r\nvarannan vecka när vi har ett arbete under ca 4\r\nveckor och sedan uppsägning på tre månader, det\r\nhär är orimligt. För detta skall vi betala 20 000 kr\r\nnär vi redan går på knäna och gör allt för att vi skall\r\nbehålla de som är kvar. Är detta klokt! Förstår inte\r\nfacket det allvarliga med vad de gör? Vad vill de?\r\nStjälpa oss eller ...? Leker facket med oss?</pre><pre>Detta är småföretagares villkor. Vi skall tänka på\r\ndet när vi diskuterar de här frågorna.</pre><pre>När man analyserar den opinionsstorm som har\r\npiskats upp kring förändringarna kring de\r\narbetsrättsliga lagarna, finns det anledning att\r\nnågot betänka det som Valter Åman skriver i sina\r\nmemoarer. Valter Åman var ordförande i\r\nutredningen om Lagen om anställningsskydd. Han\r\nhar ända sedan sin ungdomstid i SSU varit\r\nengagerad i det socialdemokratiska partiet och i\r\nfackföreningsrörelsen. Han har varit ombudsman\r\noch sekreterare i LO. I 15 år var han direktör för\r\nTCO. Valter Åman avslutade sin yrkesaktiva\r\nkarriär som landshövding i Örebro. Han är också\r\nkänd som medlare i avtalskonflikter på\r\narbetsmarknaden.</pre><pre>I sina memoarer, publicerade 1982, beskriver\r\nValter Åman hur han bemöttes i den\r\nsocialdemokratiska pressen då han dristade sig att\r\nstå fast vid det förslag om visstidsanställningar som\r\nlagts fram av den utredning i vilken han var\r\nordförande.</pre><pre>Den gamle socialdemokraten och\r\nfackföreningsmannen fick veta att han framstod\r\nsom en äldre förgrämd förtroendeman som hörde\r\nhemma på borgerliga indignationsmöten och att\r\nhan gick längre när det gällde försämringar av\r\nanställningstryggheten än vad den borgerliga\r\nregeringen gjort.</pre><pre>Valter Åman kommenterar detta sätt att debattera:\r\n''Naturligtvis borde jag, vis av debattmetoderna i\r\nden socialdemokratiska pressen och i den fackliga\r\n''informationen', ha vetat att varje form av saklig\r\ndebatt om min enda punkt i trygghetslagarna skulle\r\nvara utesluten.''</pre><pre>Fundera över innebörden av orden, kära kolleger:\r\nvarje form av saklig debatt skulle vara utesluten.\r\nDå känner kanske också ni kalla kårar av obehag\r\nlängs ryggbastet.</pre><pre>Fortfarande förs debatten om arbetsrätten av\r\nfackliga och socialdemokratiska debattörer på\r\nsamma nivå som Valter Åman beskriver. Receptet\r\när klassiskt: Över dem som uttrycker rörelsen\r\navvikande åsikter utfärdas bannbullan. De skall\r\nantingen frysas ut ur debatten eller skrämmas till\r\ntystnad, sig själva till straff och androm till\r\nvarnagel.</pre><pre>Ett exempel på detta är Stig Malms angrepp på\r\nchefen för Ericsson, Lars Ramqvist, när denne\r\nframförde välgrundade synpunkter på lagen om\r\nanställningsskydd utifrån egna erfarenheter. Hans\r\nsynpunkter betecknades som ''fullständigt\r\ninhumana'', och det drogs paralleller med Sydafrika\r\noch Chile. Ramqvist är, enligt Stig Malm, ''en\r\nreinkarnation av de gamla patronerna som gick\r\nmed en stor käpp och slog folk i ryggen om de inte\r\njobbade.''</pre><pre>Samtidigt med denna vulgärpropaganda erkänner\r\nändå såväl fackliga talesmän som\r\nsocialdemokratiska politiker -- som Monica Öhman\r\nnyss -- att den arbetsrättsliga lagstiftningen behöver\r\nförändras och anpassas till nya förhållanden på\r\narbetsmarknaden. Det är inte detta som är deras\r\nproblem, utan problemet är att den regering som nu\r\ngenomför förändringar är borgerlig och inte lika\r\nmottaglig för fackliga diktat och maktanspråk som\r\nen socialdemokratisk. De grundläggande fri- och\r\nrättigheterna som Hans Andersson nämnde,\r\nnämligen föreningsrätten, avtalsrätten och\r\nkonflikträtten är grundlagsfästa. Men det är inte\r\ndetta som debatten handlar om.</pre><pre>Med den arbetsrättsliga lagstiftningen på 1970-talet\r\nbröts den samförståndsmodell som präglades av\r\nSaltsjöbadsandan. Det var då, Hans Andersson,\r\nsom den första dödsstöten mot den svenska\r\nmodellen utdelades.</pre><pre>På 1970-talet skulle det lagstiftas. Svensk politik\r\ndominerades då fortfarande av stämningarna från\r\nden socialistiska skördetiden. Positionerna skulle\r\nflyttas fram. Den arbetsrättsliga lagstiftningen blev\r\nen väsentlig del av det fackligt-politiska imperium\r\nsom skulle komma att krönas med\r\nlöntagarfonderna. Det var aldrig tal om någon\r\nlagrådsgranskning den gången. Det var då det\r\ntalades maktspåk.</pre><pre>Visst fanns och finns det legitima och välgrundade\r\nmotiv för att säkra arbetstagarnas insyn i\r\nutvecklingen och möjligheten att påverka den på\r\nden egna arbetsplatsen samt att sätta upp spärrar i\r\nsyfte att förhindra godtyckligt och nyckfullt\r\nagerande från en arbetsgivare gentemot en\r\narbetstagare. Om detta råder ingen oenighet.</pre><pre>Men det är endast i begränsad utsträckning som den\r\nenskilde arbetstagarens rättigheter garanteras i den\r\narbetsrättsliga lagstiftningen. Vad som är\r\nbetecknande för lagarna är att de rättigheter\r\nlagarna ger i så hög utsträckning är reserverade för,\r\neller utövas genom, de centrala fackliga\r\norganisationerna.</pre><pre>Jag behöver knappast säga att lagarna präglas av\r\nden fientliga attityd, gentemot företagande och\r\nföretagare, som så framgångsrikt odlats av den\r\nsvenska vänstern. De har därmed blivit en del av\r\nden politik som har lett till utslagning av företag och\r\njobb, en politik som lett till 600 000 arbetslösa i\r\nSverige.</pre><pre>Vad är det då för trygghet lagen om\r\nanställningsskydd ger? Dess främsta förtjänst är,\r\nenligt min uppfattning, uppsägningstiderna och\r\nkravet på saklig grund för uppsägning. De är\r\nväsentliga delar av en trygghetslagstiftning.</pre><pre>Turordningsreglerna vid driftsinskränkningar, som\r\ni debatten utmålats som en garanti för att de med\r\nlängst anställningstid skulle vara immuna mot\r\nuppsägningar, är däremot överreklamerade. Det\r\nhar alla de erfarit som, inte minst under de senaste\r\nåren, funnit att de prioriterats bort av sin egen\r\nfackliga organisation. Lagen ger nämligen de\r\ncentrala fackliga organisationerna ensamma rätten\r\natt bestämma om avsteg från turordningen. På\r\narbetsplatser som saknar kollektivavtal finns i\r\npraktiken inte sådana möjligheter. Det är\r\negentligen endast där som lagen gäller fullt ut.</pre><pre>Lagens syn på arbetstagarna som ett homogent\r\nkollektiv av utbytbara kuggar i produktionen\r\nkunde möjligen ha en viss relevans under den tidiga\r\nindustrialismen. I våra dagar framstår den\r\nemellertid som inte bara förlegad utan direkt\r\nskadlig.</pre><pre>Orörlighet och stagnation premieras. Människor\r\navskräcks från att utvecklas genom att utbilda sig,\r\nbyta arbete och arbetsplats.</pre><pre>Företagets personalsammansättning blir inte den\r\nsom är bäst för verksamheten. Åldersstrukturen\r\nblir sned och ungdomar får svårt att komma in på\r\nen arbetsplats och använda den utbildning som de\r\noch staten har betalat dyrt för. Det problemet\r\nförsvåras av de avtal som inskränker möjligheterna\r\ntill provanställning.</pre><pre>För företagen innebär reglerna att deras\r\nmöjligheter att efter en krisperiod leva vidare och\r\nbygga upp en lönsam verksamhet har försvårats.\r\nMedelåldern är många gånger bekymmersamt hög\r\noch kompetensnivån alltför låg genom att de inte\r\nkunnat behålla, eller nyanställa, den personal som\r\nhaft den bästa och mest aktuella utbildningen.\r\nMånga har drivits till konkurs. Nyanställningar\r\nskjuts så långt fram i tiden som möjligt.</pre><pre>Företagen blir försiktiga med att nyanställa över\r\nhuvud taget, och när de nyanställer gör de en\r\nmycket noggrann bedömning av den nye\r\nmedarbetaren. Ju dyrbarare eventuella misstag är,\r\ndesto försiktigare blir de naturligtvis. Jag är\r\növertygad om att mycket av dagens höga\r\növertidsuttag skulle kunna undvikas genom mindre\r\nrigida regler för visstidsanställningar och\r\nåteranställning.</pre><pre>Mycket talar för att den trygghet som lagen skulle\r\ngarantera har i realiteten lett till en allt större\r\notrygghet.</pre><pre>Ungdomarna har med rätta börjat att reagera mot\r\natt lagen om anställningsskydd kommit att utgöra\r\nett hinder för deras möjligheter att få en fast fot på\r\narbetsmarknaden och utnyttja sina kunskaper.</pre><pre>Karin Pilsäter och Lotta Edholm har i princip\r\nalldeles rätt när de i sin motion begär att undantag\r\nfrån turordningsreglerna skall kunna göras med\r\nytterligare en person och att denne skall vara under\r\n30 år. En sådan regel, ganska svårkontrollerad och\r\nbyråkratisk, skulle dock inte behövas om\r\nArbetsrättskommitténs majoritetsförslag om\r\nundantag av en femtedel gick igenom.</pre><pre>Fredrik Reinfeldt har i sin motion reagerat mot\r\nregeringens ängsliga förslag att vid förlängningen\r\nav möjligheterna till provanställning endast\r\nundanröja de kollektivavtal som i dag begränsar\r\ntiden för provanställning. Han föreslår att alla avtal\r\nsom begränsar möjligheterna till provanställning\r\nskall undanröjas, således även avtal som t.ex.\r\nkräver godkännande av den fackliga\r\norganisationen.</pre><pre>Regeringens förslag att undanröja en del av avtalen\r\nhar väckt en indignationsstorm från fackligt håll.</pre><pre>Faktum är att den princip som regeringen åberopar\r\nför att undanröja avtalen stadfästes i samband med\r\natt medbestämmandelagen antogs 1975. Den\r\ntillämpades också vid införandet av 1979 års\r\njämställdhetslag. Lagrådet har principiella\r\ninvändningar men säger samtidigt att det får anses\r\nvara stadgad lagstiftningspraxis på det\r\narbetsrättsliga området att dispositiva lagregler ges\r\nretroaktiv inverkan på äldre avtalsbestämmelser\r\nunder förutsättning att det befinns angeläget att de\r\nnya lagreglerna får ett snabbt genomslag på hela\r\narbetsmarknaden. Lagrådet motsätter sig därför\r\ninte regeringens förslag.</pre><pre>När LAS ursprungligen kom till, innehöll den över\r\nhuvud taget inte någon rätt till provanställning och\r\nanställning vid arbetstoppar. Dessa möjligheter\r\ninfördes först i samband med 1982 års lagändringar.\r\nUnder tiden hade olika parter på arbetsmarknaden\r\nträffat avtal om bl.a. provanställningar. De\r\nmöjligheter dessa gav var emellertid i allmänhet\r\nmycket begränsade.</pre><pre>Genom att avtalen fortsatte att gälla även efter 1982\r\nfick den möjlighet till provanställning och\r\nanställning vid arbetsanhopning som infördes i\r\nlagen inte den genomslagskraft som hade väntats.\r\nDet är ett förhållande som nu tas fram i debatten\r\nsom ett förment bevis för att lagstiftning om rätt till\r\nprovanställningar inte ger fler jobb. Nej, självfallet\r\ngör den inte det så länge avtalen säger stopp.</pre><pre>Jag tycker att kritikerna något borde fundera över\r\nföljderna av sitt krav på att kollektivavtal vid\r\ndispositiv lagstiftning i alla lägen skall vara\r\nsakrosankta. Alternativet blir då tvingande lag.\r\nDet andra alternativet, att kollektivavtal i alla lägen\r\nskall gälla före lag, kan nämligen rimligtvis inte\r\nvara en acceptabel tes i en demokrati. Detta är en\r\nrättsfilosofisk fråga som förtjänar en mer ingående\r\noch eftertänksam debatt än vad den hittills fått.</pre><pre>Under alla förhållanden har vi moderater i ett\r\nsärskilt yttrande förklarat att vi utgår ifrån att\r\nregeringen återkommer för det fall det skulle visa\r\nsig att lagändringarna inte heller denna gång får\r\nönskad effekt, dvs. fler jobb.</pre><pre>Vi utgår också ifrån att regeringen återkommer till\r\növriga förslag från Arbetsrättskommittén. De\r\ninnebär en välbehövlig modernisering och\r\nanpassning till dagens och morgondagens\r\nförhållanden i arbetslivet och skulle medverka till\r\ntillkomsten av nya, trygga och riktiga jobb i\r\nlönsamma företag.</pre><pre>Trygga jobb kan skapas bara av ett\r\nkonkurrenskraftigt näringsliv. Ett gynnsamt klimat\r\nför arbete och företagande är en nödvändighet för\r\natt vi skall kunna komma till rätta med våra\r\nekonomiska problem och arbetslösheten. Det är\r\navgörande. Skall arbete kunna erbjudas åt alla som\r\ni dag är arbetslösa, skulle det varje dag, vardag som\r\nhelgdag, under fem års tid behövas en tillväxt\r\nmotsvarande 15 nya företag med 20 anställda. Vi är\r\nlångt ifrån de siffrorna.</pre><pre>En modernisering av arbetsrätten är en faktor i\r\nansträngningarna att skapa ett gynnsammare\r\nnäringslivsklimat och nya jobb.</pre><pre>Det är sådana här överväganden som ligger till\r\ngrund för Arbetsrättskommitténs förslag och\r\narbetsmarknadsutskottets betänkande om\r\nändringar i lagen om anställningsskydd och likaså\r\nregeringens proposition.</pre><pre>Det är trist att de fackliga organisationerna och\r\ndärmed socialdemokraterna, som borde vara\r\npådrivande, i stället har valt att ställa sig utanför en\r\nkonstruktiv diskussion om hur regelsystemet på\r\narbetsmarknaden skall kunna medverka till ett\r\nbättre klimat för företagande och framtidens jobb.\r\nÄven de inser säkerligen att trygghet är så mycket\r\nmer än fackliga veton.</pre><pre>Jag yrkar bifall till utskottets hemställan.</pre><pre>Anf. 41  STEN ÖSTLUND (s) replik:</pre><pre>Herr talman! Sonja Rembo talar mycket om\r\nvulgärpropaganda och om oresonlighet i debatten.\r\nEtt exempel på propaganda -- jag skall inte använda\r\nordet vulgärpropaganda -- tycker jag att Sonja\r\nRembo själv ger när hon tar upp problemen vid\r\nåteranställning, dvs. vad som händer när\r\nuppsägning skett och företaget återigen skall börja\r\nanställa.</pre><pre>Vid en sådan återanställning kan arbetsgivaren\r\nklart och koncist hävda att den skall ske helt och\r\nhållet under förutsättning att den som skall\r\nanställas har den kompetens som fordras för det\r\njobb som skall bli utfört. Påståendet att\r\nåteranställningen skulle vara så besvärlig för\r\nföretagarna är något nytt, som har kastats in i\r\ndebatten under senare delen av hösten.</pre><pre>Sonja Rembo har också hållit en predikan över\r\nlagstiftningen, som hon anser vara omodern. Men\r\nden är inte omodernare än att Sonja Rembo och\r\nhennes kolleger i regeringen egentligen vill återföra\r\nlagstiftningen till vad som gällde före dess tillkomst.\r\nDet är såvitt jag förstår kontentan om man drar ut\r\nalla konsekvenserna av det som moderaterna säger.\r\nMan vill egentligen inte ha någon lagstiftning på\r\narbetsmarknadsområdet. Det är nog den rätta och\r\nriktiga tolkningen. Alla regler som ålägger\r\narbetsgivare vissa förpliktelser på\r\narbetsmarknaden kommer naturligtvis alltid att\r\nupplevas som besvärliga för dem som skall starta\r\neller som driver företag. Men visst behövs det\r\nlagstiftning.</pre><pre>Sonja Rembo är en varm anhängare av\r\nSaltsjöbadsavtalet, som tecknades 1938. Såvitt jag\r\nvet gällde det nästan i 40 år. Någon vilja att utveckla\r\nSaltsjöbadsavtalet visades sannerligen inte ens då\r\nav Svenska Arbetsgivareföreningen, snarare\r\ntvärtom. Det fanns inget intresse för att gå\r\navtalsvägen.</pre><pre>Jag är helt övertygad om att om SAF hade tagit till\r\nsamma signaler som under 30-talet, hade man satt\r\nsig ned med LO och förhandlat fram ett nytt\r\nSaltsjöbadsavtal. Men det satt helt andra\r\nmänniskor i SAF under den här perioden, och i dag\r\när det återigen helt nya personer. Jag skulle tro att\r\nom LO skulle erbjuda SAF att teckna ett nytt\r\nSaltsjöbadsavtal, skulle det inte finnas någon som\r\nhelst förhandlingsvilja från Svenska\r\nArbetsgivareföreningen.</pre><pre>Anf. 42  SONJA REMBO (m) replik:</pre><pre>Herr talman! Att påstå att den nuvarande\r\nregeringen och Moderaterna inte skulle vilja ha\r\nnågon lagstiftning alls är nonsens -- det vet Sten\r\nÖstlund. Vi har grundlagsfästa rättigheter på\r\narbetsmarknaden. Jag har själv sagt att lagen om\r\nanställningsskydd har vissa förtjänster. Det gäller\r\nuppsägningsrätten och kravet på saklig grund. Sten\r\nÖstlund är ute och cyklar i den frågan.</pre><pre>Sten Östlund talade om att uppliva\r\nSaltsjöbadsavtalet och att det inte hände någonting\r\npå 40 år. Till en del är det åtminstone en moderat\r\nambition att återupprätta avtalets tyngd. Det är det\r\nvi har hävdat i EG-sammanhang också, dvs. att\r\nkollektivavtalet bör vara vägledande, att man så\r\nlångt som möjligt bör undvika lagstiftning. Det var\r\nde grundläggande principerna för det som blev den\r\nsvenska modellen.</pre><pre>Sedan är det väl på samma sätt med viljan att\r\nbehandla och utveckla avtalen som när\r\narbetsgivarna erbjöd LO en tjänstepension, som\r\ntjänstemännen hade. LO vägrade, därför att LO\r\nkrävde lagstiftning. Man ville nämligen få kontroll\r\növer pensionsfonderna. Så enkelt var det med den\r\nfrågan. Det var förmodligen samma sak med\r\nutvecklingen av relationerna på arbetsmarknaden.</pre><pre>Gapar man över för mycket säger motparten nej.\r\nPoängen med avtal är att man tvingas komma\r\növerens. Det är därför avtal är så mycket bättre än\r\nen detaljerad, långtgående lagstiftning. I det här\r\nfallet hävdar jag bestämt att lagstiftningen har lett\r\ntill stagnation på arbetsmarknaden och till att vi i\r\ndag har problem med den ekonomiska tillväxten,\r\nmed investeringarna och med sysselsättningen. Det\r\nkan väl ändå inte vara ett syfte som Sten Östlund\r\nställer upp på.</pre><pre>Anf. 43  STEN ÖSTLUND (s) replik:</pre><pre>Herr talman! Jag vet inte vem jag skall tro på av\r\nregeringspartiernas företrädare --\r\narbetsmarknadsministern eller Sonja Rembo.\r\nArbetsmarknadsministern har stått här i talarstolen\r\noch berättat att man i praktiskt taget alla företag\r\nsom har behövt skära ner arbetsstyrkan på grund av\r\narbetsbrist har kunnat träffa avtal om avtalsturlista\r\noch lämnat lagturlista. Nu säger Sonja Rembo att\r\ndet bara är ett hinder för all omstrukturering.</pre><pre>Som jag sade inledningsvis i min förra replik, är all\r\nreglering på arbetsmarknaden naturligtvis ett\r\nhinder för arbetsgivarna, så länge de inte får göra\r\nallting helt och hållet själva efter eget skön. Det\r\nfinns åtminstone ett parti här i kammaren som\r\ntycker att arbetsgivaren är den av Gud utsedde och\r\nkan klara allting, även i fråga om mänskliga\r\nrelationer. Vi har inte den uppfattningen. Många\r\narbetsgivare är mycket duktiga på just\r\nproduktområdet, men dess värre är den\r\nduktigheten inte alla gånger överförbar på de\r\nrelationer som bör råda på en arbetsplats. Det finns\r\ndet många exempel på.</pre><pre>Sonja Rembo tycker också mycket om avtal.\r\nFrågan är bara: Vem skall teckna avtal? Jag har i\r\nmitt yrkesliv haft stor respekt för SAF, som en\r\nkraftfull arbetsgivarorganisation och en motpart till\r\nden fackliga organisation som jag tillhört. Man satt\r\ninne med utomordentligt hög kompetens på den\r\ntiden. Allt detta är avrustat. Svenska\r\narbetsgivareföreningens ambition är inte att teckna\r\nnågra som helst centrala avtal, såvitt jag förstår,\r\nutan det är att föra ner förhandlingarna till\r\nföretagen. Om de når det syftet kommer det, dess\r\nvärre, att bli helt nödvändigt att kammaren går in\r\noch lagstiftar även i detaljer på arbetsmarknaden --\r\nvilket Gud förbjude.</pre><pre>Anf. 44  SONJA REMBO (m) replik:</pre><pre>Herr talman! Vi har en mycket detaljerad\r\nlagstiftning. Sten Östlund behöver inte oroa sig för\r\ndet. Sten Östlunds parti har infört en långtgående,\r\nmycket detaljrik lagstiftning.</pre><pre>Jag skall citera vad som sägs i en uppsats från\r\nFörvaltningshögskolan vid Göteborgs universitet,\r\nsom har gjort en studie av turordningen vid\r\nuppsägning på grund av arbetsbrist inom den\r\nprivata sektorn. Man har tittat på två branscher.\r\nMan säger: ''Inom verkstadsindustrin så tycks det\r\nvara vanligt att man gör avsteg på grund av\r\nbristande kvalifikationer och även relativt vanligt\r\natt man kommer överens om andra typer av avsteg.\r\nInom elinstallationsbranschen däremot, följer man\r\ni stort sett alltid principen ''sist in -- först ut' -- -- --.</pre><pre>På tjänstemannasidan -- -- --. När det gäller SIF, så\r\när det mycket ovanligt att man från deras sida\r\naccepterar vare sig avsteg på grund av bristande\r\nkvalifikationer eller andra typer av avsteg. SALF\r\ndäremot kommer oftare överens med arbetsgivaren\r\nom olika typer av avsteg.''</pre><pre>Slutsatsen är: ''Vid en samlad bedömning anser vi\r\ndock att dessa positiva effekter'' -- man sade att\r\nlagen har vissa positiva effekter för de anställda --\r\n''inte på något sätt uppväger alla de negativa\r\neffekter som turordningsreglerna får för\r\nföretagen.'' ''Dagens turordningsregler kan också\r\nmedföra negativa effekter för de anställda.''</pre><pre>Man har hittat exempel på hur företag tvingats\r\nlägga ner all den verksamhet de bedrev på en viss\r\nort. Detta anses inte vara något helt ovanligt.</pre><pre>Man menar ''att det står helt klart att dagens\r\nturordningsregler medför flera negativa effekter för\r\nsamhället, bland annat i form av de allvarliga\r\nkonsekvenser som kan bli följden av en hög\r\nungdomsarbetslöshet. En annan negativ effekt är\r\natt turordningsreglerna för vissa företag bland\r\nannat kan leda till försämrad effektivitet och\r\nkonkurrenskraft jämfört med utländska företag,\r\nvilket även är negativt ur samhällets synvinkel.''</pre><pre>Man kan inte helt blunda för den typen av effekter.\r\nSten Östlund och jag har varit ute mycket -- vi har\r\nsuttit lika länge i riksdagen -- och har förmodligen\r\nmött lika många företagare, anställda och olika\r\nintressegrupper, som haft synpunkter på lagarna på\r\narbetsmarknaden. Men nog har vi mött alla dessa\r\nproblem och svårigheter, kostnader och bristande\r\neffektivitet, som lagarna har lett till.</pre><pre>Denna lilla förändring som utskottet nu föreslår är\r\nju marginell. Jag förstår inte hur\r\nSocialdemokraterna kan ställa till med denna\r\nvåldsamma propagandaapparat på grund av denna\r\nmycket marginella ändring, som medför en mycket\r\nliten men dock förbättring för de allra minsta\r\nföretagen. Missunna dem inte det, Sten Östlund!</pre><pre>Anf. 45  LAHJA EXNER (s):</pre><pre>Herr talman! Låt mig först instämma i vad Monica\r\nÖhman och Sten Östlund tidigare har anfört i\r\ndenna debatt om förändringar i arbetsrätten.</pre><pre>När man, som jag, är inne på sitt femtonde\r\nriksdagsår borde man ha hört det mesta i\r\nriksdagsdebatter. Jag är dock tvungen att\r\nkonstatera, att mycket av det som har framförts av\r\nde borgerliga i gårdagens finansdebatt, i debatten\r\nom arbetslöshetsförsäkringen, om\r\narbetsmarknadspolitiska åtgärder för ungdomar\r\noch långtidsarbetslösa och nu i denna debatt vittnar\r\nom en ny tid, en ny epok med systemändring. Den\r\nborgerliga regeringen och riksdagsmajoriteten är\r\npå väg att rubba balansen på arbetsplatserna mellan\r\narbetsgivaren och de anställda. Det är helt klart.</pre><pre>Regeringen påstår att de föreslagna försämringarna\r\ni arbetsrätten skall ge flera jobb och får stöd av\r\nutskottsmajoriteten. Förmodligen gör de det i god\r\ntro, men de borde veta bättre. Flera jobb blir det\r\nnär företagen får order. Hela hemmamarknaden\r\nhåller ju på att tyna bort, och då hjälper det inte\r\natt exporten har kommit i gång, med hjälp av den\r\nkraftigt sänkta kronkursen, som innebär stora\r\nreallönesänkningar för de svenska löntagarna.\r\nMerparten av småföretagen producerar för\r\nhemmamarknaden. De behöver löntagare med\r\nframtidstro som kunder. Då blir det fler order och\r\nriktiga jobb.</pre><pre>Jag tänker kommentera några av de nu föreslagna\r\nförsämringarna. Den borgerliga majoriteten anför\r\nbl.a. följande i betänkandet:</pre><pre>''Anställningsskyddslagen ger inte någon stimulans\r\ntill den enskilde arbetstagaren att öka sin\r\nkompetens. Den uppmuntrar inte heller till\r\nrörlighet på arbetsmarknaden utan skapar\r\ninlåsningseffekter. Det starka anställningsskyddet\r\nkan medföra hinder att komma in på\r\narbetsmarknaden för dem som har svårt att få\r\narbete. Reglerna kan också försvåra nödvändiga\r\nomstruktureringar.''</pre><pre>Jag påstår att det är precis tvärtom. De anställda\r\nvill gärna få del av kompetensutveckling. De är\r\nberedda att ta ansvar och bredda sitt kunnande om\r\nde får chansen. Jag vill ge ett exempel från\r\nverkligheten, eftersom hela vårt betänkande rör\r\nmänniskor ute i arbetslivet. Följande citat är\r\nhämtat från en nyutkommen rapport till Statens\r\ninvandrarverk. Den heter Invandrare i svenskt\r\narbetsliv:</pre><pre>''Mile började på Fabriken när han var 18 år. Han\r\när son till en jugoslavisk arbetare som värvades hit\r\npå 60-talet och som under många år skötte två jobb\r\nsamtidigt, sparade och planerade att flytta hem.\r\nBarnen togs till Sverige när faderns dröm om\r\nåtervändande skjutits i sank av tekokris och\r\narbetsskador.</pre><pre>Mile gick några år i den svenska grundskolan,\r\nskriver och talar svenska nästan felfritt. Till\r\nFabriken ville Mile redan från början och lyckades\r\nfå anställning efter att ha sökt sju gånger. En bra\r\narbetsplats enligt många gamla jugoslaver och en\r\narbetsplats som i rekryteringsannonserna i slutet av\r\n80-talet lovade, att de som inte hade utbildning från\r\nbörjan skulle få sådan inom företaget, förutsatt att\r\nde visade ambition och närvaro.</pre><pre>För Fabrikens svenskkurs är Mile\r\növerkvalificerad -- vilket han inte är ensam om.\r\nNågon annan utbildning har han inte fått. Han har\r\nsett hur de svenska killar, som anställdes efter\r\nhonom och som har sämre kunskaper om arbetet,\r\nhar blivit upptagna till förarbetare. Mile har gång\r\npå gång bett att få vara med och lära sig\r\nmaskinerna, men alltid skickats bort när dessa\r\ntillfällen uppstått. Han kämpade hårt och länge för\r\natt komma till den avdelning där han nu arbetar och\r\nförst nu i lågkonjunkturen tycker han att han har\r\nfått några chanser att utveckla sig i arbetet.''</pre><pre>Mile är ett typiskt exempel på löntagare som vill\r\nförkovra sig och öka sin kompetens. Sådana\r\nlöntagare finns det hundratusentals av, om man\r\nbara vill se dem.</pre><pre>Jag tror att framstegsintresset och viljan att\r\nförkovra sig inte är mindre bland dem som är födda\r\ni Sverige. Jag kan inte heller se några fördelar med\r\nökad otrygghet i anställningen -- tvärtom. Jag tror\r\natt många med kompetens och kunskaper som\r\nskulle göra stor nytta i de små och medelstora\r\nföretagen hädanefter kommer att söka sig till de\r\nstörre och resursstarkare företagen. Vid\r\nförändringar av driften löper de där inte lika stora\r\nrisker när arbetsgivaren får rätt att ensam\r\nbestämma över en viss del av\r\npersonalsammansättningen, nämligen två\r\narbetstagare i varje turordningskrets.</pre><pre>När det gäller förlängning av visstidsanställningar\r\noch provanställningar från 6 till 12 månader har\r\nman verkligen anledning att undra. Är det\r\nsolidaritet -- finansministern påstod det i gårdagens\r\ndebatt -- att hänvisa handikappade, kroniskt sjuka,\r\nkvinnor med småbarn, friställda medelålders och\r\näldre löntagare med 6--7-årig folkskola bakom sig\r\ntill långa provanställningar och tillfälliga jobb.\r\nDessa människor skall prövas, granskas, förkastas\r\noch stämplas ut tills de ger upp. Kalla det\r\nåtminstonen inte för solidaritet!</pre><pre>Anf. 46  HARALD BERGSTRÖM (kds):</pre><pre>Herr talman! De förslag som nu debatteras, om en\r\nliten förändring av arbetsrätten, innebär en\r\nklimatförändring för näringslivet, speciellt för de\r\nsmå företagen. Det är min bestämda uppfattning.</pre><pre>Det är en förändring som innebär att man i stället\r\nför att känna rädsla och försiktighet ser mer\r\noptimistiskt på möjligheterna att bl.a. anställa nya\r\nmedarbetare. Detta är också inriktningen och\r\nbakgrunden till de förändringar som föreslås. Detta\r\nslås fast i propositionen och i det betänkande som\r\nvi debatterar. Jag har ingen avvikande syn när det\r\ngäller detta ärende.</pre><pre>Jag skall inte kommentera detta mer utan bara ge\r\nnågra synpunkter på ett par av förslagen.</pre><pre>Det första förslaget gäller undantag av två personer\r\nvid arbetsbrist. I propositionen står det att\r\narbetsgivare skall ha rätt att undanta två personer.\r\nDet är bra. Det kommer att innebära en förenkling\r\nför de mindre företagen, nämligen att de kan klara\r\nav en arbetsbristsituation utan att för den skull\r\nruinera företagets kompetens.</pre><pre>I en motion har vi kristdemokrater pekat på att det\r\nfattas ett rekvisit till lagtexten. Det står bara att\r\nman får undanta två personer. Det borde redan i\r\nlagtexten finnas en pekpinne om att dessa två\r\npersoner skall vara av särskild betydelse för den\r\nfortsatta driften. Så står det också i förarbetena och\r\ni kommentarerna om detta i propositionen.</pre><pre>I vår motion A11, som också har tillgodosetts i\r\ndetta avseende, påpekar vi att det redan i lagtexten\r\nbör stå att dessa två personer enligt arbetsgivarens\r\nbedömning skall vara av särskild betydelse för den\r\nfortsatta driften. Därmed pekar man i lagtexten på\r\natt det inte är fråga om att upprätta en frikrets. Det\r\nhandlar inte om huruvida man är rödhårig eller ser\r\nsi eller sådan ut -- sådana argument har använts i\r\nvulgärpropagandan. Undantag skall alltså gälla\r\npersoner som är av särskild betydelse för den\r\nfortsatta driften av företaget.</pre><pre>Den arbetsgivare som inte är förtrogen med lagtext\r\nfår lättare att på detta sätt tänka i rätt bana. Det är\r\ninte så enkelt för småföretagarna att mitt i jobbet\r\nmed att hålla i gång företaget också ta reda på vad\r\nsom står i förarbetena. Det är nog med att ta reda\r\npå vad som står i lagtexten.</pre><pre>I vulgärpropagandan har det uppträtt en massa\r\nkonstigheter. Jag är mycket förundrad över den\r\nargumentation som de fackliga organisationerna i\r\nvårt svenska samhälle i det här fallet har drivit.</pre><pre>Häromdagen låg det ett kort på mitt bord. Där\r\nstod:</pre><pre>Med den nuvarande lagen om anställningsskydd\r\nkan jag sägas upp från min anställning om jag\r\nallvarligt misskött mig eller t.ex. stulit något på\r\narbetsplatsen. I den nya lagen om\r\nanställningsskydd räcker det om jag är olämplig.\r\nDet kan alltså räcka med att jag har fel skjorta på\r\nmig. Den kan ju vara olämplig.</pre><pre>Detta är ett verkligt lågvattenmärke när man talar\r\nom att debattera sakligt. Vi har över huvud taget\r\ninte diskuterat den sortens olämplighet, vare sig i\r\nArbetsrättskommittén eller när det gäller förslaget\r\ntill förändringar i propositionen. Begreppet saklig\r\ngrund berörs över huvud taget inte i förslaget.</pre><pre>Herr talman! Jag vill även peka på skadestånds- och\r\nsanktionsbegreppen. Detta tas upp av\r\nArbetsrättskommittén. I ett avsnitt pekar vi på att\r\ndet behövs ett nytt synsätt när det gäller de\r\nallmänna skadestånden. Jag vill verkligen\r\nunderstryka det. Här tas upp vad en företagare har\r\ntänkt när han sade upp någon. En ursäktlighet bör\r\nfinnas med i begreppsvärlden.</pre><pre>Låt mig berätta en sann historia som inträffade\r\nförra sommaren. Den gäller ett företag som jag väl\r\nkänner till. För ungefär ett år sedan tvingades\r\nföretaget att säga upp fyra medarbetare på grund av\r\narbetsbrist. Situationen förbättrades, och det blev\r\nfråga om en del övertid på vårkanten. Vid\r\nsemestertid undrade tre av de anställda om inte\r\nderas pojkar som gick i gymnasiet kunde få jobb på\r\nföretaget under sommarmånaderna. Företagaren\r\nsade att det gick bra.</pre><pre>Dagen efter det att pojkarna började arbeta\r\nanmälde facket att företaget hade brutit mot\r\nföreträdesrätten vid återanställning. Det hade inte\r\nföretagaren tänkt på. De unga pojkarna var ju inte\r\nyrkesmän. Företagaren sade dock att han gärna\r\nskulle anställa även de personer som hade sagts\r\nupp. Han sökte och fick tag i två av de fyra\r\npersonerna. Dessa två nekade att ta\r\nåteranställning. En av dem hade ett ALU-projekt.\r\nDen andre använde argumentet att han ville ha\r\nsemester först. Efter semestern inledde facket\r\nförhandlingar. Det kostar 20 000 kr per person att\r\nbryta företrädesrätten. Det var alltså fråga om\r\n60 000 kr. Ärendet gick till central förhandling.\r\nFacket var obevekligt och ville ha 60 000 kr.</pre><pre>Det är den här synen som jag anser måste brytas när\r\nman talar om skadeståndsanspråk. I vår motion tar\r\nvi kristdemokrater upp frågan om en förändrad\r\nsyn. Jag fick också med utskottet en bra bit på\r\nvägen om att när ministern återkommer med en ny\r\nproposition bör skadeståndsanspråken tas upp.\r\nUtskottet uttalade så mycket som att det är av stor\r\nbetydelse att just frågan om skadestånd tas upp. Vi\r\nkom mycket nära ett tillkännagivande.</pre><pre>Jag vädjar till arbetsmarknadsministern att i en\r\nsärproposition återkomma till frågan om\r\nskadeståndsanspråken. Min erfarenhet av samtal\r\nmed företagare säger att de är rädda för att anställa\r\noch för att göra något litet fel. Man vet vad man har,\r\nmen om man gör ett litet fel kostar det mycket\r\npengar.</pre><pre>Men det anförda vill jag yrka bifall till samtliga\r\nmoment i utskottets hemställan i betänkande AU4.</pre><pre>Anf. 47  KENT OLSSON (m):</pre><pre>Herr talman! De små förändringar som det här\r\nförslaget innehållet har lett till en enorm reaktion\r\nbland socialdemokrater, facket, LO, TCO m.fl.\r\nDet har varit fråga om utfrågningar och debatter\r\ndär vi borgare skulle sitta i skamvrån. På affischer\r\nhar man kunnat se en människa med hopsydd mun.\r\nBudskapet är att nu skall arbetstagaren vara tyst\r\noch arbetsgivaren bestämmer. Skäms man inte\r\ninom LO, facket och socialdemokratin när man ser\r\noch hör överorden i debatten?</pre><pre>Förslaget innebär ett undantag från turordningen\r\nmed två arbetstagare som är viktiga för företaget.\r\nDet gäller två arbetstagare som tillför företaget\r\nkompetens och skicklighet. Det kan innebära att\r\ndet kommer att gå bättre för företaget eller att\r\nföretaget slipper läggas ner. Varför är\r\nSocialdemokraterna så starkt emot det här\r\nförslaget?</pre><pre>Monika Öhman talade om att det var en medveten\r\nstrategi riktad mot löntagarna att man försämrar\r\narbetsrätten och att man från socialdemokratins\r\nsida helt tar avstånd från det här lagförslaget. Hans\r\nAndersson utgick från någon gammal\r\nkommunistisk ideologi och sade att balansen\r\nförsvinner och att det blir en kamp mellan arbete\r\noch kapital. Detta är mycket märkliga\r\nformuleringar om en ganska liten förändring.</pre><pre>I går nämnde Monika Öhman vad professor Tore\r\nSigeman hade sagt. Om Monika Öhman lyssnade\r\npå hela intervjun i Rapport kunde hon höra att han\r\nsade att denna förändring ger maktbalans mellan\r\nparterna. Jag förstår inte varför Monika Öhman\r\nglömde den sista delen av meningen, men han sade\r\nfaktiskt så här.</pre><pre>Den här reformen är således framför allt viktig för\r\nsmåföretagen. För stora företag har förändringen\r\ninte så stor betydelse. Från moderaterna anser vi att\r\nman i framtiden borde kunna göra större undantag\r\nän för de två personer som nu föreslås. Vi kanske\r\nkan återkomma till detta senare.</pre><pre>I undersökningar som TEMO har gjort visar det sig\r\natt 68 % av 500 tillfrågade företag skulle anställa\r\nfler personer om LAS ändrades. Förändringen är\r\nviktigast för industriföretag och för småföretag med\r\n10--19 anställda. Sysselsättningen skulle antagligen\r\nkunna öka med flera procent. 60 % av företagarna\r\nsäger att de som en följd av LAS har undvikit att\r\nanställa ny personal under de senaste två tre åren,\r\neftersom det skulle ha inneburit ett för stort\r\nrisktagande. Att anställningsskyddslagen hindrar\r\nsysselsättningen visar på dålig solidaritet med de\r\narbetslösa.</pre><pre>En annan TEMO-undersökning visar att 55 % av\r\nsvenska folket är för att arbetsgivarna skall kunna\r\nvälja ut vissa anställda som de vill behålla. Endast\r\n36 % är emot detta. Hos det svenska folket finns\r\ndet således ett brett stöd för förändringar i\r\narbetsrätten. Det bör man tänka på när man ser de\r\ndemonstrerande massorna och LO:s annonser med\r\nden ihopsydda munnen. Majoriteten av det svenska\r\nfolket har en helt annan syn.</pre><pre>Sveriges verkstadsindustris utredning av\r\nproblemen på 15 verkstadsföretag med nuvarande\r\nanställningsskydd visar att lagen försvårar\r\nföretagens möjligheter att kunna behålla anställda\r\nmed rätt kompetens vid en driftsinskränkning. Ett\r\nföretag som inte kan behålla de rätta medarbetarna\r\nriskerar att snabbt slås ut i den allt hårdare\r\nkonkurrensen.</pre><pre>Som tidigare sagts slås reglerna hårdast mot\r\nungdomar. Trots att ungdomarna i många fall har\r\nden kompetens som efterfrågas får de gå först.\r\nVitsen med LAS är faktiskt att skapa sysselsättning\r\noch inte att hindra nyanställning.</pre><pre>Företrädesrätten för tidigare anställda leder ofta till\r\natt företagen inte nyanställer, även om det skulle\r\nbehövas. Orsaken är kanske att de tidigare\r\nanställda i många fall inte har den kompetens som\r\nföretaget är i behov av.</pre><pre>Jag hoppas att man så småningom återkommer från\r\nregeringens sida i det här angelägna ärendet.</pre><pre>Låt oss också se litet närmare på de problem som\r\nkan finnas i den offentliga sektorn i dag. Vid\r\nneddragningar inom sjukvården sker det t.ex. i dag\r\nen omflyttning. Sjuksköterskor och andra\r\nsjukvårdsanställda kan förflyttas exempelvis från\r\nen kirurgisk avdelning till en psykiatrisk. Därför är\r\ndet bra att man kan undanta två personer i varje\r\nturordningskrets och att turordningskretsarna görs\r\nom så att det här inte kan ske. Det här är inte bra,\r\nvarken för sjukvården eller för de anställda.</pre><pre>Även inom den offentliga sektorn drabbas\r\nungdomar och kvinnor mest. De anställs ofta på\r\nvikariat och tillfälliga anställningar och får gå först.</pre><pre>Jag och flera andra ledamöter har motionerat om\r\npermitteringsreglerna. Vi säger att en stor del av\r\narbetslösheten beror på permitteringsreglerna.\r\nÄndrade regler skulle minska arbetslösheten och\r\nden otrygghet som många anställda upplever.</pre><pre>Det svar utskottet här ger tycker jag känns skönt.\r\nMan föreslår inte nu någon förändring, men man\r\nsäger att Arbetsrättskommitténs betänkande bereds\r\ninom regeringen, och man förutsätter att\r\nregeringen återkommer i frågan.</pre><pre>Jag ser den meningen som positiv och räknar med\r\natt man återkommer på det sätt vi har tänkt i\r\nmotionen. Det kan inte vara vettigt att ha\r\npermitteringsregler som gör att man inte anställer\r\nfolk. Jag hoppas verkligen att regeringen i det här\r\nfallet återkommer.</pre><pre>Som Sonja Rembo tidigare har tagit upp har vi från\r\nmoderat håll också ett särskilt yttrande kring\r\nregleringen i kollektivavtal av tidsbegränsad\r\nanställning och provanställning. Där säger vi att\r\nmed utgångspunkt från det rådande\r\narbetmarknadsläget hade det varit nödvändigt att\r\nutforma den aktuella övergånsgbestämmelsen så\r\natt alla bestämmelser i kollektivavtal som innebär\r\nbegränsningar i förhållande till lagens regler om\r\nvisstidsanställning vid arbetsanhopning och vid\r\nprovanställning skulle ha förlorat sin verkan så som\r\nframgår av vår motion.</pre><pre>Vi beklagar att vi inte nått ända fram, men vi utgår\r\nifrån att regeringen återkommer även i den här\r\nfrågan. Det hade varit bra om vi hade kunnat\r\nkomma ända fram i den här delen. Tyvärr har vi\r\ninte gjort det, men vi utgår ifrån att man kan\r\nåterkomma i frågan.</pre><pre>Herr talman! Jag ber att få yrka bifall till hemställan\r\ni utskottets betänkande i samtliga delar.</pre><pre>Anf. 48  BERT KARLSSON (nyd):</pre><pre>Herr talman! Vi har hört en hel del förslag här från\r\nolika sidor. En del är bra, en del är dåliga. Man får\r\nkritik för att man lägger fram vissa förslag. Ibland\r\nfår man kritik från oväntat håll.</pre><pre>Vi diskuterar nu arbetsrätten och förhållandena på\r\nvåra arbetsplatser och vad det är som kan skapa\r\nsysselsättning, men man missar vissa bitar i\r\ndiskussionen, och det tycker jag är ganska\r\nallvarligt. Det handlar om en förutsättning för att\r\ndet här landet över huvud taget skall komma på\r\nfötter.</pre><pre>Vi har i år bevisligen ett budgetunderskott på bra\r\nmycket mer än 300 miljarder. Man talar ofta om\r\n200, men man glömmer då olika ersättningar till a-\r\nkassa osv. Läget i Sverige är katastrofalt.</pre><pre>Vi kan styra till en del härifrån, men det gäller långt\r\nifrån allt. Det viktigaste är att vi får tillbaka tron på\r\nSverige. Det är grunden för alltihop. Annars kan vi\r\naldrig lyckas med våra förslag. Vi har sett många\r\nförslag som inte fungerat. Vi trodde att vi skulle få\r\nen bättre taxi när vi avreglerade. Det skulle öka\r\nkonkurrensen, och det skulle vara så bra. Det\r\nvisade sig sedan att en stor del av taxiverksamheten\r\nmåste drivas svart i dag.</pre><pre>Det är just dit jag vill komma. Vi fattar många\r\nbeslut här, men vi följer inte upp dem och tyvärr\r\nleder de ofta till en svart sektor.</pre><pre>Många arbetslösa i dag har det ganska bra, för de\r\nhar upptäckt att man kan jobba vid sidan om. Så\r\nbörjar vårt samhälle alltmer att fungera. Detta\r\nskadar naturligtvis ekonomin på sikt. Vi har i dag\r\nen svart sektor som har beräknats till 150 miljarder!\r\nOm vi bara kan minska den till hälften får vi kanske\r\nin 30-40 miljarder till statskassan. Ändå kritiserar\r\nsocialdemokraterna oss för att vi ville höja KAS för\r\nde sämst ställda med 15-20 %. Det tyckte man var\r\nförskräckligt, för det skulle kosta en miljard\r\nkronor. Men när vi talar om den svarta sektorn är\r\ningen över huvud taget intresserad.</pre><pre>Varför har vi då en svart sektor? Av den enkla\r\nanledningen att man i dag inte har förtroende för\r\nsina makthavare. Varför? Det kan ni läsa i\r\ntidningarna. Ni ser det ena fallskärmsavtalet efter\r\ndet andra, och de är helt fantastiska. De är på 25\r\nmiljoner kronor! Värre tycker jag det är när vi har\r\ndem också i facket, och där är tydligen de värsta\r\naffärerna gjorda.</pre><pre>En hög tjänsteman i Göteborg avgick och fick mer\r\ni pension än vad statsministern har i lön. Men inte\r\nnog med det: Han skulle jobba som konsult, så han\r\nfår väl lika mycket till. Och inte nog med det: Hans\r\navskedsfest skulle skattebetalarna också stå för.\r\nDet räckte inte med en -- det var två under samma\r\nperiod. Så här är det överallt.</pre><pre>I denna kammare klagar vi ofta på våra löner och\r\nsäger att de är för låga. Jag kan hålla med. Om man\r\ninte har några sidoinkomster är lönen ganska liten.\r\nMen i denna kammare finns många som har en, två\r\neller tre pensioner, man har en massa\r\nstyrelseuppdrag osv.</pre><pre>Vi såg exemplet Stig Malm. Hans lön var bara en\r\nliten grundlön. Allt det han gjorde pengar på låg\r\nvid sidan om.</pre><pre>Hur tror man då att svenska folket skall få\r\nförtroende för beslut? I går träffade jag på kafé\r\nOpera en rörmokare. Han var så fruktansvärt\r\nupprörd. Han skulle aldrig någonsin betala skatt\r\nmer. Varför? Han tyckte att ''de där uppe'' förser\r\nsig. De sitter i riksdagen och beslutar en massa, och\r\nså kan de förse sig själva med förmåner.</pre><pre>Vi måste rensa ut förmånerna, inte bara i riksdagen\r\noch facket, utan överallt, i näringliv, banker osv.</pre><pre>Jag tycker bankvärlden ger de värsta exemplen.\r\nDen ena bankaffären efter den andra avslöjas.\r\nFallet med Sparbanken avgörs i dag. Man ser att\r\nt.o.m. Bankinspektionen varit del i spelet genom\r\natt blunda. Vi har sett att vissa banker får fiffla med\r\nsin bokföring för att klara sig och inte behöva gå till\r\nbankakuten. Detta blundar departementen för.</pre><pre>Hur tror ni att svenska folket skall få förtroende,\r\noch hur tror ni att svenska folket på sikt över huvud\r\ntaget skall betala skatt när de ser dessa möjligheter?</pre><pre>Vi har ett bra exempel i de baltiska staterna. Det är\r\nsnart omöjligt att över huvud taget hjälpa dem till\r\nen rimlig standard, därför att maffian har tagit över\r\nhelt. Svenska företag som etablerat sig där vågar\r\ninte vara kvar, utan åker hem. Det är alltså helt\r\nomöjligt att verka där, och jag kan försäkra att vi\r\nhar den maffian även i Sverige i dag. Den kommer\r\natt breda ut sig med rekordfart.</pre><pre>Gör vi i den här salen inte någonting åt den svarta\r\nsektorn, då blir det en katastrof.</pre><pre>Det finns många andra avarter. Vi har smarta killar\r\nsom håller på med deklarationer. Det värsta är att\r\nvi här blundar för dessa avarter. Jag har ofta tagit\r\nfram François Bronett och hans 25 000 kamrater,\r\nsom helt legalt, naturligtvis, bor i Sverige och tjänar\r\nsina pengar här, men inte skattar här. Det är sådant\r\nvi måste angripa innan vi ger oss på de sämst ställda\r\ni samhället.</pre><pre>Anf. 49  KARIN PILSÄTER (fp):</pre><pre>Herr talman! I går debatterades här\r\narbetsmarknadspolitiken och\r\narbetslöshetsförsäkringen, oerhört stora och\r\nviktiga frågor för människor, inte minst alla dem\r\nsom är arbetslösa eller riskerar bli det.</pre><pre>I dag handlar det i stället om arbetsrätten.\r\nÅtminstone de flesta av oss debatterar vad som\r\nskall gälla för dem som faktiskt har jobb, vilka\r\nregler som skall gälla för anställningar och\r\nuppsägningar. Ibland får man intrycket att Sverige\r\nantingen kommer att förlora alla företag och jobb\r\nom inte LAS ändras eller att slavhandeln återinförs\r\nom man petar det allra minsta.</pre><pre>Jag vill genast säga för egen del att jag inte tror att\r\nfrihet för arbetsgivare att säga upp folk hur som\r\nhelst vare sig skulle ge några fler jobb eller en\r\nlångsiktigt bra utveckling.</pre><pre>Men det finns en del brister. Dagens lagstiftning om\r\nturordning innebär i praktiken att människor blir\r\nuppsagda enbart på grund av att de är unga. Unga\r\nmänniskor har i regel kortare anställningstid på en\r\narbetsplats och får därför sluta först.\r\nAnställningstrygghet är för unga människor en ren\r\nillusion. De får alltid gå först.</pre><pre>Detta handlar inte bara om ungdomar som bor\r\nhemma -- som det föraktfullt kan sägas. I min nära\r\nvänkrets handlar det om Helen, 28 år och gravid,\r\noch hennes make som är student. Sju års\r\nanställningstid var inte nog. Det handlar om Olle,\r\n31 år och småbarnspappa, som inte kunde matcha\r\n50-åringarna som fick dubblera sin anställningstid.\r\nDet handlar om Eva 35 år och läkare, som aldrig\r\nhaft en fast anställning med dagens regler.</pre><pre>\r\nDetta är både personliga och sociala katastrofer,\r\nmen också en samhällsekonomisk katastrof på sikt.\r\nUnga människor med långa och gedigna\r\nyrkesutbildningar kommer inte in på\r\narbetsmarknaden. Har de kommit in åker de ut.\r\nDetta inträffar under perioder i livet då de har\r\nsvårast att klara detta, både psykiskt och\r\nekonomiskt.</pre><pre>Detta är inte bara ett problem för dessa personer,\r\nutan även för samhället. Företagen får klara sig\r\nutan yngre människor med den senaste\r\nutbildningen och kompetensen och de nya idéerna.\r\nDetta kommer att få stora konsekvenser för\r\nframtiden. När företagen utarmas på kvalificerade\r\nunga människor får företagen ingen särskilt god\r\nframtid utan kommer in i en ond cirkel där bristen\r\npå kompetens hindrar utveckling, vilket leder till\r\natt ännu fler människor sägs upp.</pre><pre>Herr talman! Argumenten för LAS\r\nturordningsregler brukar vara dels att\r\nanställningstid är ett objektivt sätt att avgöra vilka\r\nsom får gå -- vilket är en sanning med\r\nmodifikation --, dels att det är mycket lättare för\r\nyngre personer att få ett nytt jobb. Detta är\r\nmöjligen sant i en normalkonjuktur, där ett enstaka\r\nföretag får problem och måste dra ner. I dagens läge\r\när det i stället så att människor med både långa och\r\nfärska utbildningar döms till långvarig arbetslöshet.</pre><pre>Vi är många som ser detta som ett stort problem\r\nsom handlar om mer än bara arbetslöshetssiffror.\r\nVarken KAS-regler, AMS-utbildning eller\r\nvägbyggen kan lösa det problemet. Det är ett\r\nstrukturproblem. I desperation över att frågan\r\nbemöts med tystnad av de ledande i politik och\r\nsamhällsliv lade jag och Lotta Edholm fram ett\r\nförslag i en motion om ytterligare ett undantag från\r\nturordningsreglerna. Det var en idé, ett förslag, som\r\ngivetvis måste bearbetas och sättas in i ett större\r\nsammanhang. Såvitt jag vet finns det exempel i\r\nUSA med åldersindelade kretsar osv. Det finns\r\nandra modeller. Men även utskottet valde tyvärr att\r\nförbigå förslaget med tystnad, dvs. att sopa\r\nförslaget under mattan utan att ta i själva\r\nsakproblemet. Jag beklagar, men vi kommer inte\r\natt tystna!</pre><pre>Herr talman! Jag är 33 år. Jag har på senare tid\r\ninsett att jag fortfarande är en ''ungdom'' i två\r\nsammanhang. Dels här i riksdagen som\r\nriksdagsledamot, dels i\r\narbetsmarknadssammanhang. För när man pratar\r\nom ''ungdomsarbetslöshet'' menar man människor\r\nupp till 35, t.o.m. 40 års ålder. Tänk efter själva,\r\nkära ledamöter, vilken livssituation var ni i när ni\r\nvar 35?</pre><pre>Tre gånger så många 20--25 åringar är öppet\r\narbetslösa och dubbelt så många 25--35-åringar än\r\n45--55-åringar. Räknar man in alla dem i åtgärder\r\nblir skillnaden enorm. Inom byggbranschen har\r\n58 % av byggnadsarbetarna i åldrarna under 30\r\nslagits ut. Medan i åldrarna över 45 finns nära nog\r\ningen utslagning. Arbetslösheten är nästan helt\r\nkoncentrerad till dem under 35! De allra äldsta har\r\nredan fått gå med olika typer av tidig pension. Kvar\r\nsitter de medelålders i orubbat bo och med\r\norubbade cirklar.</pre><pre>Generellt är det ändå så att dessa medelålders\r\nantagligen för det första har en social och\r\nekonomisk situation som är oerhört mycket\r\nstadigare än för t.ex. 30-åringen. Denne har ofta en\r\ndyr, ny bostad, småbarn att försörja och kanske\r\nstudieskulder. Den medelålders har allt detta\r\nbakom sig.</pre><pre>För det andra visar det sig nu när antalet lediga\r\nplatser åter ökar, att de medelålders har precis lika\r\nsvårt eller lätt att få dessa nya jobb.</pre><pre>För det tredje har den medelålders nästan alltid en\r\nbåde kortare, smalare och otidsenligare utbildning\r\nän den yngre. Det vore alltså mycket bättre för\r\nsamhället att de som är medelålders vidareutbildar\r\nsig på olika sätt i stället för att de yngre skall bli\r\nännu mer belästa.</pre><pre>Lagstiftningen skulle kunna vara objektiv, lätt\r\nföutsägbar och ha strikta regler. Så är det inte.\r\nLagstiftningen skulle också kunna ta ett socialt och\r\nsamhällsekonomiskt ansvar. Så är det inte heller. I\r\nstället värnar man om de regler i LAS som inte är\r\nannat än ett otillbörligt gynnande av medelålders,\r\nnämligen att 50-åringar vid fastställande av\r\nturordning får dubblera 5 års anställningstid, vidare\r\natt den som jobbat, sagt upp sig och sen\r\nåterkommer även får räkna den tidigare\r\nanställningstiden och att det i slutändan, vid lika\r\nanställningstid, är ''age before beauty'' som gäller.</pre><pre>Herr talman! Angående dessa tre regler hade jag\r\ntänkt yrka bifall till motion A15 yrkande 2, 3 och\r\n4. Men tydligen går detta inte av procedurtekniska\r\nskäl. Jag får väl i stället lova att återkomma i\r\nfrågan.</pre><pre>Anf. 50  ELVER JONSSON (fp) replik:</pre><pre>Herr talman! Det är en god avsikt bakom\r\nmotionen. Det skall ingen förneka. Men det\r\nhindrar inte att det uppstår problem. Jag tycker att\r\ndet är mycket begärt att anamma motionen rakt\r\nupp och ned. Faktum är att första klämmen om fler\r\nundantag handlar om att göra turordningskretsens\r\nundantag än fler. Utskottet har självt pekat på att\r\ndetta inte är utan problem.</pre><pre>Genomgående för de personer som Karin Pilsäter\r\nnämnde som hade svårt att få jobb var att de hade\r\nen bra utbildning. Det är naturligtvis en väldigt\r\nstark resurs i sammanhanget. Detta jämförde hon\r\nmed det krav hon reser på att personer över 45 år\r\ninte skall få tillgodoräkna sig en extra\r\nanställningsmånad intill en viss nivå. Detta innebär\r\natt de som är 45 år eller mer, ofta med en kort\r\nskolutbildning, och med en otidsenlig\r\nyrkesutbildning, skulle i den svaga situationen inte\r\nfå behålla den fördelen.</pre><pre>Herr talman! Jag tror att det är nödvändigt att\r\nfundera länge innan vi tar de radikala steg som\r\nföreslås av dessa ungdomar.</pre><pre>Anf. 51  KARIN PILSÄTER (fp):</pre><pre>Herr talman! Jag begärde inte att utskottet rakt upp\r\noch ned skulle anamma förslaget. Men jag tycker\r\natt det hade känts bra om utskottet hade resonerat\r\nomkring dessa mycket stora problem i stället för att\r\npå ett par meningar avfärda det hela med\r\nhänvisning till en utredning, som förmodligen inte\r\nens kommer jobba med dessa frågor.</pre><pre>Elver Jonsson pekar just på det som är problemet,\r\nnämligen att fel människor får för dyra pengar ännu\r\nmera utbildning. De som redan har långa\r\nutbildningar får gå på praktik, folkhögskolekurser,\r\nAMS-utbildning och ännu mer högskola, medan de\r\nsom verkligen är i behov av utbildning och har\r\nmånga år kvar på arbetsmarknaden skyddas kvar\r\npå arbetsplatsen och ges inte denna ''kick''. Det\r\nvore oerhört mycket mer samhällsekonomiskt och\r\nmänskligt korrekt att se till att de som har korta och\r\ndåliga utbildningar får mer utbildning och de som\r\nredan har mycket utbildning i stället får göra nytta.</pre><pre>Anf. 52  ELVER JONSSON (fp) replik:</pre><pre>Herr talman! Karin Pilsäter pekade själv på den\r\nstora kungsvägen till att lösa problemet. Det\r\nhandlar om nya jobb. Det är klart att om det inte\r\nfinns nya jobb betyder dessa åtgärder\r\nförhållandevis litet. Det finns ändå anledning att se\r\nefter dem som har en svag ställning på\r\narbetsmarknaden. Det behöver inte bara vara fråga\r\nom personer i en viss ålder utan även\r\nunderrepresenterat kön, invandrare,\r\nhandikappade osv. Då är det viktigt att det finns\r\nundantagsregler som gynnar just de svaga.</pre><pre>Anf. 53  KARIN PILSÄTER (fp) replik:</pre><pre>Herr talman! Om vi skall få fler jobb måste det\r\nfinnas företag som är livskraftiga. Siab-chefen Jan\r\nJeppsson skriver: ''Turordningsreglerna, ''sist in\r\nförst ut', slår ut så gott som alla yngre inom\r\nbyggbranschen. Unga och duktiga medarbetare\r\nsugs upp av annan industri och kommer aldrig\r\ntillbaka till vår bransch. Vi är på väg att få en helt\r\nsnedvriden åldersstruktur.''</pre><pre>Det är inte genom att konservera en bransch som\r\nde nya jobben kommer fram. Det är genom att se\r\ntill att de rätta människorna får vidareutbildning\r\noch, herr talman, inte genom att med hjälp av\r\notillbörliga privilegieregler gynna en specifik\r\nkategori.</pre><pre>Anf. 54  PETER KLING (nyd):</pre><pre>Herr talman! De senaste dagarna har vi här i\r\nkammaren talat mycket om att skapa\r\narbetstillfällen, behålla arbetskraften o.dyl. Jag vill\r\nuppehålla mig en kort stund vid de\r\npermitteringsregler som gäller i dag.</pre><pre>Det är inte vettigt att företagarna skall betala en\r\nstor del av permitteringslönen direkt efteråt. Det\r\nleder bara till en sak: I stället för att permittera\r\nfolk, som kanske hade fått vara kvar i arbetslivet,\r\nså säger man upp dem.</pre><pre>Personer från många företag har ringt mig och sagt:\r\nTyvärr har vi inte råd att betala några dyra\r\npermitteringslöner, utan vi säger upp människor i\r\nstället. Vem drabbar detta? Jo, först och främst de\r\nunga. I och med att vi har turordningsreglerna på\r\ntoppen av alltihopa så åker de unga ut. Självfallet\r\ndrabbar det ungdomarna!</pre><pre>Nu har -- hör och häpna! -- t.o.m. vissa\r\nfackföreningar reagerat på att\r\npermitteringsreglerna är felaktiga. Då borde det\r\nväl inte vara så svårt för oss i denna kammare att\r\nenas kring dessa idiotiska lagar?</pre><pre>Men jag måste också angripa facket litet grand. När\r\njag hade eget företag för drygt fyra, fem år sedan\r\nville jag anställa två ungdomar. Jag gick till\r\narbetsförmedlingen och sade att jag ville ha två\r\nungdomar, därför att jag hade så fruktansvärt\r\nmycket jobb och var ensamföretagare. Vi skall\r\nförsöka få fram två ungdomar till dig, sade man.</pre><pre>Efter två veckor ringde facket och sade att jag\r\nmåste teckna ett separatavtal med dem. Jag sade att\r\njag inte var med i SAF, att jag hade ett eget bolag\r\noch ville ha hjälp i ett antal månader. Eventuellt\r\nskulle jag kunna anställa någon av ungdomarna\r\nsedan. Nej, sade de, du måste teckna separatavtal\r\nmed oss. Måste jag det enligt lag? frågade jag. Nej,\r\ninte enligt lag, men annars skall vi se till att du\r\ndrabbas av vissa blockader, blev svaret.</pre><pre>Vad är det för samhälle vi lever i? Bert Karlsson\r\ntalade om maffian förut. Är det maffiastil vi vill ha\r\ni Sverige? Det verkar inte bättre.</pre><pre>Jag anställde inte ungdomarna utan bad killen från\r\nfacket att dra någonstans där det var varmt. Sedan\r\njobbade jag från sju på morgonen till elva, tolv på\r\nnätterna. Jag jobbade över och såg inte min familj\r\npå fyra, fem månader. Men jag anställde ingen bara\r\nför att facket ville teckna separatavtal med mig.</pre><pre>Vi kan inte leva under sådana förutsättningar! Jag\r\nhoppas verkligen att man ser över det här med\r\npermitteringsregler och sådant snabbt -- inte bara\r\nför företagens skull utan för dem som arbetar i\r\nföretagen i dag. Låt åtminstone dem som inte är\r\narbetslösa behålla sina jobb, är ni snälla!</pre><pre>Jag yrkar givetvis bifall till vår reservation\r\nbeträffande permitteringsregler.</pre><pre>Anf. 55  LOTTA EDHOLM (fp):</pre><pre>Herr talman! I den förra debatten om\r\narbetsmarknadspolitiska åtgärder diskuterades\r\nbl.a. ungdomsarbetslösheten. I fokus för den\r\ndebatten stod vilka åtgärder staten kan vidta för att\r\nge ungdomar jobb i olika typer av projekt och\r\nliknande.</pre><pre>I den debatten nämndes dock inte att dagens regler\r\nför arbetsrätten aktivt motverkar ungdomars\r\nmöjligheter att komma in på arbetsmarknaden och\r\nleder till att ungdomar så gott som alltid får gå först\r\nnär företag och offentlig sektor tvingas säga upp\r\npersonal.</pre><pre>Att se till att ungdomar får jobb handlar inte bara\r\nom att ge pengar till olika typer av projekt utan\r\nockså om att ta bort de regler i Lagen om\r\nanställningsskydd som aktivt motverkar ungdomar\r\noch gynnar de medelålders.</pre><pre>I Karin Pilsäters och min motion beskriver vi de\r\nproblem som dagens turordningsregler medför.\r\nUnga männniskor har ofta en kort anställningstid\r\noch får därför gå först när företag och förvaltningar\r\nsäger upp folk.</pre><pre>Vi är besvikna på utskottsbetänkandet, där man\r\ninte anstränger sig det minsta för att argumentera i\r\nsakfrågan. I betänkandet skriver man att dessa\r\nfrågor kommer att behandlas senare, i andra\r\npropositioner. Jag tycker att det en sanning som\r\nkräver en viss modifikation. Det är ytterst osäkert\r\nom några förslag i den här riktningen över huvud\r\ntaget kommer att väckas. Men det var ett mycket\r\nbekvämt sätt för utskottet att slippa argumentera i\r\nsak.</pre><pre>I dag missgynnas ungdomar till förmån för de äldre.\r\nDet finns en gräddfilsregel i LAS, där det sägs att\r\nanställda över 45 år får räkna sina anställningsår\r\ndubbelt när turordningen vid uppsägning skall\r\ngöras upp. Det innebär att en 25-åring som varit\r\nanställd i två år sägs upp före en 45-åring som varit\r\nanställd i ett år och en månad.</pre><pre>Försvararna av dagens arbetsrätt påpekar ofta och\r\ngärna att det är rättvist att anställningstid skall\r\nutgöra grunden för turordningen. När det gäller de\r\nmedelålders upphör dock det argumentet att gälla.\r\nPlötsligt skall inte anställningstid längre gälla som\r\nkriterium. Äldre skall gynnas framför yngre.\r\nUtskottet anstränger sig inte heller på denna punkt\r\nför att det i fortsättningen inte skall vara så.</pre><pre>Äldre med stark ställning på arbetsmarknaden\r\ngynnas även på andra sätt. Om man frivilligt säger\r\nupp sig för att senare gå tillbaka till samma\r\narbetsplats får man tillgodoräkna sig det totala\r\nantalet anställningsår när turordningen görs upp.\r\nDet innebär att mämniskor som faktiskt sagt upp\r\nsig frivilligt för att arbeta någon annanstans gynnas\r\nframför dem som troget stannat kvar på en och\r\nsamma arbetsplats. Återigen gynnas de äldre på\r\nbekostnad av de yngre! Inte heller i denna fråga\r\nanstränger sig utskottet för att förklara varför det\r\nskall vara på detta sätt.</pre><pre>Ungdomsarbetslösheten är ett av de stora hoten\r\ninför framtiden. Unga människor med lång\r\nutbildning bakom sig kommer inte in på\r\narbetsmarknaden. Andra hade tagit sig in men\r\nslogs omedelbart ut igen när företagen började säga\r\nupp personal. Detta är ingenting mindre än en\r\nkatastrof.</pre><pre>En ung civilingenjör som inte relativt omgående får\r\njobb efter utbildningen riskerar att få se sin\r\nutbildning förlora i värde för varje dag som går. Till\r\ndessa människor kan vi inte säga: Utbilda dig mera!\r\nDe har ju redan en utbildning som har givit dem\r\nskulder på hundratusentals kronor. Nu får de inget\r\njobb, trots att de är välutbildade, och när\r\nkonjunkturen vänder riskerar de att bli\r\nförbisprungna av dem som har en ännu färskare\r\nutbildning.</pre><pre>Vi måste komma till rätta med dessa problem. Vi\r\nmåste våga tänka i litet nya banor och inte bara\r\nhänga fast vid gamla regler som gynnar de\r\nmedelålders. Jag anser inte att\r\narbetsmarknadsutskottet har gjort tillräckligt på\r\ndenna punkt.</pre><pre>Anf. 56  JOHN BOUVIN (nyd):</pre><pre>Herr talman! Riksdagens ledamöter! I går var en\r\ndag som jag aldrig kommer att glömma; den saken\r\när klar. Den började egentligen redan i söndags,\r\nvilket är märkligt. Mitt i natten till måndag ringer\r\ntelefonen och en okänd person säger: Jag tycker\r\ninte om den politik som ni för. Jag begrep\r\ningenting, därför att ingen svarade mig i andra\r\nändan.</pre><pre>När jag kom hit till riksdagen fick jag läsa\r\nAftonbladet. Mitt fackförbund Metall hade satt in\r\nen annons där man desinformerade sina egna\r\nmedlemmar, spred lögner och uppmanade folk att\r\nringa till oss som har gjort dessa hemska saker, som\r\nvi ju inte har gjort.</pre><pre>I går kom 30 000 människor hit, beordrade av\r\nsärintressen som Socialdemokraterna osv.</pre><pre>Ni skall få en liten bild i julklapp av mig: Vi ser en\r\ngubbe som står ibland dessa 30 000 människor och\r\nkliar sig i huvudet. Ovanför ser vi en massa\r\nfallskärmar, bl.a. en från BPA. Runt denne\r\nbyggnadsarbetare som har blivit arbetslös står det\r\nskrivet: rättvisa, solidaritet, broderskap, ärlighet,\r\nförtroende, lönepolitik, fördelningspolitik,\r\nekonomi, lika inför lagen.</pre><pre>Det är bra! Hela dagen i går var ett skådespel utan\r\nlike. Debatten om finanspolitiken började, men\r\nsocialdemokraterna sprang ut och in i kammaren\r\noch avlöste varandra för att kunna vara med bland\r\nsina egna och dela ut flygblad. De fördröjde\r\ndebatten!</pre><pre>Men debatten gick vidare, och vi kom in på\r\nbetänkande AU4. Då var klockan 22.30 på kvällen.</pre><pre></pre><pre>Jag satt i kammaren praktiskt taget ensam. Helt\r\nplötsligt strömmade det in en mängd ledamöter i\r\nkammaren. Jag tänkte: Vilket plötsligt intresse kl.\r\n22.30! Jag är inte så gammal i kåren att jag kan säga\r\nvilka som är vilka. Monica Öhman höll ett glödande\r\ntal. När hon avslutade sitt anförande förstod jag\r\nvarför alla kommit till kammaren. Man\r\napplåderade våldsamt och ställde sig upp för att\r\ninstämma med talaren. Jättebra!</pre><pre>Sedan går vår egen Simon Liliedahl upp i\r\ntalarstolen kl. 22.50. Vad händer då med respekten\r\nför riksdagens ledamöter? Alla som blivit\r\nditkommenderade av några går ut igen, fastän man\r\nvet att sammanträdet är slut om 10 minuter. Vad är\r\ndet för skådespel i denna kammare? Helt\r\nfantastiskt och märkligt!</pre><pre>Monica Öhman talade i går om att lagstiftningen\r\nskall vara så enkel som möjligt. Jag håller med om\r\ndet. Låt oss titta i Sveriges rikes lag, 1993 års\r\nupplaga, s. 447 handelsbalken 1, 36 § avtalslagen.\r\nJag skall läsa upp vad som står där, det är glasklart.\r\nVem som helst begriper det, även ni mina damer\r\noch herrar. Så här står det:</pre><pre>''Avtalsvillkor får jämkas eller lämnas utan\r\navseende, om villkoret är oskäligt med hänsyn till\r\navtalets innehåll, omständigheterna vid avtalets\r\ntillkomst, senare inträffade förhållanden och\r\nomständigheterna i övrigt. Har villkoret sådan\r\nbetydelse för avtalet att det icke skäligen kan\r\nkrävas att detta i övrigt skall gälla med oförändrat\r\ninnehåll, får avtalet jämkas även i annat hänseende\r\neller i sin helhet lämnas utan avseende.''</pre><pre>Det är jättebra. Det finns en mängd gubbar som på\r\nskattebetalarnas bekostnad har roffat åt sig en\r\nmassa miljoner. Varför agerar vi inte? Nu skall\r\nkanske herr talmannen klubba av mig, men vad gör\r\ndet?</pre><pre>Anf. 57  FÖRSTE VICE TALMANNEN:</pre><pre>Jag ber talaren att hålla sig till dagens ämne. Det är\r\narbetsrätten vi diskuterar just nu.</pre><pre>Anf. 58  JOHN BOUVIN (nyd):</pre><pre>Herr talman! Detta gäller väl arbetsrätten om\r\nnågot. Vissa kan tala om alla möjliga saker, och det\r\ntillåts. Men all right, jag skall fatta mig kort.</pre><pre>Oscar Wilde har sagt: Man lär av historien att man\r\ninget lär av historien. Jag tycker att det är bra sagt.\r\nDet gör vi faktiskt inte. Jag frågar mig: Hur många\r\ni denna kammare har varit ute i arbetslivet på den\r\nsenaste tiden? Är felet att vi är för gamla? Jag\r\ntycker att Karin Pilsäters anförande och repliker\r\nbevisade detta. Vi tar inte hänsyn till verkligheten.</pre><pre>Jag har själv, som jag sade, varit arbetare. Jag har\r\nvarit med i facket under alla de år jag har varit\r\narbetare. Och facket, mina damer och herrar, har\r\nfaktiskt stökat till det något otroligt. Det\r\nrepresenterar ett särintresse utan like. Det har\r\ntalats så brett och vackert om olika saker och ting,\r\nmen vad gör vi för att skapa jobb? Nej, vi gör inte\r\nså mycket.</pre><pre>Jag skall sluta här för att jag inte skall komma att\r\ntänka på något annat. Jag skall lägga en liten\r\njulhälsning, en trycksak, i ledamöternas fack. Där\r\nföreslås en lösning på problemen. Jag ber er: Kasta\r\nden inte i papperskorgen, utan ta hem den och läs\r\nden. Efter jul och nyår kanske vi kan ta upp det som\r\ndär föreslås för att tillsammans rädda Sverige.</pre><pre>Jag passar på att önska herr talmannen och alla\r\növriga en God Jul. Tack för mig.</pre><pre>Anf. 59  SIMON LILIEDAHL (nyd):</pre><pre>Herr talman! Jag vill först säga att jag uppskattade\r\nmycket Karin Pilsäters och Lotta Edholms fräscha\r\noch friska synpunkter. Det är fullt klart att dagens\r\nunga högutbildade är diskriminerade. Jag har tagit\r\nupp detta i min motion, och jag kommer på mitt sätt\r\natt verka för att hjälpa unga välutbildade att få\r\njobb.</pre><pre>Jag skall nu ta upp en sak som jag inte hann med i\r\ngår kväll när vi började diskussionen om AU4. Det\r\ngäller fallskärmsavtalen.</pre><pre>Ny demokrati har i två motioner, som avstyrkts av\r\narbetsmarknadsutskottet, föreslagit att en\r\nutredning skall tillsättas med uppgift att skapa\r\nregler mot missbruk inom statliga och kommunala\r\nbolag. Dessa motioner skickades till\r\narbetsmarknadsutskottet, då det troligtvis ansetts\r\natt fallskärmsproblemen i någon mån är relaterade\r\ntill LAS.</pre><pre>Vid friställningar förhandlar arbetstagaren och\r\narbetsgivaren i de flesta fall om skadestånd, baserat\r\npå ett visst antal månadslöner, normalt 6--18\r\nmånader. Med viss logik kan man kanske hävda att\r\nsamma regler bör gälla för de anställdas chefer, dvs.\r\navskedsersättningar motsvarande 6--18\r\nmånadslöner.</pre><pre>Det är ett riskfyllt arbete att vara VD. VD utnämns\r\nför ett år i sänder. Den lagliga uppsägningstiden är\r\nallt mellan 1 och 364 dagar. Inom den etablerade\r\ntillverkningsindustrin, som jag råkar känna till, är\r\ndet trots detta sällsynt med fallskärmsavtal. Sådana\r\navtal begärs av chefer som är svaga och som inte\r\ntror på sig själva.</pre><pre>Det verkar symtomatiskt att de flesta och mest\r\nförmånliga fallskärmsavtalen tycks finnas inom den\r\nstatliga och den kommunala sektorn. Jag föreslår\r\natt den fallskärmsutredning som vi motionerat om\r\nså småningom skall tillsättas och att den får\r\nmöjligheter att koppla ihop de kollektivanställdas\r\nskadestånd vid oberättigad uppsägning med\r\nvillkoren för företagsledningens fallskärmsavtal.\r\nDet är synpunkter som i veckan framförts av bl.a.\r\nSigfrid Leijonhufvud i Svenska Dagbladet.</pre><pre>Man frågar sig: Vad har regeringen gjort för att lösa\r\nproblemen med de statliga fallskärmsavtalen? Av\r\narbetsmarknadsutskottets betänkande 4 framgår\r\natt Finansdepartementet i början av 1993 utfärdat\r\nriktlinjer för anställningsvillkoren i statligt ägda\r\nkreditinstitut. Vidare har man låtit\r\nRedovisningskommittén överväga om särskilda\r\nredovisningsregler är nödvändiga för\r\nfallskärmsavtal. Vidare har regeringsrådet\r\nHamndahl och advokaten Rudbeck undersökt och\r\ngranskat de statliga bankernas fallskärmsavtal.</pre><pre>Det finns mycket att göra. Vi är speciellt ledsna\r\növer att en utredning inte kommit till stånd. Jag\r\nkommer därför separat i en interpellationsdebatt\r\natt ta upp det hela. Där är alla hjärtligt välkomna\r\natt delta.</pre><pre>Anf. 60  MARTIN NILSSON (s):</pre><pre>Herr talman! Jag skall försöka hålla mig till ämnet\r\ni denna debatt. Nu mot slutet har det varit en del\r\ntalare som inte gjort det. Jag tänkte i detta\r\nsammanhang kommentera Lotta Edholms och\r\nKarin Pilsäters inlägg med anledning av deras\r\nmotion. Ett tag funderade jag på att avstå -- med\r\nsådana vänner behöver man inga fiender. Med\r\ntanke på att de två senaste talarna båda instämde i\r\nvad Karin Pilsäter och Lotta Edholm framfört kan\r\ndet kanske vara överflödigt. Men jag tar mig ändå\r\nfriheten att diskutera frågan utifrån de ungas\r\nperspektiv.</pre><pre>Påfallande många har under debatten sagt att det\r\nhär förslaget är bra för ungdomar, att det är med\r\ntanke på ungdomar som man lägger fram det här\r\nförslaget. Påfallande många har varit äldre\r\nfarbröder, ända fram tills Karin Pilsäter och Lotta\r\nEdholm gick upp i debatten. Det tycker jag var\r\ntrevligt.</pre><pre>Jag tror inte att man i någon enighet direkt kan säga\r\natt det här förslaget är bra för ungdomar. Det\r\nviktigaste med tanke på ungdomars situation på\r\narbetsmarknaden är det som diskuterades i går,\r\nnämligen att inte i första hand se till att vi får\r\nkonkurrens om arbetstillfällena och att de unga\r\nskall konkurrera ut de äldre, utan faktiskt att skapa\r\narbetstillfällen.</pre><pre>Utifrån internationella erfarenheter kan man för\r\ndet första konstatera att det inte finns något\r\nbenhårt sammanhang mellan å ena sidan mindre\r\nomfattande arbetsrättslig lagstiftning och lägre\r\narbetslöshet. Jag tror inte att det finns någon\r\ninternationell erfarenhet som bevisar detta. För det\r\nandra kan man konstatera att den borgerliga\r\nregeringen genom sin politik på väldigt många\r\nområden har gjort ungdomar arbetslösa.</pre><pre>Karin Pilsäter nämnde tidigare ett antal personer.\r\nJag skulle själv från min egen erfarenhet kunna\r\nberätta om Kristin, 22, som aldrig har haft ett fast\r\njobb inom landstinget, men som däremot har\r\nvikarierat ett antal år. Nu förlorar hon sitt jobb,\r\ndärför att landstinget får mindre resurser. Jag skulle\r\nkunna berätta samma historia om Susanna som har\r\ngått på ungdomspraktik och som inte har fått någon\r\nchans till ett riktigt jobb, fast hon egentligen utför\r\nriktiga arbetsuppgifter. Ungdomspraktiken har\r\nslagit ut det riktiga jobbet, eftersom det är mer\r\nlönsamt för arbetsgivaren att ha det så.</pre><pre>Den grundläggande fråga som måste ställas är om\r\nungdomar tjänar på en ökad otrygghet. Det är de\r\nfacto vad Karin Pilsäters och Lotta Edholms\r\nmotion innebär. Fler skall undantas från\r\nturordningsreglerna. Mitt svar på den frågan är nej.</pre><pre>För ett antal månader sedan publicerades i\r\nmedierna en uppgift om listor på Saab Automobil i\r\nTrollhättan. Man ville göra undantag från\r\nturordningsreglerna och man angav vilka som i så\r\nfall skulle undantas. Det var påfallande många\r\nunga tjejer, småbarnsföräldrar som var mycket\r\nborta från jobbet -- alltså en besvärlig grupp för\r\narbetsgivare -- och tjejer med mensvärk. Jag vill på\r\nnågot sätt ha det bevisat, att det är unga grabbar\r\noch tjejer som kommer att gynnas. Jag tror att det\r\nframför allt är gruppen 35--40-åringar som är\r\noerhört intressant för arbetsgivaren. Man bör nog\r\niakkta litet försiktighet här.</pre><pre>Å andra sidan kan man ibland höra argumentet att\r\ndet är viktigt att kunna bevara kompetensen och att\r\nkunna få in ungdomar. Jag ansluter mig till detta\r\nsynsätt. Jag tycker att ungdomar är oerhört viktiga,\r\noch det är viktigt för svenskt näringsliv att få in\r\nungdomar i arbetslivet. Men jag får det inte riktigt\r\natt gå ihop när samma människor som säger detta\r\nockså kämpar för ungdomslöner i en eller annan\r\nform, samtidigt som de så högt värderar ungdomar.\r\nAntingen är ungdomar kompetenta, och då bör de\r\nfå en chans på arbetsmarknaden och få en hyfsad\r\nlön, eller också är de inte kompetenta. Min slutsats\r\när ganska klar i det sammanhanget.</pre><pre>Karin Pilsäter sade i sitt anförande att hon tycker\r\nbra om förutsägbarhet. Hon anser att vi skall ha\r\nlagstiftning på detta område. Då måste man fråga\r\nsig om man skall gå efter ålderskriteriet, eller\r\nrättare sagt utifrån hur många år man har jobbat.\r\nJag tror att vi kan vara eniga om att det finns\r\nområden där det skulle behövas en översyn. Vi har\r\ndiskuterat t.ex. fördubblingar och om de som\r\nfrivilligt har slutat skall få tillgodoräkna sig detta.\r\nAvsikten med Arbetsrättskommittén, som den\r\ngamla socialdemokratiska regeringen tillsatte, var\r\natt den skulle se över regler av den här typen. I och\r\nmed de stenhårda krav som har ställts på att man\r\nskall bryta ner avsevärda delar av\r\nturordningssystemet har det tyvärr inte gått att föra\r\nen sådan dialog. Jag instämmer i er analys när det\r\ngäller att det antagligen inte är\r\nungdomsperspektivet som har varit det främsta,\r\nvare sig i kommitté eller utskott.</pre><pre>Om man inte skall ha antal år på arbetsplatsen som\r\nkriterium och om man vill ha den här tryggheten,\r\nmåste man kunna ange det andra kriteriet. Vad är\r\ndet som skall skapa förutsägbarhet och trygghet för\r\nde anställda? Det har man faktiskt inte angett.\r\nDenna trygghet är lika viktig för ungdomar som för\r\nvilken annan grupp i samhället som helst. Jag tror\r\ninte att någon här i kammaren kan säga att det är\r\nungdomar som kommer att vinna på att tryggheten\r\nbryts ner i anställningen.</pre><pre>Därmed ställer jag mig bakom de reservationer\r\nsom den socialdemokratiska gruppen i\r\narbetsmarknadsutskottet har avgett.</pre><pre>Anf. 61  SIMON LILIEDAHL (nyd):</pre><pre>Herr talman! Som gammal man har jag blivit så\r\npåverkad av ungdomsanstormningen här att jag\r\nglömde meddela att jag för tids vinnande drar\r\ntillbaka mitt yrkande angående reservation nr 9.</pre><pre>Anf. 62  LOTTA EDHOLM (fp):</pre><pre>Herr talman! Först vill jag tacka Martin Nilsson för\r\natt han gick upp i denna debatt. Det är nämligen\r\ningen annan socialdemokrat som har varit\r\nintresserad av att diskutera hur lagen om\r\nanställningsskydd faktiskt drabbar ungdomar. Jag\r\när mycket glad för att Martin Nilsson begärde\r\nordet. Det är väl ett tecken på Martin Nilssons\r\nungdom att han fortfarande tycker att detta är\r\nintressant och att han inte har ''bäddats in'' i de\r\nregler i LAS som ger medelålders och äldre bättre\r\nanställningstrygghet än unga människor.</pre><pre>Jag noterar också att Martin Nilsson i väldigt hög\r\nutsträckning koncentrerade sig på att det råder\r\narbetslöshet i Sverige i dag och på att man borde\r\nkoncentrera resurserna på att försöka få ned denna\r\narbetslöshet. Det tycker jag också. Men just nu\r\ndiskuterar vi hur lagen om anställningsskydd\r\nfaktiskt diskriminerar unga människor.</pre><pre>Jag vill också säga till Martin Nilsson att idéen om\r\natt göra ett ytterligare undantag i turordningen var\r\nbara framkastad av Karin Pilsäter och mig,\r\neftersom vi tyckte att frågan var angelägen att\r\ndiskutera. Vi står inte kvar vid vårt yrkande,\r\neftersom vi anser att de förändringar som riksdagen\r\nnu kommer att besluta om är mycket bra. Men de\r\nregler som ytterligare gynnar äldre på yngres\r\nbekostnad borde faktiskt förändras. Jag är mycket\r\nglad över att Martin Nilsson inte stenhårt binder sig\r\nfast vid dessa regler, utan att han säger att det kan\r\nbehövas en översyn. Det bådar gott för framtiden.</pre><pre>Anf. 63  MARTIN NILSSON (s):</pre><pre>Herr talman! Jag instämmer i Lotta Edholms\r\nslutsats. Det är viktigt att se över\r\nanställningstryggheten och arbetsrätten. Det var\r\nbl.a. därför som Arbetsrättskommittén tillsattes.\r\nJag tycker att det är tragiskt att kommitténs arbete\r\noch det förslag som riksdagen i dag behandlar har\r\nså att säga låsts fast vid dogmatiska företeelser, att\r\nman till varje pris måste skapa möjligheter till\r\nundantag. Jag tror inte att det är bra, vare sig för\r\nSveriges ekonomi, svenska företag eller för\r\nungdomar.</pre><pre>Jag tror att Lotta Edholm och jag är överens om att\r\nvi skall ha ett sådant här system. Då finns det ett\r\nbehov av en stark förutsägbarhet. Med de undantag\r\nsom i dag medges rycker man undan\r\nförutsägbarheten, vilket skapar otrygghet på\r\narbetsplatserna såväl för ungdomar som för äldre.\r\nDet är djupt skadligt för landets ekonomi. Jag\r\ntycker att det vore bra om man kunde komma\r\növerens. Nu är det tyvärr inte samförstånd och\r\ndiskussion det som mest har präglat debatten. Jag\r\ntror att man har gått väldigt långt för att tillgodose\r\nframför allt Svenska arbetsgivareföreningens\r\nintressen. Om man lyckas med att uppnå\r\nsamförstånd kring ett systen med förutsägbarhet,\r\ntycker jag att man bör se just på ungdomars\r\nsituation. Det är vi nog överens om. Den situation\r\nsom ungdomar står inför i dag är inte helt\r\ntillfredsställande. Det håller jag också med om.</pre><pre>Anf. 64  LOTTA EDHOLM (fp):</pre><pre>Herr talman! Jag tycker fortfarande att det är roligt\r\natt också Martin Nilsson är intresserad av att titta\r\nnärmare på dessa frågor. Det behövs verkligen en\r\növersyn.</pre><pre>Martin Nilsson talade om ungdomslöner i sitt\r\nanförande. Jag vill bara påpeka att det är någonting\r\nsom vi över huvud taget inte har tagit upp i vår\r\nmotion. Jag tycker att alla människor skall ha betalt\r\nefter sin kompetens, oavsett om de är unga eller\r\ngamla.</pre><pre>Martin Nilsson talade också om att reglerna skall\r\nvara förutsägbara. Jag vet inte om det är så\r\nförutsägbart att man skall kunna tillgodoräkna sig\r\ndubbla anställningsår bara för att man har råkat\r\nfylla 45 år. Jag tror att det är väldigt många yngre\r\nmännsikor som tycker att det inte alls är så\r\nförutsägbart att det är på det sättet, eftersom\r\nmånga människor -- framför allt från Martin\r\nNilssons eget parti -- alltid hävdar att det är den\r\nexakta turordningen som skall gälla. Dessa regler\r\nger medelålders människor sådana ytterligare\r\nfördelar som yngre männsikor inte får, och det är\r\nframför allt det som jag vänder mig emot.</pre><pre>Anf. 65  MARTIN NILSSON (s):</pre><pre>Herr talman! Är det någonting som är förutsägbart\r\nborde det väl vara just när man fyller 45 år. Det\r\nborde man känna till.</pre><pre>Lotta Edholm m.fl. på den borgerliga kanten har\r\ntyvärr just röstat igenom ett system med\r\nungdomslöner, i dagligt tal kallat\r\nungdomspraktiksystem. Det är egentligen inte\r\ndetta som debatten här handlar om. Jag konsterar\r\nbara att det påfallande ofta är samma personer som\r\nsäger att ungdomar inte får plats på\r\narbetsmarknaden på grund av LAS -- fast de\r\negentligen skulle ha fått plats, eftersom de är\r\nkompetenta -- och som ställer krav på\r\nungdomslöner därför att ungdomar som inte är\r\ntillräckligt kompetenta måste kunna komma in på\r\narbetsmarknaden. Det tycker jag är en djupt\r\ninkonsekvent syn. Jag försökte framhålla att\r\nungdomar är kompetenta att slå sig in på en\r\narbetsmarknad där det finns tydliga regler och där\r\nman inte överlåter hela ansvaret till arbetsgivaren,\r\nsamtidigt som de skall ha en lön som de kan leva på.\r\nDet är en oerhörd skillnad i den praktiska politiken\r\nmellan regeringsförslagen och den syn som i alla fall\r\njag företräder och som jag hoppas att också Lotta\r\nEdholm företräder när hon debatterar här. Jag\r\nhoppas också att Lotta Edholm så småningom skall\r\nbörja rösta för förslag som är i enlighet med den\r\nlinjen.</pre><pre>Anf. 66  LOTTA EDHOLM (fp):</pre><pre>Herr talman! Jag måste erkänna att jag inte riktigt\r\nförstår Martin Nilssons argumentation. Jag trodde\r\natt vi pratade om arbetsrätten och inte om\r\nungdomslöner. Jag tycker fortfarande att\r\nkompetens skall vara avgörande för lönen här i\r\nSverige.</pre><pre>Sedan bara ytterligare en liten kommentar till detta\r\nmed 45-åringarna. Det är klart att man som 45-\r\nåring kan förutsäga att man skall fylla 45 år. Men\r\ndet kanske är litet svårt för 23-åringarna på ett\r\nföretag att veta att någon fyller 45 år och därmed\r\nsvischar förbi turordningsreglerna.</pre><pre>Överläggningen var härmed avslutad.</pre><pre>AU4 Förändringar i arbetsrätten</pre><pre>Mom. 2 (inriktningen av arbetsrätten)</pre><pre>1. utskottet</pre><pre>2. res. 1 (s)</pre><pre>3. men. i motsvarande del (v)</pre><pre>Förberedande votering:</pre><pre>127 för res. 1</pre><pre>12 för men.</pre><pre>173 avstod</pre><pre>37 frånvarande</pre><pre>Kammaren biträdde res. 1.</pre><pre>Huvudvotering:</pre><pre>172 för utskottet</pre><pre>140 för res. 1</pre><pre>1 avstod</pre><pre>36 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 28 fp, 27 c, 24 kds, 21 nyd</pre><pre>För res. 1:</pre><pre>127 s, 12 v, 1</pre><pre>Avstod:</pre><pre>1 s</pre><pre>Frånvarande:</pre><pre>10 s, 8 m, 5 fp, 4 c, 2 kds, 2 nyd, 2 v, 3 -</pre><pre>Mom. 4 (arbetstagare som inte omfattas av\r\nkollektivavtalet)</pre><pre>1. utskottet</pre><pre>2. res. 2 (nyd)</pre><pre>Votering:</pre><pre>290 för utskottet</pre><pre>21 för res. 2</pre><pre>1 avstod</pre><pre>37 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>127 s, 72 m, 27 fp, 27 c, 24 kds, 12 v, 1 -</pre><pre>För res. 2:</pre><pre>21 nyd</pre><pre>Avstod:</pre><pre>1 fp</pre><pre>Frånvarande:</pre><pre>11 s, 8 m, 5 fp, 4 c, 2 kds, 2 nyd, 2 v, 3 -</pre><pre>Mom. 8 (diskriminering på grund av politisk\r\nuppfattning)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>293 för utskottet</pre><pre>13 för men.</pre><pre>43 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>123 s, 71 m, 27 fp, 27 c, 24 kds, 21 nyd</pre><pre>För men.:</pre><pre>12 v, 1 -</pre><pre>Frånvarande:</pre><pre>15 s, 9 m, 6 fp, 4 c, 2 kds, 2 nyd, 2 v, 3 -</pre><pre>Mom. 9 (visstidsanställning vid arbetsanhopning)</pre><pre>1. utskottet</pre><pre>2. res. 3 (s)</pre><pre>3. res. 4 (nyd)</pre><pre>Förberedande votering:</pre><pre>141 för res. 3</pre><pre>21 för res. 4</pre><pre>150 avstod</pre><pre>37 frånvarande</pre><pre>Kammaren biträdde res. 3.</pre><pre>Huvudvotering:</pre><pre>171 för utskottet</pre><pre>140 för res. 3</pre><pre>38 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>71 m, 28 fp, 27 c, 24 kds, 21 nyd</pre><pre>För res. 3:</pre><pre>127 s, 12 v, 1 -</pre><pre>Frånvarande:</pre><pre>11 s, 9 m, 5 fp, 4 c, 2 kds, 2 nyd, 2 v, 3 -</pre><pre>Mom. 10 (den längsta tiden för provanställning)</pre><pre>1. utskottet</pre><pre>2. res. 5 (s)</pre><pre>3. res. 6 (nyd)</pre><pre>Förberedande votering:</pre><pre>142 för res. 5</pre><pre>20 för res. 6</pre><pre>148 avstod</pre><pre>39 frånvarande</pre><pre>Kammaren biträdde res. 5.</pre><pre>Huvudvotering:</pre><pre>171 för utskottet</pre><pre>140 för res. 5</pre><pre>38 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 27 fp, 27 c, 24 kds, 21 nyd</pre><pre>För res. 5:</pre><pre>127 s, 12 v, 1 -</pre><pre>Frånvarande:</pre><pre>11 s, 8 m, 6 fp, 4 c, 2 kds, 2 nyd, 2 v, 3 -</pre><pre>Mom. 13 (regleringen i kollektivavtal av\r\ntidsbegränsad anställning och provanställning)</pre><pre>1. utskottet</pre><pre>2. res. 7 (s)</pre><pre>Votering:</pre><pre>172 för utskottet</pre><pre>140 för res. 7</pre><pre>37 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 28 fp, 27 c, 24 kds, 21 nyd</pre><pre>För res. 7:</pre><pre>127 s, 12 v, 1 -</pre><pre>Frånvarande:</pre><pre>11 s, 8 m, 5 fp, 4 c, 2 kds, 2 nyd, 2 v, 3 -</pre><pre>Mom. 14 (information om anställningsvillkor)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>298 för utskottet</pre><pre>12 för men.</pre><pre>39 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>126 s, 72 m, 28 fp, 27 c, 24 kds, 21 nyd</pre><pre>För men.:</pre><pre>11 v, 1 -</pre><pre>Frånvarande:</pre><pre>12 s, 8 m, 5 fp, 4 c, 2 kds, 2 nyd, 3 v, 3 -</pre><pre>Mom. 15 (månadsregeln)</pre><pre>1. utskottet</pre><pre>2. res. 8 (s)</pre><pre>3. men. i motsvarande del (v)</pre><pre>Förberedande votering:</pre><pre>130 för res. 8</pre><pre>13 för men.</pre><pre>168 avstod</pre><pre>38 frånvarande</pre><pre>Kammaren biträdde res. 8.</pre><pre>Huvudvotering:</pre><pre>171 för utskottet</pre><pre>139 för res. 8</pre><pre>39 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 27 fp, 27 c, 24 kds, 21 nyd</pre><pre>För res. 8:</pre><pre>126 s, 12 v, 1 -</pre><pre>Frånvarande:</pre><pre>12 s, 8 m, 6 fp, 4 c, 2 kds, 2 nyd, 2 v, 3 -</pre><pre>Mom. 16 (turordning vid uppsägning på grund av\r\narbetsbrist)</pre><pre>1. utskottet</pre><pre>2. res. 10 (s)</pre><pre>3. res. 11 (nyd)</pre><pre>Förberedande votering:</pre><pre>143 för res. 10</pre><pre>21 för res. 11</pre><pre>147 avstod</pre><pre>38 frånvarande</pre><pre>Kammaren biträdde res. 10</pre><pre>Huvudvotering:</pre><pre>169 för utskottet</pre><pre>140 för res. 10</pre><pre>3 avstod</pre><pre>37 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 25 fp, 27 c, 24 kds, 21 nyd</pre><pre>För res. 10:</pre><pre>127 s, 12 v, 1 -</pre><pre>Avstod:</pre><pre>3 fp</pre><pre>Frånvarande:</pre><pre>11 s, 8 m, 5 fp, 4 c, 2 kds, 2 nyd, 2 v, 3 -</pre><pre>Mom. 20 (anställningsskydd och inflytande vid\r\nföretagsöverlåtelse)</pre><pre>1. utskottet</pre><pre>2. res. 12 (s)</pre><pre>Votering:</pre><pre>171 för utskottet</pre><pre>139 för res. 12</pre><pre>39 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 28 fp, 26 c, 24 kds, 21 nyd</pre><pre>För res. 12:</pre><pre>126 s, 12 v, 1 -</pre><pre>Frånvarande:</pre><pre>12 s, 8 m, 5 fp, 5 c, 2 kds, 2 nyd, 2 v, 3 -</pre><pre>Mom. 25 (företrädesrätt för deltidsanställda m.m.)</pre><pre>1. utskottet</pre><pre>2. res. 13 (s)</pre><pre>Votering:</pre><pre>170 för utskottet</pre><pre>140 för res. 13</pre><pre>2 avstod</pre><pre>37 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>71 m, 28 fp, 26 c, 24 kds, 21 nyd</pre><pre>För res. 13:</pre><pre>127 s, 12 v, 1 -</pre><pre>Avstod:</pre><pre>1 m, 1 c</pre><pre>Frånvarande:</pre><pre>11 s, 8 m, 5 fp, 4 c, 2 kds, 2 nyd, 2 v, 3 -</pre><pre>Mom. 26 (permittering)</pre><pre>1. utskottet</pre><pre>2. res. 14 (nyd)</pre><pre>Votering:</pre><pre>289 för utskottet</pre><pre>20 för res. 14</pre><pre>2 avstod</pre><pre>38 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>127 s, 70 m, 27 fp, 27 c, 24 kds, 1 nyd, 12 v, 1 -</pre><pre>För res. 14:</pre><pre>20 nyd</pre><pre>Avstod:</pre><pre>1 m, 1 fp</pre><pre>Frånvarande:</pre><pre>11 s, 9 m, 5 fp, 4 c, 2 kds, 2 nyd, 2 v, 3 -</pre><pre>Mom. 27 (turordningslistor som rör föräldralediga\r\nresp. äldre)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>297 för utskottet</pre><pre>12 för men.</pre><pre>40 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>127 s, 72 m, 27 fp, 26 c, 24 kds, 21 nyd</pre><pre>För men.:</pre><pre>11 v, 1 -</pre><pre>Frånvarande:</pre><pre>11 s, 8 m, 6 fp, 5 c, 2 kds, 2 nyd, 3 v, 3 -</pre><pre>Mom. 28 (39 § anställningsskyddslagen)</pre><pre>Yrkanden:</pre><pre>1. utskottet</pre><pre>2. utskottets hemställan med den ändring däri som\r\nföranledde bifall till mot. A9 yrk. 9 (v)</pre><pre>Votering:</pre><pre>299 för utskottet</pre><pre>12 för mot.</pre><pre>38 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>127 s, 72 m, 27 fp, 27 c, 24 kds, 21 nyd, 1 -</pre><pre>För mot.:</pre><pre>12 v</pre><pre>Frånvarande:</pre><pre>11 s, 8 m, 6 fp, 4 c, 2 kds, 2 nyd, 2 v, 3 -</pre><pre>Mom. 29 (ogiltigförklaring av uppsägning m.m.)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>298 för utskottet</pre><pre>13 för men.</pre><pre>1 avstod</pre><pre>37 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>127 s, 72 m, 28 fp, 26 c, 24 kds, 21 nyd</pre><pre>För men.:</pre><pre>12 v, 1 -</pre><pre>Avstod:</pre><pre>1 c</pre><pre>Frånvarande:</pre><pre>11 s, 8 m, 5 fp, 4 c, 2 kds, 2 nyd, 2 v, 3 -</pre><pre>Mom. 30 (skadestånd m.m.)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>299 för utskottet</pre><pre>13 för res. 15</pre><pre>37 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>127 s, 72 m, 28 fp, 27 c, 24 kds, 21 nyd</pre><pre>För res. 15:</pre><pre>12 v, 1 -</pre><pre>Frånvarande:</pre><pre>11 s, 8 m, 5 fp, 4 c, 2 kds, 2 nyd, 2 v, 3 -</pre><pre>Mom. 31 (den fackliga vetorätten)</pre><pre>1. utskottet</pre><pre>2. res. 15 (s)</pre><pre>Votering:</pre><pre>172 för utskottet</pre><pre>140 för res. 15</pre><pre>37 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 28 fp, 27 c, 24 kds, 21 nyd</pre><pre>För res. 15:</pre><pre>127 s, 12 v, 1 -</pre><pre>Frånvarande:</pre><pre>11 s, 8 m, 5 fp, 4 c, 2 kds, 2 nyd, 2 v, 3 -</pre><pre>Mom. 32 (blockader mot enmans- eller\r\nfamiljeföretag)</pre><pre>1. utskottet</pre><pre>2. res. 16 (s)</pre><pre>Votering:</pre><pre>172 för utskottet</pre><pre>140 för res. 16</pre><pre>37 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 28 fp, 27 c, 24 kds, 21 nyd</pre><pre>För res. 16:</pre><pre>127 s, 12 v, 1 -</pre><pre>Frånvarande:</pre><pre>11 s, 8 m, 5 fp, 4 c, 2 kds, 2 nyd, 2 v, 3 -</pre><pre>Mom. 35 (inflytande för anställda vid\r\nföretagsförvärv)</pre><pre>1. utskottet</pre><pre>2. res. 18 (s)</pre><pre>Votering:</pre><pre>171 för utskottet</pre><pre>139 för res. 18</pre><pre>39 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 27 fp, 27 c, 24 kds, 21 nyd</pre><pre>För res. 18:</pre><pre>126 s, 12 v, 1 -</pre><pre>Frånvarande:</pre><pre>12 s, 8 m, 6 fp, 4 c, 2 kds, 2 nyd, 2 v, 3 -</pre><pre>Mom. 36 (fredsplikt genom tyst reglering)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>297 för utskottet</pre><pre>13 för men.</pre><pre>39 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>127 s, 71 m, 27 fp, 27 c, 24 kds, 21 nyd</pre><pre>För men.:</pre><pre>12 v, 1 -</pre><pre>Frånvarande:</pre><pre>11 s, 9 m, 6 fp, 4 c, 2 kds, 2 nyd, 2 v, 3 -</pre><pre>Mom. 37 (lagförslagen i övrigt)</pre><pre>1. utskottet</pre><pre>2. res. 19 (s)</pre><pre>Votering:</pre><pre>170 för utskottet</pre><pre>138 för res. 19</pre><pre>41 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 28 fp, 25 c, 24 kds, 21 nyd</pre><pre>För res. 19:</pre><pre>125 s, 12 v, 1 -</pre><pre>Frånvarande:</pre><pre>13 s, 8 m, 5 fp, 6 c, 2 kds, 2 nyd, 2 v, 3 -</pre><pre>Mom. 39 (koncernfackligt samarbete)</pre><pre>1. utskottet</pre><pre>2. res. 20 (s)</pre><pre>Votering:</pre><pre>172 för utskottet</pre><pre>140 för res. 20</pre><pre>37 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 28 fp, 27 c, 24 kds, 21 nyd</pre><pre>För res. 20:</pre><pre>127 s, 12 v, 1 -</pre><pre>Frånvarande:</pre><pre>11 s, 8 m, 5 fp, 4 c, 2 kds, 2 nyd, 2 v, 3 -</pre><pre>Mom. 46 (fallskärmsavtal)</pre><pre>1. utskottet</pre><pre>2. res. 23 (nyd)</pre><pre>Votering:</pre><pre>288 för utskottet</pre><pre>21 för res. 23</pre><pre>1 avstod</pre><pre>39 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>126 s, 72 m, 28 fp, 27 c, 24 kds, 11 v</pre><pre>För res. 23:</pre><pre>21 nyd</pre><pre>Avstod:</pre><pre>1 -</pre><pre>Frånvarande:</pre><pre>12 s, 8 m, 5 fp, 4 c, 2 kds, 2 nyd, 3 v, 3 -</pre><pre>Övriga moment</pre><pre>Kammaren biföll utskottets hemställan..</pre><pre>Beslut om samlad votering</pre><pre>På förslag av tredje vice talmannen medgav\r\nkammaren att skatteutskottets betänkanden\r\nSkU10, SkU11 och SkU12 fick avgöras i ett\r\nsammanhang efter avslutad debatt.</pre><pre>8 §  Översyn av tjänsteinkomstbeskattningen</pre><pre>Föredrogs</pre><pre>skatteutskottets betänkande</pre><pre>1993/94:SkU10 Översyn av\r\ntjänsteinkomstbeskattningen (prop. 1993/94:90).</pre><pre>Anf. 67  ANITA JOHANSSON (s):</pre><pre>Herr talman! Vi skall nu debattera\r\ntjänsteinkomstbeskattningen. Jag skall inte\r\nkommentera de punkter som vi är överens om i\r\nutskottet.</pre><pre>I våras beslutade riksdagen om uttaget av statlig\r\ninkomstskatt. Beslutet innebar att grundavdraget\r\nvid den statliga taxeringen slopas vid 1995/96 års\r\ntaxering. I propositionen lägger nu regeringen fram\r\nförslag till dessa lagändringar.</pre><pre>Herr talman! Här går en mycket klar skiljelinje\r\nmellan oss socialdemokrater och den borgerliga\r\nmajoriteten i utskottet. Vi har med kraft avvisat\r\nregeringens förslag om tillfällig minskning av\r\ngrundavdraget vid taxering till den statliga\r\ninkomstskatten.</pre><pre>I stället har vi föreslagit att den statliga\r\ninkomstskatten skall höjas med 5 % för inkomster\r\növer brytpunkten, och detta är klart\r\nfördelningspolitiskt överlägset majoritetens\r\nförslag. Dessutom skulle statskassan få en\r\ninkomstförstärkning med 2 miljarder kronor.</pre><pre>Herr talman! Det förs just nu en omvänd Robin\r\nHood-politik i detta land. Man tar från de fattiga\r\noch ger till de rika. Jag kan bara konstatera att det\r\ngår miljardbelopp efter miljardbelopp till\r\nkapitalägare och företagare.</pre><pre>Alla skatteskärpningar drabbar hushåll med små\r\noch medelstora inkomster. Detta sker samtidigt\r\nsom kraven på stora besparingar drabbar redan\r\nsvårt utsatta grupper. Jag tänker främst på de\r\narbetslösa.</pre><pre>Vi reagerar mot majoritetens missvisande\r\nbeskrivning av 1990 års skattereform. Denna\r\nreform utgjorde en genomgripande omläggning\r\nmed stora ändringar i syfte att bl.a. neutralisera de\r\nskattelättnader för höginkomsttagare som en sänkt\r\nmarginalskatt innebar. Målsättningen var att skapa\r\nen bättre grund för socialpolitiska åtgärder av olika\r\nslag.</pre><pre>Jag hade för litet drygt ett år sedan ett hopp om att\r\nCenterpartiet och eventuellt kds -- jag tänker på\r\nHarry Staaf -- skulle ha litet känsla för detta med\r\nfördelningspolitiska åtgärder. Men jag kan nu\r\ntyvärr konstatera att det just nu förs Moderat\r\npolitik i detta land, inte minst på skattepolitikens\r\nområde. Det är konstigt att centerpartister och\r\nkds:are kan tiga still med denna politik.</pre><pre>Den ekonomiska situationen i Sverige innebär bl.a.\r\natt statens och kommunernas finanser har\r\nförsämrats dramatiskt och att angelägna uppgifter\r\npå olika välfärdsområden har trängts ut. Redan\r\nutsatta grupper har drabbats, och klyftorna i\r\nsamhället har vidgats kraftigt. Det är Moderat\r\nskattepolitik.</pre><pre>Den höga arbetslösheten har lett till en ökad\r\nutslagning och stora problem som hotar att bli\r\nbestående. Dessa problem, och de lösningar som\r\nkrävs, innebär svåra uppoffringar för flertalet\r\nhushåll i detta land.</pre><pre>För att en politik med denna inriktning skall lyckas\r\när det nödvändigt att den har en bred förankring i\r\nsamhället och att bördorna bärs rättvist av dem som\r\nhar arbete och goda inkomster. Det stod Anne\r\nWibble och talade om i går i debatten. Men man\r\nkan inte se ett spår av det i konkret politik.</pre><pre>En försämring av grundavdraget är helt fel,\r\neftersom en sådan åtgärd är direkt åtstramande i ett\r\nläge där efterfrågan i stället behöver stimuleras.</pre><pre>Herr talman! Så till den mycket uppmärksammade\r\nfrågan om reseförmåner för SJ- och SAS-anställda,\r\nvilken behandlas i detta betänkande.</pre><pre>Enligt gällande principer är fria eller\r\nsubventionerade resor i princip en förmån som bör\r\nbeskattas i likhet med andra förmåner i tjänsten.\r\nDen kritik som har riktats mot propositionen visar\r\nemellertid att det är förenat med stora problem\r\nbåde för företagen och förmånstagare att\r\ngenomföra en beskattning som grundar sig på en\r\nvärdering av varje enskild resa. Det har inte heller\r\nriktats sådana anmärkningar mot rabattsystemet\r\ninom SJ och SAS att det från allmän synpunkt finns\r\nskäl att motverka dessa rabatter genom alltför\r\nrigorösa och ohanterliga regler, vilket förslaget i\r\npropositionen innebär. Tvärtom fyller\r\nrabattsystemet viktiga personalpolitiska och sociala\r\nfunktioner.</pre><pre>Jag kan för kammaren tala om att jag fått åtskilliga\r\nilskna telefonsamtal och brev från dem som berörts\r\nav förslaget om försämrade regler.</pre><pre>Det är ca 140 000 inom SJ som är berättigade till\r\nfrikort. Det är anställda, anhöriga och pensionärer\r\ni SJ, Banverket och SJ:s helägda dotterbolag.</pre><pre>Ca 100 000 utnyttjar frikortet och betalar det\r\nskattepliktiga schablonbeloppet som påförs\r\nrespektive person en gång per år.</pre><pre>Var och en åker 4--5 gånger per år, vilket innebär\r\nca en halv miljon resor. Detta kan SJ med dagens\r\nschablonregler administrera utan krångel för den\r\nenskilde och för SJ.</pre><pre>Statens skatteintäkter med dagens regel blir\r\nungefär lika stora som med det nya förslaget, där\r\nvarje enskild resa skall bokföras och\r\nskattebeläggas.</pre><pre>Schablonregeln utarbetades gemensamt av\r\nRiksskatteverket och SJ när 1990 års skattereform\r\ninfördes. Schablonen har accepterats av alla,\r\ninklusive anställda och pensionärer, som ett enkelt\r\noch praktiskt system under de tre år den funnits.</pre><pre>SJ fick inte utredningen på remiss i höstas, men\r\nskrev ändå ett remissvar till Finansdepartementet\r\ndär man pekade på de mycket svåra administrativa\r\nproblem och kostnader som drabbar SJ,\r\nfrikortsberättigade och även skattemyndigheterna\r\nom Bo Lundgrens förslag går igenom.</pre><pre>Kostnaden för SJ skulle uppgå till ungefär 5\r\nmiljoner kronor per år. Därefter skulle kostnaden\r\nkunna minska om man fick lägga upp ett\r\ndataregister över uttagna resor. Det är bra att även\r\nutskottet fick litet kalla fötter när det upptäckte att\r\ndet inte fanns majoritet för regeringens förslag.</pre><pre>Under utskottsbehandlingen har Ny demokrati\r\nanslutit sig till det i vår motion. Därför fick vi\r\nmajoritet för ett förslag som gäller personalen i SJ\r\noch SAS. De skall ha rätt till personalreseförmåner.\r\nUnder den här punkten finns det alltså en\r\nreservation till utskottets betänkande från\r\nModerata samlingspartiet, Folkpartiet och\r\nCentern, och jag yrkar härmed avslag på denna\r\nreservation.</pre><pre>Däremot har vi socialdemokrater i ett särskilt\r\nyttrande skrivit att vi kan tänka oss en höjning av\r\nförmånsvärdena.</pre><pre>Så till slut några ord om vår reservation om\r\nbilförmånerna. Vi socialdemokrater tycker att\r\nvärdet av bilförmån bör göras mer beroende av hur\r\nmycket man kör privat. Det är viktigt från både\r\nmiljöpolitisk och fördelningspolitisk synpunkt.\r\nUtredningens förslag skulle ha vållat administrativa\r\nsvårigheter och kontrollproblem. Enligt vår mening\r\när det viktigt att snabbt hitta fram till enkla\r\nlösningar på detta område.</pre><pre>Vi har också ett särskilt yttrande när det gäller\r\nlunchförmåner. Jag anser, herr talman, att\r\nmotionerna om lunchförmåner inte skulle ha väckts\r\nmed anledning av den här propositionen. Det finns\r\ninget i propositionen som behandlar just\r\nlunchförmåner.</pre><pre>Det har rått bred enighet om att effekterna av\r\nbeskattningen av lunchförmåner bör undersökas\r\noch att beskattningsfrågan bör anstå i avvaktan på\r\nresultatet av utredningen. De rapporter som hittills\r\nhar redovisats är preliminära och slutresultatet\r\nkommer att redovisas inom kort.</pre><pre>Herr talman! Jag yrkar bifall till reservation nr 1 i\r\nutskottets betänkande och i övrigt till utskottets\r\nhemställan.</pre><pre>Anf. 68  PETER KLING (nyd):</pre><pre>Herr talman! I det här ärendet, SkU10, behandlar\r\nvi översyn av tjänsteinkomstbeskattningen.</pre><pre>Anita Johansson har redogjort för skatten på\r\nförmåner för personalen i SJ och SAS. Vi i Ny\r\ndemokrati vill gå ännu längre. Vi vill gå tillbaks till\r\ndet som gällde före skatteuppgörelsen mellan\r\nSocialdemokraterna och Folkpartiet. Då var det\r\ningen skatt över huvud taget på de här förmånerna.\r\nEftersom vi inte fick något gehör för det i\r\nskatteutskottet har vi gått med Socialdemokraterna\r\noch låter de schablonregler som Riksskatteverket\r\nhar infört gälla. Jag skulle vilja se den regering som\r\nhöjer beskattningen på schablonbeloppet i\r\nframtiden. Det skall bli mycket intressant. Jag tror\r\ninte att det kommer att ske.</pre><pre>Sedan talade Anita Johansson också om\r\nbeskattningen på lunchförmåner. Den har faktiskt\r\ninte gett några 1--2 miljarder, som man trodde, herr\r\ntalman. Som det ser ut i dag har den gett 150\r\nmiljoner kronor. Då kan man fråga sig varför vi inte\r\nkan återgå till att ha fria lunchförmåner för de\r\nanställda.</pre><pre>Herr talman! Jag är helt övertygad om att det finns\r\nen majoritet i denna kammare för att återgå till de\r\ngamla bestämmelserna. Men Socialdemokraterna\r\ngömmer sig bakom att den frågan inte skall tas upp\r\ni det här ärendet. Det är mycket lätt att komma\r\nundan sitt ansvar genom att säga den skall tas upp\r\nnågon annanstans. Jag har pratat med folk i\r\nkorridorerna, och jag tror att det finns en majoritet\r\nför ett sådant förslag hos Socialdemokraterna,\r\nModerata samlingspartiet, Centern och Ny\r\ndemokrati, och ändå gör vi ingenting åt det. Skall\r\nvi låta 5 000--7 000 människor till bli arbetslösa i\r\nden här branschen innan vi gör något?</pre><pre>Jag har sedan jag kom in i riksdagen ganska hårt\r\ndrivit frågan att lunchförmåner skall vara fria från\r\nbeskattning både vad avser sociala avgifter och\r\nlöneskatter. Det har visat sig att närmare en miljon\r\nmänniskor har slutat att äta en rejäl lunch på dagen.\r\nDe har med sig smörgåsar och annat. Var och en vet\r\natt detta på sikt leder till sämre folkhälsa.\r\nFöretagen får t.o.m. sämre produktivitet.</pre><pre>Jag förstår inte varför kammaren inte kan komma\r\nfram till ett resultat. Man vill avvakta den utredning\r\nsom i stort sett är klar. Den tittar nu i sluttampen på\r\nhur mycket folkhälsan har försämrats. Det förvånar\r\nmig, men jag skulle däremot inte bli förvånad om\r\ndet tillsätts en utredning som skall utreda om den\r\nhär utredningen är riktigt gjord.</pre><pre>Det finns en sak till som jag har tagit upp och som\r\njag tycker är mycket viktig. Det gäller detta med\r\nABS-bromsar, dvs. låsningsfria bromsar, och\r\nluftkuddar i nya bilar. Varför kan man inte genom\r\nen sänkt accis stimulera att sådana installeras, dvs.\r\nen sänkt skatt på de bilar som har ABS-bromsar\r\noch luftkuddar? Då stimulerar man marknaden att\r\ninvestera i detta. Den skattesänkning som\r\nuppkommer om kammaren kan besluta om skulle\r\nlöna sig tiofaldigt i andra änden. Vi skulle få mycket\r\nfärre svåra trafikskador och färre döda i trafiken.\r\nMen det är tydligen omöjligt att stimulera sådana\r\nsaker härifrån. Jag förstår inte varför.</pre><pre>Men när avgasreningen kom gick det bra att folk\r\nfick bidrag till att installera nya avgassystem på sina\r\nbilar. Här talar vi om säkerhet i trafiken, och då\r\nfinns det inga sådana möjligheter. Vi i Ny\r\ndemokrati tycker att det är ganska självklart att\r\nstaten måste stimulera så att vi får en säkrare trafik.\r\nDet finns faktiskt stora vinningar att göra på detta.\r\nKostnaderna för trafikskadorna är otroligt höga här\r\ni landet.</pre><pre>Herr talman! Jag skall inte bli långdragen. Vi ställer\r\noss naturligtvis bakom våra reservationer, men jag\r\nnöjer mig med att yrka bifall till reservation nr 4.</pre><pre>Anf. 69  ANITA JOHANSSON (s) replik:</pre><pre>Herr talman! När det gäller lunchförmåner vill jag\r\nbara säga till Peter Kling att jag fortfarande inte\r\ntycker att de här motionerna skulle ha fått väckas\r\nmed anledning av propositionen, men det är redan\r\nskett nu.</pre><pre>Låt mig gå över till sakfrågan. Peter Kling är ganska\r\nny i riksdagen. Vi har en tradition. Det är ett enigt\r\nutskott som har ställt sig bakom en utvärdering av\r\nlunchförmånerna. Vi brukar avvakta\r\nutredningsresultat, Peter Kling.</pre><pre>Anf. 70  PETER KLING (nyd) replik:</pre><pre>Herr talman! Jag anser att ert sätt att driva den här\r\nfrågan, att den inte skall ligga i det här ärendet, är\r\nett sätt att gömma sig, Anita Johansson. Ni ville\r\nkomma ifrån det här ansvaret. Ni vet att era väljare\r\nvill ha bort beskattningen av lunchförmånerna. Det\r\nvet ni. Det finns ett mycket stort och kompakt\r\nmotstånd mot beskattningen i er väljarkår. Det är\r\nframför allt arbetarna på golvet som drabbas av\r\ndetta.</pre><pre>Anita Johansson säger att vi har som tradition här\r\ni kammaren att vänta på utredningar som varar i\r\ntvå--fyra år. Jag började faktiskt att driva den här\r\nfrågan för två och ett halvt år sedan. Jag vet att det\r\nfinns en majoritet i kammaren som vill ta bort\r\nbeskattningen på dessa förmåner. Skall vi vänta\r\nytterligare två år till och låta x antal tusen\r\nmänniskor mista sina jobb?</pre><pre>Vi i Ny demokrati är här för att bryta detta mönster.\r\nDet skall inte vara tradition att långdra sådana här\r\nsjälvklara frågor i två--fyra år.</pre><pre>Anf. 71  ANITA JOHANSSON (s) replik:</pre><pre>Herr talman! Peter Kling säger att han vet att det\r\nfinns en majoritet i kammaren. Det får avgöras vid\r\nomröstningen om en stund.</pre><pre>Anf. 72  PETER KLING (nyd) replik:</pre><pre>Herr talman! Min replik är väldigt kort. Jag säger\r\nbara: Partipiskan.</pre><pre>Anf. 73  LARS BÄCKSTRÖM (v):</pre><pre>Herr talman! Det är roligt att ha rätt, men det är\r\nännu roligare att vinna gehör för sina ståndpunkter.\r\nDet senare händer mig tyvärr ganska sällan i\r\nriksdagen, herr talman. Ibland händer det dock. På\r\nskatteområdet har det hänt i en del frågor. Jag tar\r\nut svängen litet grand här.</pre><pre>Det har hänt t.ex. i frågan om sänkt moms på mat.\r\nDet har gällt höjd skatt på energi. Senare i dag skall\r\nvi behandla slopad skatteutjämningsreserv. Det är\r\nnågot som vi i Vänsterpartiet har drivit länge. Den\r\nsaken är vi tacksamma för.</pre><pre>I den här betänkandet har vi frågan om sänkt\r\ngrundavdrag för höginkomsttagare. Det är mycket\r\nbra. Det är en sak som vi stöder.</pre><pre>I detta betänkande får vi stöd för ett förslag till. Det\r\när förslaget om höjd skatt på högre inkomster\r\ngenom höjd skattesats. I det ena fallet, när det\r\ngäller grundavdrag, får vi stöd från regeringssidan.\r\nNär det gäller höjd skattesats för högre inkomster\r\nfår vi stöd av Socialdemokraterna. Det är värt att\r\ntänka på.</pre><pre>För två tre år sedan tyckte Socialdemokraterna att\r\nman absolut inte kunde höja skattesatsen. De\r\nborgerliga partierna tyckte att man absolut inte\r\nkunde minska grundavdraget för\r\nhöginkomsttagare. I båda dessa fall har de stora\r\npartierna nu anslutit sig till det lilla partiets\r\nståndpunkter. Det tycker jag är jätteroligt. Det går\r\natt driva frågor.</pre><pre>Förslaget om grundavdraget är mycket positivt.\r\nMen minskningen är för liten, och den gäller bara\r\nunder två år. Det är beklagligt. Vänsterpartiet\r\nkommer att fortsätta att driva frågan om att\r\ngrundavdraget skall avvecklas helt när det gäller\r\nhögre inkomstskikt och att det skall vara så för\r\nalltid. Det får vi återkomma till.</pre><pre>Vi har fått stöd från Socialdemokraterna för\r\nförslaget om en högre skattesats. På några korta\r\nrader i betänkandet gör Socialdemokraterna en\r\nmycket väsentlig positionsförändring som inte har\r\nuppmärksammats i den politiska debatten. Förr\r\nföreslog Socialdemokraterna en tillfällig värnskatt\r\nunder två år. När konjunkturen vände uppåt skulle\r\nman sänka skatten igen för de högre\r\ninkomstgrupperna. Det var naturligtvis omöjligt.</pre><pre>Nu säger Socialdemokraterna att höjningen skall\r\nligga fast till dess att Arbetsmarknadsfonden är i\r\nbalans. Det lär dröja mycket länge. Vi i\r\nVänsterpartiet har alltså fått gehör från\r\nSocialdemokraterna för vår ståndpunkt att höja\r\nskattesatsen med 5 procentenheter för dem som\r\nbetalar statsskatt. Det är mycket bra. Jag är\r\ntacksam för att Socialdemokraterna har gjort\r\ndenna ändring i sin politik -- lika tacksam som jag\r\när över att de borgerliga partierna har ändrat sin\r\npolitik när det gäller grundavdraget.</pre><pre>Jag skall ta ut svängarna ytterligare litet grand, herr\r\ntalman. Jag vill säga att dessa avsteg gäller\r\nskattereformen i sin helhet. Anita Johansson var\r\ninne på detta. Det är två avsteg från den stora\r\nskattereform som hade så oerhört många\r\nanhängare i denna kammare.</pre><pre>Nu ser vi hur anhängarna blir färre och färre.\r\nSkattereformen får färre och färre försvarare. Det\r\nmärks i det betänkande som skall debatteras\r\nhärnäst, SkU11, där det föreslås att ännu en del av\r\nfinansieringen av skattereformen skall ryckas bort.\r\nDet märks i skatteutskottets betänkande 15, där\r\nman rycker undan ännu en del av finansieringen. På\r\npunkt efter punkt river och sliter man i\r\nskattereformen.</pre><pre>Vi i Vänsterpartiet tillhörde inte skattereformens\r\nfrämsta vänner. Det är ett understatement. Men\r\ndet är intressant att se hur vännerna styckar upp det\r\nde var så stolta över. Det påminner mig om hur vi i\r\nmin familj köper en chokladask vid jul, herr\r\ntalman. Den är väldigt grann och stor och välfylld.\r\nPå något sätt försvinner bitarna. Det är ingen i\r\nfamiljen som riktigt vet hur det går till. På samma\r\nsätt är det med skattereformen. Bit för bit\r\nförsvinner ur det granna paketet. När riksdagen gör\r\nså här är det snart bara ett tomt skal kvar.</pre><pre>Århundradets skattereform skulle ge sänkt skatt på\r\narbete och höjd skatt på konsumtion och kapital.\r\nMen just nu, herr talman, genomförs 90-talets\r\nskattereform. 90-talets skattereform innebär sänkt\r\nskatt för företag och kapitalägare och höjd skatt för\r\narbete och på hushållskonsumtion. Den stora\r\ninnovationen på 90-talet är att man kallar höjda\r\nskatter för egenavgifter. Förr steg skatten med\r\nstigande inkomster. Nu växlar man över från öppna\r\nskatter till något som man kallar egenavgifter. De\r\när i verkligheten konstruerade som skatter. Det är\r\nen övergång från ett progressivt skattesystem till ett\r\nregressivt skattesystem, för nu sjunker skatten med\r\nstigande inkomst.</pre><pre>Herr talman! Jag tror att många politiker hoppas att\r\nden vintersnö som kommer skall dölja de\r\nhöstbeslut man brukar fatta och att väljare, medier\r\noch allmänhet skall glömma dem och inte se\r\nhelheten.</pre><pre>Kammarens borgerliga och socialdemokratiska\r\nledamöter sänkte hösten 1992 arbetsgivaravgiften\r\nmed 4,3 procentenheter. Det var ett kalas på 13--14\r\nmiljarder för statskassan. Man höjde\r\nmervärdesskatten till 25 % och den reducerade\r\nmervärdesskatten från 18 till 21 %. Man införde\r\negenavgift på 1 %. I går antog man förslag om en\r\nny procentsats. De borgerliga ville höja avgiften till\r\nArbetsmarknadsfonden och Socialdemokraterna\r\nville höja sjukförsäkringsavgiften. Det var stor\r\nskillnad. Men för den som betalar var det ingen\r\nskillnad. Samma jämna procentsats skulle betalas i\r\nhöjd skatt.</pre><pre>På detta sätt höjer man skatten under namnet höjda\r\negenavgifter. Nästa år skall de borgerliga partierna\r\nhöja med ännu 1 procentenhet. Då har man höjt\r\nskatter som är avdragsgilla och som bara betalas\r\nupp till 7,5 basbelopp med 3 procentenheter för\r\nlöntagarna. Det har man gjort under namnet\r\negenavgifter. Det är en övergång till ett system där\r\nskatten sjunker med stigande inkomst.</pre><pre>Det är 90-talets stora reform. Varken Bo Lundgren\r\neller Socialdemokraterna vågar stå för de\r\nskattehöjningar man de facto pläderar för. Det är\r\ndärför, herr talman, som vi i Vänsterpartiet under\r\nmom. 1 i vår meningsyttring har föreslagit att\r\ngrundavdraget helt och hållet skall slopas för\r\ninkomsttagare som betalar statsskatt. Om\r\nnedtrappningen inleds vid inkomster på 156 000 om\r\nåret får vi in 7,5 miljarder. Om man höjer skatten\r\nmed 5 procentenheter från 20 till 25 % och lägger\r\nin ett extra skikt över 250 000 får vi sammanlagt in\r\n15 miljarder.</pre><pre>Man kan fråga sig om inte det verkar väldigt\r\nåtstramande på efterfrågan. Tänk då på den\r\nåtstramningseffekt som regeringspolitiken får på\r\nköpkraften, herr talman! Regeringen tar in 2\r\nmiljarder på det reducerade grundavdraget. Man\r\ntar in ungefär 10 miljarder i höjda egenavgifter --\r\nsumma summarum 12 miljarder. Regeringen tar\r\nbara in 3 miljarder mindre i åtstramning av\r\nköpkraft från skattebetalarna och hushållen än vad\r\nvi i Vänsterpartiet föreslår att man skall göra. Den\r\nstora skillnaden är att vi vill ta ut pengarna genom\r\natt låta skatten stiga med stigande inkomst. De\r\nborgerliga partierna -- Bo Lundgren och hans\r\nfinansdepartement och utskottets majoritet -- tar ut\r\nungefär samma belopp men på ett helt annat sätt.\r\nDe föreslår att man skall betala mindre i skatt med\r\nstigande inkomst. Det är där den stora skillnaden\r\nmellan den borgerliga politiken och Vänsterns\r\npolitik ligger.</pre><pre>Det är underligt att Socialdemokraterna föreslår en\r\nhöjning av skattesatsen men säger nej till en\r\nminskning av grundavdraget. Man kan ju göra båda\r\nsakerna, dvs. minska grundavdraget och höja\r\nskattesatsen. Då slipper man föreslå så många\r\nhöjningar av egenavgifterna. Då behöver\r\nsocialdemokraterna inte gå den vägen som väckte\r\nturbulens på deras kongress och föreslå höjda\r\negenavgifter.</pre><pre>Herr talman! Jag utesluter inte att det kan behövas\r\nhöjda egenavgifter, men jag vill i det längsta\r\nundvika den metoden -- i varje fall när\r\negenavgifterna konstrueras som rena skatter.\r\nDärför skall vi fortsätta på den väg som vi i\r\nVänstern anvisar. Om vi slopar grundavdraget för\r\nhögre inkomster och höjer skattesatsen slipper vi\r\ndölja skattehöjningarna under namnet\r\negenavgifter.</pre><pre>Herr talman! Jag yrkar bifall till Vänsterpartiets\r\nmeningsyttring under mom. 1.</pre><pre>Anf. 74  TAGE PÅHLSSON (c):</pre><pre>Herr talman! Jag skall med hänsyn till det pressade\r\ntidsläget rent allmänt fatta mig kort och försöka\r\nhålla mig litet under den anslagna tiden.</pre><pre>Utskottet föreslår att grundavdraget slopas vid den\r\nstatliga taxeringen 1995 och 1996. Det innebär en\r\nskattehöjning för alla som tjänar över ca 200 000,\r\nutan att vi därmed höjer marginalskatten.</pre><pre>Från Centerns håll ser vi det här som en riktig\r\nåtgärd, eftersom den har en klar fördelningspolitisk\r\neffekt, till förmån för människor i de lägre\r\ninkomstlägena.</pre><pre>Socialdemokraternas motförslag innebär en\r\nmarginalskattehöjning med 5 % samtidigt som\r\nkommunernas skatteintäkter minskar med 4,2\r\nmiljarder. Om kommunerna skall kompensera sig\r\nför det här inkomstbortfallet, drabbar det i första\r\nhand dem som tjänar mindre än 200 000. Vi anser\r\ndärför att Socialdemokraternas förslag har en\r\nsämre fördelningspolitisk effekt än utskottets\r\nförslag. Det kanske inte var deras mening, men om\r\nman tänker efter inser man att det nog blir så.</pre><pre>Schablonavdraget för kostnader för bilresor till och\r\nfrån arbetet fastställs till 13 kr per mil även vid 1995\r\nårs taxering. Jag anser i och för sig att detta är ett i\r\nmånga fall för lågt belopp, men med hänsyn till det\r\nallmänna finansiella läget är det inte möjligt att\r\nhöja, speciellt med tanke på att effekten av en\r\nhöjning även i detta fall i första hand skulle drabba\r\nkommunerna, som är hårt drabbade ändå.</pre><pre>Bro- och färjeavgifterna får dras av vid sidan av\r\nschablonen. Utskottet föreslår att avdrag får göras\r\nredan vid 1994 års taxering, dvs. ett år tidigare än\r\nvad som föreslås i propositionen. Det är en praktisk\r\nfråga av relativt stor dignitet i de berörda\r\nregionerna som nu får en smidig lösning.</pre><pre>Schablonbeloppen för avdrag för ökade\r\nlevnadskostnader utomlands har ju så att säga varit\r\nvilande. De är högre än vad som gäller för resor\r\ninom landet. Avdragsbeloppen för resor inom\r\nlandet reducerades genom skattereformen, medan\r\nde generösare reglerna för levnadskostnader\r\nutomlands har bibehållits i avvaktan på\r\nutredningens förslag.</pre><pre>Nu föreligger detta förslag. Det föreslås där att\r\nschablonbeloppen övergångsvis begränsas till 70 %\r\nav dagens nivå. Även det här innebär en\r\nskatteskärpning för i första hand dem med ganska\r\ngoda inkomster, och vi ser rent fördelningspolitiskt\r\ninget fel i det.</pre><pre>Regeringspartierna har en reservation. Det gäller\r\nbeskattningen av reseförmåner för anställda inom\r\nSJ och SAS, något som har tagits upp tidigare i\r\ndebatten. Hela utskottet är överens om att\r\npropositionens förslag inte var godtagbart och att\r\nen enkel schablonbeskattning skall eftersträvas.</pre><pre>Vi menar att Socialdemokraterna är obegripligt\r\nkonservativa i den här frågan. De vill permanenta\r\nnuvarande schablonregler och accepterar inte en\r\nkonstruktiv analys av olika möjligheter till\r\nschablonbeskattning. Det är beklagligt att\r\nSocialdemokraterna försvårar en förnyad, objektiv\r\nprövning av frågan, när det nu finns enighet om att\r\nregeringen skall återkomma med ett nytt förslag.</pre><pre>Tyvärr måste man konstatera att\r\nSocialdemokraternas agerande i den här frågan --\r\näven om det kanske inte har varit meningen --\r\ninnebär nackdelar för anställda inom SJ och SAS.\r\nStrikt tillämpat skall det ju 1994 ske en beskattning\r\nav varje enskild resa, allt enligt skattereformens\r\nförslag, den skattereform som Socialdemokraterna\r\ndrev igenom för några år sedan tillsammans med ett\r\nannat parti. Ändrar vi inte på detta på något sätt\r\nkommer det att bli fråga om verkliga nackdelar för\r\nbåde anställda och företag.</pre><pre>Utskottet utgår från att de nuvarande reglerna skall\r\ntillämpas i avvaktan på ett nytt förslag från\r\nregeringen. Det är ju regeringens intentioner att\r\nlägga fram ett sådant, och jag förmodar att\r\nskatteministern senare kommer att beröra detta.</pre><pre>Det har i debatten också talats om beskattningen av\r\nlunchförmånerna, och detta är något som har\r\ndiskuterats i kammaren åtskilliga gånger. Det har\r\ngjorts beställningar av utredningar och förslag hos\r\nregeringen. Utskottet förutsätter nu att regeringen\r\nskyndsamt ser till att slutföra beredningen av\r\närendet, och därmed avstyrker utskottet de\r\naktuella motionerna.</pre><pre>I betänkandet föreslås en rad förbättringar\r\navseende beskattningen av bilförmåner, vilket\r\nockså har berörts av bl.a. Anita Johansson. Vi når\r\nväl ändå inte vår målsättning att\r\nförmånsbeskattningen skall överensstämma med\r\ndet faktiska privata bruket; det ligger en del\r\npraktiska svårigheter i att åstadkomma total\r\nrättvisa. Regeringen kommer att fortsätta\r\nberedningen av ärendet för att om möjligt få fram\r\nytterligare förbättringar, som kan tillämpas fr.o.m.\r\n1995.</pre><pre>Utskottet gör i alla fall en del preciseringar\r\navseende bilförmånen. Det gäller framför allt bilar\r\nsom går i taxitrafik. Vi åstadkommer där en enklare\r\noch rättvisare beskattning. Problemen gäller\r\nframför allt taxi i glesbygd och andra som kör\r\nrelativt litet både privat och i tjänsten men för vilka\r\nen betydande del av tiden så att säga går åt till\r\npassning.</pre><pre>Socialdemokraterna har i den här delen reserverat\r\nsig. Min uppfattning är att de slår in öppna dörrar.\r\nDet verkar som att reservationen har tillkommit\r\nmera för ordningens skull, för att markera\r\nopposition. Jag tror att vi egentligen är relativt\r\növerens.</pre><pre>Herr talman! Utskottet föreslår också att utländsk\r\npension skall kunna jämställas med svensk\r\nfolkpension. Även det är en praktisk rättvisefråga\r\nav mycket stor betydelse i de enskilda fallen. Här\r\nföreligger ingen meningsskillnad.</pre><pre>Herr talman! Med det här vill jag yrka bifall till\r\nreservation nr 3 och i övrigt till utskottets\r\nhemställan.</pre><pre>Anf. 75  ANITA JOHANSSON (s) replik:</pre><pre>Herr talman! Tage Påhlsson säger att regeringens\r\nförslag om ändrat grundavdrag är\r\nfördelningspolitiskt bättre än vårt förslag om att\r\nhöja statsskatten över brytpunkten med 5 %. Jag\r\nförstår inte, herr talman, hur Tage Påhlsson räknar.\r\nDet är bara att konstatera att en person med väldigt\r\nlåg inkomst, vi kan ta en feriearbetande studerande\r\nperson som exempel, får en sänkning av den\r\ndisponibla inkomsten med 5,1 %. Tar man däremot\r\nen högavlönad med en årsinkomst på över 400 000\r\nblir sänkningen 1,2 %. Tycker Tage Påhlsson att det\r\när fördelningspolitiskt rättvist? Det tycker inte jag.</pre><pre>Som jag sade hade jag för något år sedan ett hopp\r\nom just Centerpartiet. Jag kommer så väl ihåg -- det\r\ngör säkert skatteministern också, eftersom vi satt i\r\nsamma skatteutredning -- att Centern i utredningen\r\nom skatter ansåg att marginalskatten för dem över\r\nbrytpunkten skulle vara 55 %. Nu när det är så\r\nkärvt, när vi i det här landet har så många\r\narbetslösa och vi verkligen behöver mer pengar till\r\nstatskassan, tänkte jag därför att Centern skulle\r\nansluta sig till vårt förslag. Men ack nej, ack nej! Ni\r\nsitter i den moderata fällan. Det är bara att\r\nkonstatera faktum, herr talman.</pre><pre>Det är bra att ni ändrar er när det gäller de SJ-\r\nanställda, men ni kunde tydligen inte ändra er fullt\r\nut och yrka bifall till vår motion. Jag tycker att det\r\när en rättvisefråga att de anställda inom SJ och SAS\r\nskall få behålla sina schablonregler. De har funnits\r\ni många många år, och alla är överens om att det är\r\nett bra system.</pre><pre>Anf. 76  TAGE PÅHLSSON (c) replik:</pre><pre>Herr talman! Jag skall börja med det sista Anita\r\nJohansson sade. Frågan är vem som har ändrat sig.\r\nI skattereformen sades det att man i princip skulle\r\ngå in för en beskattning av varje resa när det gäller\r\nt.ex. SJ-anställdas resor. Frågan är alltså vem som\r\nhar ändrat sig.</pre><pre>Inte ens dagens system med schablonbeskattning är\r\nför övrigt helt utan praktiska problem, men det är\r\nen annan sak.</pre><pre>Jag hade här ett kort samtal om en annan fråga, så\r\njag hörde inte riktigt allt det Anita Johansson sade\r\nom fördelningspolitiska effekter. Jag beklagar det.\r\nDet kan dock inte ifrågasättas att kommunerna\r\nkommer att få dra lasset om man går på ert förslag.\r\nEn minskning av kommunernas intäkter med 4,2\r\nmiljarder kommer att kännas ordentligt. Det måste\r\npå något vis tas ut från inkomsttagarna, och då\r\ndrabbar det mest dem med lägre inkomster. Jag kan\r\nhålla med om att det skulle vara önskvärt om man\r\nkunde lägga på ytterligare beskattning i de högre\r\ninkomstlägena, men det finns också gränser.</pre><pre>Jag vidhåller att vårt förslag fördelningspolitiskt\r\nsett är betydligt bättre än ert förslag.</pre><pre>Anf. 77  ANITA JOHANSSON (s) replik:</pre><pre>Herr talman! Det var rörande att höra Tage\r\nPåhlsson ömma för kommunerna. Har Tage\r\nPåhlsson glömt alla de beslut som han har\r\nmedverkat till genom att trycka på\r\nvoteringsknappen i denna kammare, beslut som\r\nhar försämrat för kommuner och landsting. Det är,\r\nherr talman, åtskilliga miljarder kronor som det\r\nhandlar om.</pre><pre>Vi socialdemokrater har alltid kompenserat\r\nkommunerna om vi åstadkommit något i\r\nskattehänseende som drabbat dem. Tage Påhlsson\r\nbör läsa på litet skattehistoria från denna kammare.</pre><pre>Anf. 78  TAGE PÅHLSSON (c) replik:</pre><pre>Herr talman! Vi skall nog inte tala skattehistoria\r\nnu, Anita Johansson, utan vi skall tala om dagens\r\nsituation. Jag berörde skattereformen och\r\nbestämmelserna vad gäller bl.a. SJ:s förmånsresor.\r\nDet är märkligt att det blir så tyst.</pre><pre>Jag håller med om att kommunera fått det mycket\r\nsvårt. Samtliga av oss här har varit med och beslutat\r\ni frågor som är svåra. Men jag vet också hur det är\r\natt jobba som kommunpolitiker, och jag vet hur det\r\när att försöka kompensera beslut som vi\r\nriksdagsledamöter i denna kammare ibland kanske\r\nfattar något lättvindigt. Det är mycket lätt att fatta\r\nbeslut som verkar bra på kommunal nivå utan att\r\ntänka på att det till syvende och sist drabbar de\r\nenskilda inkomsttagarna och kommuninvånarna.</pre><pre>Herr talman! Jag vidhåller att regeringens förslag\r\nvad gäller fördelningspolitik är bättre än\r\nSocialdemokraternas.</pre><pre>Anf. 79  LARS BÄCKSTRÖM (v) replik:</pre><pre>Herr talman! Jag vill ställa tre frågor till Tage\r\nPåhlsson såsom företrädare för regeringssidan och\r\nsåsom centerpartist.</pre><pre>För det första: Bedömer Tage Påhlsson att ett\r\nförslag kommer att läggas på riksdagens bord under\r\nvåren, vilket innebär en skärpt beskattning på det\r\nprivata utnyttjandet av tjänstebilar?</pre><pre>För det andra: Bedömer Tage Påhlsson att den\r\nborgerliga sidan vill verka för en\r\nförmånsbeskattning som skiljer på den, exempelvis\r\nSJ-anställde, förmåntagare som reser 5 resor om\r\nåret och den som reser 20 resor om året?</pre><pre>Jag menar att den som reser litet borde beskattas\r\nlägre. Därför kommer Vänsterpartiet att tills vidare\r\nstödja den socialdemokratiska linjen. Men om vi\r\nkunde få ett ännu bättre system under våren från\r\nden borgerliga sidan, är vi vänsterpartister\r\nnaturligtvis villiga att medverka till ett sådant.</pre><pre>För det tredje: Anser Tage Påhlsson att det\r\nfördelningspolitiskt är bra med egenavgifter med\r\ntanke på de egenavgifter som vi i dag har och som\r\nvi har kunnat se fungera i verkligheten?</pre><pre>Anf. 80  TAGE PÅHLSSON (c) replik:</pre><pre>Herr talman! Jag svarar på frågan om egenavgifter\r\nförst. Jag förutsätter att Lars Bäckström menar de\r\navgifter som nu är aktuella och som vi skall bidra\r\nmed i form av arbetslöshetsförsäkringar. I så fall\r\ntycker jag att det är riktigt att ställa upp. Men var\r\nexempelvis gränserna för egenavgifternas\r\navtrappning skall gå, kan man alltid diskutera.</pre><pre>På frågan om olika förmånsbeskattning beroende\r\npå om man reser 5 eller 20 resor per år, vill jag påstå\r\natt de alla flesta inte reser mer än några enstaka\r\nresor per år. Men det kan i och för sig finnas de som\r\nreser även 20 resor. Det är dock ett praktiskt\r\nproblem av stora mått att tillämpa differentierad\r\nförmånsbeskattning. För SJ-anställda är denna\r\nfråga historisk. SJ-anställda har alltid haft den här\r\ntypen av förmån som kompensation för låga\r\ninkomster och för inte så höga påslag i vissa\r\nsammanhang. De enstaka personer som eventuellt\r\nskulle åka litet mer än andra, kan man gott och väl\r\nbortse från. Millimeterrättvisa och kineseri bör vi\r\ninte syssla med i det här fallet.</pre><pre>Anf. 81  LARS BÄCKSTRÖM (v) replik:</pre><pre>Herr talman! Enligt reglerna är min repliktid 3 min.\r\nMen jag måste ändå koncentrera mig nu för att\r\nutnyttja tiden väl. Jag undrar nämligen hur Tage\r\nPåhlsson ens kan antyda att det skulle vara någon\r\ntyp av fördelningspolitisk rättvisa i de egenavgifter\r\nsom vi nu har. De är till intet del av\r\nförsäkringskaraktär utan av skattekaraktär. Det\r\nfinns nämligen inget samband mellan det som\r\nbetalas in och det som betalas ut. Gränsen går vid\r\nvid 7,5 basbelopp.</pre><pre>Avgifterna är också avdragsgilla. Den som betalar\r\nstatlig skatt betalar i vissa lägen mindre än den som\r\nbetalar enbart kommunal skatt. Hur kan Tage\r\nPåhlsson säga något annat än att de är\r\nfördelningspolitiskt skeva? Det är ju sanningen.\r\nDet kan ibland vara svårt att säga sanningen på\r\ngrund av av partilojalitet; Då förstår jag det.</pre><pre>Men faktum är att det är helt på tok med dessa\r\negenavgifter fördelningspolitiskt sett. När man\r\nhöjer skatten är det ärligare att kalla det för att man\r\nhöjer skatten. Kalla saker och ting vid deras rätta\r\nnamn. Hästar är hästar, och träd är träd, ingenting\r\nannat. Det blir mycket enklare för oss att samtala\r\nmed varandra om ni i regeringspartierna slutar\r\nkalla skattehöjningar för höjd egenavgift, samtidigt\r\nsom ni ger intryck av att det är ett slags försäkring\r\nmed individuell anknytning. Men det är en skatt.\r\nEn skatt är en skatt. Så blir det mycket enklare att\r\nföra debatt -- med exempelvis skatteminister Bo\r\nLundgren, som kan delta om han vill, även om han\r\när ''höjd-egenavgiftshöjareminister''. Men det är\r\ninte meningsfullt med en sådan politisk debatt.</pre><pre>Jag är inte ute efter millimeterrättvisa, Tage\r\nPåhlsson. Vi skall inte eftersträva ett system där\r\nman skattar för varje enskild resa. Men jag vill att\r\nde som reser litet skall få lägre skatt. För dem som\r\nreser jättemycket kan jag, precis som\r\nsocialdemokraterna, möjligtvis tänka mig en liten\r\nskattehöjning, t.o.m. litet större än liten.</pre><pre>Formellt sett ger Socialdemokraternas reservation\r\ninte möjlighet till sådana förändringar. Men om\r\nsådana propåer kommer från borgerlig sida under\r\nvåren, kommer vi i Vänsterpartiet att stödja mer\r\nrättvisa utan att kräva millimeterrättvisa.</pre><pre>Till frågan om tjänstebilarna, Tage Påhlsson. Visst\r\nskall väl vi tillsammans försöka få fram högre skatt\r\nför dem som privat kör gratis med sin tjänstebil?\r\nSäg ja, Tage Påhlsson!</pre><pre>Anf. 82  TAGE PÅHLSSON (c) replik:</pre><pre>Herr talman! Jag ber om ursäkt att jag glömde\r\nbesvara frågan om tjänstebilar. Den frågan kan vi\r\nvisst diskutera vidare.</pre><pre>Med tanke på förmånsbeskattning av resor, är det\r\nintressant att notera att Vänsterpartiet vill höja\r\nskatten för SJ-anställda.</pre><pre>Vad gäller egenavgifterna i fråga om skatter och\r\navgifter, tycker jag att principen är riktig. Hur\r\ngränsdragningen skall göras kan man alltid\r\ndiskutera. 7,5 basbelopp är t.ex. en gräns. Man kan\r\nha funderingar på det. I det fallet vill jag inte gå in\r\ni någon närmare debatt. Men principiellt tycker jag\r\natt egenavgiftsmodellen är bra.</pre><pre>Anf. 83  Statsrådet BO LUNDGREN (m):</pre><pre>Herr talman! Jag kan inte låta bli att ge mig in i\r\ndebatten, eftersom jag hör så märkliga saker i den.</pre><pre>Lars Bäckström har ju under ett par års tid tenderat\r\natt bli mer och mer kunnig när det gäller\r\nskattepolitik, och han har också börjat inse att det\r\nsom jag under många år har föreslagit är ganska\r\nriktigt. Men han har väl fått bannor av sina\r\npartikamrater. Nu berättar han sagor som saknar\r\nall relevans i verkligheten.</pre><pre>Vi har inte i Sverige ett system som innebär att\r\nskatten sjunker med stigande inkomst, dvs. en\r\nnegativ marginalskatt. Det skulle vara intressant att\r\nse hur Lars Bäckström skulle konstruera ett sådant\r\nskattesystem. Jag tror inte att det går. I stället är det\r\nså att skatten stiger med ökande inkomst, om också\r\ninte så progressivt som tidigare, med de\r\nskadeverkningar som det hade.</pre><pre>Jag vill till Lars Bäckström också säga att\r\negenavgifter är förmånsanknutna avgifter. Så är\r\nvad gäller a-kasseavgiften fallet upp till 5 1/2\r\nbasbelopp. Men mellan 5 1/2 och 7 1/2 basbelopp\r\nhar avgiften ren skattekaraktär. Så till vida är vi helt\r\növerens, och det är också öppet redovisat.</pre><pre>Men det var egentligen inte med Lars Bäckström\r\nsom jag skulle diskutera. Jag blev så förvånad när\r\njag hörde Anita Johansson. I det gamla\r\nSovjetunionen skrev man om historien efter hand\r\nsom det passade makthavarna. Nu är Anita\r\nJohansson inte makthavare i dagsläget, men hon\r\noch hennes parti har ju varit det tidigare, och det är\r\nalldeles uppenbart att man vill fjärma sig från vad\r\nman själv har beslutat.</pre><pre>Låt mig ta upp beskattningen av reseförmåner. Vad\r\när det egentligen som har hänt på det området? I\r\nden skattereform som ni föreslog Sveriges riksdag\r\natt anta, vilket riksdagen också gjorde, hade ni\r\nbestämt er för att sänkta marginalskatter bl.a.\r\nskulle finansieras genom beskattning av en bredare\r\nbas inom inkomstbeskattningen. Man skulle\r\nbeskatta naturaförmåner precis på samma sätt som\r\nkontantlön. Ni tyckte i varje fall då att det var\r\nrimligt.</pre><pre>Denna ordning innebär att, i enlighet med gällande\r\nlagstiftning, reseförmåner skall beskattas efter\r\nmarknadsvärdet. Riksskatteverket accepterade att\r\nman tillfälligt, under tre år men inte längre skulle\r\ntillämpa en schablonmetod för redovisningen av\r\nförmånerna. Grunden för detta är fortfarande, i\r\nenlighet med gällande lagstiftning, fulla\r\nmarknadsvärdet av de resor som företas, fr.o.m.\r\nden första resan.</pre><pre>Jag tyckte redan i oppositionsställning att detta var\r\norimligt, och även den nuvarande regeringen har\r\ntyckt att det var orimligt. Vi måste lindra de regler\r\nsom Anita Johansson har ställt till med. Vi måste se\r\ntill att det blir någon likhet med förmåner i andra\r\nyrkeskategorier.</pre><pre>Mot denna bakgrund menade vi att en resa om året\r\nskulle vara fri och att man skall tillämpa en rimligt\r\nlåg värdering med tanke på att det är resor som får\r\nföretas på standby-basis, som man säger inom\r\nflygområdet. Jag kan hålla med om att det är\r\nmycket enklare att schablonisera det på annat sätt\r\nän vad vi har föreslagit beträffande SJ-resor och\r\nandra typer av inrikes resor. Vi har dessutom alla\r\nskäl att fundera över vad skatteutskottet har sagt i\r\ndetta avseende.</pre><pre>Men den lindring som vi föreslår räcker tydligen\r\ninte för socialdemokraterna, som vill skärpa\r\nuttaget, även om de också i viss mån vill lindra det.\r\nAnita Johanssons politik går ut på att man i\r\nförhållande till regeringens förslag skall lindra\r\nskatten för dem som åker fem gånger till Hawaii\r\noch höja den för dem som åker två gånger till\r\nRonneby.</pre><pre>Ni säger att man skall behålla den schablonregel\r\nsom Riksskatteverket i dag tillämpar övergångsvis,\r\nmen skärpa den. Det framgår av ert särskilda\r\nyrkande att ni vill höja uttaget. Jag tycker att det är\r\nhelt orimligt. Jag menar att man skall ha en rimlig\r\nprincip. Det finns all anledning att fundera över en\r\nännu större schablonisering, men det måste finnas\r\nnågon rimlighet i det hela.</pre><pre>Framför allt, Anita Johansson: Skall ni inte försöka\r\nta litet ansvar för det som ni själva har beslutat? Om\r\nvi inte hade gripit in, hade era regler gällt och varje\r\nresa, fr.o.m. den första, hade beskattats, i princip\r\nefter gällande marknadsvärde. Inget annat hade\r\nvarit aktuellt.</pre><pre>När det sedan gäller resonemanget kring\r\ngrundavdraget är det närmast ynkligt att man inte\r\nvågar stå för det som man själv har krävt. Under de\r\ntvå uppgörelser som vi hade i fjol höstas innebar\r\nden andra uppgörelsen en sänkning av\r\narbetsgivaravgiften med 4,3 % det senaste\r\nårsskiftet, den 1 januari 1993. Ni krävde då att det\r\nskulle vara en ren skatteväxling, ingenting annat.\r\nVartenda öre i skattebortfall till följd av den\r\nkonkurrenskraftsförbättring och den möjlighet att\r\nhålla tillbaka priserna som\r\narbetsgivaravgiftssänkningen innebar skulle\r\nfinansieras med andra skatter.</pre><pre>I realiteten blev det en finansiering genom en i viss\r\nmån höjd mervärdesskatt, genom att\r\nschablonavdraget förändrades och vändes om till\r\nett icke avdragsgillt belopp och genom att\r\ngrundavdraget sänktes. Ni krävde det för att\r\nfinansiera en annan angelägen skattesänkning. Nu\r\nfjärmar ni er från det förslaget.</pre><pre>Jag vill fråga Anita Johansson: Vill ni fortfarande\r\natt arbetsgivaravgiftssänkningen skall vara så stor\r\nsom vad riksdagen redan har beslutat, 4,3 %? Eller\r\ntänker ni -- med tanke på att ni i andra betänkanden\r\nsom vi skall diskutera i dag talar om vikten av att\r\nfinansiera varje förslag -- om ni skulle få gehör för\r\ner linje, som kompensation föreslå en höjning av\r\narbetsgivaravgifterna med 1 procentenhet?</pre><pre>Inte ens Anita Johansson kan förneka att de här\r\nsakerna hänger ihop. Jag tycker att ni borde stå för\r\nera egna krav och våga föra fram dem. Om ni\r\nändrar er, får ni tala om hur ni skall finansiera det\r\nsom ni nu har gått ifrån.</pre><pre>Anf. 84  LARS BÄCKSTRÖM (v) replik:</pre><pre>Herr talman! Jag håller med Bo Lundgren om att\r\njag håller på att bli bättre i skattepolitiken. Jag\r\ntycker också att statsrådet är bra på skattepolitik.\r\nDet är väl nästan det enda som vi är överens om.</pre><pre>Om statsrådet fick sådana avgifter som Moderata\r\nsamlingspartiet vill ha, skulle det vara egenavgifter,\r\ninte skatter. Moderata samlingspartiet vill ha\r\negenavgifter som är individuellt knutna till\r\nfristående fonder, en typ av försäkringssystem. Det\r\när riktiga avgifter för den förmån som individen får.\r\nDe egenavgifter som nu finns i sinnevärlden har\r\nmycket större karaktär av skatt än av avgift. De går\r\ntill en fond. Eftersom Arbetsmarknadsfonden inte\r\nräcker till, skjuter man till skattemedel. Avgifterna\r\ngår alltså till en fond där de förs samman med\r\nskattemedel som i kommunicerande kärl. Avgiften\r\nhar därför snarast karaktär av skatt än av\r\nförsäkringsavgift, dvs. en avgift för en\r\nindividanknuten förmån. Det finns inget rakt\r\nsamband mellan hur mycket man betalar in och hur\r\nmycket man får ut. Det varierar.</pre><pre>Det finns däremot lägen där vi behöver mer pengar,\r\noch då kan vi ta ut dessa i första hand skattevägen.\r\nVåra förslag om reducerat grundavdrag och helt\r\nslopande av detta för höginkomsttagare ger 7 1/2\r\nmiljard kronor. Det innebär en kostnadsökning\r\neller skattehöjning för den som tjänar 180 000 kr\r\nom 1 500 kr. En procent i egenavgift för den som\r\ntjänar 180 000 kr ger en skattehöjning på drygt\r\n2 000 kr. Det är alltså bättre att ta ut pengarna på\r\ndet sätt som vi föreslår och föra över dessa pengar\r\ntill Arbetsmarknadsfonden.</pre><pre>Jag utesluter inte att vi ändå får börja diskutera\r\negenavgifter, men det skall vi göra först när\r\nskatteinstrumentets möjligheter är uttömda.</pre><pre>Jag hoppas vidare, Bo Lundgren, att vi kan få ett\r\nsystem för beskattning av reseförmåner som är\r\nrättvisare och som tar större hänsyn till hur mycket\r\nman utnyttjar förmånen. Det går att konstruera\r\nsådana system, men de behöver naturligtvis\r\nförberedas. Det förslag som departementet lade\r\nfram var inte bra. Nu får vi ta upp frågan igen. Jag\r\nkommer att motionera för mitt partis räkning och\r\nföreslå riktlinjer för ett sådant system. Vi hoppas få\r\nmedverkan från statsrådet genom att han försöker\r\npåverka partivänner och andra i utskottet, så att\r\nfrågan skall kunna lösas på ett bra sätt under våren.</pre><pre>Anf. 85  Statsrådet BO LUNDGREN (m):</pre><pre>Herr talman! Jag har ju sett den successiva\r\nförbättringen av Lars Bäckströms insatser i\r\nskattepolitiken. Vad jag beklagade var det\r\nförhoppningsvis tillfälliga återfallet. Det skedde\r\nockså en liten tillnyktring i repliken, där\r\nresonemanget om avgifter blev litet mer stringent.\r\nDen a-kasseavgift som skall införas innebär att man\r\nbetalar i procent av den försäkrade inkomsten. Det\r\nfinns alltså ett sådant samband, vilket är viktigt att\r\nklara ut här. Mellan 5 1/2 och 7 1/2 basbelopp\r\nsaknas det dock. Där fungerar avgiften som en\r\nskatt, och det är fel.</pre><pre>Det är vidare mycket märkligt att Lars Bäckström\r\nhellre vill ha skatter än avgifter. Det innebär ett\r\nsämre funktionsätt. Avgifter har mindre\r\nsnedvridande effekter än vad skatter har.</pre><pre>Det gäller att fortsätta i linje med den tidigare\r\nutvecklingen och att undvika återfall. Då kan det gå\r\nriktigt bra i framtiden.</pre><pre>Anf. 86  LARS BÄCKSTRÖM (v) replik:</pre><pre>Herr talman! Att det för den som betalar pengarna\r\ninte är någon större skillnad mellan att betala 1 %\r\ni egenavgift och att betala 1 % i skatt är alldeles fel.\r\nDet är en väldig skillnad. En höginkomsttagare\r\nsom betalar egenavgift får göra avdrag för denna.\r\nHan har alltså en avdragsgill skatt. Det är mycket\r\nelegant att ha avdragsgilla skatter i skattesystemet\r\nför dem som tjänar mycket. De som inte är så\r\nduktiga på avdrag och som inte har så stora\r\ninkomster har inte någon nytta av avdragsrätten.</pre><pre>Det är också så att om alla inkomsttagare betalar\r\n1 % i skatt proportionellt, blir det 1 % även på de\r\ninkomster som ligger i statsrådets och mitt eget\r\ninkomstläge. Men med en egenavgift upphör\r\ninbetalningen vid 7 1/2 basbelopp. Egenavgifterna\r\när alltså regressiva. Det finns inget rakt samband.\r\nJag vet att statsrådet vill ha ett rakt samband, som\r\ni ett försäkringssystem, men som det nu ser ut är det\r\ninget rakt samband mellan förmåner och inbetalda\r\negenavgifter. Alla inkomsttagare betalar avgiften\r\nom 1 %, oavsett om de blir arbetslösa eller ej. Det\r\när alltså fråga om en skatt.</pre><pre>Anf. 87  Statsrådet BO LUNDGREN (m):</pre><pre>Herr talman! Det som Lars Bäckström nu sade var\r\nväl ändå fel. Alla betalar avgiften, oavsett om de är\r\narbetslösa eller inte. Tanken är att man skall betala\r\navgiften för att kunna få ersättning när man blir\r\narbetslös. Alla skall betala, för att därigenom ha en\r\narbetslöshetsförsäkring.</pre><pre>Jag håller med om att avgiften kan bli än mer\r\navgiftsbetonad. Det enda Lars Bäckström föreslår\r\när något som är av ren skattekaraktär, med sämre\r\nverkningar för samhällsekonomin.</pre><pre>Anf. 88  ANITA JOHANSSON (s) replik:</pre><pre>Herr talman! Jag skulle kanske ha sagt i min förra\r\nreplik att det är trevligt att Bo Lundgren deltar i\r\nskattedebatten i kammaren i dag.</pre><pre>Jag tycker att Bo Lundgren, som är en så intelligent\r\nman, rör ihop äpplen och päron. Det vi nu\r\ndiskuterar är det statliga grundavdraget. Det vi\r\ndiskuterade i krisuppgörelsen var hela\r\ngrundavdraget. När det gäller krisuppgörelsen\r\nkanske jag kan få veta av Bo Lundgren vad som står\r\nkvar från regeringens sida på den punkten.</pre><pre>När det gäller de SJ- och SAS-anställda är det litet\r\nrörande att Bo Lundgren försvarar skattereformen,\r\nsom han ändå inte tyckte så mycket om på vissa\r\nområden.</pre><pre>Vi kan nu konstatera att alla är nöjda med\r\nschablonen för reseförmåner inom SJ och SAS. Det\r\ngäller inte bara de anställda, utan även folk på\r\nRiksskatteverket, SJ-generalen m.fl.</pre><pre>Vi kan också konstatera att Skatteutredningen inte\r\nlyckades på den här punkten. Därför fick\r\nRiksskatteverket i uppdrag att tillverka\r\nschablonen. Alla har hittills varit nöjda med den.</pre><pre>Herr talman! Jag måste få citera ur ett brev från\r\nModerata samlingspartiet i valrörelsen som handlar\r\njust om beskattningen av personalförmåner:</pre><pre>''Moderata samlingspartiet har i riksdagen\r\nkraftfullt reagerat under de gångna två åren mot\r\ndessa sanslösa beskattningsregler. Vi menar att\r\nsedvanliga personalrabatter inte skall beskattas.\r\nDetta har vi motionerat om i riksdagen. Vi inser att\r\ndet är befängt att försöka åstadkomma\r\nmillimeterrättvisa i detta avseende mellan anställda\r\ni olika företag.''</pre><pre>Det skriver Moderata samlingspartiet i valrörelsen\r\ntill en SJ-anställd. Kanske det bidrog till att\r\nModerata samlingspartiet fick en röst -- vad vet jag?\r\nKom ihåg det här brevet, Bo Lundgren!</pre><pre>Anf. 89  Statsrådet BO LUNDGREN (m):</pre><pre>Herr talman! Låt mig först beträffande det här\r\nbrevet säga att det var ett olycksfall i arbetet av en\r\nperson som var anställd hos Moderata\r\nsamlingspartiet. Det är beklagligt.</pre><pre>Det som gäller är naturligtvis den reservation som\r\nvi har ställt oss bakom i riksdagen tidigare, som\r\ninnebär en lindring av det som Socialdemokraterna\r\ndrev igenom om full marknadsvärdering. Det är\r\nockså det som regeringen i stort har ställt sig\r\nbakom.</pre><pre>Det var inte så att Skatteutredningen inte lyckades\r\noch att Riksskatteverket därför fick i uppdrag att\r\nlösa problemet. I den proposition som den förra\r\nregeringen lade fram och som riksdagen antog\r\ngällde principen om marknadsvärdering. Anita\r\nJohansson kan inte förneka det. Ni ansåg att full\r\nmarknadsvärdering av resor skulle gälla.</pre><pre>Jag tycker att det är orimligt, därför att det ger fel\r\nförmånsvärde. Denna grupp bör dessutom, för att\r\njämställas med andra grupper, få åtminstone en fri\r\nresa om året. Vi föreslog en lindring. Vi kan tänka\r\noss en annan teknik -- jag är inte fylld av prestige i\r\ndet här avseendet.</pre><pre>Det vore klädsamt om Anita Johansson och hennes\r\nparti möjligen tog ansvar för vad de faktiskt har\r\nbeslutat och var beredda att erkänna att de nu inser\r\natt det första var fel. Socialdemokraterna föreslår\r\nnu att nuvarande schablonregel skall vara kvar,\r\nmed lika beskattning oavsett om det är fråga om en\r\nresa till Ronneby eller fem resor till Hawaii, och\r\ndessutom en skärpning. Det påverkar ju mest\r\nsituationen för den som gör den kortare resan. Det\r\nkan man diskutera.</pre><pre>När det gäller grundavdraget, förstår jag av era\r\nreservationer och av det Anita Johansson säger att\r\nni har synpunkter på fördelningspolitiken. De som\r\nhar låga och medellåga inkomster påverkas av det\r\nnormala grundavdraget. Det finns anledning att ta\r\nupp det i den här debatten och konstatera, att det\r\nbeslut som ni kritiserar regeringen för är samma\r\nbeslut som ni själva yrkade på.</pre><pre>Därför är det relevant att ställa en fråga med\r\nutgångspunkt i er reservation. Jag gör det en gång\r\ntill. Ni vill ju inte -- det har jag väl inte\r\nmissuppfattat -- att man skall sänka grundavdraget\r\növer huvud taget den 1 januari 1994. Det är alltså\r\nett förslag som ni själva drev igenom för att\r\nfinansiera en arbetsgivaravgiftssänkning.</pre><pre>Jag ställer frågan till Anita Johansson: Skall ni\r\nförsvaga budgeten med detta belopp, eller skall ni\r\nhöja arbetsgivaravgifterna parallellt, om ni har\r\nchansen att få igenom det? Det skulle vara mycket\r\nintressant att få svar på den frågan.</pre><pre>Anf. 90  ANITA JOHANSSON (s) replik:</pre><pre>Herr talman! Bo Lundgren säger att brevet var ett\r\nolycksfall i arbetet på Moderata samlingspartiets\r\nkansli. Man får då bara hoppas att det inte har varit\r\nmånga sådana här olycksfall i arbetet, som har lurat\r\nväljarna i valrörelsen. Det är det som det handlar\r\nom.</pre><pre>Jag förstår att Bo Lundgren nu är sur därför att vi\r\nhar fått en majoritet för schablonregeln. Men det är\r\nbara att konstatera att vi tycker att den är bra. Den\r\nhar fungerat, och det har alla som har haft med\r\nfrågan att göra vidimerat. Vi har haft\r\nuppvaktningar i utskottet osv. Vi tycker nu att vi\r\nskall tala om vilka spelregler som kommer att gälla\r\nde närmaste åren.</pre><pre>Bo Lundgren har inte rösträtt här, men när det\r\ngäller grundavdraget står vi fast vid det vi har skrivit\r\ni vår reservation. Vi vill, till skillnad från er,\r\nförstärka budgeten i dag genom att höja\r\nmarginalskatten med 5 % för inkomster över\r\nbrytpunkten. Det skulle ge Bo Lundgren två fina\r\nmiljarder i statskassan. Det är skillnaden mellan\r\nvår och er politik.</pre><pre>Anf. 91  Statsrådet BO LUNDGREN (m):</pre><pre>Herr talman! Som man kunde förutsäga, var Anita\r\nJohansson inte beredd att lämna någon redovisning\r\nav varför ni försöker fly från tidigare åtaganden.\r\nDet är beklagligt. Dessutom kvarstår att ni menar\r\natt grundavdraget inte skall förändras, vilket ni\r\nsjälva en gång krävde mycket starkt. Ni står fast vid\r\nskattesänkningen. Det blir alltså både en flykt från\r\ntidigare ansvar och en försvagning av budgeten.</pre><pre>Att ni sedan i samma andetag vill höja\r\nmarginalskatterna, och därmed minska förtroendet\r\nför svensk ekonomi utomlands -- om ni till äventyrs\r\nskulle få igenom ett sådant förslag, men det får ni\r\ninte -- är också något som man rimligen bör notera.\r\nDet finns utomlands och i Sverige en stor oro för\r\nvad som skulle hända med svensk ekonomisk\r\npolitik om Socialdemokraterna fick möjlighet att\r\nåterkomma till regeringsmakten. Ett skäl är de\r\nfaktiska förslag som ni lägger fram, även om ingen\r\nvet om ni kommer att stå för dem -- ni står ju inte\r\nför de beslut ni fattade för ett år sedan. För oss\r\ngäller det att se till att ni inte får möjlighet att\r\ngenomföra dessa förändringar.</pre><pre>Avslutningsvis vill jag säga att jag inte är särskilt sur\r\nnär det gäller reseförmånerna -- långt därifrån. Jag\r\ntycker bara att det är anmärkningsvärt att det nu\r\nfattas ett beslut som går på tvärs mot vad ni själva\r\ngjorde. Vi har alltid sagt att det ni genomförde var\r\nalldeles för hårt, och att det måste lindras. Vi hade\r\nlagt fram ett förslag om det. Förslaget blir nu\r\nuppenbarligen ett annat, och vi får hantera det i\r\nFinansdepartementet -- det är inga större problem.\r\nMen jag tycker att det är tråkigt att ni inte kan stå\r\nför er egen politik. Det beklagar jag.</pre><pre>Anf. 92  HARRY STAAF (kds):</pre><pre>Herr talman! Anita Johansson var vänlig nog att\r\nnämna vilka partier som står bakom reservation 3.\r\nHon namngav Moderaterna, Folkpartiet och\r\nCentern. Även Kristdemokraterna står bakom\r\nreservation 3, och jag ber därför att få yrka bifall\r\ntill den.</pre><pre>Jag anmälde mig på talarlistan med anledning av\r\nSocialdemokraternas förslag om att inte sänka\r\ngrundavdraget. Det drabbar inte statens budget så\r\nmycket, däremot de kommunala budgetarna i\r\nmycket stor utsträckning.</pre><pre>Jag ställde en fråga i skatteutskottet om hur man\r\nhade tänkt kompensera kommunerna. Jag blev\r\nhänvisad till debatten här i kammaren, då jag skulle\r\nfå svar. Även om frågan har berörts här, tycker jag\r\ninte att jag har fått något fullödigt svar.</pre><pre>När vi i juni månad behandlade frågan om\r\nsänkningen av grundavdraget ville\r\nSocialdemokraterna ställa som villkor att\r\nkommunerna, för att de skulle få behålla dessa 4,2\r\nmiljarder som det är fråga om, inte skulle friställa\r\nnågon personal från juli 1993 till december 1994.</pre><pre>Om ert förslag skulle gå igenom kommer\r\nkommunerna, såvitt jag förstår, att gå miste om 4,2\r\nmiljarder. Hur har ni tänkt att kommunerna skall få\r\ndessa pengar?</pre><pre>Anf. 93  PETER KLING (nyd):</pre><pre>Herr talman! Harry Staaf var litet oroad över att\r\nhan inte skulle ingå i underlaget för regeringen,\r\nmen det hoppas jag att han gör.</pre><pre>Eftersom Harry Staaf är en regeringsrepresentant\r\nvill jag ställa två frågor till honom.</pre><pre>Först vill jag dock läsa ett citat ur utskottets\r\nbetänkande som handlar om taxi: ''Regeln om\r\nskattefrihet vid ringa användning privat torde också\r\nleda till att en taxiägare i allmänhet inte bör\r\nbeskattas för något förmånsvärde för en bil som\r\ngått i taxitrafik mer än 8 000 mil per år, om han\r\ndessutom har en annan bil för privatbruk.\r\nDessutom bör vid körning över 6 000 mil\r\nförmånsvärdet jämkas till ett halvt basbelopp\r\noavsett om det finns anställd personal i företaget\r\neller inte.''</pre><pre>Min första fråga till Harry Staaf är: Är det inte\r\nrimligt att lagstifta om dessa 8 000 respektive 6 000\r\nmil? Enligt Ny demokrati fattar man nu ett beslut i\r\nrätt riktning, men det kan fortfarande bli\r\ntolkningstvister mellan olika skattemyndigheter\r\noch taxiägare, eftersom det står att taxiägarna inte\r\nbör beskattas.</pre><pre>Jag förstår inte varför man alltid skall ta halva steg\r\nnär man fattar beslut.</pre><pre>Min andra fråga är: Hur ställer sig regeringen till att\r\nman skall kunna sänka accisen på bilar med ABS-\r\nbromsar och luftkuddar -- detta för att just främja\r\ntrafiksäkerheten i Sverige och få ner kostnaden för\r\nsamhället?</pre><pre>Dessa två frågor skulle jag vilja ha svar på.</pre><pre>Anf. 94  HARRY STAAF (kds):</pre><pre>Herr talman! Den sista frågan är jag inte beredd att\r\nsvara på.</pre><pre>När det gäller den första frågan tycker jag att den\r\nskrivning som finns är väl avvägd. Den bör vara så.</pre><pre>Anf. 95  PETER KLING (nyd):</pre><pre>Herr talman! Jag lovar Harry Staaf att ordet bör\r\nkommer att kosta skattebetalarna mycket pengar i\r\nform av tvister mellan lokala skattemyndigheter\r\noch taxiägare. Jag garanterar att det kommer att bli\r\ntolkningstvister om detta.</pre><pre>Anf. 96  ANITA JOHANSSON (s):</pre><pre>Herr talman! Jag ber om ursäkt, Harry Staaf, för att\r\njag inte nämnde kds. Kds är ju mycket troget den\r\nborgerliga regeringen som jag är mycket besviken\r\npå, om jag skall vara riktigt ärlig. Då fick jag också\r\nmed det i protokollet. Det är sällan kds har en\r\navvikande mening i fördelningspolitiska syften osv.</pre><pre>När det gäller grundavdraget och kommunerna har\r\nvi sagt att kommunerna skall kompenseras.\r\nSocialdemokraterna har aldrig gjort försämringar\r\nnär det gäller skatterna utan att kompensera\r\nkommunerna.</pre><pre>Om Harry Staaf vill studera detta litet mer noggrant\r\nkan han läsa vår reservation i vårens betänkande\r\nfrån finansutskottet. Jag har med mig den, men det\r\nskulle ta alltför lång tid att gå igenom detta med\r\nHarry Staaf nu.</pre><pre>Anf. 97  HARRY STAAF (kds):</pre><pre>Herr talman! Jag ville veta hur man skulle\r\nkompensera kommunerna. Om vi nu skulle gå på\r\nAnita Johanssons förslag kommer det redan om en\r\nmånad att få effekter på kommunernas ekonomi.\r\nDärför är det värdefullt om vi kan få veta hur\r\nkommunerna skall kompenseras innan vi röstar.</pre><pre>Anf. 98  LARS BÄCKSTRÖM (v):</pre><pre>Herr talman! Kristdemokraten Harry Staaf frågade\r\nvarför Socialdemokraterna inte ville slopa eller\r\nminska grundavdraget. Jag vill fråga\r\nkristdemokraternas talesman: Varför vill\r\nkristdemokraterna minska grundavdraget med så\r\nlitet?</pre><pre>2,3 miljarder tar ni in på er reducering av\r\ngrundavdraget. Det förslag som jag för mitt partis\r\nräkning presenterar ger lågt räknat 7 miljarder till\r\nstatskassan. Det är 5 miljarder mer. Dessa pengar\r\nfår vi in utan att höja marginalskatten över 50-\r\nprocentsnivån, som vissa i det borgerliga lägret är\r\nstora motståndare till.</pre><pre>Varför vill ni inte göra detta, Harry Staaf? Ni\r\ndränerar hushållssektorn genom att ideligen införa\r\negenavgifter. Det var 1 % förra hösten, 1 % i går\r\noch 1 % nästa år. Ni tar mycket mer från hushållen\r\nmed dessa ständigt höjda egenavgifter. Varför inte\r\ngöra en normal skattehöjning för\r\nhöginkomsttagarna, som ger 7 miljarder? Det är\r\npengar som man skulle kunna använda till några av\r\nera hjärteområden, t.ex. sjukvården, som Jerzy\r\nEinhorn talar om, äldreomsorgen, skolan och\r\nbarnomsorgen. Det är olika områden som ni skulle\r\nkunna använda dessa pengar till. Ni skulle också\r\nkunna använda dem till Arbetsmarknadsfonden.</pre><pre>Varför höjer ni inte skatten genom att slopa\r\ngrundavdraget för höginkomsttagarna? Man skulle\r\nkunna genomföra det förslaget och\r\nSocialdemokraternas förslag samtidigt. Då kan\r\nman låta bli att dränera hushållskassorna med\r\nhöjda egenavgifter, som slår mest orättvist.</pre><pre>Anf. 99  HARRY STAAF (kds):</pre><pre>Herr talman! Lars Bäckström frågar varför vi inte\r\nvill sänka grundavdraget. Först fattade jag det som\r\nom han ville ta bort hela grundavdraget.</pre><pre>Jag vill anmäla att jag är litet tveksam till en sådan\r\nåtgärd.</pre><pre>Litet senare verkade det som om detta bara skulle\r\ngälla höginkomsttagare. I våras fattade riksdagen\r\nbeslut om en ordentlig åtgärd, nämligen att\r\ngrundavdraget när det gäller den statliga skatten\r\ntillfälligt skall slopas under två år. Det är trots allt\r\nfråga om en ganska ordentlig skatteskärpning. Jag\r\ntycker att det kan räcka med den åtgärden så länge.</pre><pre>Anf. 100  LARS BÄCKSTRÖM (v):</pre><pre>Herr talman! Inte är väl 2,3 miljarder i ökade\r\nintäkter en ordentlig inkomst när det finns\r\nunderskott på över 200 miljarder. Det är inte en\r\nordentlig inkomstförstärkning. Med ett rimligt\r\nspråkbruk skulle man kunna säga att det är en\r\nmåttlig inkomstförstärkning.</pre><pre>Om man avvecklar grundavdraget vid inkomster\r\nmellan 156 000 kr och 200 000 kr blir det en\r\nskatteskärpning på ca 1,5 miljard. Dessutom får\r\nman in ca 5,5 miljarder från inkomster däröver,\r\ndetta utan att marginalskatten höjs med en enda\r\npromille.</pre><pre>Det är en mycket elegant lösning som vi föreslår.\r\nVi vill slopa grundavdraget för höginkomsttagarna\r\näven vid taxering till den kommunala\r\ninkomstskatten. En betydande del av dessa 7\r\nmiljarder faller därför rätt ner i kommunernas\r\nkassakistor. Då slipper kommunerna att friställa\r\nsjukvårdspersonal. Då skulle Jerzy Einhorn kunna\r\ngå upp i talarstolen och för kristdemokraterna\r\nredovisa hur man har fått fram medel till den\r\nsjukvård som alla kristdemokrater egentligen vill\r\nvärna om.</pre><pre>Man måste faktiskt tänka sig att delvis återställa\r\nskatteuttaget. Skattereformen var ju\r\nunderfinansierad med 15 miljarder. Det säger\r\nt.o.m. Finansdepartementet. Med våra\r\nskatteförslag tar man in underfinansieringen och\r\nskaffar fram mer medel till sjukvården och\r\nkommunerna. Detta vore något för Harry Staaf att\r\nta upp på de interna mötena. För kampen internt!\r\nDå kan ni säkert så småningom ansluta er till vår\r\npolitik i denna fråga. Jag tror inte på mer än så.\r\nMen ni har anslutit er till grundprincipen. För några\r\når sedan var vi vänsterpartister de enda som drev\r\nkravet på sänkt grundavdrag. Sedan kommer ni en\r\nbit på väg. Det är dags att ta fler steg och få fram\r\nbättre rättvisa i skattesystemet.</pre><pre>Anf. 101  HARRY STAAF (kds):</pre><pre>Herr talman! Jag tackar Lars Bäckström för hans\r\ngoda råd.</pre><pre>Vi talar nu om skatteskärpningar till följd av\r\nslopade grundavdrag. Vi kan ta en inkomsttagare\r\nmed en årsinkomst på ca 200 000 kr som exempel.\r\nDet blir trots allt fråga om en ganska rejäl\r\nskatteskärpning. Lars Bäckström bör också\r\nsummera de egenavgifter som han mycket riktigt\r\nhar talat om tidigare i dag. Det är faktiskt, Lars\r\nBäckström, fråga om ganska avsevärda\r\nskatteskärpningar för dem som har en inkomst\r\nstrax över 200 000 kr. Jag tycker att vi skall arbeta\r\nförsiktigt med den här frågan. Om vi får i gång\r\nproduktionen ordentligt så får vi in mera skatter.\r\nJag har tidigare sagt till Lars Bäckström att det är\r\nen mycket bra metod med vilken man kan försöka\r\nfå mera pengar till äldreomsorg och sjukvård.</pre><pre>Anf. 102  Statsrådet BO LUNDGREN (m):</pre><pre>Herr talman! Lars Bäckströms skattehöjningar\r\nskulle leda till sämre tillväxt och därmed ökat\r\nunderskott. Lars Bäckström säger att när han höjer\r\nskatten med 7,5 miljarder kronor så minskar\r\nunderskottet. Senare sade han att genom att 7,5\r\nmiljarder kronor kommer in kan man ha ökade\r\nutgifter i kommunsektorn. Så hänger det inte\r\nsamman. I dag blir det underkänt, Lars Bäckström.</pre><pre>Anf. 103  LARS BÄCKSTRÖM (v):</pre><pre>Herr talman! Nej, det blir med beröm godkänt även\r\nom jag inte skall sträcka mig till med utmärkt\r\nberöm godkänt. Jag sade uttryckligen att man kan\r\ngöra endera. Antingen kan man satsa på\r\nsjukvården eller också kan man täcka\r\nunderskotten. Det är ett val man kan göra. Men\r\nman kan inte göra både--och samtidigt. Det är helt\r\nuteslutet.</pre><pre>Vi har talat om 15 miljarder i skattehöjningar. Det\r\när den summa som statsrådets departement säger\r\natt skattereformen är underfinansierad med. I\r\nriksdagen var man överens om att man skulle ha en\r\nfinansierad skattereform. Vi står fast vid det\r\nbeslutet. Det borde statsrådet också göra.</pre><pre>Ute i Europa talar man inte längre om\r\nofinansierade skattesänkningar. Jag hade förmånen\r\natt tillsammans med utskottet få besöka\r\nNederländerna nyligen. Där sade man att man\r\ngärna skulle vilja sänka sin marginalskatt från 60 %\r\ntill 50 %, men det hade man inte råd med. Man\r\nmåste finansiera en sådan sänkning. Det var en\r\nkristdemokrat som sade det. Han kanske är med i\r\nsamma international som statsrådets parti ingår i.\r\nDet är inte omöjligt. Så ansvarstagande kan man\r\nalltså vara t.o.m. i en EG-stat. Där är man inte litet\r\nallmänt lössläppt bara för att man tycker att det är\r\nså roligt att sänka skatter. På en årskonferens i\r\nÄlvsborg sade statsrådet att vi skall sänka skatterna\r\nom så bara för glädjen att sänka skatterna. Så sade\r\nstatsrådet enligt moderata tidningen.</pre><pre>En sådan inställning har jag inte råd med. Jag\r\ntycker att vi skall ta ansvar. Vi måste antingen satsa\r\npå vården eller minska underskotten. Båda\r\nåtgärderna är viktiga. Vi kanske kan använda 7,5\r\nmiljarder för det ena ändamålet och 7,5 miljarder\r\nför det andra. Så kan man lösa det problemet.</pre><pre>Anf. 104  Statsrådet BO LUNDGREN (m):</pre><pre>Herr talman! Lars Bäckström vill ha ett kollektivt\r\nsamhälle med så många beslut som möjligt, helst\r\nfattade av honom själv samtidigt som han ger sig\r\nsjälv betyg. Det tror jag är givet, och då blir det\r\nhöga skatter.</pre><pre>Jag tycker att det är glädjande att kunna sänka\r\nskatter. Det innebär nämligen att man kan öka\r\nenskilda människors frihet. Sedan måste man ta\r\nhänsyn till statsfinanserna. Jag skall inte förlänga\r\ndebatten, men det är inte så att de 15 miljarderna\r\ngenerellt är underfinansierade. Det kan vi utveckla\r\ni ett annat sammanhang. Sveriges stora problem är\r\ninte att vi har för låga skatter, trots att Lars\r\nBäckström tydligen tror det.</pre><pre>Anf. 105  LARS BÄCKSTRÖM (v):</pre><pre>Herr talman! Nej, jag tror inte att det är ett\r\nproblem att vi har för låga skatter. Däremot är det\r\nett problem att vi inte täcker våra utgifter. Då får\r\nman se till att göra det, och därför får man se till\r\natt man har de inkomster man behöver. Vi behöver\r\nspara för att få bort underskottet. Vi behöver också\r\nhöja några skatter. Vi behöver vidta båda dessa\r\nåtgärder.</pre><pre>Jag är en av de få politiker som talar sanning i\r\ndenna fråga. Vi behöver ekonomisk tillväxt, rejäla\r\nbesparingar och påtagliga skattehöjningar. Detta är\r\nden extrema motpunkten till populismen. Det är\r\ndet sanna budskapet.</pre><pre>Jag vill till stora delar ha ett kollektivt samhälle.\r\nOm vi har gemensam trygghet skapas frihet för\r\nindividen. Om vi har en bastrygghet och en\r\ninkomsttrygghet i våra socialförsäkringar kan jag få\r\ntrygghet för mig, min familj, mina anhöriga och\r\nmina vänner. Ett sådant samhälle skapar frihet. Det\r\nandra samhället skapar ofrihet och otrygghet. Nu är\r\nvi inne på en lång ideologisk debatt. Den skall vi\r\nföra. Statsrådet, se till att inte öka underskotten\r\ngenom fler skattesänkningar. Men det tänker\r\nstatsrådet göra. Underskotten skall öka på grund av\r\nofinansierade skattesänkningar.</pre><pre>Överläggningen var härmed avslutad.</pre><pre>(Beslut fattades efter 10 §.)</pre><pre>9 §  Uppskovsregler vid bostadsbyten m.m.</pre><pre>Föredrogs</pre><pre>skatteutskottets betänkande</pre><pre>1993/94:SkU11 Uppskovsregler vid bostadsbyten\r\nm.m. (prop. 1993/94:45).</pre><pre>Anf. 106  GUNNAR NILSSON (s):</pre><pre>Herr talman! I propositionen och betänkandet tar\r\nregeringen och utskottsmajoriteten ytterligare ett\r\nsteg i nedmonteringen av skattereformen och av\r\nprincipen om en likformig beskattning.</pre><pre>Den här gången gäller det reavinstbeskattningen\r\nvid försäljning av egna hem och bostadsrätter.\r\nFörslagen innebär dels ett återinförande av ett\r\nuppskovssystem för beskattning vid bostadsbyten,\r\ndels nya regler för reavinstbeskattningen.</pre><pre>I samband med införandet av ett nytt\r\nuppskovssystem slopas den nu gällande takregeln\r\nsom innebär att skatten begränsas till 9 respektive\r\n18 % av vederlaget vid försäljning av bostads- eller\r\nfritidsfastighet. I fortsättningen skall den\r\nskattepliktiga vinsten reduceras till 50 % av den\r\nkonventionellt beräknade vinsten. Vid förluster\r\nskall på motsvarande sätt endast 50 % av förlusten\r\nfå dras av.</pre><pre>För att man skall erhålla uppskov med\r\nbeskattningen krävs att den som säljer sin villa eller\r\nbostadsrätt köper en minst lika dyr villa eller\r\nbostadsrätt. Vid köp av en billigare bostad\r\nreduceras uppskovsbeloppet i motsvarande grad.</pre><pre>Skälen till förslagen sägs vara de inlåsningseffekter\r\noch den negativa inverkan på en önskad rörlighet\r\npå bostadsmarknaden som man anser att den\r\nnuvarande beskattningen leder till.</pre><pre>Frågan om reavinstbeskattningens\r\ninlåsningseffekter var föremål för en grundlig\r\nanalys i samband med skattereformen. Det var\r\nockså insikten om att en nominellt utformad\r\nreavinstskatt ger vissa oönskade effekter på\r\nrörligheten på bostadsmarknaden som leder fram\r\ntill att den nuvarande takregeln på 9 % infördes.\r\nVid en normal värdetillväxt och innehavsperiod ger\r\ndenna regel vanligtvis en förmånligare beskattning\r\njämfört med en direkt beskattning av vinsten.</pre><pre>Den utformningen av bostadsbeskattningen var\r\nriksdagens socialdemokrater och folkpartister\r\növerens om vid genomförandet av skattereformen.\r\nVi socialdemokrater anser alltjämt att de\r\nnuvarande reglerna är de som bäst förenar kravet\r\npå en likformig kapitalbeskattning med behovet att\r\nundvika inlåsningseffekter på bostadsmarknaden.</pre><pre>Det nuvarande systemet har bara fungerat i två år\r\noch på en bostadsmarknad som måste betecknas\r\nsom långt ifrån normal. Några effekter av den\r\nnuvarande beskattningen är därför svåra att utläsa\r\noch finns inte heller redovisade i propositionen.</pre><pre>Det finns i dag flera starkare faktorer än\r\nreavinstskatten som hindrar rörligheten på\r\nbostadsmarknaden. Arbetsmarknadsläget med\r\nmer än 600 000 människor utan ordinarie jobb och\r\nmed en fortsatt låg efterfrågan på arbetskraft ger i\r\ndagsläget ingen draghjälp till någon stor rörlighet.\r\nAtt villor och bostadsrätter utsatts för kraftiga\r\nprisfall som gör att innehavarna riskerar en förlust\r\nvid en försäljning är också en faktor som\r\ntillsammans med ett högt och osäkert ränteläge har\r\npåverkat bostadskonsumenternas beteende.\r\nRegeringens förslag löser inte heller problemet\r\nmed inlåsningseffekter på grund av beskattning\r\nutan skapar i stället nya låsningar och nya orättvisor\r\nmellan olika kategorier av bostadskonsumenter.\r\nUppskovet innebär bara att beskattningen är kvar\r\nmen skjuts på en obestämd framtid.</pre><pre>Systemet kommer att öka efterfrågan på dyrare\r\nersättningsbostäder som kommer att bli delvis\r\nskattefinansierade. Därmed kommer de\r\nförmodligen att stiga i pris. Detta kan också ge\r\nupphov till negativa regionalpolitiska effekter,\r\neftersom de skattemässigt gynnade dyrare\r\nbostäderna företrädesvis finns inom\r\nstorstadsområdena och på andra större orter.</pre><pre>Det kommer att upplevas orättvist av alla\r\nhyresgäster som av olika anledningar tvingas byta\r\nbostad och som inte kan finansiera den nya\r\nbostaden med en skattesubventionerad vinst från\r\nen tidigare bostad. Dessutom kommer förslaget att\r\nåterigen komplicera skattesystemet och försvåra\r\nskattekontrollen.</pre><pre>Herr talman! Det finns många skäl att avslå\r\nbetänkandets förslag. Att det ger en ofinansierad\r\nkostnad på drygt en miljard om året är ytterligare\r\nett. Jag vill därför yrka bifall till reservation 1.</pre><pre>I propositionen ges ingen analys över nuvarande\r\nsystems brister eller förtjänster. Vi beklagar det.\r\nÄven om vi anser att det i stort fungerar väl, så\r\nfinns det vissa situationer där en översyn kan vara\r\nmotiverad. Det kan vara vid beskattningen av låga\r\nvinster, där skatten ofta blir förhållandevis hög.\r\nDet kan gälla omflyttningar inom en och samma\r\nfastighet, som ofta sker av medicinska skäl eller på\r\ngrund av handikapp eller ålder.</pre><pre>Vi anser därför att regeringen snarast bör utreda\r\nmöjligheten att införa regler som löser situationen\r\ni de här beskrivna fallen.</pre><pre>Herr talman! Jag yrkar därför också bifall till\r\nreservation 3.</pre><pre>Anf. 107  PETER KLING (nyd):</pre><pre>Herr talman! Jag skall börja mitt anförande med att\r\nge regeringsföreträdarna beröm för ett bra\r\nbetänkande som läggs fram här nu. Det behandlar\r\nden s.k. flyttskatten. Vårt parti, Ny demokrati, har\r\nända sedan vi kom in i kammaren stridit för att man\r\nskall ha uppskovsregler.</pre><pre>Dock är det en liten sak som vi vänder oss emot. Vi\r\nvill ha kvar 9-procentsregeln fram till 1999. Vi\r\nmenar att långtidsboende människor i enskilda fall\r\ntyvärr kan få högre skatt med de nya\r\nbeskattningsreglerna. Detta drabbar framför allt\r\nmänniskor som bott 20--30 år i sina villor när de\r\nsäljer dem. De kan i vissa fall få högre beskattning,\r\ntrots att skattesatsen sänks enligt betänkandet.</pre><pre>Vi har därför reserverat oss för att 9-procentsregeln\r\nskall vara kvar till utgången av 1999, inte som\r\nregeringsföreträdarna säger till mitten av 1994.</pre><pre>Varför tycker Ny demokrati att uppskovsregeln är\r\nså bra? Skatten har faktiskt inlåsningseffekter. Vi\r\ntycker att det egentligen inte borde förekomma\r\nnågon reavinstbeskattning på bostad över huvud\r\ntaget. Från Ny demokratis håll vill vi på sikt se\r\nflyttskatten avskaffad helt, givetvis när ekonomin\r\nså tillåter.</pre><pre>Därmed, herr talman, vill jag yrka bifall till\r\nreservationerna 2 och 4.</pre><pre>Anf. 108  GUNNAR NILSSON (s) replik:</pre><pre>Herr talman! Jag vill bara erinra om det arbete som\r\nföregick skattereformen, där man gjorde en\r\nnoggrann analys av de s.k. inlåsningsaeffekterna\r\noch kom fram till takregeln just som alternativ till\r\nuppskovsreglerna, alltså inte som ett komplement.\r\nTakreglerna är väl avvägda alternativ till\r\nuppskovsreglerna. Man kan inte dra alltför\r\nlångtgående slutsatser, men det är inte dessa regler\r\nsom är det stora problemet på bostadsmarknaden i\r\ndag.</pre><pre>Anf. 109  LARS BÄCKSTRÖM (v):</pre><pre>Herr talman! När det gäller detta betänkande är\r\nVästerpartiet och Socialdemokraterna fullständigt\r\neniga. Det gäller också till stora delar de\r\nkommande ärendena. Det bådar gott för nästa\r\nhöst, som vi hoppas mycket på.</pre><pre>En liten kommentar dock till kärnfrågan. I\r\nsamband med skattereformen, som vi gärna skall\r\nlåta gå som en röd tråd genom dagens debatt, var\r\ndet viktigt att finansiera skattesänkningarna. Det\r\nansåg de flesta, utom möjligtvis Moderata\r\nsamlingspartiet. Då fick man införa många nya\r\nskatter. Man fick fatta en del obehagliga beslut.</pre><pre>De flesta skatter medför att det händer någonting.\r\nMånga skatter har en negativ verkan på sitt\r\nskatteobjekt, det är alldeles klart. Man får ta\r\nolägenheterna därför att man måste ha inkomster\r\ntill sina utgifter. Jag förnekar inte att de nuvarande\r\nskattereglerna har negativa effekter.</pre><pre>Man kan ju som föregående talare från Ny\r\ndemokrati säga att detta är en jättebra proposition,\r\nför nu försvinner olägenheterna. Självklart har alla\r\nskattesänkningar några fördelar med sig, i vart fall\r\nför dem som brukar betala de aktuella skatterna.\r\nVisst finns det fördelar, och visst kan man vara glad\r\növer att olägenheter försvinner -- om man har\r\nspenderbyxor och ymnighetshorn, om man inte\r\nbehöver bry sig om morgondagen och\r\nstatsfinanserna. Då kan man alltid vara glad över\r\nalla skattesänkningar.</pre><pre>Så sade den nydemokratiske talaren: Vi skall gå\r\nvidare, när statsfinanserna så tillåter.</pre><pre>Tidigare i dag talade en annan nydemokrat, Bert\r\nKarlsson, om de förskräckliga underskotten som\r\nvar så jättelika. När skall då statsfinanserna tillåta?\r\nKanske när underskotten bara är 199 miljarder om\r\nåret? Då kan man sänka ännu några skatter! Just nu\r\nnär det är 240 så orkar man bara med en\r\nskattesänkning på en och en halv miljard här och\r\nnågra miljarder där.</pre><pre>Det är därför, herr talman, som vi och\r\nSocialdemokraterna är överens i den här frågan. Vi\r\nhar ett system som varit i kraft ganska kort tid och\r\nsom har sina olägenheter. Vänsterpartiet kan tänka\r\nsig förändringar av det här systemet, men först när\r\nman finansierar förändringarna. Till dess får vi leva\r\nmed några olägenheter, så är det.</pre><pre>Den s.k. takregeln är egentligen en golvregel -- det\r\nkan aldrig bli mindre i skatt än det s.k. taket.</pre><pre>Men till dess vi kan finansiera förändringen får vi\r\nleva med olägenheterna, men -- säger\r\nSocialdemokraterna och Västerpartiet samfällt -- vi\r\nkan tänka oss vissa justeringar i vissa fall där det är\r\nsärskilt svåra olägenheter. Det har vi också angett i\r\nvår motion. I den socialdemokratiska reservationen\r\nstår det att vi vill mjuka upp systemet, men inte till\r\nvilka statsfinansiella konsekvenser som helst.</pre><pre>Därför, herr talman, ställer vi från Vänsterpartiet\r\noss bakom den socialdemokratiska reservationen.\r\nDärigenom ställer vi oss också bakom vår egen\r\nmotion.</pre><pre>Anf. 110  PETER KLING (nyd) replik:</pre><pre>Herr talman! Till Lars Bäckström vill jag bara säga\r\nen sak: Skillnaden mellan Västerpartiet och Ny\r\ndemokrati är att vi också vill spara i budgeten. Vi\r\nvill spara kraftigt och skära ned i statens finanser.\r\nSamtidigt vill vi också sänka skatterna med en del\r\nav dessa medel.</pre><pre>Vänsterpartiets politik är att höja skatterna och\r\nsedan sänka vissa skatter. Det kallas skatteväxling\r\noch är modellen enligt vänsterns sätt att se. Vi kan\r\ninte gå med på en sådan.</pre><pre>Vi säger som det är. Bert Karlsson sade förut i\r\ntalarstolen att vi har ett stort budgetunderskott och\r\ndet måste vi göra någonting åt. Det parti som har\r\ndet största besparingsprogrammet är faktiskt Ny\r\ndemokrati.</pre><pre>Men vi vill skära i sådant som ingen annan vill i\r\ndenna kammare. Vi vill omarbeta flyktingpolitiken\r\noch göra stora nedskärningar på kostnaderna för\r\nden. Vi vill omarbeta biståndspolitiken och göra\r\nstora nedskärningar även där. Vi vill minska\r\npartistöd, organisationsstöd och sådant, liksom i\r\ndet politiska träsket, med flera miljarder\r\nytterligare. Vi vill ha en helt ny familjepolitik som\r\nger föräldrarna möjlighet att kunna välja själva,\r\nmed ordentliga vårdnadsbidrag och inga fjuttiga\r\n2 000 kr som regeringen har sagt.</pre><pre>På detta skulle vi spara mellan 40 och 50 miljarder,\r\nLars Bäckström. Av dem vill vi ta ett visst belopp\r\natt sänka skatterna med, samtidigt som vi alltså gör\r\nbesparingar. Där är skillnaden mellan\r\nnydemokratisk politik och vänsterpolitik.</pre><pre>Anf. 111  LARS BÄCKSTRÖM (v) replik:</pre><pre>Herr talman! Nydemokraten Peter Kling uppfattar\r\nsäkert skillnaden så. Det kan jag inte bestrida. Men\r\njag uppfattar en annan skillnad. Jag ägnar stor tid\r\nåt att finna fram sätt att spara på offentliga utgifter.\r\nJag har inom mitt eget parti och i kammaren\r\npläderat för att vi måste få ned\r\nbostadssubventionerna. Socialförsäkringen måste\r\nbli billigare och mer fördelningspolitiskt effektiv.\r\nVi bygger debatten på att vi talar sanning. Då är\r\ninte skillnaden där Peter Kling sade att den var.</pre><pre>Peter Kling kan säga att jag ljuger. Det blir svårt för\r\nmig att bestrida. Men, herr talman, jag vill att vi\r\nskall spara i de offentliga utgifterna. Jag vill också\r\natt vi skall höja skatter för att täcka underskotten,\r\noch jag vill ha tillväxt. Jag ifrågasätter realismen,\r\nPeter Kling, i de flesta av Ny demokratis\r\nsparförslag.</pre><pre>Anf. 112  PETER KLING (nyd) replik:</pre><pre>Herr talman! Ja, man kan ifrågasätta realismen i\r\nvåra sparförslag. Men svenska folket är säkert\r\nmedvetet om att det inom dessa områden finns\r\nstora belopp som kan sparas in. Jag förstår inte\r\nriktigt vad ett litet parti och ett större parti gör i\r\ndenna kammare: Ni vill höja skatterna.\r\nInternational Monetary fund, IMF, varnar Sverige\r\nför att höja skatterna. Likväl finns det företrädare\r\ni denna kammare som vill höja skatterna.</pre><pre>Anf. 113  LARS BÄCKSTRÖM (v) replik:</pre><pre>Herr talman! Det är ungefär lika klokt som att säga\r\natt det finns människor som vill betala sina\r\nräkningar. Nej, jag grips inte av någon oerhört stor\r\nlust att betala mina räkningar, men jag gör det. Man\r\nfår betala för sina utgifter. Håller man sig med\r\nstörre utgifter än inkomster, måste man förbättra\r\nsina inkomster och även dra ned på utgifterna. Det\r\ninnebär att höja några skatter, spara och få fart på\r\ntillväxten med hjälp av fler arbetade timmar. Så blir\r\ndet balans i det hela.</pre><pre>Internationella valutafondens råd är nog bra för\r\ndem som tror på Internationella valutafonden. Jag\r\ntror på att vi skall göra självständiga bedömningar\r\ni det här landet.</pre><pre>40--50 miljarder under ett budgetår -- så ineffektivt\r\när inte Sverige. Det är litet svårare än så. Det är\r\nsom det sades i går, dvs. om man säger sådant vid\r\nett torgmöte kanske några blir glada och skrattar.\r\nMen sedan när de kommer hem inser de att\r\npolitiken är mycket svårare än att det går att spara\r\nin 50 miljarder kvickt och gesvint på ett år. Det\r\nhåller bara för torgmöten.</pre><pre>Anf. 114  HARRY STAAF (kds) replik:</pre><pre>Herr talman! Först ber jag att få yrka bifall till\r\nhemställan i betänkandet och avslag på\r\nreservationerna.</pre><pre>Sedan regeringsskiftet har det förekommit en\r\nomfattande pressdebatt i fråga om flyttskatter och\r\nskattens effekter. Jag har upplevt att debatten har\r\nhaft sin grund i borttagandet av möjligheten till\r\nuppskov av sådan beskattning i samband med\r\nskattereformen.</pre><pre>Det har ställts krav från en del håll på att skatten\r\nskall avskaffas helt. På annat håll har man förordat\r\nen lösning där det åter skall bli möjligt att få\r\nuppskov på skatten vid bostadsbyten.</pre><pre>Jag tycker principiellt att det skall vara en\r\nbeskattning av kapital som är bundet i bostäder för\r\natt få rättvisa jämfört med beskattning av\r\navkastning på bankmedel. Denna beskattning kan\r\nju naturligtvis ske i form av ett årligt uttag. Men den\r\nkan också ske i form av en årlig beskattning eller en\r\nbeskattning på värdeökningen vid en försäljning av\r\nbostaden.</pre><pre>Om jag har uppfattat Vänsterns motion rätt\r\nförordas en balansförskjutning med högre uttag vid\r\nförsäljningen. Jag är något oklar över om det\r\ninnebär en sänkning av den årliga beskattningen\r\neller att tillföra staten mer pengar genom ett högre\r\nuttag. Jag tycker att det är problematiskt att gå in\r\npå en sådan modell. Den nuvarande\r\nreavinstbeskattningen är faktiskt något för hård.\r\nEn del flyttar ofta, ibland utan egen förskyllan.\r\nFinns det inte uppskovsmöjligheter när man flyttar\r\nofta och reavinsten måste tas ut, kan detta i\r\npraktiken innebära mycket höga årliga\r\ndriftskostnader.</pre><pre>Peter Kling var nöjd med propositionen och\r\nbetänkandet frånsett på en punkt. Det gäller att\r\nhan vill behålla takregeln, 9 %, fram till 1999. Jag\r\nvill erinra om vad som står i betänkandet på s. 33.</pre><pre>Förutom den beskattning som nu förordas finns det\r\nen takregel. Vidare finns det en beskattning som\r\ngäller sedan tidigare och som skall kunna vara kvar\r\ntill 1999. Det innebär tre olika\r\nbeskattningsmetoder som löper parallellt med\r\nvarandra -- enligt detta förslag fram till\r\nhalvårsskiftet 1994. Detta innebär, självfallet,\r\npraktiska och administrativa svårigheter. Det blir\r\nbesvärligt att förlänga detta. Det är därför bra att\r\ninte ha för många regler för att få en enkelhet för\r\ndeklaranterna.</pre><pre>Jag tycker för min del att regeringen i propositionen\r\nhar funnit en väl avvägd lösning i nuvarande\r\nekonomiska läge med möjlighet till uppskov av\r\nbeskattning vid försäljningsvinster vid\r\nbostadsbyten. De uppskovsregler som nu föreslås\r\nhar inte bedömts vara förenliga med takregeln som\r\ni dag begränsar skatteuttaget till 9 % av\r\nförsäljningssumman. Eftersom det inte går att ha\r\nkvar takregeln är det tvunget att lindra\r\nbeskattningen. Den förändras på så sätt att den\r\nskattepliktiga vinsten kommer att utgöra 50 % av\r\nden konventionellt beräknade vinsten. Det är inte\r\nbara fråga om beskattning av den reala\r\nvärdeökningen, utan det är också fråga om\r\nbeskattning av inflation.</pre><pre>Herr talman! Jag vill slutligen understryka ett par\r\npunkter i betänkandet. Där framgår att Lagrådet\r\nanför att den av regeringen föreslagna lösningen är\r\nen väl genomarbetad lösning av en komplicerad\r\nskattefråga. Lagrådet har positiva omdömen om\r\nden tekniska utformningen. Vidare säger utskottet\r\npå s. 34 i betänkandet: ''Vad gäller tanken att helt\r\nslopa reavinstbeskattningen av bostäder delar\r\nutskottet regeringens uppfattning att en sådan\r\nordning av rättviseskäl och av statsfinansiella skäl\r\ninte är lämplig.''</pre><pre>Herr talman! Då kommer jag in på en del av Lars\r\nBäckströms påståenden. Det är ju riktigt att\r\nreformen inte har någon direkt finansiering. Det\r\nhar funnits ett tryck på att genomföra denna reform\r\nsedan länge. Regeringen har dröjt. Men i dagsläget\r\nkan vi se ett behov av en ökad rörlighet på\r\nbostadsmarknaden för att kunna minska\r\nomfattningen på de arbetsmarknadspolitiska\r\nåtgärderna. Det kostar också pengar.</pre><pre>Kan vi få en större rörlighet på bostadsmarknaden,\r\ntorde det innebära att vi kan få igen en del. Hur\r\nmycket är svårt att bedöma.</pre><pre>Anf. 115  PETER KLING (nyd) replik:</pre><pre>Herr talman! Harry Staaf nämnde tidigare att man\r\ninte skall ha för krångliga regler. Det kan jag\r\nvisserligen hålla med om. Men jag skulle vilja se\r\nHarry Staaf säga till pensionärerna som har bott i\r\nsina villor en längre tid att de skall få högre skatt\r\nnär de säljer sina hus. Skall man då säga till dem att\r\ndet är så krångligt för dem att de faktiskt får\r\nacceptera den här skattehöjningen? Nej, jag tycker\r\ninte det. Jag tycker man skall sätta personerna i det\r\nfrämsta rummet, före en regel som kanske är litet\r\nkrånglig. Vi hävdar att vi skall behålla takregeln, 9-\r\nprocentsregeln, fram till övergången 1999.</pre><pre>Anf. 116  HARRY STAAF (kds) replik:</pre><pre>Herr talman! Jag vill uppmana Peter Kling att titta\r\nlängst ner på s. 32 i betänkandet. Där står det om\r\nden övergångsregel som gäller under tiden från den\r\n1 januari 1991 till den 1 december 1999.</pre><pre>Den här regeln är vid långvariga fastighetsinnehav\r\noftast mer förmånlig än den takregel som Peter\r\nKling talar om. De pensionärer som försäljer hus\r\nhar sannolikt haft ett fastighetsinnehav. De\r\nkommer i åtnjutande av den här regeln. Det är nog\r\ninga större bekymmer, jag kan nog se de här\r\npensionärerna i ögonen.</pre><pre>Anf. 117  PETER KLING (nyd) replik:</pre><pre>Herr talman! Det är riktigt, som Harry Staaf säger,\r\natt det finns en övergångsregel som gäller fram till\r\n1999. Men jag vill också ha 9-procentsregeln\r\nparallellt med denna, för att det skall slå fullt ut, för\r\natt man inte skall få några skattehöjningar.</pre><pre>Anf. 118  HARRY STAAF (kds) replik:</pre><pre>Herr talman! När jag var ung tyckte jag att man\r\nkunde ha många och krångliga regler. Jag kanske\r\nvar bättre möblerad i huvudet då, så att jag kunde\r\nha överblick över dem.</pre><pre>Ju äldre jag har blivit, desto mer uppskattar jag\r\nenkelheten. Jag har kommit underfund med att\r\nenkelhet faktiskt är en bra regel också när det gäller\r\natt skapa rättvisa. Alla människor förstår inte\r\nkrångliga regler, och de som inte förstår reglerna\r\nkommer inte i åtnjutande av dem. Vi går in för\r\nenkla regler, och då får vi också ett bra och rättvist\r\nsamhälle.</pre><pre>Anf. 119  GUNNAR NILSSON (s):</pre><pre>Herr talman! Jag håller med Harry Staaf om att det\r\nhar varit en livlig debatt om flyttskatten. Man kan\r\nnästan tala om en kampanj. Det gäller också att\r\nkunna stå emot kampanjer. Jag vill påminna om de\r\ndiskussioner som vi hade kring skattereformen, då\r\n9-procentsregeln bedömdes som en väl avvägd\r\nkompromiss mellan kravet på en likformig\r\nkapitalbeskattning och de inlåsningseffekter som\r\nen reavinstbeskattning har på bostäder.</pre><pre>Vi säger också att vi är beredda att utreda en del av\r\neffekterna av äldre människors flyttning, låga\r\nrealisationsvinster, osv. Men vi är inte beredda att\r\ngöra en omläggning som kostar 1 miljard om året,\r\nsom gör budgethålet 1 miljard större och som\r\nskapar nya orättvisor på bostadsmarknaden.</pre><pre>Anf. 120  HARRY STAAF (kds) replik:</pre><pre>Herr talman! Jag delar Gunnar Nilssons\r\nuppfattning om att man skall stå emot kampanjer\r\nnär man har en bra grund att stå på. Men man skall\r\nockså lyssna på den debatt som förs. Om man\r\nfinner att det finns fog för att ändra saker och ting\r\nutifrån den debatt som förs, skall man också vidta\r\nåtgärder. Jag tror att det är riktigt att göra det nu.</pre><pre>Eftersom också Gunnar Nilsson och hans parti vill\r\nändra på vissa saker, anser jag att de egentligen\r\nockså finner det motiverat att göra ändringar och\r\natt de erkänner att de har begått vissa fel. Eftersom\r\ndet har gått så kort tid, ville de samtidigt inte riktigt\r\nerkänna det, och därför säger de nu: ''Låt oss\r\nutreda saken.'' Det enklaste är faktiskt att gå med\r\npå det förslag som nu finns.</pre><pre>Det finns andra saker som man också kan\r\nundersöka. Under 80-talet var inflationen kraftig.\r\nNu kan vi räkna med en lägre inflation, om vi lyckas\r\nmed regeringens politik. Det är också ett motiv för\r\natt genomföra den här förändringen.</pre><pre>Anf. 121  GUNNAR NILSSON (s) replik:</pre><pre>Herr talman! Det är riktigt att man skall ha en bra\r\ngrund att stå på. Skattereformen är en\r\nutomordentligt bra grund att stå på i det här fallet.\r\nJag tror inte att ens Harry Staaf kan hävda att\r\nrealisationsvinstbeskattningen är det stora\r\nproblemet på bostadsmarknaden i dag. Problemet\r\när i stället den stora osäkerhet som råder när det\r\ngäller kostnadsutvecklingen på bostadsområdet, på\r\ngrund av den icke-politik som regeringen har fört\r\npå bostadsområdet.</pre><pre>När det gäller inlåsningseffekterna har vi haft\r\nfallande priser på både villor och bostadsrätter det\r\nsista året. Människor har snarare gjort\r\nrealisationsförluster än realisationsvinster. Det här\r\nförslaget innebär en försämring för alla dem som i\r\ndet här kärva läget har gjort realisationsförluster.</pre><pre>Som jag tidigare sade var takregeln en väl avvägd\r\nkompromiss mellan de krav som ställts på\r\nlikformighet och rättvisa och de eventuellt negativa\r\neffekter som de innebär. Men den är definitivt inte\r\ndet stora problemet i dag. Så låt oss hålla fast vid\r\nskattereformen.</pre><pre>I det här sammanhanget är jag faktiskt oerhört\r\nbesviken på folkpartisterna, som släpper det ena\r\nförslaget efter det andra och flyr vind för våg.</pre><pre>Anf. 122  HARRY STAAF (kds) replik:</pre><pre>Herr talman! Jag beklagar, men jag hörde faktiskt\r\ninte vad Gunnar Nilsson sade.</pre><pre>Anf. 123  LARS BÄCKSTRÖM (v):</pre><pre>Herr talman! Jag vill bara göra en kort anmärkning.\r\nHarry Staaf sade till mig att det här visserligen inte\r\när finansierat men att folk kanske kommer att flytta\r\nlitet mer, då får fler arbete och då blir det\r\nfinansierat. Det var väl ändå en förlöpning, Harry\r\nStaaf? Hur kan han ens antyda att arbetslösheten\r\nskulle bero på att folk inte gitte flytta eller har råd\r\natt flytta? Man kan inte få jobb just nu genom att\r\nflytta runt, Harry Staaf. Inte ens den metoden\r\nfungerar såsom det ser ut. Arbetslösheten är inte\r\nriktigt jämntjock, men den är stor överallt. Det är\r\nilla eller ännu värre, men det är bara så det skiljer\r\nsig.</pre><pre>Att finna finansiering för 1,5 miljarder är ett\r\nproblem, Harry Staaf. Det förvånar mig att inte\r\nHarry Staaf som företrädare för regeringssidan\r\nsade att man hade finansierat det i budgeten genom\r\nbudgetreserveringar. Det är ju den originella metod\r\nman tillämpar i det fall vi skall diskutera härnäst, så\r\nvarför inte göra det i alla? Varför inte säga att ni har\r\nreserverat det här, i den förlustbudget som ni redan\r\nhar, med ännu mer förluster? Ni gjorde inte det den\r\nhär gången, och om ni inte använder den metoden\r\nså har ni ingen finansiering alls. Det visar hur\r\neländigt ställt det är när ni driver skattesänkningar.\r\nNi har inga eller fiktiva reserveringar i budgeten.</pre><pre>Men, Harry Staaf, en miljard här, några miljarder\r\ndär, några miljarder en annan vecka. Det är tur att\r\nvi snart har juluppehåll så att ni inte kan lova\r\nsänkningar med någon miljard. Men det är så ni har\r\nbyggt upp de här underskotten, genom att säga att\r\ndet ordnar sig så småningom, med tillväxt. Men det\r\ngör inte det. Inte ens med tillväxt kommer det att\r\ngå, inte ens med 3 % tillväxt om året.</pre><pre>Därför har vi inte råd.</pre><pre>Jag är så pass ärlig att jag erkänner att det finns\r\nsvagheter i nuvarande system. Jag är så pass ärlig\r\natt jag säger till de människor som drabbas av dessa\r\nproblem att vi måste se till helheten och att vi skall\r\nlösa de allra akutaste fallen -- äldre och\r\nhandikappade. Den ståndpunkten hade även flera\r\nborgerliga i utredningen, bl.a. centerpartisterna.\r\nDå sade man att man skulle gå på den lösningen,\r\nmen den har man sprungit ifrån. Folkpartiet var för\r\nden lösningen, men nu springer man ifrån det vi var\r\növerens om.</pre><pre>Det är litet absurt att jag och Harry Staaf, som inte\r\nvar överens om skattereformen, får försvara\r\nreformens finansiering, medan våra vänner\r\nspringer ifrån den. Jag, som en gång stod längst\r\nifrån skattereformen, står nu närmare den än\r\nCentern och Folkpartiet. Det är något märkligt.\r\nKristdemokraterna var inte med då, men ni stödjer\r\ni varje fall inte längre principerna om att finansiera\r\nskattesänkningar.</pre><pre>Anf. 124  HARRY STAAF (kds):</pre><pre>Herr talman! Jag menade inte att det skulle ge så\r\nmycket arbeten. Men jag vill uppmärksamma Lars\r\nBäckström på att om folk började flytta våldsamt\r\nhär i landet, skulle i alla fall flyttfirmorna få arbete\r\noch kunna nyanställa människor.</pre><pre>Jag skall upprepa vad jag sade: Vi kan nu räkna\r\nmed en viss förändring på arbetsmarknaden. Det\r\nhar varit en viss uppgång i ekonomin, och exporten\r\nökar. På grund av att kronan har skrivits ner har vi\r\nmöjlighet att sälja mer. Om vi kan utnyttja det fullt\r\nut, innebär det, Lars Bäckström, att vi kan skapa en\r\nökad rörlighet på bostadsmarknaden. Det är i det\r\nperspektivet som vi skall se reglerna för uppskov av\r\nden s.k. flyttskatten. Då, Lars Bäckström, kan vi\r\nockså räkna med minskade utgifter på det\r\narbetsmarknadspolitiska området. Där kan vi tjäna\r\nin några kronor till den här finansieringen.</pre><pre>Den summa som Lars Bäckström nämnde, 1,4\r\nmiljarder, gäller först efter några år då vi hoppas ha\r\nbättre finanser. Den omedelbara ekonomiska\r\neffekten blir ungefär 1 miljard.</pre><pre>Anf. 125  LARS BÄCKSTRÖM (v):</pre><pre>Herr talman! Fortsätter man från regeringssidan\r\nmed ofinansierade skattesänkningar, är jag säker\r\npå att det blir en flyttfirma som får jobb, och det är\r\nden flyttfirma som flyttar ut er ur Rosenbad.</pre><pre>Anf. 126  HARRY STAAF (kds):</pre><pre>Herr talman! Det genererar kanske inte så mycket\r\njobb. För övrigt är jag nästan övertygad om att om\r\nvi informerar ordentligt om de åtgärder som\r\nregeringen vidtagit och kommer att vidta, får Lars\r\nBäckström inte se den flyttningen.</pre><pre>Överläggningen var härmed avslutad.</pre><pre>(Beslut fattades efter 10 §.)</pre><pre>10 §  Ändringar i 19 § kommunalskattelagen</pre><pre>Föredrogs</pre><pre>skatteutskottets betänkande</pre><pre>1993/94:SkU12 Ändringar i 19 §\r\nkommunalskattelagen (prop. 1993/94:159, 174 och\r\n90).</pre><pre>Tredje vice talmannen konstaterade att ingen talare\r\nvar anmäld.</pre><pre>Beslut</pre><pre>SkU10 Översyn av tjänsteinkomstbeskattningen</pre><pre>Mom. 1 (grundavdrag, skatteskala)</pre><pre>1. utskottet</pre><pre>2. res. 1 i motsvarande del (s)</pre><pre>3. men. i motsvarande del (v)</pre><pre>Förberedande votering:</pre><pre>127 för res. 1</pre><pre>11 för men.</pre><pre>174 avstod</pre><pre>37 frånvarande</pre><pre>Kammaren biträdde res. 1.</pre><pre>Huvudvotering:</pre><pre>175 för utskottet</pre><pre>126 för res. 1</pre><pre>11 avstod</pre><pre>37 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>73 m, 28 fp, 27 c, 24 kds, 23 nyd</pre><pre>För res. 1:</pre><pre>126 s</pre><pre>Avstod:</pre><pre>10 v, 1 -</pre><pre>Frånvarande:</pre><pre>12 s, 7 m, 5 fp, 4 c, 2 kds, 4 v, 3 -</pre><pre>Mom. 4 (reseförmåner)</pre><pre>1. utskottet</pre><pre>2. res. 3 (m, fp, c, kds)</pre><pre>Votering:</pre><pre>166 för utskottet</pre><pre>147 för res. 3</pre><pre>36 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>126 s, 1 m, 2 fp, 1 c, 2 kds, 23 nyd, 10 v, 1 -</pre><pre>För res. 3:</pre><pre>1 s, 72 m, 26 fp, 26 c, 22 kds</pre><pre>Frånvarande:</pre><pre>11 s, 7 m, 5 fp, 4 c, 2 kds, 4 v, 3 -</pre><pre>Mom. 6 (lunchförmåner)</pre><pre>1. utskottet</pre><pre>2. res. 4 (nyd)</pre><pre>Votering:</pre><pre>284 för utskottet</pre><pre>24 för res. 4</pre><pre>4 avstod</pre><pre>37 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>127 s, 72 m, 28 fp, 26 c, 24 kds, 6 v, 1 -</pre><pre>För res. 4:</pre><pre>23 nyd, 1 v</pre><pre>Avstod:</pre><pre>1 c, 3 v</pre><pre>Frånvarande:</pre><pre>11 s, 8 m, 5 fp, 4 c, 2 kds, 4 v, 3 -</pre><pre>SkU11 Uppskovsregler vid bostadsbyten m.m.</pre><pre>Mom. 1 (införande av ett nytt uppskovssystem\r\nm.m.)</pre><pre>1. utskottet</pre><pre>2. res. 1 (s)</pre><pre>3. res. 2 (nyd)</pre><pre>Förberedande votering:</pre><pre>139 för res. 1</pre><pre>23 för res. 2</pre><pre>150 avstod</pre><pre>37 frånvarande</pre><pre>Kammaren biträdde res. 1</pre><pre>Huvudvotering:</pre><pre>154 för utskottet</pre><pre>136 för res. 1</pre><pre>22 avstod</pre><pre>37 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>1 s, 71 m, 28 fp, 28 c, 24 kds, 2 nyd</pre><pre>För res. 1:</pre><pre>125 s, 10 v, 1 -</pre><pre>Avstod:</pre><pre>1 m, 21 nyd</pre><pre>Frånvarande:</pre><pre>12 s, 8 m, 5 fp, 3 c, 2 kds, 4 v, 3 -</pre><pre>Mom. 2 (utredning om reavinstbeskattningen\r\nm.m.)</pre><pre>1. utskottet</pre><pre>2. res. 3 (s)</pre><pre>3. res. 4 (nyd)</pre><pre>Förberedande votering:</pre><pre>139 för res. 3</pre><pre>23 för res. 4</pre><pre>152 avstod</pre><pre>35 frånvarande</pre><pre>Kammaren biträdde res. 3</pre><pre>Huvudvotering:</pre><pre>154 för utskottet</pre><pre>139 för res. 3</pre><pre>22 avstod</pre><pre>34 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>73 m, 28 fp, 28 c, 24 kds, 1 nyd</pre><pre>För res. 3:</pre><pre>127 s, 11 v, 1 -</pre><pre>Avstod:</pre><pre>22 nyd</pre><pre>Frånvarande:</pre><pre>11 s, 7 m, 5 fp, 3 c, 2 kds, 3 v, 3 -</pre><pre>Övriga moment</pre><pre>Kammaren biföll utskottets hemställan.</pre><pre>SKU12 Ändringar i 19 § kommunalskattelagen</pre><pre>Kammaren biföll utskottets hemställan.</pre><pre>11 §  Ändringar i företagsbeskattningen</pre><pre>Föredrogs</pre><pre>skatteutskottets betänkande</pre><pre>1993/94:SkU15 Ändringar i företagsbeskattningen\r\n(prop. 1993/94:5 delvis).</pre><pre>Anf. 127  LARS HEDFORS (s):</pre><pre>Herr talman! Det har varit full storm i\r\nmassmedierna under senare tid. Det har framför\r\nallt handlat om s.k. fallskärmar och några fackliga\r\nledare som har varit med om att bevilja sådana\r\nfallskärmar. Men när nu regeringen genom kraftiga\r\nskattesänkningar när det gäller utdelningar och\r\naktievinster delar ut ett stort antal miljarder till\r\nlandets aktieägare är det förvånansvärt tyst om\r\ndetta i tidningar, radio och TV.</pre><pre>Det rör sig om åtskilliga aktieägare som utan minsta\r\narbetsprestation nu kan tillgodogöra sig flera tiotals\r\nmiljoner kronor. I den borgerliga regeringskretsen\r\nfinns det enskilda individer som på det här sättet,\r\nenligt beräkningar som bl.a. har gjorts i LO-\r\ntidningen, kan tjäna upp till 7 miljoner kronor. Om\r\nallt detta sägs det inte särskilt mycket.</pre><pre>Var är de massmediala kampanjerna? undrar säkert\r\nvän av ordning. Var är den folkliga vreden? har\r\nman kanske tills nu haft anledning att fråga sig. Var\r\nhåller journalisterna hus? Här behöver man ju inte\r\nens en gång gräva, utan det är bara att läsa innantill\r\ni proposition och utskottsbetänkande så framträder\r\norättvisorna i all sin nakna råhet.</pre><pre>Visst finns det en folklig vrede, fullt i klass med den\r\nsom drabbade de hutlösa fallskärmsavtalen. Om\r\ninte annat framgick det med all önskvärd tydlighet\r\nunder gårdagens jättelika demonstration mot\r\nregeringens politik. Alltså: Medan all\r\nuppmärksamhet har riktats mot fallskärmar och\r\njakten på fackliga förtroendemän, har regeringen\r\nrelativt ostört kunna genomföra sitt systemskifte\r\nsom nu kulminerar med ytterligare\r\nskattesänkningar för aktieägarna.</pre><pre>Tidigare har det i stor utsträckning handlat om\r\nskattehöjningar på vanligt hederligt arbete som\r\nsärskilt hårt har drabbat främst låginkomsttagarna.\r\nDet har också handlat om en social avrustning som\r\nsaknar motstycke i Sveriges historia.</pre><pre>Vi är nu med stormsteg på väg in i det nya\r\nklassamhället, där allt fler obönhörligen dras ner\r\nmot fattigdomsstrecket, medan ett antal aktieägare\r\nblir alltmer förmögna. Då kommer, tro mig, den\r\nfolkliga vreden att märkas. Då får vi ett hårt och\r\npolariserat samhälle som inte är bra för någon\r\nmänniska, inte ens för de allra mest förmögna.</pre><pre>Ändå hävdar regeringens företrädare envetet och\r\neftertryckligt att förslagen i föreliggande\r\nproposition om en halvering av skatten på\r\naktievinster och ett avskaffande av\r\nutdelningsskatten är rättvisa. Deras något krystade\r\nförklaring är att de här förslagen skulle skapa nya\r\narbeten i Sverige och att den största orättvisan är\r\natt folk går utan arbete.</pre><pre>Det är ganska lätt att instämma i det senare\r\npåståendet. Däremot finns det inte mycket som\r\ntyder på att regeringens förslag verkligen skulle\r\nskapa några nya jobb. Tvärtom, det finns en viss\r\nrisk för att det blir färre jobb med regeringens\r\nförslag. Detta är inte något som jag själv har hittat\r\npå, utan det är resultatet av ingående beräkningar\r\noch analyser av landets främsta expertis på\r\nföretagsbeskattningens område. Från det hållet har\r\nman visat att reformen som helhet sänker\r\nföretagens kapitalkostnader med 1--2 % och att det\r\nskulle ge en långsiktig investeringsuppgång på\r\nfuttiga 0,3--0,6 %, vilket motsvarar 400--800\r\nmiljoner kronor, allt detta till en statsfinansiell\r\nkostnad på två miljarder kronor per år.</pre><pre>Det finns naturligtvis bättre och effektivare sätt att\r\nanvända dessa pengar på. Vi socialdemokrater har\r\npekat på några sådana sätt. Gemensamt för dessa\r\när att de gynnar det kapital som arbetar i företag\r\noch som direkt kan bli tillgängligt för investeringar.</pre><pre>Det handlar för det första om det s.k.\r\nAnellavdraget som redan i dag kraftigt urholkar\r\nden s.k. dubbelbeskattningen. Vi socialdemokrater\r\nmenar att det finns anledning att se över detta\r\navdrag och eventuellt förbättra det. Genom detta\r\navdrag gynnas nyemitterade aktier och därigenom\r\ndirekt också investeringar.</pre><pre>Det handlar för det andra om att direkt\r\nskattemässigt gynna investeringar genom att skapa\r\nmöjligheter till s.k. direktavskrivningar under\r\n1994. Det innebär egentligen att hela investeringen\r\nfår skrivas av omedelbart. Men för att begränsa den\r\nstatsfinansiella kostnaden under 1995 föreslår vi\r\ndock att 70 % av investeringen skall få skrivas av.</pre><pre>Vårt förslag innebär en påtaglig sänkning av\r\nföretagens kapitalkostnader. Vi är därför\r\növertygade om att åtgärden leder till en betydande\r\nstimulans för näringslivets investeringar. Åtgärdens\r\ntillfälliga karaktär innebär att det blir attraktivt för\r\nföretagen att tidigarelägga redan planerade\r\ninvesteringar. Vårt förslag att behålla dagens\r\nbolagsskattesats under nästa år förstärker också\r\ninvesteringsstimulansen.</pre><pre>Till skillnad från regeringen kan vi genomföra våra\r\nskatteförslag utan att tafsa på skattereformens\r\ngrundläggande principer om att arbete och kapital\r\nskall beskattas lika.</pre><pre>När vi en gång i tiden gjorde upp med Folkpartiet\r\nom dessa principer var avsikten att dessa skulle\r\nkunna stå sig under lång tid. Vi trodde att ett brett\r\nparlamentariskt underlag för reformen skulle skapa\r\nett stabilt skattesystem och -- inte minst viktigt --\r\nfasta spelregler för näringslivet.</pre><pre>Det var inte lätt att komma fram till dessa\r\ngemensamma ställningstaganden. Det var inte lätt\r\nför oss socialdemokrater, och det var förmodligen\r\ninte heller lätt för folkpartisterna. Vi fick båda ge\r\noch ta, men vi blev överens och tog varandra i hand.</pre><pre>Det vi nu får uppleva är hur Folkpartiet tar tillbaka\r\nnästan allt det som man motvilligt gav framför allt\r\npå kapitalbeskattningens område. Handslaget var\r\ninte värt ett enda skvatt. Av detta har åtminstone\r\njag lärt mig att man inte kan lita på Folkpartiet.</pre><pre>Till skillnad från regeringen behöver vi inte heller\r\nfrukta att våra förslag ger upphov till\r\nskatteplanering i stor skala. Det var just detta som\r\nvar en av Lagrådets viktigaste invändningar mot\r\nregeringsförslagen, att de kommer att ge upphov\r\ntill en omfattande skatteplanering.</pre><pre>Tänker man efter, är det väl ganska uppenbart att\r\nså blir fallet. Effekten av regeringens förslag blir ju\r\natt det i framtiden kommer att finnas minst åtta\r\nolika skattesatser bara inom\r\nkapitalbeskattningen -- den lägsta på 0 % och den\r\nhögsta på 30 %. Det behövs inte mycket fantasi för\r\natt inse att detta kommer att leda till\r\nskatteplanering. Det kommer att frigöras en stor\r\nmängd energi och kreativitet för att förvandla\r\nhögbeskattade inkomster till lågbeskattade. Det\r\nblir återigen gyllene tider för skattekonsulterna.</pre><pre>Ett annat förslag, herr talman, som också har\r\ndrabbats av Lagrådets fullständigt förödande kritik\r\när förslaget om att möjligheter till kvittning av\r\nunderskott i näringsverksamhet mot inkomst av\r\ntjänst skall tillskapas. Det förslaget strider mot en\r\nannan viktig grundpelare i skattereformen,\r\nnämligen att det i stort sett skall vara vattentäta\r\nskott mellan olika inkomstslag. Av tidigare bitter\r\nerfarenhet vet vi också att kvittningsmöjligheter\r\nmellan olika inkomstslag ofelbart leder till\r\nskatteplanering. Detta har också Riksskatteverket\r\npåpekat i många sammanhang.</pre><pre>Över huvud taget leder propositionens förslag till\r\natt kontrollproblemen blir så stora att\r\nskattemyndigheterna kommer att tvingas avsätta\r\nbetydande resurser för att bemästra dessa\r\nkontrollproblem. De, i sin tur, leder naturligtvis till\r\natt andra viktiga uppgifter, t.ex. kampen mot den\r\ntilltagande ekonomiska brottsligheten, kan bli\r\neftersatta.</pre><pre>Så några ord om de statsfinansiella effekterna av\r\nregeringens och våra förslag. Propositionens\r\nförslag leder till ett varaktigt skattebortfall på 3,3\r\nmiljarder kronor. Det föreslås finansieras med en\r\nhöjning av arbetsgivaravgifterna på ca 1,1 miljarder\r\nkronor och en skärpning av beskattningen av\r\nutlandstraktamenten med ca 0,5 miljarder kronor.\r\nDe förslagen har vi inga invändningar emot.</pre><pre>Däremot kan vi konstatera att regeringen saknar\r\nfinansiering av mer än hälften, eller 1,7 miljarder,\r\nav kostnaderna för skatteomläggningen. Vi kan\r\nnaturligtvis inte acceptera denna brist i\r\nfinansieringen. Det är nödvändigt att riksdagen får\r\ntillgång till ett fullständigt beslutsunderlag som\r\nomfattar såväl förslagets statsfinansiella kostnader\r\nsom förslag till hur de kostnaderna skall\r\nfinansieras.</pre><pre>Vi anser inte att regeringen uppfyller de kraven på\r\nbeslutsunderlag. Denna brist undergräver\r\nytterligare trovärdigheten i regeringens program\r\nför att sanera statsfinanserna. I motsats till\r\nregeringen har vi socialdemokrater en varaktig\r\nfinansiering av våra förslag.</pre><pre>För fullständighetens skull skall jag avslutningsvis\r\nockså säga att vi socialdemokrater inte säger nej till\r\nalla förslagen i propositionen. Vi accepterar de\r\nförslag som ger egenföretagarna bättre\r\nskattevillkor. Därigenom fullföljer vi den\r\növerenskommelse som vi hade med Folkpartiet i\r\nsamband med genomförandet av skattereformen.</pre><pre>Då var vi överens om att just egenföretagarna hade\r\nen i jämförelse med bolagen sämre skattesituation\r\noch att vi efter vederbörligt utredande skulle lägga\r\nfram förslag till förbättringar. Frågan har nu under\r\nen längre tid varit föremål för ett ingående studium\r\noch regeringen har lagt sitt förslag.</pre><pre>Vi accepterar det förslaget. Vi tycker att det är\r\nviktigt att småföretagen får så goda villkor som\r\nmöjligt. Det är förmodligen så att det just inom\r\nsmåföretagarvärlden finns goda möjligheter för\r\nexpansion och nyanställningar.</pre><pre>Vi inser emellertid -- precis som Lagrådet har\r\npåpekat -- att förslaget ingalunda är problemfritt.\r\nDet är oerhört krångligt och kan mycket väl leda till\r\nskatteplanering och stora kontrollsvårigheter.\r\nDärför har vi också föreslagit att reglerna måste bli\r\nföremål för uppföljning och utvärdering och att det\r\när någonting som vi måste ge regeringen till känna.</pre><pre>Det har emellertid inte regeringspartierna velat\r\nvara med på. Det är oerhört förvånande; inte minst\r\nmed tanke på Lagrådets kritiska invändningar mot\r\nförslaget.</pre><pre>Lika förvånande är det att regeringen, samtidigt\r\nsom man säger sig vilja stödja\r\nsmåföretagsamheten, väljer att tillsammans med\r\nNy demokrati driva igenom ett förslag som hårt\r\ndrabbar just denna kategori. Jag tänker på förslaget\r\natt införa ett system med uppbörd av s.k. F-skatt\r\nvarje månad i stället för som nu varannan månad.\r\nDet kommer att drabba de små företagen hårt\r\neftersom det tillfälligt skärper skatten på just\r\nsmåföretagen med mer än 3 miljarder kronor. Vi\r\nanser att det är ytterst olämpligt i ett\r\nkonjunkturläge då många småföretagare drabbas\r\nav dålig lönsamhet och låg likviditet. Vi kan nu\r\nkonstatera att Ny demokratis politiska\r\nfingerfärdighet utvecklats så till den milda grad att\r\nman över en enda natt vänder 180 grader och går\r\nemot sitt eget förslag i den här frågan.</pre><pre>Till sist, herr talman, vill jag säga att de av våra\r\nförslag som avviker från majoritetens förslag finns\r\nsammanfattade i nio stycken reservationer till detta\r\nbetänkande. Vi ställer oss självklart bakom de\r\nreservationerna, men för tids vinnande nöjer jag\r\nmig med att yrka bifall till reservationerna nr 1, 6,\r\n8 och 10.</pre><pre>I detta anförande instämde Bruno Poromaa,\r\nLisbeth Staaf-Igelström, Jan Fransson, Gunnar\r\nNilsson och Kaj Larsson (alla s).</pre><pre>Anf. 128  LARS BÄCKSTRÖM (v):</pre><pre>Herr talman! I dag skulle riksdagen ha kunnat fatta\r\nbeslut om skatterna som stärkt förutsättningarna\r\nför ökad sysselsättning och trygga jobb; beslut som\r\nökat förutsättningarna för en uthållig tillväxt av\r\nsvensk ekonomi.</pre><pre>Men det kommer inte riksdagen att göra. I stället\r\nkommer riksdagen att tillstyrka ännu en blå\r\nproposition från statsrådet Lundgren. Eller, herr\r\ntalman, för att tala klartext: I dag kommer\r\nriksdagen att leverera beslut, beslut som länge har\r\nfunnits på en lång önskelista -- en julklappslista från\r\nregeringens närmaste vänkrets. En julklappslista\r\ndär Sven-Olof Lodin har fått hålla i pennan.\r\nKlapparnas adressater är Svenska\r\nArbetsgivareföreningen, Industriförbundet,\r\nFöretagarnas riksorganisation och Aktiespararna.\r\nDe är glada i dag. De är lika glada som alla som på\r\njulafton får alla sina önskningar uppfyllda.</pre><pre>Ingen -- inte heller jag -- skall förmena näringslivet\r\natt hävda sina intressen. Det är\r\nintresseorganisationernas roll. Jag är inte ett dugg\r\nförvånad över att intressegrupper uppträder som\r\nkravkoncern. Men jag är kritisk till att\r\nallmänintresset, politiken, totalt ger vika för\r\nsärintresset.</pre><pre>Samtidigt som regeringen delar ut klappar till sina\r\nvänner delar man ut annat till löntagarna och de\r\narbetslösa. Då gäller det något helt annat. Det\r\ngäller karensdagar och neddragningar av\r\nersättningsnivåer. Det gäller höjd skatt på arbete\r\noch höjda indirekta skatter. Alla medborgare får\r\nkänna på vad neddragningar innebär när det gäller\r\nskola, sjukvård och omsorger.</pre><pre>Det var detta -- den sammanlagda politiken -- som\r\ngjorde att Mynttorget i går fylldes av 30 000\r\nprotesterande människor. Jag tror mig veta att\r\nmånga av dem inte kände till de beslut som\r\nriksdagen ämnar ta i dag. Hade fler människor i\r\nSverige känt till vilka beslut som skall fattas här i\r\ndag hade det varit ännu fler på torget, och de hade\r\nvarit ännu ilsknare.</pre><pre>Herr talman! Det kan ju vara en tröst för mig, som\r\nhoppas och tror på ett regeringsskifte, att vi redan\r\nnästa höst kan börja riva upp de skevheter som ett\r\nbifall till propositionen om fortsatt reformering av\r\nföretagsbeskattningen för med sig. Men det är en\r\nklen tröst. Det är inte bra för någon grupp i\r\nsamhället, eller för helheten i samhället, att driva\r\nkvartalspolitik med skattereglerna för produktion,\r\ninvesteringar och näringsliv.</pre><pre>Det kunde ha varit annorlunda här i kammaren i\r\ndag. Riksdagen kunde ha haft förmågan att se\r\nhelheten och inte bara gruppintressena.</pre><pre>Det kunde ha varit så att riksdagen hade läst\r\noppositionens motioner med öppet sinne, och inte\r\nbara sett, utan tagit fasta på, de möjligheter som\r\nfinns till bredare lösningar.</pre><pre>Det kunde ha varit så att riksdagens borgerliga\r\nledamöter inte bara hade glatt sig över berömmet\r\nfrån en part på arbetsmarknaden utan också hade\r\ntagit intryck av de samlade och kritiska synpunkter\r\nfrån löntagarnas organisationer som kommit fram i\r\nremissvar och som kom fram vid utskottets\r\noffentliga utfrågning i denna fråga.</pre><pre>Det kunde ha varit så att utskottets borgerliga\r\nledamöter, ja, riksdagsledamöter i allmänhet, på\r\ngruppmöten hade tagit intryck av de oberoende\r\nexperter och forskare som kritiserar både\r\nutredningen och propositionen. Professor\r\nSödersten har nämnts. Men det finns ju röster\r\nt.o.m. inom industrin och näringslivet som är\r\nkritiska. Tomas Fischer är ett exempel.</pre><pre>Det kunde alltså ha varit på ett annat sätt. Men det\r\nskulle naturligtvis också ha krävt, herr talman, att\r\nvi i oppositionen var beredda att rucka på våra\r\npositioner. Då hade vi inte varit färdiga med\r\nlagtexterna denna dag. Det är nog sant. Men vi\r\nhade ju kunnat fatta ett beslut till våren om\r\nlagtexterna och bara beslutat om principerna nu. Vi\r\nhade alltså kunnat fatta beslut till våren fast\r\nförvissade om att vi därmed har besked som gäller\r\nför hela 90-talet. Då hade det inte varit en julklapp\r\ntill ett särintresse. Däremot hade det blivit ett\r\nbeslut av säkert och bestående värde. Så blev det\r\ndock inte -- det hade ju kunnat ställa till med\r\nproblem för regeringen.</pre><pre>Vissa riksdagsledamöter måste tänka på\r\nregeringen. Det är väl det som utgör skillnaden\r\nmellan statsmannapolitik och partipolitik. Det här\r\nhade ju kunnat tolkas så att riksdagen gav\r\nregeringen en näsknäpp. I det perspektivet blir det\r\nviktigare för vissa partigrupperingar att tänka på\r\npartiintresset mera än på stabiliteten i de här viktiga\r\nfrågorna.</pre><pre>Jag menar alltså att det hade funnits andra\r\nlösningar och möjligheter. Det finns öppningar i\r\nden socialdemokratiska motionen. Det är inte fråga\r\nom en vidöppen dörr, men det finns i alla fall\r\nöppningar.</pre><pre>Vi har yrkat blankt avslag på hela propositionen.\r\nMen vi har också nogsamt angivit att vi är beredda\r\natt diskutera. Vi har pekat på en rad punkter där vi\r\nhar ett öppet sinne. Ända sedan skattereformen har\r\nvi kritiserat, och vi var det enda partiet som gjorde\r\ndet, införandet av skatteutjämningsreservsystemet,\r\nSURV-systemet. Detta system är dumt, tekniskt\r\notympligt och krångligt. Vi var alltså tidigare\r\nensamma om den ståndpunkten. I dag får vi rätt.\r\nAlla är ju nu överens om att detta klumpiga och\r\ntekniskt krångliga system måste avvecklas.</pre><pre>Vidare har vi sagt att vi kan tänka oss att diskutera\r\nformerna för en avvecklad s.k. dubbelbeskattning,\r\nvilken på sikt innebär inlåsningseffekter. Av samma\r\nanledning var vi mot SURV-systemet. Om man har\r\nden uppfattningen bör man i detta perspektiv se att\r\näven dubbelbeskattningen medför\r\ninlåsningseffekter.</pre><pre>Vi har också sagt att vi vill diskutera\r\nkvittningsrätten. Och vi har länge sagt att det är\r\nriktigt att enskilda firmor, enskilda näringsidkare\r\noch handelsbolag utsätts för ett hårdare skattetryck\r\nän som gäller för aktiebolag. Gång på gång har vi\r\nmedgett detta faktum och tyckt att man bör göra\r\nnågot åt detta.</pre><pre>Vi har nämnt en rad punkter där vi är beredda. Vi\r\nhade också varit med och diskuterat möjligheterna\r\ntill direktavskrivningar. Vi vill diskutera den frågan\r\nnär det gäller gränser och vilka områden som blir\r\naktuella. För de mindre företagen kunde tanken på\r\nen särskild bolagsform utredas.</pre><pre>Det finns många sådana här öppningar att visa på.\r\nMen i riksdagen gäller linjen: Vi tar en debatt när\r\nalla beslut är låsta. Sedan voterar vi.</pre><pre>Men då riskerar ni som nu är i majoritet att\r\noppositionen har rätt att ändra. Det måste ni\r\nacceptera. Då får vi ett skakigt system för\r\nföretagsbeskattning -- ett system som ändras med\r\nväxlande majoriteter, inte bara när det gäller nivåer\r\nutan också när det gäller de principiella\r\ngrunddragen. Statsrådet Bo Lundgren borde inse\r\natt det vore olyckligt.</pre><pre>Jag vet att statsrådet Lundgren vill värna om\r\nindustrin. Det vill jag också. Jag vet också att vi är\r\növerens om att det bästa är att vi har stabila regler.\r\nSå långt är vi överens. Men varför tar statsrådet inte\r\nfasta på detta och försöker diskutera med det stora\r\noppositionspartiet, och även med det lilla\r\noppositionspartiet? I vissa stycken har vi faktiskt\r\nhaft större öppningar i de här frågorna. Det kan\r\npåverka också det stora partiet, för jag tror inte att\r\nman där vill framstå som mera näringslivsovänlig än\r\nvänsterpartisterna.</pre><pre>Man hade alltså kunnat dra i en rad olika trådar i\r\nstället för att bara utnyttja den majoritet man\r\nbesitter efter att ha förhandlat i regeringskretsen.\r\nDenna typ av politik skadar på sikt näringslivet.\r\nMan gör sig själv en björntjänst, ja, en otjänst, för\r\ni och med detta handlingssätt har oppositionen helt\r\nfria händer att agera. Det är det problem som man\r\nhar bundit sig vid och som man möter om/när man\r\nkommer i opposition.</pre><pre>Från er egen utgångspunkt har ni alltså hanterat\r\nfrågan oskickligt och felaktigt. Ni har lyssnat för\r\nmycket till ett särintresse och inte förmått att se till\r\nhelheten.</pre><pre>Herr talman! Ni som leder kammarens arbete\r\nönskar att vi talare skall hålla taletiden -- i mitt fall\r\ntio minuter. Därför stannar jag här.</pre><pre>Jag yrkar bifall till Vänsterpartiets meningsyttring.\r\nNaturligtvis stöder jag alla våra ställningstaganden.\r\nMen jag yrkar bifall endast beträffande momenten\r\n1, 6, 10 och 14. Det gäller alltså samma moment\r\nsom Socialdemokraterna yrkar bifall till när det\r\ngäller deras reservation.</pre><pre>Anf. 129  KJELL JOHANSSON (fp):</pre><pre>Herr talman! I dag kommer riksdagen att fatta\r\nbeslut som innebär att enskilda företagare och\r\ndelägare i handelsbolag ges möjlighet att verka på\r\nsamma skattemässiga villkor som aktiebolag.\r\nHärmed undanröjs en orättvis behandling av dessa\r\nföretagsformer som går mycket långt tillbaka i\r\ntiden. Jag tror faktiskt att egenföretagarna\r\nskattemässigt missgynnats under minst ett\r\nhalvsekel.</pre><pre>I dag är vi äntligen framme vid en lösning, och det\r\nförvånar väl knappast någon att det är en borgerlig\r\nregering som lägger fram förslaget.</pre><pre>Jag dristar mig således att konstatera att denna dag,\r\ni varje fall när det gäller egenföretagarna, är\r\nhistorisk.</pre><pre>I gårdagens debatt talade Göran Persson om en\r\nskattehöjning på 3 miljarder kronor för dessa\r\nföretag, och Lars Hedfors säger nu att vi skärper\r\nskatten på småföretagen med 3 miljarder. Det\r\nbekymrar mig verkligen att den som i händelse av\r\nen socialdemokratisk valseger är förutsedd att bli\r\nrikshushållare har så bristfällig insikt i\r\nskattepolitiken. Det blir nämligen inte en enda\r\nkrona i skattehöjning för dessa företag med\r\nanledning av tidigareläggningen av F-\r\nskatteuppbörden. Däremot blir det en\r\nlikviditetspåfrestning för en månads uppbörd. Men\r\ndetta skall också ställas mot det förhållandet att\r\nman då har fått en lägre skatt -- alltså inte en\r\nskatteskärpning -- genom att näringsinkomst\r\ngenom dagens beslut får beskattas som inkomst av\r\nkapital.</pre><pre>Om Göran Persson tror att man kan skaffa\r\ninkomster till staten på detta sätt, kommer hans\r\nrikshushållarskap att sluta i en katastrof. Göran\r\nPersson är inte här. Men jag hoppas att någon kan\r\nge honom en förklaring, så att han förstår denna\r\nfråga.</pre><pre>Propositionen om förenklad företagsbeskattning\r\nomfattar i huvudsak två områden. Det ena har jag\r\nredan berört. Det andra innebär att eget och lånat\r\nkapital som finansieringskälla inom bolagssektorn\r\nlikställs i beskattningshänseende.</pre><pre>Att kapitalet i enskild verksamhet skall\r\nenkelbeskattas bygger på en överenskommelse från\r\nskattereformen. Trots ett starkt motstånd mot ett\r\ngenomförande av reformen har\r\nSocialdemokraterna ändå accepterat förslaget.</pre><pre>Den kritik som Socialdemokraterna riktar mot det\r\nandra huvudförslaget i propositionen,\r\nenkelbeskattningen av bolagsvinsterna, blir då\r\nfullständigt obegriplig.</pre><pre>Beskattningen av kapital investerat i\r\nnäringsverksamhet görs nu likformig.\r\nÄgarkapitalet i aktiebolagen, aktiekapitalet,\r\nkommer att beskattas en gång med 28 %\r\nbolagsskatt. Ägarkapitalet i enskild verksamhet\r\noch i handelsbolag kommer likaledes att beskattas\r\nen gång i inkomstslaget kapital genom förslaget om\r\npositiv räntefördelning.</pre><pre>Det skulle verkligen vara intressant om Lars\r\nHedfors ville förklara logiken i att\r\negenföretagarens kapitalinsats skall enkelbeskattas\r\nmedan aktiebolagsägarnas kapital skall\r\ndubbelbeskattas.</pre><pre>Folkpartiet går ifrån skattereformen, sade Lars\r\nHedfors. Den sprang ni ifrån för länge sedan genom\r\natt överge två av de absoluta kungstankarna i den\r\nreformen, nämligen en enhetlig mervärdesskatt och\r\natt vi skulle ha hälften kvar. Men det är en totalt\r\nfelaktig uppfattning, Lars Hedfors, att vi i\r\nskattereformen skulle ha kommit överens om att\r\ndet måste vara en orättvis beskattning åt det ena\r\neller andra hållet. Denna uppfattning har aldrig\r\nfunnits, vare sig hos mig eller Folkpartiet. Jag har\r\ndärför en bön: Förklara den här konstiga\r\nuppfattningen, Lars Hedfors, att det skall vara en\r\nolikformig beskattning!</pre><pre>Förslagen i propositionen, herr talman, syftar till\r\natt skapa en skattemässig neutralitet mellan skilda\r\nföretagsformer. Vid sidan av detta medverkar de\r\nockså till att klara det utomordentligt stora\r\ninvesteringskapital som måste fram för att svensk\r\nekonomi skall komma på fötter. Den ökade\r\nrörlighet av ägarkapitalet som förslagen medför\r\nkommer att vara till gagn för förnyelsen inom\r\nnäringslivet. Det ökade sparandet i aktier som blir\r\nen följd kommer på samma sätt att vara till nytta.\r\nMed de förslag som genomförs kan jobben klaras\r\noch välfärden försvaras på ett mycket bättre sätt.</pre><pre>Det har varit förvånansvärt tyst i massmedierna,\r\nsäger Lars Hedfors. Ja, kanske har man där förstått\r\natt det är just detta som är syftet. Det sträcker sig\r\nfaktiskt längre än till att bara gynna ett fåtal\r\nmänniskor.</pre><pre>Jag är därmed, herr talman, inne på reservation 1\r\nav Socialdemokraterna. I denna sägs det i klartext\r\natt enkelbeskattningen av aktievinsterna kommer\r\natt leda till effektivitetsförluster i\r\nsamhällsekonomin och minskad konkurrenskraft\r\ngentemot utlandet. Om man sänker skatten på\r\nkapital som investerats i produktionen får man\r\nalltså effektivitetsförluster i samhällsekonomin och\r\nbristande konkurrenskraft gentemot utlandet. Där\r\nskiljer sig regeringspartiernas uppfattning totalt\r\nifrån Socialdemokraternas.</pre><pre>Man talar också om risken för överdriven utdelning\r\npå svenska aktier och en utförsäljning på börsen av\r\nutlandsägda svenska aktier, vilket är grunden för\r\nden kritik som förslaget har varit utsatt för av\r\nfrämst professor Jan Södersten. Alltså: När\r\nutdelningarna börjar bli överdrivna, kommer man\r\natt göra sig av med sina svenska aktier. Inte heller\r\nden uppfattningen tycker jag verkar speciellt\r\nsannolik. Om avkastningen ökar på en placering\r\navvecklar man den väl inte? Naturligtvis kan det bli\r\nfråga om en hemtagning av vinster. Men aktier säljs\r\nfaktiskt i båda riktningarna.</pre><pre>Herr talman! Eftersom den socialdemokratiska\r\nregeringen struntade i att arbeta med frågan har\r\ntiden för att få fram propositionen varit mycket\r\nkort. Jag vill inte förneka att lagstiftningen är\r\nkomplicerad. Jag vill inte förneka att den kommer\r\natt kräva redovisning och kontroll.</pre><pre>Som bekant pågår ett utredningsarbete för att\r\nförenkla skattelagstiftningen. I detta sammanhang\r\nskulle jag vilja peka på den datoriserade\r\nredovisningens möjligheter till förenklingar.</pre><pre>Räkenskapsutdragen har ju förenklat\r\ndeklarationsarbetet på ett uppseendeväckande\r\nsätt. Man måste, menar jag, hålla dessa möjligheter\r\ni minnet då man går vidare i förenklingsarbetet.\r\nKomplicerade beräkningar i boksluts- och\r\ndeklarationsarbetet kan ske med samma teknik\r\nsom SRU-kontona och räkenskapsutdragen, och\r\nförenklingarna i boksluts- och deklarationsarbetet\r\nkan då bli ytterst betydande. Detta gäller också för\r\nkontrollarbetet och skattemyndigheternas\r\nhantering av de här frågorna.</pre><pre>Dagens beslut, herr talman, innebär också\r\nmöjligheter för egenföretagarna att lågbeskattat\r\navsätta expansionsmedel till kommande\r\ninvesteringar, men också till rörelsekapital.\r\nHärmed lindras den kanske mest besvärande\r\neffekten av dagens skattesystem, som i praktiken\r\nomöjliggör detta. Soliditeten kan därför stärkas\r\noch ökat låneutrymme skapas i samma eller snarare\r\ndubbel takt.</pre><pre>Möjligheterna att obeskattat avsätta 25 % av\r\nårsvinsten till periodiseringsfonder införs också.\r\nVarje års avsättning bildar en fond och skall\r\nåterföras till beskattning efter fem år. Möjligheten\r\natt rulla systemet framför sig finns sålunda.\r\nPeriodiseringsfonderna kommer också att fungera\r\nsom ett resultatutjämningssystem.</pre><pre>Kvittningsmöjligheter införs också för företagare.\r\nMen observera att det endast är i nystartade företag\r\nunder fem år för att underlätta tillskapande av nya\r\nföretag. Underskott i rörelsen kan då kvittas mot\r\nlöner och andra arbetsinkomster. För att förhindra\r\nmissbruk av detta införs fullständigt rigorösa regler.</pre><pre>Låt mig gå tillbaka till bolagssektorn, herr talman.\r\nSocialdemokraterna skriver i sin motion:</pre><pre>''Regeringens förslag omfattar inte bara\r\nföretagsbeskattningen utan även viktiga delar av\r\nkapitalbeskattningen, framför allt\r\naktiebeskattningen.</pre><pre>* Bolagsskatten sänks från 30 % till 28 %.</pre><pre>* Den s.k. Surven slopas och ersätts med en ny\r\nreserveringsmöjlighet i form av\r\nperiodiseringsfonder.</pre><pre>*Företagens avdrag för utdelningar på\r\nnyemissioner slopas (Annell-avdraget).</pre><pre>* Flera ändringar i aktiebeskattningen genomförs:</pre><pre>* utdelningsskatten slopas,</pre><pre>* reavinstskatten på aktier sänks till 12,5 %.''</pre><pre>Jag noterar att ni socialdemokrater skriver i\r\nmotionen att ni tycker att dessa förslag är viktiga.\r\nMen tydligen är de inte viktigare än att ni försöker\r\nleda i bevis att de inte har några som helst positiva\r\neffekter på investeringarna. Även här skiljer sig\r\nSocialdemokraternas uppfattning ifrån\r\nregeringspartiernas. Men framför allt skiljer den sig\r\nifrån näringslivets uppfattning. Jag vågar nog lugnt\r\npåstå att man inte väljer socialdemokratisk\r\nföretagsbeskattning framför den borgerliga när det\r\ngäller att investera.</pre><pre>Tillåt mig, herr talman, att jämföra regeringens\r\nförslag och Socialdemokraternas förslag för\r\ninkomståret 1994. Jag tror att en sådan jämförelse\r\nkan vara ytterst belysande.</pre><pre>Regeringen föreslår att bolagsskatten skall sänkas\r\ntill 28 %. Socialdemokraterna föreslår att den skall\r\nvara 30 %.</pre><pre>Halva skatteutjämningsreserven (SURV) får\r\nskattefritt överföras till eget kapital enligt\r\nregeringens förslag. Avskattning får ske under fem\r\når. Socialdemokraterna föreslår att hela SURV\r\nskall skattas av på fem år. Det är en mycket hård\r\navtappning av kapital från näringslivet.</pre><pre>Regeringen föreslår att 25 % av årsvinsten\r\nskattefritt får avsättas till periodiseringsfonder.\r\nSocialdemokraterna föreslår att avsättningarna\r\nskall beskattas.</pre><pre>Regeringen föreslår avskaffad skatt på\r\naktieutdelningar. Socialdemokraterna säger nej\r\noch vill utreda utökat Annellavdrag just med tanke\r\npå risken för skatteplanering, säger man.</pre><pre>Regeringen föreslår att reavinster vid\r\naktieförsäljningar skall beskattas med 15 %.\r\nSocialdemokraterna vill bibehålla 30 %, dvs. även\r\nrena inflationsvinster skall beskattas.</pre><pre>Uppräkningen visar klart att Socialdemokraternas\r\nalternativ är klart negativt för näringslivet. Det är\r\nett stort misstag om man tror att detta kan uppvägas\r\nav tillfälliga direktavskrivningar på investeringar\r\ntill 70 %.</pre><pre>För att åstadkomma en begränsad\r\ninvesteringsökning blir man tvungen att också\r\nmedge direktavskrivning på investeringar som i\r\nvilket fall som helst skulle ha kommit till stånd.\r\nEndast en knapp tredjedel skulle falla på\r\nnytillkommmande investeringar.</pre><pre>I den knapphet på resurser som råder i dag är det\r\nett slöseri, och det betyder färre jobb för pengarna.</pre><pre>Herr talman! Lars Bäckström menar att vi borde ha\r\nläst oppositionens motioner med öppet sinne. Jag\r\nhar läst de här motionerna med mycket stort\r\nintresse. Men när man slår upp Vänsterpartiets\r\nmotion är det första man möter ett blankt avslag\r\noch tre villkor som skall uppfyllas för att\r\nVänsterpartiet över huvud taget skall kunna vara\r\nmed och säga ja till en ändrad företagsbeskattning.\r\nSåvitt jag begriper blir kontentan av de tre villkor\r\nsom man ställer att inga skattesänkningar kan göras\r\ninom företagsbeskattningen om de inte finansieras\r\nmed förmögenhetsskatter. Det är vad jag har\r\nkunnat komma fram till när jag har funderat över\r\ndetta.</pre><pre></pre><pre>Lars Bäckström talar om att man skulle kunna\r\nkomma fram till ett bättre system för att klara\r\nneddragningar i skolan, omsorg, osv. I själva verket\r\nskulle Vänsterpartiets förslag fungera precis\r\ntvärtom.</pre><pre>Vänsterpartiet har fått företagsbeskattningen på\r\nhjärnan. Den skall till varje pris försämras. Man\r\nhar t.o.m. krav på att bolagsbeskattningen skall\r\nhöjas tills nivån hamnar någonstans i ett OECD-\r\ngenomsnitt. Det skulle vara mycket intressant om\r\nLars Bäckström kunde tala om för mig på vad sätt\r\ndet skulle öka intresset för att investera och bygga\r\nut näringslivet i Sverige. Vi skall ner till tabellens\r\nmitt, dvs. till en genomsnittlig OECD-nivå, om ni\r\nskall bli nöjda.</pre><pre>Det är min och övriga regeringspartiers mening att\r\nSverige skall vara ett toppenintressant land att\r\ninvestera och driva företag i -- inte ett medelmåttigt\r\nland, som ni i Vänsterpartiet vill.</pre><pre>Herr talman! Jag vet inte hur jag skall kunna föra\r\nen meningsfull dialog med Lars Bäckström i denna\r\nfråga. Jag försökte göra det innan sommaren, och\r\njag trodde att det möjligen hade gjort något intryck\r\npå Lars Bäckström. Men jag noterar att så inte är\r\nfallet. Förklara vad Sverige kan ha att vinna på att\r\nvi förstör företagsbeskattningen, Lars Bäckström!</pre><pre>Herr talman! Jag yrkar bifall till utskottets\r\nhemställan och avslag på samtliga reservationer.</pre><pre>Anf. 130  LARS HEDFORS (s) replik:</pre><pre>Herr talman! Jag tänkte börja med en liten\r\npersonlig fråga till Kjell Johansson.</pre><pre>Folkpartiet och Socialdemokraterna genomförde\r\ntillsammans den stora skattereformen. Den har nu\r\nvarit i funktion i två och ett halvt år. Nu sätter ni i\r\ngång att bryta upp viktiga principer som handlar om\r\nlikformighet och rättvisa. Folkpartiet och\r\nSocialdemokraterna var överens om att de\r\nprinciperna skulle upprätthållas. Vi tog varandra i\r\nhand på detta, och vi gjorde det för att få en\r\nvaraktig beskattning av bl.a. företag.</pre><pre>Min fråga till Kjell Johansson är: Är det ändå inte\r\nlitet besvärande att nu riva upp dessa\r\ngrundläggande principer? Känns det inte på något\r\nvis besvärande? Är det inte t.o.m. så att Kjell\r\nJohansson skäms litet grand, eller är han så\r\nhårdhudad att han struntar i ett handslag mellan två\r\nolika politiska partier?</pre><pre>Kjell Johansson är själv företagare. Han vet säkert\r\nhur viktigt det är för företagarna med fasta\r\nspelregler. Men ni river upp dessa fasta spelregler.\r\nSedan klamrar sig Kjell Johansson likt en\r\ndrunknande fast vid halmstrået och säger: Ni\r\nsocialdemokrater har också rivit upp viktiga\r\nprinciper.</pre><pre>Vi socialdemokrater föreslår att man skall höja\r\nmarginalskatten för inkomster över brytpunkten.\r\nDet måste vi göra som en fördelningspolitisk\r\nmotvikt till era sanslösa skattesänkningar för\r\nkapitalägare, aktieägare och höginkomsttagare. Vi\r\när tvungna att göra det.</pre><pre>När det gäller den differentierade momsen, Kjell\r\nJohansson, var ni med på den. Ni var med på att\r\ngöra den differentieringen. Trots mycket karska\r\nuttalanden dessförinnan gick ni med på det.</pre><pre>Kjell Johansson angriper Göran Persson och hans\r\nvokabulär. Göran Persson sade att regeringen\r\nskärper skatten för småföretagarna med 3 miljarder\r\nkronor. Sedan säger Kjell Johansson att det inte är\r\nnågon skatteskärpning utan en\r\nlikviditetsindragning. Men det är precis samma sak.\r\nDet är en tvist om profetens skägg, Kjell\r\nJohansson. Det drabbar småföretagen precis lika\r\nhårt.</pre><pre>Ert tal om att ni står på småföretagens sida är\r\ningenting annat än tomt prat när ni samtidigt drar\r\nin över 3 miljarder kronor.</pre><pre>Anf. 131  KJELL JOHANSSON (fp) replik:</pre><pre>Herr talman! Det senaste som sades är fullständigt\r\notroligt. Jag tror inte att Lars Hedfors vet vad han\r\nsjälv har sagt och vad Göran Persson har sagt. Det\r\nvar Lars Hedfors som sade att man skärper skatten,\r\noch det var Göran Persson som sade att det var en\r\nskattehöjning.</pre><pre>Förslaget innebär att man i februari och mars\r\nbetalar hälften av det man annars totalt skulle\r\nbetalt i preliminärskatt i mars. Det delas upp på två\r\nmånader, och så fortgår det hela året. Den\r\nlikviditetsbelastning som man får i slutänden är att\r\nman även betalar in skatt i december, vilket man\r\ninte har gjort tidigare.</pre><pre>När man sedan kommer till januari är\r\ninbetalningarna fullständigt balanserade. Men när\r\nman kommer till december har man betalat in\r\nmindre i skatt, eftersom vi har sänkt skatten för\r\negenföretagarna. En del av inkomsterna får nu\r\nbeskattas som kapital. Den totala\r\npreliminärskatten kommer att vara lägre än vad\r\nden skulle varit om vi inte hade gått med på\r\nförslaget.</pre><pre>Att kalla detta för en skattehöjning, och att tala om\r\nen skärpning, är fullständigt otroligt. Med det\r\ntänkesättet skulle vi kunna göra världens reform för\r\nsmåföretagen. Vi skulle kunna ha\r\npreliminärskatteuppbörden i januari. Med ert sätt\r\natt tänka vore detta en skattesänkning -- det skulle\r\nvara en skattesänkning med hela skatten om\r\nuppbörden läggs i januari. Det är fullständigt\r\norimligt!</pre><pre>Ni försökte slå blå dunster i ögonen på\r\nsmåföretagarna i debatten i går, och ni fortsätter\r\nmed det. På samma sätt har ni gjort när det gäller\r\nutdelningar för kapitalägare. Det är samma typ av\r\nresonemang som ni för.</pre><pre>Jag brukar alltid som exempel ta de tidningsklipp\r\nsom ni refererar till. I detta klipp talas det om\r\nutdelningshöjningar, men i rubriken precis under\r\nstår det: Fortsatt kräftgång. Vad är det fortsatt\r\nkräftgång för? Jo, det är Stockholms fondbörs. Den\r\nborde väl nu vara på väg uppåt i racerfart när det\r\nblir skattefria utdelningar och gåvor i mängd från\r\noss här i Sveriges riksdag. Men det är inte på det\r\nviset.</pre><pre>Detta kapital behövs i företagen för att skapa nya\r\njobb. Det är inte alls säkert att det kommer att bli\r\ndessa våldsamt stora utdelningsökningar som ni\r\nsäger. Tvärtom tyder allt på att det inte kommer att\r\nbli det. En del kommer att behöva det. En del av\r\ndessa rika personer -- som ni utmålar det -- har det\r\ni dag mycket besvärligt.</pre><pre>Anf. 132  LARS HEDFORS (s) replik:</pre><pre>Herr talman! Jag hävdar fortfarande att Kjell\r\nJohanssons långa och invecklade resonemang om\r\nde 3 miljarderna är en strid om profetens skägg.\r\nDet är 3 miljarder som tas bort från\r\nsmåföretagarna, vilka så väl behöver dessa pengar\r\ni det konjunkturläge som vi just nu befinner oss i.\r\nDet strider mot era tidigare uttalade\r\nföretagarvänliga åsikter. Ni säger en sak och gör\r\nnågonting helt annat.</pre><pre>Jag förstår att Kjell Johansson inte svarade på den\r\npersonliga frågan om hur det känns. Är det inte\r\nbesvärande, Kjell Johansson, att riva upp\r\nnågonting som vi befäste med ett handslag för två\r\noch ett halvt år sedan, nämligen skattereformen?\r\nÄr det inte besvärande att skapa så orediga\r\nspelregler för företagen? Det var tänkt att\r\nskattereformen skulle åstadkomma just fasta\r\nspelregler, och det förstör ni på detta vis.</pre><pre>Låt mig få ställa en fråga till när jag ändå har ordet.\r\nHur känns det, Kjell Johansson, att som gåvor dela\r\nut miljarder kronor till aktieägare som redan nu\r\ntjänar mycket pengar på stigande kurser? Det har\r\nunder senare tid varit mycket starkt stigande\r\nkurser. Trenden går uppåt. Hur känns det att dela\r\nut ytterligare pengar till dem samtidigt som ni\r\nkraftigt höjer skatterna för låginkomsttagarna?</pre><pre>Är det inte det minsta besvärande? Är ni inte rädda\r\nför den polarisering som detta skapar i samhället?\r\nLåginkomsttagarna får det ständigt sämre, och\r\nhöginkomsttagarna får det bättre. Är ni inte alls\r\nrädda för detta hårda och polariserade samhälle?</pre><pre>Anf. 133  KJELL JOHANSSON (fp) replik:</pre><pre>Herr talman! Jo, Lars Hedfors, jag är rädd för\r\ndetta. Jag är rädd för det resonemang som ni nu\r\nexploaterar, resonemanget om att vi försöker göda\r\nkapitalägare på de fattiga människornas bekostnad.\r\nVi försöker skapa rättvisa och ett system som skall\r\ngöra det lika intressant att investera kapital i\r\nföretagen i form av aktiekapital som att göra andra\r\ninvesteringar.</pre><pre>I Vänsterpartiets motion står det faktiskt att det\r\nfinns en risk för att man kommer att köpa\r\nobligationer i stället för aktier. Det är intressant att\r\nnotera att det är så dålig lönsamhet på detta --\r\ndessutom har man en dubbelbeskattning -- att man\r\ngör så här.</pre><pre>Detta sker alltså för att vi skall kunna bygga ut\r\nsvenskt näringsliv, för att vi skall flytta de pengar\r\nsom är inlåsta i en del andra företag och skapa nytt\r\nriskkapital i företag med framtidsutsikter. Där har\r\nde här förslagen en tredubbel effekt eftersom de\r\nockså ger låneutrymme. Detta kommer hela\r\nsvenska folket till godo. Där skulle ni kunna göra\r\nen insats genom att tala om för människor att det är\r\nnär vi får i gång svensk företagsamhet, när\r\nmänniskor får jobb, som vi kan tjäna pengar som\r\nnation betraktat. Det gör vi inte med er politik och\r\ndet missnöjesresonemanget som ni odlar. Ni skadar\r\ntvärtom Sverige som nation genom att odla detta.\r\nNi gör det för att det skall gå bra i valet. Det vet\r\nalla.</pre><pre>Anf. 134  LARS BÄCKSTRÖM (v) replik:</pre><pre>Herr talman! Kjell Johansson frågar mig vad vi har\r\natt vinna på att öka skatteuttaget från aktiebolag.\r\nDet vi har att vinna är väl rimligen inkomster. Man\r\nfår inkomster av skatter, och dem använder man till\r\nutgifter. Märkvärdigare än så är det inte. Det är\r\ninget krångligt med det.</pre><pre>Varför ställer vi då förslaget att man över tiden skall\r\nförsöka att närma svenska företagsskatter till den\r\neuropeiska nivån? Jag har suttit på middag hos\r\nSAF. De säger alltid samma sak. De säger att de\r\ninte begär några fördelar. De begär bara rimliga\r\nvillkor. De vill inte ha några fördelar, men rättvisa\r\nvillkor jämfört med sina konkurrenter. Jag är så\r\nnaiv att jag tror att de menar vad de säger. De begär\r\ninga fördelar, utan bara samma villkor som\r\nkonkurrenterna. Tror Kjell Johansson att de menar\r\nnågot annat? Jag tror att de är beredda att kämpa\r\npå lika villkor som konkurrenterna.</pre><pre>Då finns det utrymme för att höja\r\nföretagsskatterna. Kjell Johansson vet, jag vet och\r\nalla som kan något om företagsskatt vet att nu har\r\nman utvärderat det här. OECD har studerat det här\r\nnogsamt med ett system som alla accepterar. På\r\ns. 103 i deras skrift Skatter på vinster i en global\r\nekonomi står det: Grekland, Sverige, Irland,\r\nBelgien har det mest generösa systemet för\r\nbolagsskatt medan Turkiet, Nya Zeeland,\r\nAustralien och Norge har system som innebär en\r\nhög skattebörda på marginella nyinvesteringar.</pre><pre>Sverige har alltså, innan den här propositionen och\r\ntack vare skatteöverenskommelsen mellan\r\nFolkpartiet och Socialdemokraterna, världens mest\r\nförmånliga bolagsskattesystem. Det är\r\nutgångsläget. Nu säger Kjell Johansson att vi måste\r\nsänka världens lägsta skatt ännu mer för att få fart\r\npå Sverige. Även Kjell Johanssons partiledare sade\r\ni valet att vi kanske måste göra det. Det är en\r\nprimitiv syn på näringslivet som ni då redovisar.\r\nDetta är bara en av många detaljer som styr\r\nföretagens investeringsbeslut. Hur skattesystemet\r\nser ut är inte den viktigaste. Har man redan\r\nvärldens lägsta skatt står man nog ut med den. Då\r\ntror jag att vi tar fasta på vad de säger i SAF,\r\nnämligen att de vill ha rimliga och rättvisa villkor,\r\nsamma villkor som konkurrenterna. Det är mitt\r\nsvar.</pre><pre>Anf. 135  KJELL JOHANSSON (fp) replik:</pre><pre>Herr talman! Vi skall självfallet ha lika villkor. Det\r\när detta vi åstadkommer nu. Vi skapar ytterligt\r\nstrikt lika villkor för svenska företag. Det blir vi\r\nkritiserade för från annat håll.</pre><pre>Sedan talar Lars Bäckström om att\r\nföretagsbeskattningen bara är en liten del av det\r\nhär. Ja, det är den. Den är en av ganska många\r\nolika faktorer som reglerar villkoren för\r\nföretagsamheten. Det gäller också\r\ntjänstebeskattningen, infrastruktur, sociala\r\nvälfärdssystem -- hur vi skall kunna klara det som\r\nLars Bäckström talade om, t.ex. sjukvård,\r\näldreomsorg osv. --, nivån på utbildningssystemet\r\noch villkor i arbetsmarknadslagstiftningen. Men\r\nkan Lars Bäckström förklara för mig vilket eller\r\nvilka av dessa områden som det är en fördel att vi\r\nförsämrar? På vad sätt stärker vi Sveriges\r\nmöjligheter som investeringsnation om vi\r\nförsämrar dem till något slags OECD-genomsnitt\r\noch blir medelmåttor på alla områden?</pre><pre>Jag vet inte hur jag skall förklara det här, herr\r\ntalman. Jag får väl ta till idrotten. Lars Bäckström\r\när ju göteborgare. På vilket sätt skulle det stärka\r\nintresset för blåvitt och deras affärer om de låg som\r\nen medelmåtta i allsvenskan. De har ju haft en\r\nfantastisk period. Men det berodde inte på att de\r\nhade inriktat sig på att bli OECD-medelmåttor.\r\nDet berodde ju på att de var bäst. Det är den\r\npolitiken vi vill föra. Sverige som nation skall vara\r\nbäst. Det är då som intresset för utländska\r\ninvesteringar i Sverige vaknar i utlandet. Det är då\r\nnäringslivet kommer att blomstra och folk kommer\r\natt satsa, inte om vi blir några OECD-medelmåttor.</pre><pre>(Applåder)</pre><pre>Anf. 136  LARS BÄCKSTRÖM (v) replik:</pre><pre>Herr talman! Det intressanta med Kjell Johanssons\r\ndefinition av begreppet bäst är att han då menar\r\nlägst. Lägst skatt är bäst. Detta är den primitiva\r\nsynen på företagsamhet. Det finns inte någon större\r\nföretagsledare som fattar beslut om att bygga en\r\nindustri genom att fråga var skatten är lägst och\r\nsedan, när han får rapport om det, lägger industrin\r\ndär.</pre><pre>Om låg skatt var en säker väg till ekonomisk tillväxt\r\nskulle Sverige just nu ha en enastående ekonomisk\r\ntillväxt eftersom vi har lägst skatt på företagssidan.\r\nEmpirin, verkligheten och praktiken säger att Kjell\r\nJohansson har fel. Sverige skall vara bäst med\r\nproduktivitet och teknisk forskning. Sverige blir\r\nbäst när det finns en hemmamarknad som\r\nefterfrågar någonting över huvud taget. Då kan\r\nsvenskt näringsliv utvecklas.</pre><pre>Med en primitiv metod som enbart syftar till att vi\r\nfår bra företag om vi har låg skatt kan vi kanske åka\r\nnågonstans på den afrikanska kontinenten och hitta\r\nett land med mycket låg skatt som vi tror kommer\r\natt ha en enastående ekonomisk framtid. Detta är\r\nKjell Johanssons teori. Jag tror att Kjell Johansson\r\nhar komplett fel. Jag vet att Kjell Johansson har\r\nkomplett fel. Vi har redan i Kjell Johanssons\r\nbegreppsvärld världens bästa bolagsskatt. Men\r\ntillväxten är låg, Kjell Johansson.</pre><pre>Professor Södersten har ju talat om varför det är\r\nfel. Jag är inte ekonom av facket. Jag är inte heller\r\ngöteborgare. Men jag kan mycket väl inse att man\r\ninte stimulerar investeringarna i ett läge som\r\nkännetecknas av höga vinster och låga\r\ninvesteringar genom att göra det skattemässigt\r\nfördelaktigt att dela ut vinsterna till aktieägarna,\r\nsärskilt inte som Kjell Johanssons folkpartiregering\r\nemitterar ut obligationer och säljer statsskuldväxlar\r\nmed säker vinst. Då är det lönsamt att spekulera i\r\nstatsskuld i stället för i produktion.</pre><pre>Det är detta era ständiga skattesänkningar leder\r\ntill. Ni har skapat underskott och en dålig\r\nekonomisk tillväxt. Det är inte bara ert fel. Men ni\r\nhar bevisligen inte fått fart på svensk ekonomi. Er\r\nstora devalvering satte möjligen fart på ekonomin,\r\nmen det var ju ert stora misslyckande.</pre><pre>Anf. 137  KJELL JOHANSSON (fp) replik:</pre><pre>Herr talman! Jag trodde att det skulle gå bra att\r\ngöra en liknelse med blåvitt, men det gick inte det\r\nheller. Det bästa vore att Lars Bäckström och jag\r\nhade varsitt land, men det är tyvärr ogörligt. Där\r\nfick Lars Bäckström göra sina medborgare till\r\nmedelmåttor och anpassa systemet till\r\nmedelmåttorna och jag fick göra mina system till de\r\nbästa i världen. Det gäller också beskattningen. Då\r\nskulle vi se hur det gick. Lars Bäckström är ju\r\nsocialist. Det kanske säger något om vilket system\r\nsom skulle ha framgång.</pre><pre>Liknelsen med idrotten fungerade inte. Jag hade\r\ntänkt att dra till med Björn Borg och tennisen och\r\nden dynamik vi fick. Sverige blev en tennisnation\r\nsom hela världen beundrar, har intresse för och tar\r\nefter. Efterfrågan på svenska tennisspelare har\r\nfaktiskt ökat ganska markant jämfört med innan.\r\nDet är väl inte lönt att göra den liknelsen nu.</pre><pre>Jag trodde att jag skulle hitta någon röd gubbe som\r\nkunde intressera. Jag tänkte att en röd gubbe måste\r\nimponera på Lars Bäckström. Eftersom det nu är\r\njul och han själv nämnde jultomten får det väl bli\r\njultomten.</pre><pre>Om vi skall lyckas att få jultomten att komma med\r\nbra presenter till Göteborg så att bilfabrikerna\r\nhamnar i Göteborg och inte ute på kontinenten\r\nkrävs det att vi är bra och helst bäst. Då kommer\r\nhan säkert. Den som är bäst kommer han till.</pre><pre>Om Lars Bäckström hade haft replikrätt hade han\r\nnaturligtvis sagt att jultomten kommer till den som\r\när snällast. Jag är inte säker på att jultomten\r\nfunderar över vem som har varit en riktig OECD-\r\nmedelmåtta och ger vederbörande en fin present.\r\nJag tror faktiskt att han väljer den som är bäst.</pre><pre>Anf. 138  ANDRE VICE TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre>Anf. 139  Statsrådet BO LUNDGREN (m):</pre><pre>Herr talman! Det var helt förutsägbart att Lars\r\nHedfors skulle hålla det anförande han gjorde. Det\r\nvar ett politiskt taktiskt anförande och inte ett\r\nsakligt inlägg i diskussionen om hur vi skall\r\nförbättra situationen för de arbetslösa. Det kan jag\r\nförstå. Allt han och hans parti är inriktade på för\r\nnärvarande är att genom demagogi, tystnad och en\r\ndel andra inslag försöka vinna nästa års val.</pre><pre>Jag träffade i måndags och tisdags ett stort antal\r\ninvesterare i USA. Deras farhågor vad gällde\r\ninvesteringar i framtiden rörde risken för att det\r\nskall bli en ny regering i Sverige efter valet. Jag\r\nförsäkrade dem om att mycket talar för att den\r\nnuvarande regeringen kommer att kunna fullfölja\r\nden politik vi har inlett för att rätta till allt negativt\r\nsom åstadkommits under de senaste två\r\ndecennierna.</pre><pre>För 14 dagar sedan var jag i Luleå för att tala om\r\nden föreslagna företagsbeskattningen för ett antal\r\nföretagare. När jag kom till den lokal jag skulle\r\nvara i möttes jag av ett trettiotal arbetslösa som var\r\nupprörda och som krävde nya riktiga jobb.</pre><pre>I går demonstrerade ett stort antal människor i\r\nStockholm. Såvitt jag förstår var huvudbudskapet\r\nfrån dem att det måste skapas nya riktiga jobb. Jag\r\ndelar deras uppfattning. Jag tycker att det är bra att\r\nde uttalar att de politiska beslutsfattarna måste ha\r\nmod och förmåga att genomföra reformer som kan\r\nge dagens arbetslösa nya jobb. Jag förstår den\r\nvrede de känner över den 80-talspolitik som gjort\r\natt de förlorat jobben.</pre><pre>Egentligen inleddes misstagen redan i slutet av 60-\r\ntalet. Den offentliga sektorn fick expandera, och\r\nskatterna höjdes på ett dramatiskt sätt. Dessutom\r\nvar skattestrukturen sådan, att de investeringar\r\nsom hade behövts för att behålla tillräckligt många\r\narbeten i dag missgynnades.</pre><pre>Under de senaste decennierna har vi också haft en\r\nkontinuerlig kostnadskris. Ständiga devalveringar\r\nhar rättat till problemen. Finanskrisen som\r\nåstadkoms under det spekulativa 80-talets andra\r\nhälft fördjupar dagens problem genom att så många\r\nhushåll och företag anpassar sin skuldsättning till\r\neffekterna av den yra som fanns från 1985 och\r\nframåt. Det leder naturligtvis till dramatiskt\r\nminskad inhemsk efterfrågan.</pre><pre>På 80-talet och i viss mån också under decenniet\r\ndessförinnan begicks de avgörande misstag som har\r\ngjort att ett oacceptabelt antal människor har blivit\r\narbetslösa.</pre><pre>Det är rätt intressant och beklagligt att Lars\r\nHedfors helt undviker att tala om det 80-tal som\r\nhan själv hade så stort ansvar för. Det var då Stig\r\nMalm betecknade en del människor som\r\nfinansvalpar och spekulationskarusellen kom i\r\ngång.</pre><pre>Vi måste naturligtvis ändra på de förutsättningar\r\nsom då gällde för ekonomin. I stället för det\r\nsocialdemokratiska 80-talets\r\nfastighetsspekulationer måste vi nu skapa\r\nförutsättningar för produktiva investeringar som\r\nger de nya riktiga jobb som de arbetslösa och de\r\nungdomar som träder in på arbetsmarknaden\r\nbehöver.</pre><pre>Var kan då dessa nya jobb växa fram? Kan det som\r\nunder de senaste två decennierna ske genom att\r\nindustrisektorn och det privata näringslivet får\r\nminska och den offentliga sektorn suga upp dem\r\nsom annars hade tappat jobben? Nej, alla inser att\r\ndet inte kan ske så. Jag är övertygad om att Lars\r\nHedfors inte kommer att säga att de nya jobben\r\nskall ordnas inom den offentliga sektorn och att de\r\nskall vara skattefinansierade i debatten här i dag.\r\nMöjligen säger Lars Bäckström det, men inte Lars\r\nHedfors.</pre><pre>Lars Hedfors inser att det är den privata sektorn\r\nsom måste få förutsättning att skapa nya jobb. Det\r\när väldigt viktigt att vi kan vara överens i det\r\navseendet.</pre><pre>Det finns ett problem för Lars Hedfors, Lars\r\nBäckström och alla de som tror på det kollektiva\r\nbeslutsfattandet. Sveriges riksdag och Sveriges\r\nregering kan inte kommendera fram jobb i den\r\nprivata sektorn. Det har gjorts försök i den\r\nriktningen. Jag kan erinra om två exempel. Det\r\ngäller Volvos Uddevallafabriker och Saabs\r\nMalmöfabrik. Vi vet alla hur det gick när man lät\r\npolitiskt beslutsfattande och politiska\r\npåtryckningar gå före rationella ekonomiska beslut\r\ni näringslivet. Det fungerar inte. Det skapar inte\r\nnågra nya riktiga trygga jobb.</pre><pre>Förutsättningen för expansion och nya jobb i den\r\nprivata sektorn är att de tusentals enskilda\r\nmänniskor som sitter i olika funktioner i dagens\r\nföretag och de tusentals enskilda människor som\r\nkan tänka sig att starta morgondagens nya företag\r\nkänner förutsättningarna för att fatta sådana\r\nbeslut.</pre><pre>Det enda vi i regering och riksdag kan göra är att\r\nskapa tillräckliga förutsättningar för att de riktiga\r\nbesluten skall fattas. Vi skall skapa en tillräckligt\r\nbra miljö. Det är det denna debatt gäller.</pre><pre>Hur skall vi skapa bra förutsättningar för att de nya\r\nriktiga jobb som jag och de arbetslösa vill ska växa\r\nfram också skall kunna växa fram?</pre><pre>En nödvändig förutsättning för expansion är ju att\r\ndet finns riskvilligt kapital. Det kapitalet skall\r\nbyggas upp av enskilda människor som är beredda\r\natt satsa kapitalet med risken att förlora det i\r\nförhoppningen att tjäna på investeringen. Det är\r\nnödvändigt för att vi skall kunna bygga upp nya\r\narbetsplatser. Det är en nödvändig förutsättning.\r\nDet är basen för expansion.</pre><pre>Hur skall vi då få fram det kapital som behövs i stor\r\nmängd i framtiden?</pre><pre>En sak skall vi avhålla oss från att göra. Vi skall inte\r\ndiskriminera det som sker i dag.</pre><pre>Tekniken har sina begränsningar också i Sveriges\r\nriksdag. Det innebär att vi inte kan visa\r\noverheadbilder. Jag förstår att det beror på att man\r\nmenar att det talade ordet skall vara det som\r\növertygar, och det kan det också vara. Men inte\r\nminst med anledning av Lars Hedfors påståenden\r\nhar jag ändå låtit dela ut en bild som beskriver\r\nskatten för olika kapitalinkomster i dag, efter\r\nskattereformen 1991 och enligt det förslag som\r\nregeringen nu har förelagt riksdagen och som\r\nskatteutskottets majoritet föreslår riksdagen att\r\nanta.</pre><pre>Bilden visar att den högsta marginalskatten på\r\negenföretagarnas kapitalavkastning i dag är\r\n62,6 %. Samma sak gäller handelsbolag. Den visar\r\natt kapitalavkastningsskatten för utdelningar i\r\naktiebolag är 51 %.</pre><pre>Det visar att skatten på kvarhållen vinst i\r\naktiebolag, dvs. det som är föremål för\r\nvinstbeskattning, är ungefär 40 %. På avkastningen\r\npå lånat kapital är skatten däremot 30 %, och jag\r\ntror att Lars Hedfors och jag är överens om att\r\nskatteuttaget på kapitalinkomster enligt\r\nskattereformen skulle vara just 30 %.</pre><pre>Det skulle vara intressant att höra om Lars Hedfors\r\ni den replik som säkert kommer kan säga att det är\r\nett felaktigt diagram som de experter som finns på\r\ndepartementet har tagit fram. Om diagrammet inte\r\när felaktigt innebär det ju att vi i dag har en\r\ndiskriminering av just det egna kapital som är\r\ngrunden för de nya, riktiga jobben.</pre><pre>Socialdemokraterna erkänner ju också att det är så.\r\nLars Hedfors sade för en stund sedan att\r\nSocialdemokraterna accepterar förslaget till\r\nförändrad beskattning för egenföretagare och\r\ndelägare i handelsbolag. Kjell Johansson tog upp\r\ndet. Lars Hedfors sade att skatten på avkastningen\r\npå det egna, riskbärande kapitalet skall vara 30 %.</pre><pre>Säg nu att Lars Hedfors startar ett handelsbolag,\r\nmed sin fru exempelvis, att han sätter in egna\r\npengar, får en avkastning på dem och sedan betalar\r\n30 % i skatt. Förklara nu för mig Lars Hedfors:\r\nVarför skall ni, om ni ombildar företaget till ett\r\naktiebolag, betala en skatt på 51 %? Varför skall\r\ndet vara en dubbelbeskattning? Varför skall man\r\ndiskriminera de mindre företagen och de mindre\r\nbolagen och försämra deras möjligheter att ge nya\r\njobb? När ni ser 30 000 -- eller 10 000, eller hur\r\nmånga det nu var -- som demonstrerar, hur kan ni\r\ndå bromsa en utveckling som syftar till att ge dessa\r\nmänniskor nya jobb? Jag begriper inte det.</pre><pre>Svara på frågan, Lars Hedfors: Varför skall\r\nkapitalavkastning beskattas med 30 % för\r\negenföretagare och handelsbolagsdelägare men\r\ninte för dem som är delägare exempelvis i ett litet\r\naktiebolag? Det är en central och viktig fråga. Om\r\ndet nu finns något svar på den vet jag inte.</pre><pre>För vår del är det självklart att vi måste lägga fram\r\nett förslag som undanröjer den här\r\ndiskrimineringen, hur besvärligt det än kan vara i\r\nden populistiska debatt som Lars Hedfors ägnar sig\r\nåt. Vi måste fullfölja skattereformen och skapa den\r\nenhetlighet som också, som framgår av det diagram\r\nsom är utdelat, kommer att uppnås nästa år, när\r\nriksdagen antar det föreliggande förslaget. Då blir\r\ndet ungefär 30 % skatt på såväl aktieutdelningar\r\noch reavinst, dvs. kvarhållen vinst i bolagen, som\r\navkastning för egenföretagare och handelsbolag\r\noch avkastning på utlånat kapital. Då uppnår vi\r\nskattereformens mål, vilket jag tycker är bra. Det\r\när beklagligt att Lars Hedfors inte gör det.</pre><pre>Lars Hedfors tog upp några tekniska aspekter --\r\nmycket begränsat, men ändå. Han sade bl.a. att\r\nLagrådet hade haft synpunkter. Det hade man i tre\r\navseenden.</pre><pre>Man var rädd för viss skatteplanering. Därför har\r\nvi också satt in ett antal bromsar för överdriven\r\nskatteplanering. Man sade också att förslagen i den\r\ndel som rör egenföretagare var komplicerade och\r\nkrångliga, och man tyckte att den bristande\r\nneutraliteten och överbeskattningen hellre borde\r\nbehållas än att vi inför regler som ger neutralitet.\r\nDet är just detta, det som Lagrådet anser vara\r\nkomplicerat, som Lars Hedfors har accepterat, så\r\nden kritiken faller platt till marken. Lars Hedfors\r\noch jag är uppenbarligen överens om att vi måste\r\ngöra någonting för att rätta till beskattningen för\r\negenföretagare och handelsbolag. Då får vi\r\nacceptera att det blir nya regler i\r\nskattelagstiftningen.</pre><pre>Det här var de synpunkter som Lagrådet hade,\r\nförutom en del redaktionella synpunkter.</pre><pre>På såväl Lars Bäckström som Lars Hedfors låter det\r\nsom om det fanns en enda nationalekonom i\r\nSverige, nämligen Jan Södersten, som tycker att det\r\nhär förslaget inte ger bra effekter. Det innebär ju\r\negentligen att det inte räcker med\r\ndubbelbeskattning, eftersom det inte drabbar\r\ninvesteringarna i Sverige om vi har en\r\ndubbelbeskattning av det egna kapitalet. Varför i så\r\nfall inte ha en trippel- eller en\r\nkvadrupelbeskattning, eller en skatt på 100 %? Det\r\nhar ju ingen betydelse.</pre><pre>Jan Söderstens uppfattning är ju att svenska\r\naktiebolag alltid kan finansieras utomlands och att\r\ndet då inte spelar någon roll vilka skatter vi har för\r\nsvenska aktieägare eller delägare. Men vad är det\r\nsom säger att Nilssons Mekaniska i Markaryd -- om\r\ndet nu finns ett sådant företag, det kanske Lars\r\nHedfors vet, eftersom han kommer därifrån --\r\nkommer att kunna finansiera sig på Milanobörsen\r\neller ens i Köpenhamn? Sannolikt är\r\nförutsättningarna rätt små.</pre><pre>Det Jan Södersten talar om är en teori för en\r\nperfekt fungerande öppen ekonomi med fritt\r\nflödande kapital, en perfekt kapitalmarknad, och\r\nen sådan existerar inte. I den situation vi har i dag\r\nmed överbeskattning är det självklart att vi också\r\nfår en negativ effekt på kapitalavkastningssidan.</pre><pre>Det är många frågor man skulle kunna ställa till\r\nLars Hedfors. Jag tänkte inte bry mig om att ställa\r\ndem till Lars Bäckström. Eftersom han gärna vill ha\r\ndebatt i alla fall, kommer det säkert en del inlägg\r\nockså från honom. Men för säkerhets skull kan jag\r\nju rikta frågorna också till honom. Jag vänder mig\r\nalltså till både Lars Hedfors och Lars Bäckström:\r\nVarför tror ni att man i Norge och Finland har\r\navskaffat dubbelbeskattningen? Hur kan ni\r\nförsvara en 30-procentig skatt på kapitalavkastning\r\nför den som driver enskild firma och handelsbolag,\r\nmedan skatten skall vara 51 % om man driver ett\r\nfåmansbolag? Det skulle vara intresant att få höra\r\nsvaren -- inte bara för mig och övriga ledamöter i\r\nkammaren utan också för svenska folket.</pre><pre>Anf. 140  LARS HEDFORS (s) replik:</pre><pre>Herr talman! Jag börjar med att svara på den sista\r\nfrågan med en motfråga till Bo Lundgren: Varför\r\nhar man inte i USA och Tyskland avskaffat\r\ndubbelbeskattningen? USA, detta kapitalismens\r\nförlovade land, har ju kvar en dubbelbeskattning,\r\noch det finns många andra länder som också har\r\nkvar dubbelbeskattningen.</pre><pre>Sedan skulle jag vilja kommentera Bo Lundgrens\r\ninledning. Han beskyllde mig för demagogi, taktik\r\noch populism. När jag försöker skildra verkligheten\r\nför många människor i Sverige i dag, då är det\r\ndemagogi. Det handlar om människor som drivs ut\r\ni arbetslöshet, en arbetslöshet vars like det var\r\nmycket länge sedan vi skådade i Sverige. Det\r\nhandlar om människor -- och det är många\r\nmänniskor -- som tvingas gå till socialbyrån för att\r\nklara sitt uppehälle. Samtidigt öser regeringen\r\nmiljarder över aktieägare och förmögna\r\nmänniskor. Det är verkligheten i Sverige, ett\r\nsamhälle som håller på att bli så polariserat, Bo\r\nLundgren, att det blir ett för alla människor oroligt\r\nsamhälle. Oroar inte det Bo Lundgren ett enda\r\nskvatt?</pre><pre>I bästa skollärarstil delade Bo Lundgren ut\r\nillustrationer. Det finns ett gammalt talesätt som\r\nsäger att man kan ljuga med statistik. Jag vill påstå\r\natt Bo Lundgren är bra nära att göra det. Vad gäller\r\nden högsta stapeln i diagrammet, den som handlar\r\nom egenföretagarna, är vi ju överens, Bo\r\nLundgren. Den stapeln vill ju också vi pressa ner.\r\nDen näst högsta stapeln handlar om utdelningen i\r\naktiebolag, och i fråga om detta är vi delvis\r\növerens. Vi säger att vi vill se över och eventuellt\r\nförbättra Annellavdraget.</pre><pre>Faktum kvarstår, Bo Lundgren. Det ni gör är att i\r\nkapitalbeskattningen skapa stora spännvidder\r\nmellan å ena sidan 0 % i skattesats och å andra\r\nsidan 30 % i skattesats. Det säger sig självt att det\r\nleder till skatteplanering. Detta säger Lagrådet\r\nklart och tydligt, och man varnar för det. Men ni\r\nhar inte brytt er om den varningen.</pre><pre>Jag läser ibland tidningarnas annonssidor, och på\r\nde sidorna kan man nu läsa om hur de stora\r\nrevisionsbyråerna börjar annonsera efter\r\nskattekonsulter. Vi är med ert system på väg in i\r\nskattekonsulternas paradis, precis som det var i\r\nSverige före skattereformen.</pre><pre>Jag hade tänkt ställa en fråga till Bo Lundgren, och\r\ndet gäller just Lagrådets kritik mot de krångliga\r\nreglerna. Riksskatteverket hyser nu farhågor om\r\natt man kommer att få så stora kontrollproblem att\r\nman måste underlåta att bevaka t.ex. den\r\nekonomiska brottsligheten. Vill ni ge\r\nRiksskatteverket mer resurser så att de kan klara\r\ndetta?</pre><pre>Anf. 141  Statsrådet BO LUNDGREN (m):</pre><pre>Herr talman! Var och en som läser protokollet från\r\ndagens debatt tycker jag skall läsa Lars Hedfors\r\ninledande anförande. Det går i samma stil som hans\r\nsenaste inlägg, där han sade att vi öser miljarder\r\növer aktieägarna. Om Lars Hedfors är seriös när\r\nhan säger att han är beredd att förbättra avdragen\r\nför utdelade belopp i aktiebolagen, öser han i lika\r\nhög grad miljarder över aktieägarna. Det är\r\nsanningen. Så ser det ut.</pre><pre>Det är intressant att lägga märke till vad Lars\r\nHedfors nu säger. Jag hade en interpellationsdebatt\r\nför en tid sedan, och jag tycker att det är intressant\r\natt notera vad som håller på att hända.</pre><pre>Lars Hedfors ifrågasätter inte den här bilden. Det\r\ntror jag att var och en som hörde hans inlägg i\r\ndebatten noterade. Men han ifrågasatte om jag\r\nhade rätt slutsats vad gäller socialdemokraternas\r\ninställning. Han sade att den första stapeln, som\r\nvisar egenföretagarnas skattebelastning, är hög och\r\natt också socialdemokraterna vill pressa ned den.\r\nJag noterade det. På den punkten vill\r\nsocialdemokraterna, precis som regeringen, ha en\r\nskatt på 30 %. Det är alldeles utmärkt.</pre><pre>När han sedan kommenterar stapeln som visar\r\nutdelningsbeskattningar, som är 51 % i\r\nnormalfallen i dag -- med Annellavdrag kan den\r\nvara 41 % -- visar det sig att socialdemokraterna\r\nockså gärna vill minska den skatten. Det är rent\r\nfantastiskt. Om ni vill att den stapeln skall dras ned\r\ntill skattenivån 30 %, vilket borde bli slutsatsen,\r\nbetyder det att Lars Hedfors vill ha lika skatt på\r\neget och lånat kapital. Då vill ni ju ge ut lika många\r\nmiljarder till aktieägarna som regeringen.</pre><pre>Även om ni bara vill ge hälften så många miljarder\r\ntill aktieägarna, inser ni att det här finns ett\r\nproblem. Problemet är att skatten på eget och lånat\r\nkapital är olika. Det ger samma resultat att lägga\r\nlättnaden i bolaget som hos aktieägaren. Om\r\nbolaget har 1 000 kr att dela ut till Lars Hedfors,\r\noch om beloppet beskattas i bolaget med 300 kr, får\r\nLars Hedfors, enligt en sådan teknik, 700 kr i\r\nhanden som inte beskattas. Men om bolaget slipper\r\nskatta för utdelningen, blir utdelningen 1 000 kr.\r\nLars Hedfors får då alltså 1 000 kr av vilket 300 kr\r\ngår bort i skatt. Kvar blir åter igen 700 kr, vare sig\r\nmer eller mindre. Effekterna för aktieägaren är\r\nfullkomligt lika.</pre><pre>Men det viktiga är att vi tydligen är på väg in i en\r\nsituation där, som Lars Hedfors säger,\r\ndubbelbeskattningen leder till problem. Lars\r\nHedfors säger att någonting borde göras åt den\r\nsituationen, exempelvis genom att förbättra\r\nAnnellavdraget. Men det måste innebära en\r\nsänkning av skatten på utdelningar. Eller har jag\r\nfel, Lars Hedfors?</pre><pre>Anf. 142  LARS HEDFORS (s) replik:</pre><pre>Herr talman! Redan i dag urholkas i stor\r\nutsträckning dubbelbeskattningen genom\r\nAnnellavdraget. Det är inte orimligt att tänka sig\r\natt man kan förbättra villkoren när det gäller\r\nAnnellavdraget. Men därifrån är steget långt till att\r\ngå så långt som Bo Lundgren beskrev.</pre><pre>Att förbättra Annellavdraget har vi\r\nsocialdemokrater skrivit om i motionen. Det skulle\r\ndessutom medföra fördelen att nyemitterat kapital\r\ndirekt skulle gynnas, kapital som finns i företaget\r\noch som kan användas till investeringar. Bo\r\nLundgren vill sprätta ut bolagens kapital över\r\nägarna. Det kapitalet kommer inte att investeras.\r\nDet vet vi, med ledning av mycket seriösa\r\nvetenskapliga undersökningar.</pre><pre>När Bo Lundgren träffar de där arbetslösa\r\npersonerna i Luleå och när han ser det stora\r\ndemonstrationståget utanför riksdagshuset kan han\r\ninte säga till dem: Våra förslag leder till fler jobb.\r\nRegeringens förslag leder nämligen inte till fler\r\njobb. Risken finns att regeringens förslag leder till\r\nfärre jobb, därför att de här bolagspengarna\r\nmycket väl kan komma att exporteras.</pre><pre>Bo Lundgren talar mycket ofta om likformighet.\r\nBekymrar det inte Bo Lundgren ett enda dugg att\r\nni genom era åtgärder upphäver likformigheten i\r\nbeskattningen av arbete och av kapital? Bekymrar\r\ndet inte Bo Lundgren ett enda dugg att det leder till\r\nstor polarisering i det svenska samhället, stora\r\nmotsättningar mellan dem som ständigt ökar sitt\r\nkapital och dem som står utan arbete och kanske\r\ntvingas gå till Socialbyrån.</pre><pre>Herr talman! Jag ställde en fråga till Bo Lundgren\r\nom möjligheterna att upprätthålla skattekontrollen\r\ni fortsättningen. Efter Lagrådets fullständigt\r\nförödande kritik av lagförslaget, vet vi att det\r\nkommer att bli fråga om en stor skatteplanering.\r\nVilka möjligheter vill Bo Lundgren ge\r\nskattemyndigheterna när det gäller att verkligen\r\nupprätthålla en effektiv skattekontroll? Vilka\r\nmöjligheter vill Bo Lundgren ge dem att kunna\r\nfullgöra deras skyldigheter att bekämpa den nu\r\nsnabbt växande ekonomiska brottsligheten.</pre><pre>Anf. 143  Statsrådet BO LUNDGREN (m):</pre><pre>Herr talman! Vi har i dag problem med den\r\nekonomiska brottsligheten bl.a. i samband med\r\nden finanskris som Lars Hedfors och hans parti har\r\nställt till med. Det skapar problem. Men regeringen\r\nskall se till att Riksskatteverket får resurser till att\r\nhantera de förändringar i skattesystemet som nu\r\nföreslås.</pre><pre>Det viktigaste att göra är dock att eliminera den\r\nskatteplanering som i dag förekommer.\r\nDiskriminerar vi det egna kapitalet, som är basen\r\nför expansion och nya arbetstillfällen, i förhållande\r\ntill riskfria placeringar i exempelvis banker, får vi\r\nett mindre riskvilligt kapital, mindre grund för\r\nexpansion och färre jobb. Dagens skatteplanering\r\när förödande för dem som är arbetslösa och som\r\nriskerar att bli arbetslösa. Den skatteplaneringen\r\nundanröjs genom det förslag som regeringen har\r\nlagt på riksdagens bord om slopad extrabeskattning\r\noch dubbelbeskattning av det egna kapitalet.</pre><pre>Lars Hedfors säger att Socialdemokraterna vill\r\nförbättra Annellavdraget men att de inte skall göra\r\nså mycket. Men blotta förekomsten av ett\r\nAnnellavdrag i dag, som i viss utsträckning lindrar\r\ndubbelbeskattningen, visar bara en sak, dvs. att\r\nman inte kan ha en fullständig dubbelbeskattning.\r\nLars Hedfors säger att man i Amerika inte har\r\nnågra problem med det här. Det har man visst. Det\r\när därför som det amerikanska\r\nfinansdepartementet presenterar en 400-sidig\r\nrapport, i vilken det talas om hur man kan lindra\r\ndubbelbeskattningen. Man kan slopa den genom\r\natt på aktieägarsidan göra på det sätt som EG-\r\nkommissionens grupp föreslagit, och som vi\r\nföreslår. Så gör man i Norge och Finland. I\r\nTyskland har man också två olika typer av\r\nskattelättnader, framför allt på ägarsidan.</pre><pre>Det intressanta i Lars Hedfors anförande är att han\r\ninte kommer ur sina egna svårigheter.\r\nSocialdemokraterna har tvingats acceptera -- vilket\r\ni och för sig är bra -- att skatten på\r\nkapitalavkastningen för enskild firma och\r\nhandelsbolag skall vara 30 %. Det är den också på\r\nlånat kapital. Så långt är vi helt överens, och det är\r\nbra.</pre><pre>Men ni socialdemokrater kommer aldrig att kunna\r\nförklara att det inte skall vara 30 % skatt för\r\nbolagsformen aktiebolag. Den skatten säger ni\r\nskall vara 51 % -- eller 41 % om man räknar med\r\nmaximalt Annellavdrag. Detta är inte neutralt. Det\r\nminskar förutsättningarna för nya jobb, speciellt i\r\nde småföretag som kan bära de nya jobben i\r\nframtiden. Jag kommer att tala om för de arbetslösa\r\natt regeringen är beredd att t.o.m. ta en politisk\r\ndebatt med Lars Hedfors och hans parti för att\r\ngarantera de bästa förutsättningarna för expansion\r\nav jobb i den privata sektorn.</pre><pre>Anf. 144  ANDRE VICE TALMANNEN:</pre><pre>Det står nu klart att vi inte kommer att hinna votera\r\ndetta ärende före kl. 18.00. Debatten kommer att\r\nfortsätta med Peter Kling som förste talare efter att\r\nLars Bäckström nu fått replik på statsrådet Bo\r\nLundgren. Det innebär att votering kan väntas\r\nganska snart efter kl. 19.00.</pre><pre>Anf. 145  LARS BÄCKSTRÖM (v) replik:</pre><pre>Herr talman! Statsrådet Bo Lundgren frågade\r\nvarför Norge och Finland har gjort som de har\r\ngjort. Jag har svaret på frågan. De har borgerlig\r\nmajoritet i respektive parlament. De har också den\r\nklassiska nordiska modell som faktiskt innebär låg\r\nskatt på aktiebolag -- t.o.m. låg skatt vad gäller\r\naktieägare -- och hög skatt vad gäller människor.\r\nDet är den klassiska nordiska modellen, och den\r\nhar man renodlat i dessa länder.</pre><pre>Även i Sverige fortsätter statsrådet Bo Lundgren\r\nden modell som ger ännu lägre skatt på kapital och\r\nhögre skatt på hushåll, med exempelvis höjda\r\negenavgifter och höjd moms. Statsrådet Bo\r\nLundgren är en värdig efterföljare av denna\r\nnordiska modell som är mycket speciell.</pre><pre>Statsrådet har delat ut en tabell. Den går inte att\r\nvisa. Men låt oss kommentera den! Tabellen utvisar\r\natt det formellt var 51 % skatt, och att den i\r\nverkligheten var 41 %. Det blir 28 % skatt på\r\navkastning och eget kapital. Nu tänker jag fortsätta\r\ndenna tabell och så att säga vidga vyerna. Statsrådet\r\nBo Lundgren är ju internationalist i en speciell\r\nbemärkelse, nämligen EG-anpassning. Den här\r\nsiffran 28 % som man kommer fram till, blir också\r\ni Norge 28 %. I Danmark blir motsvarande siffra\r\n66 %, i Tyskland 57 %, i Nederländerna 74 %, i\r\nFrankrike 63 %, i Storbritannien 47 %, i USA\r\n61 % och i Japan 63 %. Det är korrekta siffror.</pre><pre>Vi i utskottet är ibland ute och reser, och min källa\r\när här det norska finansdepartementet. Där är man\r\nlika duktig som i det svenska finansdepartementet.</pre><pre>Statsrådet Lundgren! Låt oss se på industrins\r\nsituation, på den del av förädlingsvärdet som går till\r\nkapitalsidan. År 1992 var det 22 % -- det tycker\r\näven jag är litet lågt -- men år 1993 är det ca 34,5 %\r\noch år 1994 blir det 36 %. Jag kan inte svara för\r\ndecimalerna, men det är en enastående\r\nvinstökning. Den har inte skett tack vare\r\nregeringens politik utan på grund av regeringens\r\nmisslyckande och den därefter följande\r\ndevalveringen.</pre><pre>I det läget säger regeringen: Vi måste för att få fart\r\npå investeringarna minska skatten på utdelningar.\r\nDet är inte precis någon strålande logik. Jag håller\r\nmed om att det är problem med\r\ndubbelbeskattningens inlåsningseffekter, men just\r\nnu är det inte bra att genomföra denna åtgärd. Den\r\ninnebär att man stimulerar till utdelningar och gör\r\ndet mer attraktivt att dela ut pengar än att\r\ninvestera. Det är därför totalt fel tidpunkt att nu\r\nvidta denna åtgärd.</pre><pre>Bolagsskatten har dessutom gått ned som andel av\r\ndriftsöverskottet, först från 20 % till 15 %, och nu\r\nligger den på ungefär 12--13 %. Vi kan klara att\r\nfinansiera lättnaderna för småföretagarna genom\r\natt öka skatten på bolagssidan.</pre><pre>Anf. 146  Statsrådet BO LUNDGREN (m):</pre><pre>Herr talman! Det var mycket i en kompott. Det\r\nfinns ingen anledning att gå igenom de olika, tyvärr\r\nfelaktiga, exemplen från olika länder om effekten\r\nav beskattningen av utdelningar som Lars\r\nBäckström redovisade. Man gör i Tyskland en\r\navräkning, och dessa siffror redovisas antagligen\r\nföre avräkning. Det finns anledning att i framtiden\r\nlämna över ett material för att visa vilka siffror som\r\ngäller.</pre><pre>Lars Bäckström säger vidare att man i Norge har en\r\nborgerlig majoritet. Ja, men man har beklagligtvis\r\nen socialdemokratisk regering, och man har ändå\r\nslopat dubbelbeskattningen.</pre><pre>Jag har bara en enda fråga till Lars Bäckström. Om\r\nvi och Vänsterpartiet är överens om att vi skall ha\r\n30 % skatt på kapitalavkastning, på ersättning för\r\nlånat kapital, på kapitalavkastningen för den som\r\ndriver ett handelsbolag eller en enskild firma,\r\nvarför skall det då vara 51 % eller i den mån\r\nAnnellavdrag förekommer -- det är inte alltid --\r\n41 %, som framgår av diagrammet? Varför skall\r\nhan ha högre skatt än 30 %? Jag skulle vilja ha ett\r\nsvar på den frågan, inte några utflykter ut i Europa.\r\nDe kan naturligtvis i och för sig vara intressanta,\r\näven om de ger felaktiga siffror.</pre><pre>Det är vidare fel att det skulle vara jämförbart att\r\ndela ut och att investera. Om ett bolag går bra, är\r\ndet självklart att det behåller pengar i\r\nverksamheten och även att aktieägarna vill ha kvar\r\npengar som kan satsas i lönsamma investeringar.\r\nOm man kan få bättre lönsamhet genom utdelning,\r\nsom man sedan investerar i ett annat företag eller i\r\nett nytt projekt, får vi en strukturomvandling som\r\nger nya jobb. Det är inget fel att dela ut pengar som\r\nkan göra bättre nytta någon annanstans, och det är\r\ndärför som vi skall ha en neutralitet i\r\nbeskattningen. Det kan väl inte Lars Bäckström,\r\nsom trots allt är förhållandevis kunnig i skattefrågor\r\noch som har växt till sig i varje fall i vissa\r\navseenden, förneka?</pre><pre>Anf. 147  LARS BÄCKSTRÖM (v) replik:</pre><pre>Herr talman! Vi skall ha en så likformig beskattning\r\nsom möjligt, men jag anser inte att 30 % är någon\r\nhelig nivå. Helst skulle jag vilja ha en real\r\nföretagsskatt, som tog hänsyn till inflationen. Det\r\nfinns sådana alternativ. Men vi bör nu eftersträva\r\nen så likformig skatt som möjligt. Jag tycker alltså\r\ninte att 30 % är någon helig nivå, utan vi skall ta in\r\nde skattepengar som vi behöver ha för att täcka\r\nvåra utgifter. Det är viktigare än att slå fast en 30-\r\nprocentsnivå. Sedan får verkligheten anpassa sig\r\nefter det teoretiska antagandet.</pre><pre>Beträffande de andra frågor som ställts vill jag säga\r\natt jag inte tror att alla skall få arbete inom\r\nkommunsektorn. Men statsrådet Lundgren vill\r\nminska antalet anställda i offentlig sektor medan\r\njag vill behålla dem där. Jag vill att fler anställs\r\ninom den privata sektorn, gärna i privat\r\ntjänsteverksamhet.</pre><pre>Statsrådet Lundgren vet att det, om vi kommer in i\r\nEG, inte går att sänka momsen på\r\ntjänsteproduktionen. Jag har i en rapport\r\nframhållit att en skattesänkning annars kunde vara\r\nett sätt att stimulera till fler jobb. EG-anpassningen\r\nhindrar oss på den punkten. Vi kommer också här\r\ni afton att få höra hur EG-anpassningen ställer till\r\nproblem för regeringen vad gäller Posten. Vi kan på\r\nden punkten se hur svårt det är att i EG sänka\r\nskatter på tjänsteområdet.</pre><pre>Statsrådet Lundgren! Jag kan hemma i varuhuset i\r\nUddevalla se hur kunderna står och fumlar med\r\nsmå rabattkuponger för att få någon krona i rabatt\r\npå Florapaketet. När jag går ut därifrån kan jag se\r\naktiespararnas jättelika skylt med uppgift om att\r\naktierna det här året har gått upp med 100 %.\r\nUnder en längre period har de gått upp med flera\r\ntusen procent. Hur känner sig de som står där med\r\nsina kuponger när de läser om vad de verkliga\r\nkupongklipparna får?</pre><pre>De kan också läsa i Aftonbladet om människor i\r\nstatsrådets vänkrets som har gjort oerhört fina\r\naktieaffärer och genomfört mycket avancerad\r\nskatteplanering. Hur känner de sig då? I det läget\r\nsänker ni skatten för dem som får aktieutdelningar.</pre><pre>Statsrådet Lundgren! Tänk på att det blir bråk och\r\ndebatt här i kammaren om hyreshöjningar på 5 %\r\nmedan aktieköparna har fått stå ut med\r\nprisstegringar på 100 % detta år! Tänk om\r\nhyresköparna fick en hyreshöjning med 100 %!\r\nAktieägarna klagar inte när deras aktier stiger med\r\n100 %.</pre><pre>Detta är förstås en orimlig jämförelse, eftersom det\r\när fråga om olika typer av köp, men den är faktiskt\r\nvärd att tänka på. Det är fel att ge denna kategori\r\nytterligare lättnader i det här läget, statsrådet, och\r\ndet bör ni besinna. Framför allt borde ni försöka nå\r\nenighet inför en sådan reform. Vi har sträckt ut en\r\nhand som i varje fall kan ge vissa öppningar.</pre><pre>Anf. 148  Statsrådet BO LUNDGREN (m):</pre><pre>Herr talman! Det finns ett mycket beklagligt\r\ntalesätt, som har styrt alltför mycket i Sverige under\r\nlång tid, nämligen att fattigdom fördras bäst om den\r\ndelas av om inte alla, så i alla fall de flesta.</pre><pre>Om det är något som vi måste lära oss i Sverige är\r\ndet att t.o.m. vara glad och stolt, om någon eller\r\nnågra individer tjänar pengar på att andra får jobb.\r\nDet är förödande att vi under så lång tid i Sverige\r\nhar tillåtit oss att ha en förmögenhetsskatt och en\r\narvs- och gåvoskatt som drivit människor som gett\r\ntusentals svenskar jobb ut ur landet.</pre><pre>Att Ingvar Kamprad, bröderna Rausing och många\r\nandra har tyckt att skatterna har varit sådana att de\r\nmåst flytta från Sverige är näst intill en skam för\r\noss.</pre><pre>Om vi inte lär oss att vi skall vara glada om någon\r\nfaktiskt tjänar pengar på att skapa jobb, får vi inte\r\nmånga nya arbetstillfällen. Då får vi uppleva att en\r\ndel klarar sig bra, men att tyvärr många andra blir\r\nfattiga och arbetslösa, och det vill jag inte vara med\r\nom. Jag kommer därför att föra denna debatt tvärs\r\nigenom nästa år med Lars Hedfors och Lars\r\nBäckström för att tillse att vi kan driva en realistisk\r\noch riktig politik.</pre><pre>Vad var det egentligen Lars Bäckström sade? Jo,\r\natt det som regeringen föreslår om enhetlighet nog\r\när rätt. Det skall kanske inte vara 30 % utan\r\nmöjligen 32 % och eventuellt en real skatt, men i\r\nsjälva verket säger han att vi inte skall ha högre\r\nskatt på kapitalavkastning från aktiebolag.</pre><pre>Om det är uppseendeväckande att man när man\r\nkommer ut från Konsum eller ICA i Uddevalla får\r\nse att aktiekurserna har gått upp, är det förödande.\r\nEn sådan inställning kommer att föra Sverige in i\r\nen större arbetslöshet. Vi måste ju våga stå för våra\r\nexempel och säga vad som måste göras.</pre><pre>Hur kan man acceptera att handelsbolagsdelägare\r\nsom tjänar mycket pengar skall ha 30 % skatt på sin\r\nkapitalavkastning medan aktiebolagsdelägaren i ett\r\nmindre bolag i Uddevalla, Markaryd eller\r\nKristianstad skall ha 51 % eller 41 % skatt? Det är\r\norimligt, och det erkänner egentligen också Lars\r\nBäckström.</pre><pre>Jag tycker att denna debatt har varit avslöjande.\r\nDet finns inte ett enda sakligt argument mot\r\nregeringens förslag. Däremot har den dels gett prov\r\npå politisk demagogi, dels visat en rädsla inför att\r\nta itu med Sveriges problem. Men det måste vi\r\ngöra, och vi kommer att göra det för att tillse att de\r\narbetslösa som demonstrerar skall få sina nya och\r\nriktiga jobb.</pre><pre>(forts.)</pre><pre>Ajournering</pre><pre>Kammaren beslöt kl.18.00 att ajournera\r\nförhandlingana till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>11 §  (forts.) Ändringar i\r\nföretagsbeskattningen</pre><pre>(forts. SkU15)</pre><pre>Anf. 149  PETER KLING (nyd):</pre><pre>Herr talman! Jag tycker att den här debatten i vissa\r\nfall har varit litet missvisande. Det sägs att F-\r\nskatteinbetalningen drabbar småföretagare så\r\nfruktansvärt mycket. Hur många småföretagare\r\nsom har 8--10 anställda eller enmansföretagare går\r\nmed vinst i dag?</pre><pre>Själv har jag drivit två företag, dels ett\r\nenmansföretag, dels ett företag med tio anställda.\r\nDe har inte gått med några vinster. Det går jämnt\r\nupp i dessa företag. Så är det inom hela\r\nbyggbranschen -- det är inga som går med vinst,\r\nutom de stora. Det är de stora företagen som\r\ndrabbas av F-skatteinbetalningen. Man säger att\r\nsmåföretagare blir drabbade. Det är inte så, det är\r\nfel.</pre><pre>Vad är det som är viktigt för småföretagen? Jo, det\r\när att hålla nere kostnadsnivån. Jag skall ta ett\r\nexempel. Låt oss säga att jag, som är elinstallatör,\r\nskall göra ett enkelt jobb för någon, jag skall\r\ninstallera ett vägguttag och en belysning. Det tar\r\nmig en timme. Jag debiterar en blygsam kostnad på\r\n200 kr, vilket jag måste göra för att täcka mina\r\nkostnader, sociala avgifter och driften på bolaget.\r\nSedan har jag resekostnad på 50 kr, som jag måste\r\ndebitera, plus ytterligare materialkostnader för 100\r\nkr. Det kostar kunden minst 350 kr att få ett\r\nvägguttag och en liten lampa installerade. Så\r\ntillkommer momsen. Det rör sig om minst totalt 450\r\nkr för en timmes jobb. En normalinkomsttagare,\r\nmed en inkomst på 12 500 kr, måste arbeta en hel\r\ndag för att få ett vägguttag och en belysning\r\ninstallerade av en elektriker.</pre><pre>Det är ju den höga kostnadsnivån småföretagarna\r\nlider av. Den måste ner. Det är framför allt momsen\r\noch arbetsgivaravgifterna som måste sänkas.\r\nSamtidigt måste givetvis staten hålla tummen på\r\nögat på företagare, så att man inte lägger allt i\r\nfickan utan ser till att åtminstone hålla\r\nkostnadsläget oförändrat. På det viset får vi en\r\nexpansion på företagsverksamheten.</pre><pre>Den här propositionen är mycket bra för\r\nsmåföretagsverksamheten. Det skall vara lika\r\nbeskattning. Därför tycker vi från Ny demokrati att\r\npropositionen är bra, en proposition i rätt riktning.\r\nVi stöder den fullt ut. Tack.</pre><pre>Överläggningen var härmed avslutad.</pre><pre>Beslut</pre><pre>SkU15 Ändringar i företagsbeskattningen</pre><pre>Mom. 1 (lättnader i den ekonomiska\r\ndubbelbeskattningen)</pre><pre>1. utskottet</pre><pre>2. res. 1 i motsvarande del (s)</pre><pre>3. men. i motsvarande del (v)</pre><pre>Förberedande votering:</pre><pre>131 för res. 1</pre><pre>11 för men.</pre><pre>172 avstod</pre><pre>35 frånvarande</pre><pre>Kammaren biträdde res. 1.</pre><pre>Huvudvotering:</pre><pre>174 för utskottet</pre><pre>140 för res. 1</pre><pre>1 avstod</pre><pre>34 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>70 m, 30 fp, 29 c, 24 kds, 21 nyd</pre><pre>För res. 1:</pre><pre>129 s, 10 v, 1 -</pre><pre>Avstod:</pre><pre>1 -</pre><pre>Frånvarande:</pre><pre>9 s, 10 m, 3 fp, 2 c, 2 kds, 2 nyd, 4 v, 2 -</pre><pre>Mom. 6 (direktavskrivningar, m.m.)</pre><pre>1. utskottet</pre><pre>2. res. 6 (s)</pre><pre>3. men. (v)</pre><pre>Förberedande votering:</pre><pre>133 för res. 6</pre><pre>11 för men.</pre><pre>172 avstod</pre><pre>33 frånvarande</pre><pre>Kammaren biträdde res. 6.</pre><pre>Huvudvotering:</pre><pre>176 för utskottet</pre><pre>129 för res. 6</pre><pre>10 avstod</pre><pre>34 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>2 s, 71 m, 30 fp, 29 c, 23 kds, 21 nyd</pre><pre>För res. 6:</pre><pre>127 s, 1 v, 1 -</pre><pre>Avstod:</pre><pre>9 v, 1 -</pre><pre>Frånvarande:</pre><pre>9 s, 9 m, 3 fp, 2 c, 3 kds, 2 nyd, 4 v, 2 -</pre><pre>Mom. 10 (kvittning av aktiv näringsverksamhet\r\nmot tjänst)</pre><pre>1. utskottet</pre><pre>2. res. 8 i motsvarande del (s)</pre><pre>3. men. i motsvarande del (v)</pre><pre>Förberedande votering:</pre><pre>130 för res. 8</pre><pre>10 för men.</pre><pre>175 avstod</pre><pre>34 frånvarande</pre><pre>Kammaren biträdde res. 8.</pre><pre>Huvudvotering:</pre><pre>176 för utskottet</pre><pre>130 för res. 8</pre><pre>10 avstod</pre><pre>33 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>71 m, 30 fp, 29 c, 24 kds, 21 nyd, 1 -</pre><pre>För res. 8:</pre><pre>129 s, 1 -</pre><pre>Avstod:</pre><pre>10 v</pre><pre>Frånvarande:</pre><pre>9 s, 9 m, 3 fp, 2 c, 2 kds, 2 nyd, 4 v, 2 -</pre><pre>Mom. 14 (månatlig uppbörd av preliminär F-skatt\r\nm.m.)</pre><pre>1. utskottet</pre><pre>2. res. 10 i motsvarande del (s)</pre><pre>Votering:</pre><pre>174 för utskottet</pre><pre>140 för res. 10</pre><pre>2 avstod</pre><pre>33 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>71 m, 30 fp, 28 c, 24 kds, 21 nyd</pre><pre>För res. 10:</pre><pre>128 s, 10 v, 2 -</pre><pre>Avstod:</pre><pre>1 s, 1 c</pre><pre>Frånvarande:</pre><pre>9 s, 9 m, 3 fp, 2 c, 2 kds, 2 nyd, 4 v, 2 -</pre><pre>Kristina Svensson (s) anmälde att hon avsett att\r\nrösta nej men markerats ha avstått från att rösta.</pre><pre>Övriga moment</pre><pre>Kammaren biföll utskottets hemställan.</pre><pre>Beslut om samlad votering</pre><pre>På förslag av förste vice talmannen medgav\r\nkammaren att skatteutskottets betänkanden\r\nSkU16, SkU17 och SkU19 samt lagutskottets\r\nbetänkande LU13 fick avgöras i ett sammanhang\r\nefter avslutad debatt.</pre><pre>12 §  Kvalitativa villkor för individuell\r\npensionsförsäkring</pre><pre>Föredrogs</pre><pre>skatteutskottets betänkande</pre><pre>1993/94:SkU16 Kvalitativa villkor för individuell\r\npensionsförsäkring (prop. 1993/94:85).</pre><pre>Anf. 150  JAN FRANSSON (s):</pre><pre>Herr talman! Socialdemokraterna har en\r\nreservation till det betänkande som vi nu skall\r\nbehandla.</pre><pre>Vi vänder oss emot att i nuvarande läge införa en\r\nny form av sparande -- individuellt\r\npensionssparande -- och att skatten på\r\navkastningen av sådant sparande sänks. Vi vill med\r\nandra ord att det beslut som den borgerliga\r\nriksdagsmajoriteten drev igenom i våras inte skall\r\nfullföljas utan i stället upphävas.</pre><pre>De argument mot beslutet som vi då anförde äger\r\nän större giltighet i dag. Det finns i dag än mindre\r\nanledning att stimulera sparandet än i våras.\r\nHushållens och näringslivets sparandeöverskott\r\nblir i år hela 190 miljarder kronor.</pre><pre>Om detta sparande i stället skulle användas för att\r\nöka efterfrågan i ekonomin, skulle skillnaden\r\nmellan nuvarande BNP och möjlig tillväxt ha\r\nutjämnats och arbetslösheten ha minskat.</pre><pre>Detta är ett viktigt skäl. Ett annat är statens urusla\r\nfinanser. Det finns än mindre anledning i dag än i\r\nvåras att genomföra ofinansierade sparstimulanser.\r\nAv finansutskottets yttrande framgår att det\r\nstatsfinansiella läget nu ytterligare har försämrats.</pre><pre>Detta kommer att innebära ytterligare stora\r\nskattebortfall i miljardklassen. Som i de flesta\r\nandra förslag på skatteområdet, som tidigare har\r\ndiskuterats här i dag, handlar det om generösa\r\nskattesubventioner till de redan besuttna. Det finns\r\ndärför viktiga fördelningspolitiska synpunkter på\r\nden här frågan. Inte är det människor som i går\r\nutanför Riksdagshuset demonstrerade mot\r\nregeringens orättfärdiga politik som i första hand\r\nhar möjlighet att utnyttja den här sparformen.</pre><pre>Vi har ett väl utvecklat grundläggande\r\npensionsskydd i form av folkpensioner, ATP och\r\nolika tjänstepensioner, som nu dessutom ses över\r\nav en parlamentariskt sammansatt arbetsgrupp.\r\nDet är i detta sammanhang man skall pröva detta\r\nindividuella pensionssparande.</pre><pre>Mot den bakgrunden, herr talman, kvarstår våra\r\nbedömningar från i våras, att beslutet om\r\nindividuellt pensionssparande inte skall\r\ngenomföras. Om riksdagen bifaller vår reservation,\r\nbortfaller propositionens förslag till följdändringar.\r\nÖvriga förslag i propositionen är av teknisk art. Där\r\nhar vi inga särsynpunkter.</pre><pre>Jag yrkar bifall till den socialdemokratiska\r\nreservationen.</pre><pre>Anf. 151  PETER KLING (nyd):</pre><pre>Herr talman! Jag skall fatta mig väldigt kort\r\nbeträffande detta betänkande. Jag yrkar bifall till\r\nreservation nr 2 från Ny demokrati.</pre><pre>Anf. 152  FILIP FRIDOLFSSON (m):</pre><pre>Herr talman! Det lackar mot jul, och snart är denna\r\nhöstsession till ända. Nu vet jag att\r\ndebattsituationen och planen totalt har spruckit.\r\nDärför skall jag ta den korta varianten och följa\r\nKlings uppläggning.</pre><pre>För övrigt tror jag att det är omöjligt att få\r\nskatteutskottets socialdemokratiska ledamöter att\r\nta intryck av ett återupprepande av den debatt som\r\nvi hade i våras i den här frågan. Klings mer eller\r\nmindre okynnesreservation lämnar jag också\r\ndärhän.</pre><pre>Jag yrkar rakt upp och ner avslag på motionerna\r\noch bifall till utskottets hemställan.</pre><pre>Anf. 153  PETER KLING (nyd) replik:</pre><pre>Herr talman! En okynnesreservation tycker jag\r\nförstås inte att det är. Vad vi vill göra gällande är att\r\nman skall få göra avdrag för en pensionsföräkring\r\ntill sin maka. Det tycker vi är viktigt ur\r\njämställdhetssynpunkt osv.</pre><pre>Om jag har en pensionsförsäkring som jag vill\r\nteckna på min fru, skall jag kunna göra avdrag för\r\ndenna i deklarationen. Detta hjälper ju framför allt\r\nhemmafruar, om inte annat.</pre><pre>Det är klart att vi från Ny demokratis sida yrkar på\r\nen jämställdhetsfråga som är mycket, mycket\r\nviktig.</pre><pre>Anf. 154  FILIP FRIDOLFSSON (m) replik:</pre><pre>Herr talman! Jag hade beslutat att hålla en så låg\r\nprofil att det inte skulle bli repliker. Men jag skall\r\nbara göra kammaren, och framför allt herr Kling,\r\nuppmärksam på vad regeringen har framhållit när\r\ndet gäller just premie för makas\r\npensionsförsäkring.</pre><pre>Jag skall läsa direkt ur propositionen: Regeringen\r\nkonstaterar att det finns ett behov av förbättrad\r\nålderspension för makar med ingen eller låg\r\nförvärvsinkomst. Avdragsfrågan kan inte ses\r\nisolerad, och de fortsatta överväganden som kan bli\r\naktuella bör ske med utgångspunkt från principen\r\nom särbeskattning av makar.</pre><pre>Detta är ett besked till herr Kling att regeringen\r\nfinner att det ligger en hel del i den aktualiserade\r\nfrågan och att den bör ses i de överväganden som\r\nsker i regeringskansliet.</pre><pre>Anf. 155  PETER KLING (nyd) replik:</pre><pre>Herr talman! Jag skall då be att få framföra mitt\r\nallra djupaste tack till Filip Fridolfsson, och jag\r\nhoppas att frågan skall komma tillbaka så fort som\r\nmöjligt.</pre><pre>Överläggningen var härmed avslutad.</pre><pre>(Beslut fattades efter 15 §.)</pre><pre>13 §  Vissa fastighetsskattefrågor</pre><pre>Föredrogs</pre><pre>skatteutskottets betänkande</pre><pre>1993/94:SkU17 Vissa fastighetsskattefrågor (prop.\r\n1993/94:91).</pre><pre>Anf. 156  GUNNAR NILSSON (s):</pre><pre>Herr talman! I det här betänkandet föreslås en\r\nsänkning av fastighetsskatten för hyreshus från\r\n2,5 % till 1,5 %. Anledningen till förslaget är att\r\ndet väntade utfallet av fastighetstaxeringen 1994\r\nkommer att leda till ett betydligt högre skatteuttag\r\nper kvadratmeter bostadsyta i hyreshus än för\r\nsmåhus, om ingen förändring av skatteuttaget görs.</pre><pre>I propositionen sägs att en oförändrad skattesats\r\nför hyreshus leder till kraftigt ökade kostnader för\r\nboende i hyreshus och en omotiverad\r\nsnedfördelning av kostnaderna mellan olika\r\nboendeformer. Man säger också att en så kraftig\r\nskattehöjning skulle förvärra det fortfarande\r\ninstabila läget på fastighetsmarknaden. Vi delar\r\ndessa uppfattningar och ansluter oss till förslaget\r\nom en sänkning av fastighetsskatten till 1,5 %.</pre><pre>Vi socialdemokrater anser dock att även andra\r\nåtgärder som kraftigt bidragit till en snedfördelning\r\nav kostnaderna inom bostadsbeståndet i det här\r\nsammanhanget bör rättas till. Extraindragningen av\r\nräntebidragen med 3 miljarder kronor leder, som vi\r\ntidigare har påpekat, till stora obalanser i\r\nkostnadsbelastningen. Den drabbar ensidigt de\r\nyngre årgångarna av bostadbeståndet som redan\r\nhar de högsta kostnaderna. Provtaxeringen visar\r\nockså att de yngre årgångarna, trots stora\r\nskatterabatter, kommer att belastas med ett högre\r\nskatteuttag per kvadratmeter jämfört med äldre\r\nhus.</pre><pre>Det är den höga kostnadsbelastningen och\r\nosäkerheten i kostnadsutvecklingen för just dessa\r\nårgångar som är den främsta grunden till den\r\nosäkerhet som i dag råder på bostads- och\r\nfastighetsmarknaderna. Denna osäkerhet skulle\r\nminska om fastighetsskatten utformades på ett\r\nsådant sätt att den bidrog till att utjämna dessa\r\nskillnader. Man bör därför förlänga perioden av\r\nskattefrihet, så att en fastighet inte samtidigt\r\nbelastas av fastighetsskatt och extra indragning av\r\nräntebidrag.</pre><pre>Herr talman! Jag yrkar därför bifall till reservation\r\nnr 1.</pre><pre>En annan osäkerhetsfaktor gäller\r\nproportioneringen för föreningar med brutet\r\nräkenskapsår. Även här anser vi att den\r\nproportionerliga fördelningen av fastighetsskatten i\r\nsådana fall bör regleras, så att en fördelning av\r\nbeskattningen kan tillämpas redan från\r\nbeskattningsåret 1994. Vi ställer oss naturligtvis\r\nbakom reservation nr 3 i det här sammanhanget.\r\nMen för tids vinnande avstår jag från att yrka bifall\r\ntill den.</pre><pre>En annan fråga som också tas upp i propositionen\r\noch betänkandet är frågan om avdragsrätt för\r\nreparation och underhåll av större\r\nmangårdsbyggnader med kulturhistoriskt värde.</pre><pre>Genom skattereformen infördes en likformig\r\nbeskattning för boende i småhus, som även\r\nomfattar mangårdsbyggnad eller bostadsenhet vid\r\njordbruksfastighet. Ett återinförande av\r\navdragsrätten för vissa av dessa byggnader vore ett\r\navsteg från skattereformen som innebär en direkt\r\nsubventionering av boendekostnader och en\r\nmöjlighet till skatteplanering i boendet i dessa fall.</pre><pre>Kulturhistoriska intressen är i och för sig viktiga\r\nmen bör enligt vår mening kunna tillvaratas genom\r\nriktade bidrag och utan belastning på\r\nskattesystemet.</pre><pre>Herr talman! Jag yrkar därför bifall till reservation\r\nnr 5.</pre><pre>Anf. 157  DAN ERIKSSON i Stockholm\r\n(nyd):</pre><pre>Herr talman! Gunnar Nilsson talar om stora\r\nobalanser. Det tycker jag att ni i det\r\nsocialdemokratiska partiet kunde ha tänkt på\r\ntidigare, för det var faktiskt ni som kom överens\r\nmed regeringen om besparingar på 3 miljarder. Och\r\nsedan när ni, efter mycket stora våndor under i stort\r\nsett ett års tid, inte kunde komma överens flydde\r\nni ungefär som råttor på ett sjunkande skepp. Jag\r\ntycker att det är litet övermaga av Gunnar Nilsson\r\natt uttala sig som han här gör.</pre><pre>Skatteutskottet föreslår riksdagen att sänka\r\nskattesatsen för hyreshusenheter från 2,5 % till\r\n1,5 %. Det är bra. I praktiken blir det, trots denna\r\nsänkning av skattesatsen, en skattehöjning med 300\r\nmiljoner kronor, eftersom det också sker en\r\nomtaxering -- det är mindre bra.</pre><pre>Vi accepterar motvilligt den höjning av\r\nfastighetsskatten som föreslås i finansutskottets\r\nbetänkande nr 30. Där rör det sig om 1 miljard,\r\nunder förutsättning att det hela läggs ut jämnt. Här\r\ntar vi 300 miljoner av den här miljarden. 700\r\nmiljoner återstår således att fördela. Men sedan får\r\ndet var nog.</pre><pre>Hög fastighetsskatt leder till ett sämre\r\nmarknadsvärde. Ett sämre marknadsvärde leder till\r\nett sämre pantvärde. Ett sämre pantvärde leder till\r\nhögre räntekostnader. Högre räntekostnader leder\r\ntill större svårigheter när det gäller att klara\r\nbetalningar.</pre><pre>När vi nu minskar bostadssubventionerna är det\r\nviktigt att möta detta med skattesänkningar, inte\r\nmed skattehöjningar. Mot den bakgrunden är det\r\noroväckande att regeringen i propositionen flaggar\r\nför en rullande fastighetstaxering. Det skulle enligt\r\nFinansdepartementets bedömning öka\r\nskatteuttaget med över 2 miljarder. Det säger vi nej\r\ntill redan nu.</pre><pre>Fastighetsskatten bör snarast frysas, i avvaktan på\r\nen sänkning.</pre><pre>Såvitt jag förstår har både Socialdemokraterna och\r\nCenterpartiet talat sig varma för en höjd\r\nfastighetsskatt för att omfördela boendekostnader.\r\nNu inser ni i alla fall att det inte vore något vidare\r\natt ha en bibehållen skattesats för hyreshusenheter.\r\nSocialdemokraterna vill också förlänga tiden för\r\nnedsatt fastighetsskatt för nyproducerade bostäder.</pre><pre>Min fråga blir ändå: Vilka fastighetsskatter vill\r\nSocialdemokraterna och Centern höja, och hur\r\nmycket? Jag får nämligen inte det hela att riktigt gå\r\nihop.</pre><pre>Och vad säger Knut Wachtmeister och\r\nModeraterna? För inte så länge sedan hade ju\r\nModeraterna en annonskampanj med affischer på\r\nbussar och annonspelare. På affischerna stod det:\r\nSteg för steg sänker vi skatten. Affischerna var\r\nknappt nedtagna förrän det kom förslag om höjd\r\nbensinskatt, och för säkerhets skull skulle det gälla\r\ntiden ända fram till 1998.</pre><pre>Sedan flaggar man alltså för höjda fastighetsskatter\r\ni form av en rullande fastighetstaxering. Då undrar\r\njag: Hur kommer ni att göra i valrörelsen? Kommer\r\nni att ändra er då? Kanske heter det då i stället:\r\nSteg för steg höjer vi skatten, gärna med\r\nindexering. Eller hur blir det? Och hur har vi det\r\nmed fastighetsskatten? Kommer Moderaterna att\r\nmedverka till en rullande taxering och till en\r\nhöjning av fastighetsskatten? Det vore bra för alla\r\nboende om de kunde få reda på det.</pre><pre>Med anledning av det sagda yrkar jag bifall till vår\r\nreservation nr 2.</pre><pre>(Applåder)</pre><pre>Anf. 158  GUNNAR NILSSON (s) replik:</pre><pre>Herr talman! Jag vill bara säga följande till Dan\r\nEriksson i Stockholm. Visst står vi bakom\r\nindragningen i fråga om krisöverenskommelsen.\r\nMen krisöverenskommelsen handlade faktiskt om\r\natt slå vakt om kronan.</pre><pre>Sedan dess har mycket hänt. Vi har t.ex. fått en\r\nflytande kronkurs och ett annat ekonomiskt läge. I\r\ndetta ekonomiska läge tål bostadssektorn inte en\r\nsådan här extraindragning. Det har vi vid ett flertal\r\ntillfällen i bostadspolitiska debatter här förklarat.</pre><pre>Anf. 159  DAN ERIKSSON i Stockholm (nyd)\r\nreplik:</pre><pre>Herr talman! Det är intressanta besked här. Först\r\nträffas en överenskommelse som sedan inte gäller.\r\nDetta är bara att beklaga.</pre><pre>Jag tycker att regeringspartierna i fortsättningen\r\nnär de förhandlar med Socialdemokraterna skall\r\ntänka på att en uppgörelse gäller bara så länge\r\nSocialdemokraterna tycker att förutsättningarna är\r\nbra.</pre><pre>Anf. 160  GUNNAR NILSSON (s) replik:</pre><pre>Herr talman! Självklart kan inte det recept som\r\ngäller när man skall slå vakt om en stark krona\r\nockså gälla när det är en flytande kronkurs.</pre><pre>Anf. 161  KNUT WACHTMEISTER (m):</pre><pre>Herr talman! Gunnar Nilsson har redan redogjort\r\nför motiven för en sänkning av\r\nfastighetsskatteuttaget för hyreshus, varför jag\r\nnöjer mig med att uttrycka min tillfredsställelse\r\növer att politisk enighet råder därvidlag.</pre><pre>I reservation nr 1 tar Socialdemokraterna\r\nemellertid upp en annan sak, nämligen synpunkten\r\natt yngre hyreshus även efter reformen skulle\r\ndrabbas av högre skatteuttag än äldre.</pre><pre>I reservation nr 2 vill Ny demokrati helt avskaffa\r\nfastighetsskatten och i väntan härpå frysa\r\ntaxeringsvärdena. Man anser dock att\r\nfastighetsskatten fram till 1998 kan höjas med 1\r\nmiljard kronor. Det sista förslaget kombineras med\r\natt man avvisar regeringens kommande förslag om\r\nen s.k. rullande fastighetstaxering från 1995, något\r\nsom skulle ge minst dubbelt så mycket i statliga\r\nintäkter. Dan Eriksson i Stockholm uppfordrade\r\nmig nyss att svara på frågan om vi ville genomföra\r\ndetta. Jag svarar att regeringen avser att göra det.\r\nDet tycker vi är en praktisk, lämplig och rättvis\r\nåtgärd.</pre><pre>När det sedan gäller uttaget av fastighetsskatt kan\r\nman göra en justering trots en rullande\r\nfastighetstaxering. Det är således inte alls säkert att\r\nden ökade skatteinkomst om 2--2,5 miljarder som\r\ndet här är fråga om i slutänden slår så hårt.</pre><pre>I väntan på resultatet av det arbete som bedrivs\r\ninom Fastighetsskatteutredningen avstyrker\r\nutskottet motionsyrkandena i fråga om dessa två\r\nförsta reservationer.</pre><pre>Med samma hänvisning till\r\nFastighetsskatteutredningen avstyrker utskottet\r\nreservation nr 3, där Socialdemokraterna vill ha ett\r\ntillkännagivande om en proportionering av\r\nfastighetsskatten vid fall av brutet räkenskapsår.\r\nDet ligger en hel del i det förslaget. Men, som sagt,\r\ndetta kommer Fastighetsskatteutredningen att titta\r\npå.</pre><pre>I våras uppdrog riksdagen åt regeringen att\r\nåterkomma med förslag om hur skattebefrielse för\r\nnybyggda hus också skall omfatta om- och\r\ntillbyggnad av hus. Med hjälp av en\r\nreduceringsfaktor skall ett höjt taxeringsvärde\r\nminskas under en tioårsperiod enligt\r\nregeringsförslaget.</pre><pre>Ny demokrati vill i reservation nr 4 ha en annan\r\nteknik för beräkning av nedsättningen, ett förslag\r\nsom utskottet dock har avvisat.</pre><pre>I vår krassa tid har kulturen ofta kommit på\r\nundantag. Det mesta har rört ekonomi. Det är\r\ndärför glädjande att regeringen vill slå vakt om det\r\nkulturarv som en del större mangårdsbyggnader på\r\nlandsbygden representerar. Den avdragsrätt för\r\nreparation och underhåll av dessa byggnader som\r\nförsvann vid utgången av år 1990 skulle på sikt\r\näventyra möjligheterna att bevara dessa äldre hus.</pre><pre>Nu avser regeringen att återföra rätten att få göra\r\nskatteavdrag. Det är bra. Dessutom förenklar man\r\nklassificeringen genom att sätta en gräns för minsta\r\nstorlek, 400 kvadratmeter, och för senaste\r\nbyggnadsår, år 1930.</pre><pre>Det är emellertid beklagligt att\r\nSocialdemokraterna reserverar sig mot beslut\r\nförebärande att det rör sig om skattesubvention till\r\nprivata levnadskostnader och om möjligheter till\r\nskatteplanering. Vi delar alls inte den\r\nuppfattningen.</pre><pre>Med det sagda, herr talman, yrkar jag bifall till\r\npropositionen och avslag på reservationerna.</pre><pre>Anf. 162  DAN ERIKSSON i Stockholm (nyd)\r\nreplik:</pre><pre>Herr talman! Det är nästan sensationellt att höra\r\nKnut Wachtmeister här säga att det är en praktisk\r\noch lämplig åtgärd att införa en rullande\r\nfastighetstaxering, som enligt finansens\r\nberäkningar kommer att ge 2--2,5 miljarder mera i\r\nskatteintäkter. Det handlar alltså om\r\nskattehöjningar och höjd fastighetsskatt.</pre><pre>I betänkandet står det vad gäller en rullande\r\nfastighetstaxering att regeringen avser att komma\r\ntillbaka. Men när det gäller att avstyrka min motion\r\nhänvisar utskottet till en utredning. Varför har man\r\nså bråttom med att fastställa att det skall vara en\r\nrullande fastighetstaxering? Och varför kan man\r\ninte åtminstone avvakta resultatet av utredningen?\r\nMan avstyrker ju motionen med det här motivet.</pre><pre>Anf. 163  KNUT WACHTMEISTER (m)\r\nreplik:</pre><pre>Herr talman! I propositionen står det att regeringen\r\navser att återkomma till riksdagen med ett förslag\r\nom en rullande fastighetstaxering. Då är det väl\r\nganska naturligt att utskottet avstyrker ett yrkande\r\nsom innebär raka motsatsen.</pre><pre>Beträffande de ökade skatteintäkter som det rör sig\r\nom vill jag säga följande. Här vet man inte hur det\r\nblir. Det beror ju på hur fastighetsvärdena\r\nutvecklas. Möjligheten finns ju att föreslå ett lägre\r\nskatteuttag avseende hyreshus, precis som vi har\r\nföreslagit. Vi har alltså inte bundit oss för en\r\nsärskild skattesats för framtiden, och det vet säkert\r\nDan Eriksson i Stockholm.</pre><pre>Anf. 164  GUNNAR NILSSON (s):</pre><pre>Herr talman! I propositionen uttrycks oro över det\r\nfortfarande instabila läget på fastighetsmarknaden.\r\nMen vill man göra något åt det skall man nog inte\r\nhänvisa till en utredning, utan då skall man ge de\r\nboende och fastighetsägarna besked. Det kan man\r\ngöra genom att stödja vår reservation nr 1.</pre><pre>När det sedan gäller kulturhistoriskt intressanta\r\nbyggnader i samhället tycker också vi\r\nsocialdemokrater att vi skall ta ett ansvar. Men vi\r\nkan gärna ha en prislapp i det avseendet. Det är ju\r\nmycket populärt i dag att kräva prislappar på saker\r\noch ting.</pre><pre>En princip i skattereformen var ju att vi inte skall\r\nbelasta skattereformen med en mängd olika saker\r\nsom eroderar skattereformen. Låt skattereformen i\r\nstället användas till vad den är avsedd för! Sedan får\r\nvi lösa andra frågor på ett annat sätt och så får vi\r\nprislappar som visar vad saker och ting i samhället\r\nkostar. Därefter får vi sedan prioritera.</pre><pre>Anf. 165  DAN ERIKSSON i Stockholm\r\n(nyd):</pre><pre>Herr talman! Regeringen avser att återkomma med\r\nett förslag om en rullande fastighetstaxering i ett\r\nläge där det här antas ge 2--2,5 miljarder mera i\r\nintäkter. Det gäller alltså skattehöjningar för de\r\nboende. Det är det beräkningsunderlag som\r\nFinansdepartementet har tagit fram. Därmed har\r\nman legitimerat en skattehöjning av nämnda\r\nstorleksordning. På något annat sätt kan jag inte\r\ntolka detta.</pre><pre>Anf. 166  KNUT WACHTMEISTER (m):</pre><pre>Herr talman! Jag börjar med det sista. Även Ny\r\ndemokrati har ju ifrågasatt om det inte går att fram\r\ntill 1998 ta ut en höjd fastighetsskatt. Totalt rör det\r\nsig om en ökning med 1 miljard kronor. Även Ny\r\ndemokrati är alltså inne på den linjen.</pre><pre>Men vi har, som sagt, icke bundit oss för någon\r\nframtida skattesats.</pre><pre>Gunnar Nilsson hade två frågor. Han frågade\r\nvarför man hänvisar till en utredning. Ja, det är\r\ngängse sed. När en fråga inte är helt utredd i\r\nutskottet hänvisar man till den utredning som\r\ntillsattes så sent som för ett år sedan. Det är väl\r\nganska naturligt att göra så.</pre><pre>Sedan gäller det avdragsrätt för reparationer av\r\nmangårdsbyggnader. Det är egendomligt att\r\nGunnar Nilsson och Socialdemokraterna motsätter\r\nsig detta, med tanke på den enmansutredning som\r\nförekommit. Det var Jan Fransson --\r\nsocialdemokrat, som bekant -- som stod bakom den\r\nutredningen, som är mycket omfattande. Där visas\r\npå alla de problem som kommer att finnas om det\r\ninte blir möjligt att förbättra ekonomin när det\r\ngäller kulturbyggnader. Man ville gå ännu längre,\r\nför man ville att också arvs-eoch gåvoskatten skulle\r\növerföras till en reparationsfond.</pre><pre>Här nöjer sig regeringen med att föreslå att\r\nreparationer skall vara avdragsgilla. Jag tycker att\r\ndet är en lämplig avvägning. Det förvånar mig att\r\nSocialdemokraterna går emot här.</pre><pre>Anf. 167  DAN ERIKSSON i Stockholm\r\n(nyd):</pre><pre>Herr talman! Vi står fast vid den överenskommelse\r\nsom finns sedan kompletteringspropositionens\r\ndagar. Där står siffran 1 miljard, och den står vi för.</pre><pre>Nu tar vi ut 300 miljoner kronor här. Kvar finns 700\r\nmiljoner kronor. Sedan blir det inte en spänn till så\r\natt säga. Därefter skall fastighetsskatten frysas och\r\nsänkas.</pre><pre>Anf. 168  GUNNAR NILSSON (s):</pre><pre>Herr talman! När det gäller kulturhistoriskt\r\nintressanta byggnader anser vi att sådana här frågor\r\nbör lösas utanför skattesystemet. Vi inser också att\r\ndet kan vara nödvändigt att ta ett större ansvar för\r\nsådana här byggnader för att bevara dessa värden.\r\nMen vi anser inte att det är riktigt att bryta\r\nlikformigheten i skattesystemet på ytterligare ett\r\nområde. Detta bör alltså lösas utanför\r\nskattesystemet.</pre><pre>När det sedan gäller stabiliteten på fastighets- och\r\nbostadsmarknaden kan jag konstatera att det råder\r\nmer eller mindre kaos. Är man bekymrad över\r\ndetta och vill göra något åt saken skulle nog\r\nregeringen ha ansträngt sig litet mera när det gäller\r\nden här propositionen. Vi går ju ändå in och\r\nförändrar fastighetsskatten. Det här hade vi kunnat\r\ngöra tidigare. Exempelvis i samband med att vi\r\nsläppte fastighetsskatten på kommersiella lokaler\r\nhade väl frågan om proportionaliteten kunnat lösas\r\ni samma proposition. Även här borde man ha\r\nkunnat skydd nämnda årgångar. Det är här oron\r\nfinns. Kostnadsutvecklingen är ju oerhört oklar.\r\nKostnaderna ser ut att komma att överstiga vad de\r\nboende orkar med.</pre><pre>Dessa frågor borde ha kunnat lösas i den här\r\npropositionen. Men en lösning kan man uppnå\r\ngenom att rösta på vår reservation.</pre><pre>Anf. 169  KNUT WACHTMEISTER (m):</pre><pre>Herr talman! När det gäller kulturbyggnaderna\r\nskall jag ge Gunnar Nilsson erkännandet att han för\r\nen helt logisk socialdemokratisk politik -- alltså inga\r\nskattesänkningar utan i stället bidrag!</pre><pre>Överläggningen var härmed avslutad.</pre><pre>(Beslut fattades efter 15 §.)</pre><pre>14 §  Försäljningsskatten för tunga fordon</pre><pre>Föredrogs</pre><pre>skatteutskottets betänkande</pre><pre>1993/94:SkU19 Försäljningsskatten för tunga\r\nfordon.</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 15 §.)</pre><pre>15 §  Vissa verkställighetsfrågor</pre><pre>Föredrogs</pre><pre>lagutskottets betänkande</pre><pre>1993/94:LU13 Vissa verkställighetsfrågor (prop.\r\n1993/94:50 delvis).</pre><pre>Förste vice talmannen konstaterade att ingen talare\r\nvar anmäld.</pre><pre>Beslut fattades efter 15 §.)</pre><pre>Beslut</pre><pre>SkU16 Kvalitativa villkor för individuell\r\npensionsförsäkring</pre><pre>Mom. 1 (individuellt pensionssparande och\r\navkastningsskatt)</pre><pre>1. utskottet</pre><pre>2. res. 1 (s)</pre><pre>Votering:</pre><pre>172 för utskottet</pre><pre>135 för res. 1</pre><pre>42 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>1 s, 70 m, 29 fp, 29 c, 22 kds, 21 nyd</pre><pre>För res. 1res. 1:</pre><pre>122 s, 11 v, 2 -</pre><pre>Frånvarande:</pre><pre>15 s, 10 m, 4 fp, 2 c, 4 kds, 2 nyd, 3 v, 2 -</pre><pre>Mom. 3 (avdragsrätt för makes pensionspremier)</pre><pre>1. utskottet</pre><pre>2. res. 2 (nyd)</pre><pre>Votering:</pre><pre>288 för utskottet</pre><pre>21 för res. 2</pre><pre>1 avstod</pre><pre>39 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>125 s, 70 m, 29 fp, 28 c, 23 kds, 11 v, 2 -</pre><pre>För res. 2:</pre><pre>21 nyd</pre><pre>Avstod:</pre><pre>1 kds</pre><pre>Frånvarande:</pre><pre>13 s, 10 m, 4 fp, 3 c, 2 kds, 2 nyd, 3 v, 2 -</pre><pre>Övriga moment</pre><pre>Kammaren biföll utskottets hemställan.</pre><pre>SkU17 Vissa fastighetsskattefrågor</pre><pre>Mom. 2 (fastighetsbeskattningens utformning)</pre><pre>1. utskottet</pre><pre>2. res. 1 (s)</pre><pre>3. res. 2 (nyd)</pre><pre>Förberedande votering:</pre><pre>140 för res 1</pre><pre>21 för res. 2</pre><pre>151 avstod</pre><pre>37 frånvarande</pre><pre>Kammaren biträdde res. 1.</pre><pre>Huvudvotering:</pre><pre>152 för utskottet</pre><pre>139 för res. 1</pre><pre>22 avstod</pre><pre>36 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>70 m, 29 fp, 29 c, 24 kds</pre><pre>För res. 1:</pre><pre>127 s, 10 v, 2 -</pre><pre>Avstod:</pre><pre>21 nyd, 1 v</pre><pre>Frånvarande:</pre><pre>11 s, 10 m, 4 fp, 2 c, 2 kds, 2 nyd, 3 v, 2 -</pre><pre>Mom.5--6 (mangårdsbyggnader på lantbruk, m.m.)</pre><pre>1. utskottet</pre><pre>2. res. 5 i motsvarande del (s)</pre><pre>Votering:</pre><pre>173 för utskottet</pre><pre>137 för res. 5</pre><pre>39 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>70 m, 29 fp, 29 c, 23 kds, 21 nyd, 1 -</pre><pre>För res. 5:</pre><pre>126 s, 10 v, 1 -</pre><pre>Frånvarande:</pre><pre>12 s, 10 m, 4 fp, 2 c, 3 kds, 2 nyd, 4 v, 2 -</pre><pre>Övriga moment</pre><pre>Kammaren biföll utskottets hemställan.</pre><pre>SKU19 Försäljningsskatten för tunga fordon</pre><pre>Kammaren biföll utskottets hemställan.</pre><pre>LU13 Vissa verkställighetsfrågor</pre><pre>Kammaren biföll utskottets hemställan.</pre><pre>16 §  Postlag och en förändrad verksamhetsform\r\nför Postverket, m.m.</pre><pre>Föredrogs</pre><pre>trafikutskottets betänkande</pre><pre>1993/94:TU9 Postlag och en förändrad\r\nverksamhetsform för Postverket, m.m. (prop.\r\n1993/94:38).</pre><pre>Anf. 170  INES UUSMANN (s):</pre><pre>Herr talman! Det nu aktuella betänkandet om en\r\nförändrad verksamhetsform för Postverket är\r\nytterligare ett exempel på det sönderfall som\r\nSveriges riksdag har hamnat i. Det finns mycket att\r\nsäga om de produkter som vi i trafikutskottet har\r\nhaft att behandla under de senaste åren, och det\r\ngäller också den proposition om ny postlag som vi\r\nskall diskutera inom den närmaste tiden. Jag skall,\r\nherr talman, återkomma till min kritik på en mängd\r\nområden.</pre><pre>Men det som jag nu måste ta upp visar att...</pre><pre>Anf. 171  FÖRSTE VICE TALMANNEN:</pre><pre>Förlåt Ines Uusmann. Jag förstår att det är\r\nåtskilliga ledamöter som inte vet att det tidigare\r\nmeddelats att beslut skall fattas i detta ärende i\r\nkväll. Om det blir votering eller inte kan jag inte nu\r\nbedöma, men beslutet måste fattas i kväll.</pre><pre>Anf. 172  INES UUSMANN (s):</pre><pre>Herr talman! Det visar att förvirringen ökar, om än\r\npå ett högre plan.</pre><pre>Det som jag tänker ta upp nu visar att regeringen\r\ngör i stort sett vad som helst i sin iver att under\r\ndenna vecka driva fram beslut om systemskiften.\r\nDet verkar som om man har tappat all sans, vett och\r\nförnuft.</pre><pre>Posten skall nämligen bli bolag -- till vilket pris som\r\nhelst. När Ny demokrati utövade press på\r\nregeringen fick vi i förra veckan vid sittande bord i\r\ntrafikutskottet besked om att den borgerliga sidan\r\ninte var beslutskompetent. Frågan om moms på\r\nporto var föremål för förhandling mellan\r\nfinansministern och Ny demokratis partiledare.</pre><pre>Frågan fick bordläggas till dess att fru Wibble och\r\nherr Wachtmeister hade kommit överens i\r\npostfrågan, liksom de kom överens i en rad andra\r\nsystemskiftesfrågor i förra veckan -- de som nu finns\r\npå kammarens bord denna vecka.</pre><pre>Det som de kommit överens om var att momsen på\r\nportot inte skulle ligga på den nivå som är den\r\nnormala i Sverige utan på samma nivå som för\r\npersonbefordran, dvs. t.ex. resor med buss och tåg.</pre><pre>Problemet är bara att om riksdagen fattar beslut om\r\nen momssats för porto på 12 %, har Sveriges\r\nriksdag fattat ett beslut som med största\r\nsannolikhet måste rivas upp samma dag som\r\nSverige blir medlem i EU.</pre><pre>Det är nämligen så att i EU:s regler om\r\nmervärdesskatter, det s.k. sjätte\r\nmervärdesskattedirektivet, finns bestämmelser om\r\natt medlemsstaterna från den 1 januari 1993 skall\r\nanvända en normalmomssats på minst 15 %. Det\r\nfinns också möjlighet att ha lägre moms på ett antal\r\nvaror och tjänster som anses ''livsnödvändiga''.\r\nDessa är noggrant listade, och dit hör t.ex.\r\npersonbefordran, eller uttryckt på vanlig svenska:\r\nbiljetter på tåg och bussar. Men det som inte finns\r\npå listan är porto på brev.</pre><pre>Men, säger vän av ordning: I vissa länder går det\r\natt momsbefria brevporton. Jo, det kan man också.\r\nMen det är bara om postverken drivs som verk eller\r\nmyndigheter. Här handlar det om att göra Posten\r\ntill ett aktiebolag.</pre><pre>Vad jag vet har inte regeringen tänkt begära något\r\nundantag i medlemskapsförhandlingarna med EU\r\nför portomoms. Det vore intressant att få höra om\r\ndet skall kastas in ytterligare ett förhandlingskrav\r\nnu i förhandlingarnas slutskede.</pre><pre>Dessa saker hade kunnat klaras ut om\r\nskatteutskottet hunnit bereda ärendet så som\r\nbrukligt är före beslut. Men, se den tiden fanns inte\r\neftersom Wibble och Wachtmeister förhandlade så\r\nsent som för en vecka sedan.</pre><pre>Herr talman! Med den här något långa förklaringen\r\nvill jag visa att den obefintliga beredningen i\r\nutskottet, som Wibbles och Wachtmeisters\r\nuppgörelse ledde till, gör att vi här i dag på\r\nkammarens bord har ett förslag som inte bara är\r\nallmänt dåligt underbyggt utan rent\r\nkontraproduktivt i förhållande till vår omvärld.</pre><pre>Till yttermera visso har vi i dag till riksdagen fått en\r\nproposition om en ny mervärdesskattelag som skall\r\ngälla från den 1 juli 1994. Av sammanfattningen i\r\npropositionen framgår att ett av skälen till att denna\r\nproposition har lagts fram är att förslaget innebär\r\nett väsentligt närmande till den ordning som råder\r\ninom EG. Här läggs en proposition fram som\r\nhandlar om att vi i Sverige skall anpassa vår\r\nmomslagstiftning till den som finns inom EG/EU.\r\nSamtidigt skall vi fatta ett helt motsägelsefullt\r\nbeslut. Man kan fråga sig om statsråden i de olika\r\ndepartementen vet vad de håller på med eftersom\r\nde tydligen kommer fram till så helt olika slutsatser.</pre><pre>Herr talman! Vi Socialdemokrater tycker inte att\r\npropositionen om postlag och förslaget att göra\r\nbolag av Posten är bra. Men vi har naturligtvis\r\nrespekt för att en utskottsmajoritet har en annan\r\nuppfattning. Däremot har vi väldigt svårt att\r\nacceptera att ett helt oberett förslag skall klubbas\r\nigenom. Det är ett förslag där det finns många\r\nfrågetecken att räta ut vad gäller konsekvenser för\r\nmedlemskapsförhandlingarna med EU,\r\nkonsekvenser för en långsiktig portopolitik och\r\nkonsekvenser för statsbudgeten på sikt. Detta, herr\r\ntalman, bara för att Postens bolagisering skall ingå\r\ni regeringens systemskiftesvecka. Vi tycker att det\r\nräcker nu med hafs och slafs och oskickligt\r\nhanterande av viktiga politiska frågor. Det är inte\r\nvärdigt vår riksdag att bli behandlad på det här\r\nmanipulativa sättet.</pre><pre>Herr talman! Jag kommer att yrka återremiss på\r\ntrafikutskottets betänkande nr 9.</pre><pre>Som jag sade inledningsvis har vi socialdemokrater\r\nen mängd invändningar mot förslaget att göra bolag\r\nav Posten och den postlag som också föreslås.</pre><pre>Med den arbetsordning som nu ligger för\r\nkammaren -- jag ifrågasätter naturligtvis inte den\r\neftersom jag har stor respekt för talmannens\r\noväld -- måste jag redovisa några av de\r\ninvändningar som vi tycker är viktigast.</pre><pre>Det hävdas ofta både från borgerliga politiker och\r\nfrån Postens ledning att det var vi socialdemokrater\r\nsom satte i gång arbetet med att göra aktiebolag av\r\nPosten. Det är en myt. Sanningen är att vad den\r\nsocialdemokratiska regeringen gjorde efter många\r\npåtryckningar från bl.a. postledningen var att\r\ntillsätta en utredning för att undersöka för- och\r\nnackdelar med att ha Posten som aktiebolag\r\nrespektive affärsverk. Denna utredning hann s-\r\nregeringen dock aldrig ta ställning till innan det blev\r\nen borgerlig regering.</pre><pre>Den borgerliga regeringen kort och gott bestämde\r\natt bolag skulle det vara, utan att bry sig om\r\nkonsekvenserna vare sig på kort eller lång sikt eller\r\nkonsekvenserna för stad och land, för\r\nprivatpersoner eller småföretagare. Något\r\nremissförfarande av rapporten Postens\r\nkonkurrensförutsättningar var det naturligtvis\r\naldrig fråga om.</pre><pre>Hela hanteringen av Posten de senaste två åren har\r\npräglats av ideologiska målsättningar och inte ett\r\ndugg av analyser och ett sakligt prövande av de\r\nspeciella förutsättningar som Postverket faktiskt\r\nlever under i ett glest befolkat och utsträckt land\r\nsom Sverige.</pre><pre>Det är inte en ohämmad marknadsliberalism som\r\nklarat av att försörja vårt land med viktig\r\ninfrastruktur, det må gälla posten,\r\ntelekommunikationerna, SJ eller Vattenfall.\r\nMarknaden behöver staket runt omkring sig för att\r\nfungera till alla människors fromma, och det gäller\r\nsärskilt på områden som är så basala som post och\r\ntele.</pre><pre>Med det vill jag ha sagt att det inte nödvändigtvis\r\nbehöver vara fel att bedriva den här typen av\r\ninfrastrukturell verksamhet i aktiebolagsform, men\r\nskall man ändra en verksamhetsform skall det göras\r\nför att man skall få en bättre organisation. Och det\r\nhar man sannerligen inte kunnat leda i bevis genom\r\ndet här förslaget.</pre><pre>Regeringsföreträdarna -- var är förresten\r\nkommunikationsministern i dag när vi skall ta\r\nställning till det systemskiftesförslag som måste\r\nvara det absolut viktigaste under hans tid som\r\nkommunikationsminister? -- brukar hävda att det\r\när väldigt bra att vi nu får en postlag som reglerar\r\nhur postservicen skall fungera i vårt land.</pre><pre>Om detta vill jag säga: Postlagen behövs inte i\r\nförsta hand för bolagsbildningen, utan för att\r\nreglera villkoren när man tagit bort\r\nbrevmonopolet. Och det är den första skandalen i\r\nden här histoien; dvs. när riksdagsmajoriteten för\r\nungefär ett år sen utan vidare plockade bort\r\npostmonopolet. Postmonopolet hade till syfte att\r\ngarantera lika service överallt i hela Sverige.</pre><pre>Varför gjorde man detta, trots att riksdagen bara\r\nett halvår tidigare i enighet sagt att det var viktigt\r\natt genomföra alla förändringar i en helhet?\r\nPostmonopolet försvann därför att City Mail skulle\r\nslippa granskas av åklagaren. Så var det. Det har\r\nfått till följd att vi levt laglöst under ett helt år på\r\npostområdet. Hafs och slafs även här.</pre><pre>Att återinföra postmonopolet är ingen lösning i\r\ndag. Vi socialdemokrater menar att man måste\r\nutreda en modern form av koncessionslagstiftning\r\nså att alla som vill in på postmarknaden skall vara\r\nmed och dela på bördorna för de delar av landet,\r\neller för den del av en region i en tätort, där\r\ninkomsterna inte motsvarar utgifterna. Ett brev\r\nkostar allt från 1 kr att distribuera till 100 kr\r\nberoende på vart man skickar det. Vi är\r\nförhoppningsvis överens om att fortsätta med\r\nenhetsporto.</pre><pre>Postlagen skall garantera en grundläggande\r\npostservice, men den är luddigt formulerad. Det\r\nfinns ingenting i den som ger oss som allmänhetens\r\nföreträdare någon makt och myndighet att\r\negentligen ställa krav på exempelvis\r\nglesbygdsservice om vi inte tycker att målen\r\nuppfylls. Det behövs inte ens ett tillstånd för att\r\nbedriva postverksamhet i landet. Det kan numera\r\nvem som helst göra.</pre><pre>De närmaste tre åren garanteras glesbygdsservicen,\r\nmen vad händer sedan? Kommer Posten AB att\r\nkomma med krav på dubbelt så stora statliga eller\r\nkommunala bidrag för att klara glesbygdsservicen?\r\nFrågan är ganska berättigad. Det ligger\r\nunderförstått i hela upplägget att uppgörelsen bara\r\ngäller i tre år.</pre><pre>Herr talman! Den turbulens som Posten varit inne i\r\nunder en längre period har naturligtvis varit oerhört\r\npressande för personalen. För detta kan givetvis\r\nPostens ledning klandras. Den har med förlov sagt\r\ninte alltid uppträtt som ett under av smidighet. I sin\r\niver att tillfredsställa regeringens alla intentioner\r\nom nyliberalt företagande har man ibland gått väl\r\nlångt. Men kritiken skall i första hand riktas mot\r\nregeringen och dess Kommunikationsdepartement\r\nsom inte lyckats, eller inte velat, hålla samman den\r\npolitiska styrningen. Följden har blivit att personal\r\npå alla nivåer har känt en stor osäkerhet om vad\r\nsom gäller i framtiden. Brevbärare förväntas bilda\r\neget bolag i Eskilstuna. Det är bara ett exempel på\r\nvad som kommit fram de senaste veckorna.</pre><pre>Det bristande intresset för samhällelig, öppen och\r\ndemokratisk styrning kommer också fram i\r\nregeringens propostion vad gäller redovisningen av\r\nden årliga verksamheten. Här har\r\nutskottsmajoriteten fått ge regeringen en\r\nreprimand i form av ett tillkännagivande om att vi\r\nskall ha någonting bättre än en eller ett par rader\r\nom Posten i den allmänna årliga redovisningen om\r\nstatliga företag.</pre><pre>Vi vill att Posten i framtiden skall kunna fungera\r\nutan alltför stora statssubventioner. Då måste också\r\nPostgirot bidra med intäkter. Postgirot i Sverige är\r\nvärldens mest effektiva betalningssystem, och det\r\när naturligt att flera utanförstående aktörer kastar\r\nlystna blickar på det.</pre><pre>För att Postgirot skall ha en rimlig chans att klara\r\nsig bra på betalningsförmedlingens område måste\r\ndet också få tillgång till de lönekonton som de\r\nprivata affärsbankerna förfogar över. Detta\r\nvillkorades när vi i tidigare riksdagsbeslut\r\nbehandlade frågan om att ta bort ensamrätten för\r\nPostgirot att handha de statliga betalningarna. Nu\r\nsopar man undan de statliga betalningarna utan att\r\nnågon uppgörelse finns med affärsbankerna om\r\nlönekontona. Tala om ensidig\r\nmarknadsliberalisering!</pre><pre>Detta vore inget att förvåna sig över om det bara\r\nvar Moderata samlingspartiet och kds som stod\r\nbakom betänkandet. Vi har mycket klart fått se att\r\nde två partierna har en blind tro på marknaden som\r\nalla goda gåvors givare. Men att Centern och delvis\r\nFolkpartiet med sitt regionala och sociala ansvar\r\nkan gå fram med den här propositionen är mycket\r\nsmärtsamt att se.</pre><pre>Jag förmodar att majoritetens företrädare Elving\r\nAndersson kommer att ge några både rimliga och\r\ntrovärdiga förklaringar. Det kommer att behövas.\r\nCenterns trovärdighet i den här frågan är just nu\r\nganska långt under noll.</pre><pre>Herr talman! Jag yrkar återremiss på\r\ntrafikutskottets betänkande nr 9.</pre><pre>(Applåder)</pre><pre>Anf. 173  FÖRSTE VICE TALMANNEN:</pre><pre>Jag finner mig nu föranlåten att upprepa den vädjan\r\nsom talmannen i dag upprepade gånger framfört i\r\nkammaren. För att slippa sitta här på lördag måste\r\ntalarna hålla sig till den tidsbegränsning som är\r\nangiven på talarlistan och inte överskrida den.\r\nDetta är en förnyad vädjan.</pre><pre>Anf. 174  KARL-ERIK PERSSON (v):</pre><pre>Herr talman! En bidragande orsak till den\r\nförvirring som Ines Uusmann talar om är att så få\r\nkan EG:s regelverk. Nu ser vi kanske litet grand av\r\ndessa konsekvenser. Detta ärende har stötts och\r\nblötts i trafikutskottet. Nu i sista stund skall det\r\nåterförvisas en gång till utan att vi egentligen vet\r\nvad som kommer att ändras.</pre><pre>Jag är en vän av att förhandla med varandra och\r\nkomma överens om saker över partigränserna.\r\nMen det skall finnas en ärlighet i förhandlingarna.\r\nJag kan inte förstå att Ny demokrati nu har fått\r\nigenom -- tror man -- förslaget om att sänka\r\nmomsen från 25 % till 12 %. I utskottsbetänkandet\r\nlängst upp på s. 2 sägs bara att regeringen bör\r\nåterkomma till riksdagen med ett förslag. I grunden\r\nfinns det inte något förslag till en sänkning.</pre><pre>Ny demokrati har gått på detta. Det är mycket\r\nmärkligt. Nu är inte Kenneth Attefors här i\r\nkammaren, som skall försvara Ny demokrati. Men\r\njag hoppas att han kan komma med en vettig\r\nförklaring. Annars har han blivit lurad.</pre><pre>Också Ines Uusmann tog upp många frågor som\r\ninte är lösta. Det finns bl.a. en stor pensionsskuld,\r\noch den frågan löser man bara till hälften genom\r\ndetta beslut -- om det nu går igenom. Hur man skall\r\ngår vidare med den delen talas det mycket litet om.</pre><pre>Det finns en annan nackdel med moms. Man är\r\nemot att det läggs skatt på vanligt folk. Det kunde\r\ninte Ny demokrati acceptera. Men det finns en\r\nannan aspekt. Företagarna lyfter bort momsen.\r\nDet som kommer att hända är att vanligt folk blir\r\nbeskattade, men företag och andra slipper undan.</pre><pre>Vänsterpartiet anser att Posten är en del av\r\ninfrastrukturen. Vi måste ha fungerade transporter,\r\ntelekommunikationer och postservice för att få en\r\nbra välfärd, trygghet och goda förbindelser här i\r\nlandet. För att verksamheten skall kunna fungera i\r\nlandet har man kunnat ta från lönsamma bitar och\r\nlagt på olönsamma.</pre><pre>Genom att bilda dessa fem konkurrerande bolag\r\nsom skall vara affärsdrivande slår man sönder den\r\nverksamheten. Hur skall man då kunna ta medel\r\nfrån starka regioner och lägga på svaga? Jag ser\r\ndetta som en omöjlighet. Samtliga bolag skall ge\r\nvinst, vara lönsamma och konkurrera på lika\r\nvillkor.</pre><pre>Regeringens politik bygger på en närmast religiös\r\ntro på att konkurrens med alla medel skapar god\r\nservice och hög effektivitet. Detta är för mig helt\r\nobegripligt. Det är ungefär som om man skulle\r\nbolagisera SMHI och tro att man på det sättet får\r\nbättre väder. Det måste alltså bli nästa stora sak för\r\nden borgerliga regeringen. Det är lika omöjligt som\r\natt tro att detta skall ge en bättre service i hela\r\nlandet. Det är en myt att tro detta.</pre><pre>Centerpartiet säger att de värnar om glesbygd och\r\nlandsbygd. Jag har fått tag i ett brev som\r\nRegionklubb Stockholm City har skrivit till\r\nCenterpartiet. Där har Centerpartiet fått en\r\nutmärkelse för att man sviker Posten och\r\nglesbygdsservicen. De har överlämnat ett svekpris\r\ntill Centerpartiet. Det kanske blir så att\r\nCenterpartiet kommer att lida de största\r\nförlusterna när det gäller den här frågan.\r\nCenterpartiet har varit ett föredöme i många andra\r\nsammanhang när det gäller regionalpolitik. Här har\r\nde totalt glömt detta.</pre><pre>Man tror att det skall kunna bli effektivitetsvinster\r\nhär. Det finns inget skrivet om detta i\r\npropositionen. Den är ganska tunn. Betänkandet\r\nblev inte mycket bättre efter den stora förvirring\r\nsom varit här.</pre><pre>Jag hoppas faktiskt att det finns en viss besinning\r\nhär i kammaren och att man avvisar hela\r\nbetänkandet när det kommer tillbaka,\r\nförhoppningsvis i morgon, och att Posten får\r\nfortsätta att tjäna. Posten har bedrivit sin\r\naffärsdrivande verksamhet sedan 1911, som det står\r\ni betänkandet, och det har fungerat bra i landet tack\r\nvare att man haft det regionala ansvaret. Riksdagen\r\nhar kunnat styra verksamheten och haft insyn i den.\r\nDetta tar man bort nu.</pre><pre>Med det, herr talman, ställer jag mig bakom\r\nyrkandet om återförvisning till trafikutskottet. I\r\növrigt står jag bakom de meningsyttringar vi har\r\nfogat till betänkandet.</pre><pre>Anf. 175  ELVING ANDERSSON (c):</pre><pre>Herr talman! Låt mig börja med att kommentera\r\ndet här återremissyrkandet som har rests, eftersom\r\ndet tydligen råder viss tveksamhet bland\r\nkammarens ledamöter om vad som kommer att\r\nhända fortsättningsvis i kväll.</pre><pre>Jag tycker för min del att det är ett helt onödigt\r\nyrkande. Det kommer inte att påverka ärendets\r\nhantering. Men vi vet att Socialdemokraterna i\r\nkraft av sin storlek och med de röstregler som finns\r\nkan genomdriva det här beslutet. Därför kommer\r\nvi inte att begära votering och rösträkning i det\r\närendet. Jag hoppas att det beskedet kan ge\r\nkammarens ledamöter klarhet i detta.</pre><pre>Låt mig sedan gå över till sakärendet. Då vill jag\r\ninledningsvis konstatera att Posten är en mycket\r\nviktig del av vårt lands infrastruktur. Posten har\r\nunder mycket lång tid spelat en viktig roll för att\r\nhela Sverige skall kunna leva. Jag är också\r\növertygad om att Posten kommer att spela en lika\r\nviktig roll även i framtiden.</pre><pre>Som har sagts av tidigare talare är tillgången till en\r\nväl fungerande brev- och paketservice och en\r\nkassaservice en viktig och grundläggande\r\nförutsättning för att människor och företag skall\r\nkunna verka och bo på lika villkor i hela vårt land.</pre><pre>Det är välgörande att nu i debatten höra att man\r\nfrån socialdemokratiskt håll också känner så varmt\r\nför att hela landet skall leva. Under årtionden har\r\nman ju drivit en hårdhänt centralistisk politik som\r\nutarmat stora delar av vårt land och skapat\r\növerhettningsproblem i andra delar. Det känns bra\r\natt Socialdemokraterna nu, i alla fall i detta ärende,\r\nlämnat centralismen bakom sig och värnar om\r\nlandsbygdens service. Låt oss bara hoppas att\r\ndenna insikt håller i sig också inför framtiden och\r\npå andra politiska områden.</pre><pre>I det betänkande som vi nu skall behandla finns dels\r\nförslag om en postlag, dels förslag om en förändrad\r\nassociationsform för Postverket -- en förändring\r\nfrån statligt affärsverk till statligt ägt aktiebolag.\r\nPostgirot får också väsentligt förbättrade\r\nmöjligheter att konkurrera inom sin sektor.</pre><pre>Fram till nu har målen för Postens verksamhet, dess\r\nregionala och sociala ansvar och service lagts fast av\r\nriksdagen i s.k. målsättningsbeslut. Dessa\r\nservicemål, som det glädjande nog har rått stor\r\npolitisk enighet om, lyfts nu in i postlagen. Det blir\r\nalltså inga förändrade eller försämrade mål när det\r\ngäller Postens service allmänhet och dess regionala\r\noch sociala åtaganden.</pre><pre>Detta slås alltså fast i postlagen. Jag vill gärna citera\r\nportalparagrafen, 1 §, i den nya postlagen: ''I landet\r\nskall det finnas en rikstäckande postservice som\r\ninnebär att brev och paket kan nå alla oavsett\r\nadressort. Det skall finnas möjlighet för alla att få\r\nbrev befordrade till enhetliga och rimliga priser.\r\nPrivatpersoner skall också ha möjlighet att få paket\r\nbefordrade till enhetliga priser.</pre><pre>Därutöver skall det finnas en rikstäckande\r\nkassaservice som innebär att alla har möjlighet att\r\nverkställa och ta emot betalningar till enhetliga\r\npriser.''</pre><pre>De som i debatten som föregått beslutet hävdar att\r\nett medeltida mörker skall sänka sig över landet\r\nutanför storstadsområdena och att all service där\r\nskall upphöra har antingen inte läst postlagen eller\r\nså tror de inte att lagar som Sveriges riksdag stiftar\r\när till för att följas.</pre><pre>Jag tycker för min del att det är en utmärkt\r\nformulering i 1 § i postlagen, och jag lever\r\ndessutom i den mycket fasta förvissningen att lagar\r\nsom är stiftade av Sveriges riksdag kommer att\r\nföljas.</pre><pre>Posten möter i dag en tuff konkurrens från många\r\nolika håll. Den hårdaste konkurrensen kommer\r\ninte från andra brevutdelningsföretag, typ City\r\nMail, utan framför allt från nya media som telefax\r\noch elektronisk post. Postverket har hittills mött\r\ndenna konkurrens på ett bra sätt. Vad vi nu skall\r\ngöra är att ge Posten förutsättningar att kunna\r\nhävda sig på marknaden även i fortsättningen och\r\ndessutom göra det på marknadens villkor.</pre><pre>Skälen för att göra bolag av Posten och ändra\r\nassociationsformen kan sammanfattas så här:\r\nAffärsverksformen har ett mycket omfattande\r\nregelverk som gör verksamheten trögstyrd,\r\nbegränsar rörelsefriheten och komplicerar\r\nbeslutsfattandet. Affärsverksformen verkar också\r\nhämmande vid strukturella förändringar och\r\nförsvårar ökad effektivitet och ökad produktivitet.</pre><pre>Dessa argument har jag funnit i den förra\r\nsocialdemokratiska regeringens proposition från\r\nvåren 1991 med rubriken Näringspolitik för tillväxt.\r\nJag delar de synpunkter som den\r\nsocialdemokratiska regeringen då förde fram som\r\nskäl för att överväga att byta associationform från\r\nstatligt affärsverk till statligt ägt aktiebolag.</pre><pre>Riksdagens möjlighet till styrning, fastläggande av\r\nservicemål osv. kommer inte att försämras genom\r\nen bolagisering. Det kommer även fortsättningsvis\r\natt vara i denna kammare som man lägger fast\r\nmålen för postservicen i vårt land. Vi gör det på ett\r\nannat sätt än tidigare. Vi gör det via en postlag i\r\nstället för via målsättningsbeslut, men det är alltfort\r\ni denna kammare som besluten fattas.</pre><pre>Det kommer att vara på samma sätt i fortsättningen\r\nsom det har varit hittills, Ines Uusmann och Karl-\r\nErik Persson. Om vi skall värna principen om lika\r\nservice över hela landet på Postens område gäller\r\ndet att skapa politiska majoriteter i denna\r\nkammare. De besluten fattas inte någon\r\nannanstans, utan de fattas här också\r\nfortsättningsvis.</pre><pre>Jag tycker att Socialdemokraternas nyvaknade\r\nintresse för regionalpolitiska insatser känns bra.\r\nDet faktum att vi även i fortsättningen kan bilda\r\npolitiska majoriteter för dessa beslut gör mig litet\r\ntryggare.</pre><pre>Avslutningsvis, herr talman, tycker jag att det finns\r\nanledning att understryka att det förslag som ligger\r\npå riksdagens bord handlar om att bolagisera\r\nPosten -- inte om att privatisera, vilket ibland har\r\nhävdats i debatten. En väl fungerande postservice\r\növer hela vårt land är och förblir ett statligt\r\ngrundansvar. Vi väljer nu att verkställa detta ansvar\r\ngenom ett statligt bolag i stället för genom ett\r\naffärsverk.</pre><pre>Jag har som sagt på grund av det\r\nbordläggningsyrkande som framställts inga\r\nyrkanden i detta läge. Vi tycker att detta yrkande\r\nbåde är bortkastat och meningslöst, men vi\r\nmotsätter oss det ändå inte.</pre><pre>(Applåder)</pre><pre>Anf. 176  INES UUSMANN (s) replik:</pre><pre>Herr talman! Elving Andersson började med att\r\nsäga att han tyckte att återremissyrkandet var\r\nonödigt, och han avslutade med att säga samma\r\nsak. Men han motiverade inte med ett ord varför\r\nhan tyckte så. Det säger en hel del om den maktens\r\narrogans som nu finns hos regeringspartierna.\r\nDenna fråga borde vara alldeles för viktig för att\r\nanvändas på det sättet.</pre><pre>Elving Andersson säger att man också\r\nfortsättningsvis skall fatta beslut om de servicemål\r\nsom riksdagen tidigare har fattat ganska\r\ndetaljerade beslut om, men att det skall göras i\r\npostlagen. I postlagen står det att brev och paket\r\nskall nå alla oavsett adressort. Det kanske inte är så\r\nsjälvklart. Men det står ingenting om var de skall\r\ndelas ut, vilket det gjorde tidigare i de\r\nmålsättningar som riksdagen brukade besluta om\r\nvarje år.</pre><pre>Innebär det övernattsbefordran? Skall alla nås av\r\npostbefordran varje dag? Vi vet redan att det finns\r\ntankar på Postens huvudkontor om att det räcker\r\nmed varannandagsbefordran till vissa delar av\r\nlandet.</pre><pre>Hur är det meningen att vi som allmänhetens\r\nföreträdare skall agera om vi inte tycker att\r\nmålsättningen i postlagen uppfylls riktigt? Skall vi\r\nriksdagsledamöter kanske bilda ett nytt Postverk?</pre><pre>Elving Andersson citerade ur den näringspolitiska\r\nproposition som den socialdemokratiska\r\nregeringen lade fram 1991. Det finns mycket i\r\naffärsverksformen som kan ifrågasättas, men det\r\nfinns också mycket i aktiebolagsformen som kan\r\nifrågasättas när det gäller den typ av verksamhet\r\nsom Posten bedriver. Denna verksamhet skall gälla\r\növer hela landet och innebär att alla människor\r\nskall nås.</pre><pre>Det var för att titta på konsekvenserna och se om\r\nPosten kunde bli bättre som den dåvarande\r\nregeringen tillsatte en utredning. Vi fick aldrig\r\nchansen att se om det blev bättre. Den nuvarande\r\nregeringen bestämde att Posten skulle vara bolag av\r\nideologiska skäl.</pre><pre>Elving Andersson brukar alltid prata om det\r\nnyvaknade regionalpolitiska intresset. Vi har\r\ndebatterat dessa saker i ett antal år. Det är märkligt\r\natt Elving Andersson inte vid något tillfälle\r\nsympatiserar med oss socialdemokrater utan alltid\r\nföljer med dem som vill gå den marknadsliberala\r\nvägen. Han bara talar om regionalpolitik, medan vi\r\nhandlar därefter.</pre><pre>Anf. 177  ELVING ANDERSSON (c)\r\nreplik:</pre><pre>Herr talman! Jag har inte alltid sagt att\r\nSocialdemokraterna har haft ett nyvaknat intresse\r\nför regionalpolitik, för det intresset vaknade\r\nsamtidigt som Socialdemokraterna hamnade i\r\nopposition här i Sveriges riksdag. Före dess fanns\r\ndet inte. Intresset är inte så gammalt, men det är i\r\noch för sig glädjande ändå.</pre><pre>Ines Uusmann frågar om detaljerna och de mer\r\nspecifika delarna vad gäller servicemål och annat.\r\nÄven om detaljerna inte finns i lagtexten står det i\r\npropositionen -- det är ju den som majoriteten\r\nställer sig bakom -- att dessa mer detaljerade mål\r\nskall läggas in i det avtal som nu skall slutas mellan\r\nstaten och det nya postbolaget. Man kan inte ha\r\nmed hur mycket som helst i en lagtext. Dessa mål\r\nger vi nu regeringen i uppdrag att skriva in i avtalet.\r\nDet finns ytterligare förtydliganden på dessa\r\nområden i specialmotiveringen till lagen.</pre><pre>Ines Uusmann frågar också vad vi i riksdagen skall\r\ngöra om vi inte tycker att verksamheten fungerar på\r\ndet sätt som vi har anledning att kräva. Om man\r\nfrån postbolagets sida följer den lagstiftning som vi\r\nnu lägger fast kommer vi att få den service vi\r\neftersträvar. Om så inte skulle vara fallet måste vi\r\nytterligare skärpa postlagen. Jag ser inga risker och\r\nhar inga farhågor för det, men möjligheten att\r\nskärpa lagen finns alltid om vi skulle finna det\r\nmotiverat.</pre><pre>Det är de politiska majoriteter vi kan skapa i denna\r\nkammare som kommer att avgöra vilken service\r\nPostverket kommer att ge invånarna i vårt land.</pre><pre>Anf. 178  INES UUSMANN (s) replik:</pre><pre>Herr talman! Elving Andersson säger att man skall\r\nvara mer preciserad i det avtal mellan staten och\r\nPosten om regional och social service som skall\r\nskrivas. Det är en himla tur det, om jag säger så. I\r\nannat fall skulle vi ha ett ganska Texasaktigt system\r\nför posten i Sverige.</pre><pre>Avtal gäller under en begränsad tid. De tidsramar\r\nsom det står talat om i propositionen gäller tre år --\r\nfram till 1996. Jag skulle vilja ha ett besked av\r\nElving Andersson om vad som händer därefter.\r\nTror Elving Andersson att Posten, med de\r\nutpressningsmöjligheter som man faktiskt har,\r\nkommer att säga att verksamheten gick så väldigt\r\nbra att man behöver mindre bidrag från staten eller\r\nkommunerna? Tror Elving Andersson möjligen att\r\ndet kommer att innebära att vi får lägga in mer\r\npengar i statskassan?</pre><pre>Anf. 179  ELVING ANDERSSON (c)\r\nreplik:</pre><pre>Herr talman! Ines Uusmann frågar vad som\r\nkommer att hända efter den treåriga\r\navtalsperiodens slut. Det kan jag naturligtvis inte\r\nsvara på i detalj i dag -- lika litet som vi hittills har\r\nkunnat tala om vad som skall ske med postservice\r\noch postverksamhet långt in i framtiden. Hittills har\r\nvi arbetat med treårsbeslut när det gäller Posten i\r\nriksdagen. Vart tredje år har vi gjort en stor\r\ngenomgång av Postens verksamhet och t.ex. lagt\r\nfast servicemål. Vi har inte heller tidigare lagt fast\r\nnivåerna för mer än tre år framåt.</pre><pre>Jag återkommer till det jag har sagt ett par gånger\r\ntidigare: Det blir som det har varit hittills också i\r\nfortsättningen. Det gäller att skapa en politisk\r\nmajoritet i denna kammare.</pre><pre>Så har det varit när vi vart tredje år har fastställt\r\nmålen, och det gäller nu att se till så att\r\nintentionerna i lagstiftningen efterlevs och att\r\nservicen fungerar.</pre><pre>Huruvida Posten kommer att ställa ökade krav på\r\nvissa ersättningar har jag i dag ingen möjlighet att\r\nbedöma. Det sker ju en oerhört snabb utveckling\r\npå mediaområdet och på\r\nmeddelandedistributionsområdet i vårt land, och\r\ndet är omöjligt att förutse vad som kommer att ske\r\nframöver.</pre><pre>Jag sade förut att jag tycker att man inom Posten\r\nhittills har varit duktig på att delta inom den här nya\r\nsektorn, och jag utgår från att man, om man också i\r\nfortsättningen är duktig på detta, kommer att klara\r\nkonkurrensen och kunna behålla en starkt\r\ndominerande ställning. På så sätt kommer man\r\näven i framtiden att kunna leva upp till de regionala\r\noch sociala åtagandena utan extra ersättningar.</pre><pre>Men som sagt: Detta vet vi inte förrän de tre åren\r\nhar gått. Jag tror att det kommer att bli så, men det\r\nviktiga är ju att vi här i kammaren har en politisk\r\nmajoritet som vill se till att servicen fungerar också\r\ni framtiden.</pre><pre>Anf. 180  KARL-ERIK PERSSON (v)\r\nreplik:</pre><pre>Herr talman! Om det skall bli votering eller inte\r\nbestämmer faktiskt inte Elving Andersson. Jag är\r\nockså med i debatten. Jag skulle kunna överraska\r\nkammaren genom att själv begära votering. Jag\r\nskall nu inte göra det, men jag vill ändå nämna det\r\nsom en upplysning åt Elving Andersson. Man skall\r\ninte ta allt för givet här i livet!</pre><pre>Det talas om en postlag, men hur och när posten\r\nskall komma till människorna nämns faktiskt inte.\r\nJag vill citera vad utskottet skriver på s. 14 i\r\nbetänkandet under rubriken Mål:</pre><pre>''Målsättningen från ägarens sida bör enligt\r\npropositionen vara att Posten AB på längre sikt\r\nskall kunna arbeta under affärsmässiga villkor och\r\nuppvisa en avkastning jämförbar med större\r\nsvenska välskötta företag i motsvarande branscher.\r\nDetta bör kunna uppnås genom en fortsatt\r\nrationalisering av verksamheten och en anpassning\r\nav såväl tjänsteutbud som priser.''</pre><pre>Detta talar sitt tydliga språk om vad som kommer\r\natt hända med Posten om det skulle vara så\r\nolyckligt att förslaget går igenom. Man har redan i\r\ndag gått ut och talat om att 10 000 anställda och 350\r\npostkontor skall bort i landet. Postens ledning har\r\nredan gått ut och talat om detta, eftersom man nu\r\nvädrar morgonluft inför att förslaget kommer att gå\r\nigenom. Kraven är redan klara.</pre><pre>Den målsättning som det talas om i betänkandet\r\nmåste ju kunna uppfyllas på något sätt, annars är\r\ndet ju meningslöst att tala om den.</pre><pre>Elving Andersson tänker sig att bara det finns en\r\nlag, är allting givet i verksamheten framöver. Men\r\nså är ju inte fallet bara därför att det står tydligt och\r\nklart i betänkandet.</pre><pre>Den hårdhänta centralisering som Elving\r\nAndersson talade om förut har nu övertagits av\r\nCenterpartiet i denna riksdag, och det beklagar jag\r\nverkligen.</pre><pre>Anf. 181  ELVING ANDERSSON (c)\r\nreplik:</pre><pre>Herr talman! Först en kommentar angående Karl-\r\nErik Perssons reprimander åt mig för att jag skulle\r\nha gett carte blanche för att det inte skulle bli någon\r\nvotering i kväll. Karl-Erik Persson instämde ju i\r\nInes Uusmanns återremissyrkande, och jag\r\nförutsatte därför att han inte skulle begära röstning.\r\nDet är ju i så fall något unikt om han begär votering\r\nbara för att bevisa att det finns majoritet för ett\r\nförslag. Men varsågod! Vi kan väl fixa det på något\r\nvis. Jag försökte bara hjälpa till att lösa litet\r\npraktiska problem i kammaren.</pre><pre>Karl-Erik Persson talar om rationaliseringar och\r\nannat, och det han säger är riktigt. Jag förstår\r\nsjälvfallet den oro som i dag finns bland många\r\npostanställda. Det rationaliseringsprogram som\r\nPosten nu ämnar genomföra och delvis har\r\ngenomfört har egentligen inte med bolagiseringen i\r\nsig att göra, utan det är ett resultat av de krav vi har\r\nställt här i riksdagen på att Posten skall vara\r\neffektiv. Man har redan i den nuvarande\r\nassociationsformen, dvs. som affärsverk, gjort om\r\nsin organisation och bantat bort i storleksordningen\r\n10 000 anställda, och man säger att ungefär\r\nytterligare lika många anställda skall försvinna.</pre><pre>Jag är helt övertygad om att man, om Posten skall\r\nfortsätta att vara rationell och effektiv, får lov att\r\nvidta den här typen av åtgärder oavsett om Posten\r\när ett statligt verk eller ett statligt ägt aktiebolag.\r\nJag tror därför inte att man för de anställdas del\r\nkommer undan den oro som jag förstår att de\r\nkänner genom att säga nej till bolagiseringen. Det\r\nkommer att ske kraftiga rationaliseringar även om\r\nPosten fortsätter att vara ett affärsverk.</pre><pre>Anf. 182  KARL-ERIK PERSSON (v)\r\nreplik:</pre><pre>Herr talman! Elving Andersson lyssnar inte på vad\r\njag säger. Jag sade att jag inte skulle begära\r\nvotering.</pre><pre>Inte lär de postanställdas oro bli bättre efter det att\r\nde har läst det här snabbprotokollet. Den här\r\nkommer efter vad jag förstår inte att stilla deras\r\noro. Elving Andersson talar nämligen här om vissa\r\ndelar i en postlag som skall garantera postutbudet,\r\nmen hur det går för de anställda sägs det ingenting\r\nom, förutom det jag tog upp, dvs. att man kommer\r\natt fortsätta med rationaliseringar och att personal\r\noch postkontor kommer att försvinna. Det innebär\r\nju i sin förlängning att servicen blir sämre. Om\r\npostkontor försvinner, måste ju servicen bli sämre\r\npå de ställena.</pre><pre>Den fantastiska tankegången att man skall förlägga\r\npostkontor till affärer innebär ju också en litet\r\nknepig situation. Finns det två affärer i ett samhälle\r\ndär postkontoret försvinner, är det ju i allmänhet\r\nfråga om en ICA-butik och en Konsumaffär. Vilken\r\nav dem skall då få postkontoret? Konkurrensen\r\nsnedvrids på de ställena, eftersom den affär som får\r\npostkontoret också får ett bättre underlag. Och det\r\när väl inte meningen? Det är faktiskt förvånande att\r\nde borgerliga partierna här är med och medverkar\r\ntill en snedvridning av konkurrensen, när man i\r\nandra sammanhang är så mån om att slå vakt om att\r\ndetta inte skall ske.</pre><pre>Det finns exempel på orter där man i dag har det på\r\ndet här sättet. När människor ringer dit för att få\r\npostärenden uträttade får de höra att man inte har\r\ntid med det, eftersom man har affären full av\r\nkunder. Sådana exempel kommer vi på detta sätt\r\natt få se fler av.</pre><pre>Det är därför vi har slagit vakt om Postens unika\r\nmöjligheter som ett monopolföretag med bra insyn\r\ni. Vi har nu också helt andra möjligheter att styra\r\nPosten härifrån än vad vi skulle ha om det blev ett\r\nbolag. Detta borde väl inte vara helt främmande för\r\nCenterpartiet och Elving Andersson.</pre><pre>Anf. 183  ELVING ANDERSSON (c)\r\nreplik:</pre><pre>Herr talman! Jag blir litet förvånad över delar i\r\nKarl-Erik Perssons inlägg. Det gäller framför allt\r\nhans kritik mot postkontor i butik. Man måste ju\r\nhela tiden fråga sig: Vad är alternativet ute på\r\nsmåorter där underlaget inte är tillräckligt för att\r\nman skall kunna ha ett postkontor med vettiga\r\nöppettider? Alternativet är många gånger att\r\npostkontoret läggs ner. Då tycker jag att det är\r\nalldeles utmärkt att man finner sådana här\r\nlösningar, så att Posten kan samverka med någon\r\nannan service som finns på orten, en butik eller\r\nnågonting annat. Det är ju jättebra. På det sättet\r\nkanske både butiken och postkontoret får större\r\nmöjligheter att överleva.</pre><pre>Det här har heller inte, Karl-Erik Persson, något\r\negentligt samband med frågan om en bolagisering.\r\nVisst har det lagts ner postkontor tidigare på orter\r\ndär underlaget har varit dåligt. Detta har skett trots\r\natt Posten har drivits som affärsverk. Posten måste\r\nnaturligtvis anpassa sig till den verklighet som\r\nfinns, oavsett om man fungerar som affärsverk eller\r\nsom aktiebolag.</pre><pre>Karl-Erik Persson kan väl ändå inte garantera att\r\ninte ett enda ytterligare postkontor kommer att\r\nläggas ner i vårt land och att inte en enda person\r\nkommer att avskedas från Posten om riksdagen nu\r\nskulle säga nej till en bolagisering och Posten alltså\r\nskulle fortsätta att drivas som affärsverk? Jag tror\r\ninte att Karl-Erik Persson kan ge de garantierna.\r\nJag menar att den här processen, som fortgår och\r\nsom måste fortgå, fortgår oavsett vilken\r\nassociationsform som vi väljer att driva Posten i.</pre><pre>Anf. 184  KENNETH LANTZ (kds):</pre><pre>Herr talman! Jag vill helt kort bara aktualisera den\r\nav Ingvar Svensson väckta motionen om\r\nmervärdesskatt på vissa tidningar. Såväl\r\nkonstitutionsutskottet som trafikutskottet ställer\r\nsig bakom motionen, vilket vi kristdemokrater ser\r\nmed tacksamhet. Det skulle bli motsatt effekt om\r\nstaten skulle ge presstöd och i samma andetag\r\nbelägga dessa tidningar med mervärdesskatt.</pre><pre>De föreslagna övergångsreglerna är\r\ntillfredsställande, och jag skall med intresse följa\r\nhur regeringen bevakar frågan.</pre><pre>För övrigt är det riktigt att arbeta vidare med\r\nPosten som ett bolag, och jag är övertygad om att\r\nPosten AB kommer att stärkas i stället för att\r\nförsvagas genom den här förändringen.\r\nKonkurrensutsättning brukar normalt leda till\r\neffektiva verksamhetsformer, och Posten AB blir\r\nsäkert inget undantag.</pre><pre>För övrigt ställer jag mig bakom det Elving\r\nAndersson sade.</pre><pre>Anf. 185  INES UUSMANN (s) replik:</pre><pre>Herr talman! Tidningsmomsen svarar särskilt i den\r\nsorts tidningar som kds har motionerat om för en\r\nmycket stor del av budgeten. En momsbeläggning\r\nmed 25 %, om också förmodligen under några\r\nmånader framåt bara med 12 %, innebär säkerligen\r\nför många tidskrifter att de kommer att få svårt att\r\nge ut samma antal nummer per år som tidigare. Det\r\nkan innebära att de fria tidskrifternas debattnivå\r\nsänks.</pre><pre>Detta hade man kunnat undvika om man hade\r\nhållit kvar Postens affärsverksform. Då hade vi\r\nkunnat ha en automatisk momsbefrielse för den typ\r\nav porto som det här handlar om.</pre><pre>Jag är inte förvånad över att Kenneth Lantz säger\r\natt det säkert är bra att Posten konkurrensutsätts,\r\neftersom det alltid är bra med\r\nkonkurrensutsättning. Det skulle kunna vara bra\r\nom vi hade den ideala marknaden. Men i vårt\r\nlångsträckta och glest befolkade land finns det\r\nmånga områden där aldrig några företag kommer\r\natt vilja konkurrera med Posten. Då vill naturligtvis\r\ninte heller Posten göra det under affärsmässiga\r\nformer.</pre><pre>Vilka får då betala för detta? Tidigare har alla vi\r\nsom anlitar Posten kunnat göra detta genom\r\nkorssubventionering och enhetsporto. I\r\nfortsättningen lär vi med tanke på den\r\nkonkurrensneutralitet som är en förutsättning för\r\nbolagsverksamheten få göra det via kommunal-\r\neller statsskatten. Detta finner uppenbarligen kds\r\noch de övriga partierna vara en bättre modell än\r\nden internprissättning som skulle tillämpas vid ett\r\nmonopol eller, som vi har föreslagit, en modern\r\nkoncessionslagstiftning.</pre><pre>Anf. 186  KENNETH ATTEFORS (nyd):</pre><pre>Herr talman! Jag tänker lämna en liten fråge-och-\r\nsvar-rapport. Mitt anförande skulle annars bli en\r\nblåkopia av Elving Anderssons tal, eftersom jag till\r\nstora delar instämmer med Elving Andersson och\r\nden övriga borgerliga gruppen.</pre><pre>Man frågar sig varför vi i Ny demokrati vill\r\nbolagisera. Svaret är: den tekniska utvecklingen\r\noch förändringarna i efterfrågan. Det finns inte\r\nlängre något monopol på brevbefordran. I stället\r\nför att skapa 120 nya lagar för att möjliggöra att ett\r\nverk skall kunna arbeta som ett bolag införs två\r\nlagar: en postlag och en bolagiseringslag.</pre><pre>Man frågar ofta hur det blir med den dagliga\r\nservicen. Svar: Postlagen säger att Postverket skall\r\ntillhandahålla daglig postservice för alla hushåll,\r\nföretag och organisationer. I normalfallet skall\r\ndessa ha tillgång till postutdelning och\r\nbetalningsservice fem dagar i veckan.</pre><pre>Man frågar ofta om det blir en rikstäckande service.\r\nSvaret är: Postverkets service skall vara\r\nrikstäckande. Brev, paket och betalningar skall\r\nkunna nå alla oavsett adressort.</pre><pre>Man frågar ofta om servicen och kvaliteten i\r\nframtiden skall vara densamma. Svaret är: En god\r\ngrundläggande postservice skall ges till såväl stora\r\nsom små kunder i hela landet. Kundernas\r\nefterfrågan bör vara styrande för Postverkets\r\ninsatser. Förändringar av servicens utformning i\r\nglesbygden bör ske varsamt.</pre><pre>Man frågar ofta, herr talman, hur det blir med\r\nbrevbefordran. Svaret är: Postverket skall\r\ntillhandhålla brevbefordran med hög tillförlitlighet\r\nenligt kundernas efterfrågan. Enstaka försändelser\r\nskall befordras till enhetligt och rimligt pris.</pre><pre>Herr talman! Man frågar ofta hur det blir med\r\npaketbefordran. Svaret är: Postverket skall\r\ntillhandahålla paketbefordran till ett enhetligt pris\r\nför enstaka försändelser från privatpersoner.</pre><pre>Man frågar ofta hur det blir med betalnings- och\r\nkassaservicen. Herr talman! Svaret är: Postverket\r\nskall tillhandahålla daglig och rikstäckande\r\nbetalnings- och kassaservice.</pre><pre>De svar som jag har redovisat här har jag hämtat\r\ndirekt från betänkandet. Hänvisningarna har gjorts\r\nav vår kanslichef, som sitter med här i kammaren.\r\nPå s. 36 framhålls vidare under rubriken\r\nÖvergripande mål:</pre><pre>''De nuvarande övergripande målen om\r\nrikstäckande post- och kassaservice bör enligt\r\nregeringen ligga fast och anges i en postlag.''</pre><pre>De nuvarande målen för Postverket, som jag nyss\r\nhar redovisat, anges på s. 7. Det blir alltså ingen\r\nförändrad service. Kunderna kommer att få en\r\nprecis lika fin service framöver som de har i dag.</pre><pre>Jag vill också ge några genmälen till Ines Uusmann,\r\neftersom jag inte kunde replikera henne tidigare.</pre><pre>Momssatsen 12 % har tydligen nu blivit den stora\r\nfrågan. Jag måste tillstå att det är riktigt att den 12-\r\nprocentiga momssatsen inte fanns bland de 17\r\nundantag som EG-direktiven bevisligen innehåller.\r\nVi kan dock ha 12 % moms ända fram till den 1\r\njanuari 1997. Jag förmodar att det vid den tiden har\r\nblivit så att flera postverk i Europa kommer att ha\r\növergått i bolagsform och kommer att ha övergivit\r\nsina frimärksmonopol. Vi har alltså tre år på oss för\r\natt lösa denna fråga.</pre><pre>Detta är en liten miss, och jag har diskuterat med\r\nElving Andersson om det inte borde införas någon\r\ntyp av koncessionsförhållande. Om Postverket om\r\n5, 10 eller 15 år möter så stor konkurrens i\r\nstorstäderna, genom att andra plockar russinen ur\r\nkakan, att staten måste börja subventionera\r\nPostens rikstäckande service, skulle man kanske\r\ninrätta en gemensam fond, till vilken alla som\r\nsysselsätter sig med brevbäringen skulle få bidra\r\nmed en liten pott. Därigenom skulle vi\r\nskattebetalare inte behöva stå för kostnaden.</pre><pre>Till detta kan vi kanske återkomma. Jag skulle ha\r\nkunnat kräva ett besked på denna punkt, men jag\r\nfick uppgiften att detta skulle kunna hämma\r\nigångsättningen av en fri konkurrens, och jag tyckte\r\natt jag kunde acceptera det svaret.</pre><pre>Ines Uusmann säger också att personalen är\r\notillfredsställd med den långa handläggningen av\r\närendet. Ines Uusmann framför kritik mot\r\nKommunikationsdepartementet för detta. Jag\r\nhåller faktiskt med Ines Uusmann om detta. Inte\r\nheller jag är nöjd med handläggningen av detta\r\närende.</pre><pre>Det är mycket möjligt att jag får ta till mig litet\r\nkritik själv, eftersom detta ärende har varit mycket\r\nturbulent även i vår riksdagsgrupp. Det gäller en\r\nstor åtgärd. En 372 år gammal verksamhet skall nu\r\növergå i en ny form.</pre><pre>Jag instämmer med Ines Uusmann när det gäller att\r\nviss kritik nog får riktas mot\r\nKommunikationsdepartementet för att det inte\r\nhade förankrat frågan litet bättre innan plötsligt en\r\ntjock proposition damp ned och allt direkt skulle\r\nbörja bearbetas. Man skulle ha kunnat få en längre\r\nstartsträcka för ett så tungt ärende.</pre><pre>Däremot vill jag säga till Ines Uusmann att inte alls\r\nhela personalstyrkan inom Postverket är emot en\r\nbolagisering. Vi har haft en föredragning i vår\r\nriksdagsgrupp tillsammans med en SF-grupp och en\r\nST-grupp.</pre><pre></pre><pre>ST var alltså för en bolagisering. Det var en stor\r\ngrupp människor inom Posten som var för en\r\nbolagisering. Det är naturligtvis också en stor grupp\r\nmänniskor inom Posten som inte vill ha det. Det har\r\nvi ju märkt i brevskörden. Men den stora mängd\r\nmänniskor inom Posten som velat ha en\r\nbolagisering har inte skickat några vykort till oss.</pre><pre>Så till frågan om den regionala servicen. Jag tycker\r\nfaktiskt att Centerpartiet är litet av en garant för att\r\ndet inte skall bli någon dålig service ute i landet.\r\nTrots allt har detta parti -- bortsett från\r\nkärnkraftsfrågan och frågan om Öresundsbron --\r\nvarit litet grand av en garant för glesbygden i det\r\nhär landet. Den garantin har varit tillräcklig för mig\r\nnär vi handlagt ärendet i vår riksdagsgrupp.</pre><pre>Ines Uusmann talade om maktarrogans. Jag vet inte\r\nom hon riktade sig till mig eller till Elving\r\nAndersson. Jag har varit i riksdagen bara två och\r\nett halvt år, förresten har jag varit politiker bara två\r\noch ett halvt år. Som väljare utanför riksdagen har\r\njag upplevt socialdemokraterna som ganska högt\r\nsittande med en stor maktarrogans. Det vill jag nog\r\npåstå. Den som har makten har makten -- alla är av\r\nsamma kaliber. Nu har visserligen den här\r\nregeringen ingen makt utan oss, så vi får väl ta på\r\noss litet grand.</pre><pre>Ines Uusmann sade vidare att vi inte skall bolagisera\r\nPosten, för då kommer fackförbundens tidningar\r\nbilligare ut till fackföreningsmedlemmar. Jag har\r\naldrig hört på maken till argument. Det trodde jag\r\ninte. Är fackföreningarna verkligen så fattiga att de\r\ninte klarar en 12 % höjning av portot, så tycker jag\r\nfaktiskt inte att fackföreningarna är tillräckligt\r\nkompetenta att sköta sitt arbete.</pre><pre>Anf. 187  INES UUSMANN (s) replik:</pre><pre>Herr talman! Kenneth Attefors säger att han inte\r\nkan så mycket om fackföreningarna, och så blandar\r\nhan ihop de olika fackföreningarna. Det begriper\r\njag när han inte ens kan skilja på\r\nfackförbundstidningar och fackpress. Fackpress,\r\nKenneth Attefors, är någonting helt annat än de\r\ntidskrifter och tidningar som fackförbunden ger ut,\r\nde är bara en liten del av den pressen. Detta bevisar\r\nbara att den kunskap om Posten och\r\nkommunikationer som finns inom Ny demokrati är\r\nrelativt begränsad. Jag kan i och för sig förstå det.\r\nDet är tur att Ny demokrati har någon att lita till\r\nsom är litet mera bevandrad. Med Kenneth\r\nAttefors och Elving Andersson diskuterar man på\r\nhelt olika planhalvor. Men jag har ändå inte den\r\ntilltro till Elving Anderssons förmåga att klara hem\r\nglesbygdens postservice som Kenneth Attefors har.</pre><pre>Kenneth Attefors läser upp en lång rad\r\nmålsättningar ur trafikutskottets betänkande. Det\r\när bara så att Kenneth Attefors även där missat\r\ngrovt. Det är nämligen inte alls postlagen som han\r\nciterar, utan det är 1992 års budgetproposition, där\r\nmålen för Posten lades fast. Sådana mål läggs fast i\r\nen affärsverksform. Finessen med att göra Posten\r\ntill ett aktiebolag är nämligen att bolaget skall\r\nslippa den politiska styrningen. Så var det med det,\r\nherr Attefors.</pre><pre>Anf. 188  KENNETH ATTEFORS (nyd)\r\nreplik:</pre><pre>Herr talman! Jag kan erkänna att jag inte har större\r\nerfarenhet av Posten än att jag är kund där. Alla\r\nkan väl inte vara postkassörskor och debattera med\r\nden fördjupade kunskap som Ines Uusmann har.</pre><pre>Vad spelar det för roll om det är fackföreningspress\r\neller fackpress? Finns det någon fackpress som inte\r\nhar råd med en 12 % höjning, tycker jag faktiskt\r\ninte att den är befogad heller.</pre><pre>Anf. 189  INES UUSMANN (s) replik:</pre><pre>Herr talman! Även om man råkar vara sjökapten\r\nkan man väl veta någonting om aktiebolagslagen.\r\nDet var den jag syftade på när jag talade om\r\nskillnaden på styrningen av ett affärsverk.</pre><pre>Anf. 190  KENNETH ATTEFORS (nyd)\r\nreplik:</pre><pre>Herr talman! Jag skall gärna ta med mig min\r\naktieportfölj så att fru Uusmann kan se att jag trots\r\nallt kan litet om aktiebolagen.</pre><pre>Anf. 191  KARL-ERIK PERSSON (v)\r\nreplik:</pre><pre>Herr talman! Här har vi inte sett något resultat än,\r\nmen kärnkraften har vi kvar -- detta som en\r\nupplysning till Kenneth Attefors.</pre><pre>Jag tänkte faktiskt beröra den skrivelse som Ny\r\ndemokrati och Kenneth Attefors skickade till\r\ntrafikutskottet om att man inte kan ställa sig bakom\r\nden stora skattehöjning som det skulle bli när det\r\ngäller momsen. Nu blev den inte så stor, och då går\r\ndet bra. Att beskatta vanligt folk går bra, för\r\nföretagen får ju lyfta av momsen. Det är sveket från\r\nNy demokrati, som säger sig vara det parti som slåss\r\nför att minska skatten för vanligt folk. Så mycket\r\nvar det hela värt. Om man skall lägga mer skatt på\r\nvanligt folk eller inte är inte den viktigaste frågan\r\nför Kenneth Attefors och Ny demokrati, såvitt jag\r\nförstår.</pre><pre>Anf. 192  KENNETH ATTEFORS (nyd)\r\nreplik:</pre><pre>Herr talman! Karl-Erik Persson tog upp frågan om\r\nmomshöjningen igen. Om vi säger att 25 %\r\nmomshöjning innebär 100-procentigt svek, har vi i\r\nalla fall lyckats att begränsa sveket till 50 %. Det\r\ntycker jag är rätt bra. 12 % tycker jag faktiskt är\r\nfullt acceptabelt att lägga på frimärken. Vi vet att\r\ndet måste bli moms på frimärken när Posten blir ett\r\nbolag och skall in i Europa. Jag tycker att vi har\r\ngjort en jätteinsats för att spara en massa pengar åt\r\nfolk. Åtminstone har jag fått sådana reaktioner via\r\ntelefonsamtal; man tycker att det är bra.</pre><pre>Jag förstår inte hur regeringen över huvud taget\r\nkunde tänka sig 25 % moms från början. För mina\r\nmest konservativa vänner har jag inte lyckats\r\nförklara det. Först skall vi bolagisera Posten och få\r\nden effektiv, så lägger vi på 25 % moms som höjer\r\npriset. Vi borde ha sänkt den med 25 % för att det\r\nskall bli effektivare. Men nu är det som det är. Blir\r\nPosten ett bolag måste moms tillföras. Vi tycker\r\nändå att det här är rätt bra framförhandlat.</pre><pre>Anf. 193  KARL-ERIK PERSSON (v)\r\nreplik:</pre><pre>Herr talman! Jag skall inte förlänga debatten så\r\nmycket mer, men det kan vara intressant för den\r\nsom läser protokollet att se att Kenneth Attefors\r\nerkänt att han ''svikit med 50 %''. Men det finns en\r\nförutsättning för att det går upp till 100 % igen. Det\r\nfinns nämligen ingen kläm i betänkandet att det\r\nskall bli 12 % höjning. Det nämns bara i texten.\r\nDet är alltså inget bindande förslag. För att det\r\nskall vara bindande, måste det finnas med i en kläm\r\nnågonstans. Av den erfarenheten kanske Ny\r\ndemokrati lär sig någonting.</pre><pre>Anf. 194  KENNETH ATTEFORS (nyd)\r\nreplik:</pre><pre>Herr talman! Jag vet att Karl-Erik Persson är min\r\nvän. Jag får tacka för tipset. Jag skall tänka på det\r\ni morgon kl. 7.30 när vi förhandlar och ser till att vi\r\nfår en kläm i betänkandet där detta verkligen står.\r\nOm man på det här sättet har lurat oss att tro att\r\ndet blir 12 %, är det ganska beklämmande. Jag kan\r\nbara inte tänka mig att det har gått till så.</pre><pre>Vår överenskommelse med regeringen ligger fast,\r\ndet skall vara 12 %. Men tack för tipset!</pre><pre>Anf. 195  ELVING ANDERSSON (c)\r\nreplik:</pre><pre>Herr talman! Kenneth Attefors berörde i sitt\r\nanförande en sak som jag gärna vill kommentera.\r\nDet gäller ett system för gemensam finansiering av\r\nsamtliga aktörer på marknaden för att klara den\r\nsociala och regionala servicen. Regeringen och\r\nPosten har tillsammans gjort den bedömningen att\r\nsåvitt man kan överblicka in i framtiden, kommer\r\nPosten att vara den dominerande aktören och i\r\nkraft av sin storlek ta ansvar för det utan någon\r\nsärskild ersättning. Skulle vi hamna i en annan\r\nsituation, är vi inte på något sätt främmande för att\r\nförsöka finna ett annat system.</pre><pre>Detta finns faktiskt redovisat i propositionen på\r\ns. 69. Man säger där att man i en förändrad\r\nmarknadssituation i framtiden kan överväga att\r\ninföra ett sådant system att vi får en solidarisk\r\nfinansiering av verksamheterna. Vi har inte kunnat\r\nse att det problemet skulle uppstå inom överskådlig\r\ntid. När och om det uppstår är vi inte främmande,\r\nutan tvärtom tycker att det är bra med ett sådant\r\nsystem.</pre><pre>Anf. 196  KENNETH ATTEFORS (nyd)\r\nreplik:</pre><pre>Herr talman! Jag hade inte tänkt begära replik,\r\nmen när herr talmannen såg så strängt på mig,\r\ntänkte jag att det är bäst att jag gör det.</pre><pre>Jag vill bara instämma i det Elving Andersson sade.\r\nJag låter mig nöja med det.</pre><pre>Anf. 197  SVEN-GÖSTA SIGNELL (s):</pre><pre>Herr talman! Jag har sedan ett tiotal år tillbaka\r\ntillhört Postens koncernstyrelse, ett uppdrag som\r\njag känner mycket stor respekt inför. Det har varit\r\nmycket stimulerande att få tillhöra\r\nkoncernstyrelsen för, som jag gärna vill uttrycka\r\ndet, kanske världens bästa och effektivaste\r\npostverk.</pre><pre>I 357 år har Postverket ombesörjt postdistribution\r\ntill hushåll och företag på ett föredömligt sätt som\r\nrönt stor uppskattning. Posten upplevs som en\r\ngaranti för effektivitet och pålitlighet. Styrkan i vårt\r\npostverk ligger i att man på alla nivåer har haft och\r\nhar dugliga och lojala medarbetare.</pre><pre>Mot den bakgrunden är det helt obegripligt varför\r\nPosten skall omvandlas från verk till bolag. Vi har\r\nhittills inte fått ett enda sakligt skäl som talar för att\r\nvi skulle få en bättre postservice om verket blir\r\nbolag. Någon internationell erfarenhet finns inte\r\nheller att hänvisa till. Vi har därför sagt att det\r\nborde åligga förespråkarna för en bolagisering att\r\nbevisa att bolagiseringen är överlägsen nuvarande\r\naffärsform. Oklarheterna kvarstår även efter\r\nkvällens debatt.</pre><pre>Det är ingen hemlighet att Postens ledning är\r\nförespråkare för en bolagisering, men det är heller\r\ninte okänt att tiotusentals anställda inom Posten\r\nkänner stor oro inför framtiden och ställer sig en\r\nbefogad fråga: ''Vad kommer det att bli av Posten?''</pre><pre>Men det är inte bara anställda inom Posten som\r\nkänner oro inför en eventuell bolagisering. Det\r\nfinns bl.a. en sammanslutning av de 86 minsta\r\nkommmunerna i landet, de kallar sig för SmåKom.\r\nDe har skrivit till trafikutskottet och låt mig bara få\r\ncitera något från deras brev:</pre><pre>''Vi anser från SmåKoms sida att det inte finns\r\ntillräckliga analyser av vilka konsekvenser som kan\r\ninträffa för postservicen i hela landet om verket\r\nbolagiserar sin verksamhet.</pre><pre>Vi vill därför från SmåKom-nätverkets sida, där 86\r\nkommuner i hela landet samverkat i gemensamma\r\närenden, påtala behovet av en snar\r\nkonsekvensutredning där man aktivt prövar\r\neffekterna för landbygdens, glesbygdens och de\r\nmindre tätorternas postservice vid en eventuell\r\nbolagisering av Postverket. Innan en sådan analys\r\ngjorts finns ingen anledning att forcera fram en\r\nbolagisering.''</pre><pre>Jag delar till fullo deras oro. Det mest märkliga i\r\nden här politiska debatten är Centerns agerande.\r\nMan har inte på något sätt reagerat över riskerna\r\nför en försämrad postservice på landsbygden. Jag är\r\nhelt övertygad om att om vi hade haft kvar det\r\ngamla fina bondeförbundet, då hade man säkert\r\ntagit ställning för landsbygdens och glesbygdens\r\nbefolkning tillsammans med oss socialdemokrater.\r\nMen det verkar som om dagens centerparti har\r\nandra politiska värderingar.</pre><pre>Att det i riksdagen finns en mandatmässig majoritet\r\nför en bolagisering torde vara klart, men jag är även\r\növertygad om att det också finns en stor majoritet\r\nbland landets befolkning som inte vill se Postverket\r\nbolagiserat. Det är därför en utmaning mot svenska\r\nfolket att, bara några månader innan nytt val till\r\nriksdagen sker, genomdriva en bolagisering av\r\nPosten, när ni vet att det finns en stor opinion i\r\nlandet mot bolagiseringen. Ni torde också vara\r\nmedvetna om att mycket talar för ändrat\r\nmajoritetsförhållande i riksdagen.</pre><pre>Genomdriver ni en bolagisering, kommer en av de\r\nförsta uppgifterna som en socialdemokratisk\r\nregering får vidta efter valet att bli att ägna\r\npostfrågorna mycket stor uppmärksamhet. Det kan\r\nbli svårt att återskapa ett verk.</pre><pre>Men en sak kan vi lova. Vi kommer inte att\r\naccceptera någon form av försämring som riskerar\r\natt Postens sociala målsättningar inte kan uppnås.</pre><pre>Anf. 198  ELVING ANDERSSON (c)\r\nreplik:</pre><pre>Herr talman! Det känns ju bra att vi återigen\r\nmanifesterar att det finns en kraftig majoritet för att\r\nvärna Postens landsbygdsservice. Det är jättebra.\r\nVi från de fyra regeringspartierna med Centern i\r\nspetsen ställer upp, och socialdemokraterna ställer\r\nupp och ser till att vi värnar detta. Det är alldeles\r\nutmärkt.</pre><pre>Sven-Gösta Signell sade att det finns en stor\r\nmajoritet ute bland människorna som känner oro.\r\nJa, det gör det. Men det beror i stor utsträckning på\r\nden desinformation som bl.a. socialdemokraterna\r\nhar ägnat sig åt under de senaste månaderna när det\r\ngäller effekterna av Postens bolagisering. Man har\r\nskrämt upp människor genom att säga att all service\r\nkommer att upphöra i princip utanför storstäderna.\r\nVi har tidigare under kvällen kommit fram till att\r\ndetta inte är sant, men det är den bild som ni har\r\nmedverkat till att ge utåt, och det är klart att\r\nmänniskor känner sig oroliga. Det är inte alls\r\nkonstigt.</pre><pre>När det gäller personalen har jag full förståelse för\r\natt den känner oro. Under de senaste två tre åren\r\nhar Posten rationaliserat bort i storleksordningen\r\n10 000 anställda. Det har skett i affärsverksformen,\r\nunder den tid då Sven-Gösta Signell har suttit i\r\nPostens koncernstabsstyrelse.</pre><pre>Jag förstår att man känner oro, men denna\r\nomstrukturering måste ske, oavsett om Posten drivs\r\nsom aktiebolag eller som statligt verk.</pre><pre>Sven-Gösta Signell efterlyste motiven till varför\r\nassociationsformen över huvud taget skall ändras.\r\nSven-Gösta Signell valde att anföra några citat. Jag\r\nskall anföra några andra citat som beskriver\r\nproblemen med att driva verksamheten i\r\naffärsverksform.</pre><pre>Det första citatet lyder: ''Det finns också andra\r\nbegränsningar för affärsverken, t.ex. bestämmelser\r\nom förvärv och försäljning av fast egendom,\r\nförvärv, försäljning och bildandet av dotterbolag\r\nm.m. Det innebär ett komplicerat beslutsfattande\r\nsom tar lång tid att administrera. Konsekvensen\r\nkan bli att affärsverken inte strukturrationaliserar\r\nsina företag och fastigheter genom aktiva köp och\r\nförsäljningar i en sådan omfattning som skulle vara\r\nekonomiskt motiverat.''</pre><pre>Det andra citatet lyder: ''Regelverken har\r\ntillkommit under en följd av år och har i en del\r\navseenden kommit att bli komplicerade och\r\noöverskådliga.''</pre><pre>Det tredje citatet lyder: ''Reglerna kan i vissa fall\r\nbetraktas som hinder för en ökad effektivitet och\r\nproduktivitet inom de statliga affärsverken.''</pre><pre>Jag har här ytterligare ett tiotal citat som går i\r\nsamma riktning. Dessa citat har jag hämtat ur den\r\nsocialdemokratiska regeringens proposition våren\r\n1991, rubricerad Näringspolitik för tillväxt och\r\nunderskriven av den socialdemokratiska\r\nregeringens företrädare.</pre><pre>Jag delar socialdemokraternas synsätt, att dessa\r\nproblem finns. Men det finns också ett antal\r\nfördelar med att driva verksamheten i en annan\r\nassociationsform som är smidigare och bättre.\r\nDetta var en kortfattad redovisning av skälen,\r\nSven-Gösta Signell.</pre><pre>Anf. 199  SVEN-GÖSTA SIGNELL (s)\r\nreplik:</pre><pre>Herr talman! Det framkommer här att vi nu för\r\nförsta gången skulle ha ställt upp för landsbygden\r\ntillsammans med Centerpartiet. Jag har inte sett ett\r\nenda bevis på att det skulle vara bättre för\r\nlandsbygdens och glesbygdens befolkning om\r\nPosten blev ett bolag. Är det fel att\r\nsmåkommunerna känner oro? Är det fel att\r\nmänniskor är bekymrade över hur postservicen i\r\nframtiden skall se ut? Elving Andersson säger då:\r\nJa, men det här är rätt. Det är ju det här som vi från\r\nde fyra borgerliga partierna vill åstadkomma.</pre><pre>Jag frågar mig än en gång: Vad är det som blir\r\nbättre för landsbygden och glesbygden om Posten\r\nblir bolag? Vad är det för fel på Postverket i dag?\r\nÄr Postverket så dåligt att man är tvungen att\r\nombilda det till bolag? Jag tycker själv att vi har ett\r\nbra postverk. Jag vill ha svar på frågan: Är det\r\nnågot fel på dagens postverk?</pre><pre>Anf. 200  ELVING ANDERSSON (c)\r\nreplik:</pre><pre>Herr talman! Nej, det är inget fel på dagens\r\npostverk. Det viktiga är att man följer med i tiden\r\noch ser vad som händer och sker. Vi vill skapa\r\nförutsättningar för att Posten även i framtiden skall\r\nkunna vara effektiv och fullfölja de\r\nsamhällsåtaganden som riksdagen ålägger Posten.\r\nDet är det som vi värnar om. Vi är övertygade om\r\natt förutsättningarna för detta blir större om Posten\r\ndrivs i form av aktiebolag i stället för i\r\naffärsverksform.</pre><pre>Sven-Gösta Signell sade att posten nu har burits ut\r\nunder 357 år. Det låter på Sven-Gösta Signell som\r\natt postutbärningen skulle upphöra i och med det\r\nhär beslutet. Det är inte på det sättet.</pre><pre>Sven-Gösta Signell frågade flera gånger vad det är\r\nsom blir bättre för landsbygden om Posten\r\nbolagiseras. Jag har inte sagt att det kommer att bli\r\nbättre. Vad jag har sagt är att det inte kommer att\r\nske några försämringar till följd av detta beslut.\r\nMen det hävdar socialdemokraterna gång på gång\r\nutan att på något sätt försöka leda i bevis varför det\r\nblir sämre, på vilka sätt det blir sämre och var dessa\r\nbeslut som leder till att det blir sämre skall tas. Det\r\nvore bra att få en rejäl, saklig redovisning från\r\nsocialdemokraterna. Skippa retoriken en stund och\r\nförsök att komma med fakta!</pre><pre>Anf. 201  SVEN-GÖSTA SIGNELL (s)\r\nreplik:</pre><pre>Herr talman! Elving Andersson gör gällande att vi\r\nskulle ha fört en skrämselpropaganda. Drevet mot\r\nsocialdemokratin har gått ganska långt under den\r\ntid då postdebatten har förts. Jag skall inte gå in\r\nnärmare på det.</pre><pre>När det gäller att försvara en dålig sak, då anfaller\r\nman i stället någonting annat och säger att det är\r\nsocialdemokraterna som är ute och skrämmer upp\r\nmänniskor och säger att de inte skall få någon post.\r\nVi har inte sagt att det inte skall bli någon\r\npostutbärning. Jag skulle lika gärna kunna säga\r\nlikadana orimligheter som ni säger: Det verkar som\r\natt Posten över huvud taget inte skulle ha fungerat.\r\nMen detta resonmang hör inte hit. Vi har inte\r\nbedrivit någon skrämselpropaganda.</pre><pre>Elving Andersson underströk det som jag själv\r\nsade, att vi har ett bra postverk. Jag är glad över att\r\nElving Andersson säger det. Jag vill därför än en\r\ngång fråga: Varför skall vi då behöva att ändra på\r\nPostverket? Elving Andersson säger att det också i\r\nfortsättningen kommer att ges service. Ja, men vi\r\nvet ju vad vi har. Varför skall vi då ägna oss åt\r\nsådana äventyrligheter? Vi vet trots allt inte vad de\r\nleder till. Hur hederlig och ärlig Elving Andersson\r\nän är, tror jag inte att han kan ge en garanti för att\r\nPostverket kommer att bli bättre, för att\r\npostservicen blir bättre eller för att den kommer att\r\nligga på samma nivå som nu. Det är ett äventyrligt\r\nbeslut som skall fattas, och det är ett felaktigt\r\nbeslut. Jag tycker att ni borde slå vakt om de\r\nmänniskor som ni så ofta talar om i valrörelserna.</pre><pre>Anf. 202  KENNETH ATTEFORS (nyd)\r\nreplik:</pre><pre>Herr talman! Signell sade just att han har suttit i\r\nPostens bolagstyrelse under ganska många år. Jag\r\nhar fått rapporter om att Signell ganska länge har\r\nvarit med på en bolagisering. Det var faktiskt det\r\nsocialdemokratiska partiet som lurade in\r\nregeringen i en debatt om huruvida Posten över\r\nhuvud taget skulle bolagiseras.</pre><pre>Framför mig har jag sanningsorganet Aftonbladet\r\nfrån torsdagen den 11 november 1993. Jag skall be\r\natt få citera några rader, vilket jag tidigare har\r\ngjort, men jag gör det ytterligare en gång. ''Den\r\nsocialdemokratiska omprövningen har kommit fem\r\ni tolv: det är ju inte från den borgerliga regeringen\r\nutan ur socialdemokratins egna led\r\nbolagiseringshysterin kommit. Från Feldtgossar\r\noch nyliberaler som Klas Eklund och Ulf\r\nDahlsten.'' Detta följs av litet mer text. Texten är\r\nunderskriven av Örjan Appelqvist, som tydligen\r\nhar doktorerat på Posten.</pre><pre>Så nog är det faktiskt Socialdemokraterna som har\r\nstartat hela den här historien. Plötsligt är ni mer av\r\npopulister än vi och vill göra en grej av det här. Jag\r\ntrodde jag skulle få ha den rollen i denna kammare,\r\nmen det är faktiskt Signell som har den i dag.</pre><pre>Anf. 203  SVEN-GÖSTA SIGNELL (s)\r\nreplik:</pre><pre>Herr talman! Drevet mot oss socialdemokrater,\r\nElving Andersson, har gått ganska hårt i den här\r\nfrågan. Jag har också hört det resonemang som har\r\nspridits om att jag skulle ha suttit med i\r\nkoncernstyrelsen och att jag där skulle ha gått med\r\npå en bolagisering. Jag vill bara tala om att jag här\r\ni min hand har protokollet från det första tillfälle då\r\nkoncernstyrelsen diskuterade bolagsbildningen.\r\nDet var den 24 oktober 1991. Jag och den\r\nsocialdemokratiska ledamoten i Postens\r\nkoncernstyrelse, Margit Sandén, reserverade oss.\r\nVi sade att vi reserverade oss mot\r\nkoncernstyrelsens beslut att ombilda hela\r\npostkoncernen till aktiebolag.</pre><pre>Det här snacket som vi här har fått höra är\r\nlögnaktigt och felaktigt. Jag har aldrig ställt upp på\r\nnågon bolagisering i det här fallet.</pre><pre>Anf. 204  ULRICA MESSING (s):</pre><pre>Herr talman! Vi debatterar just nu en bolagisering\r\nav Posten, Posten som finns överallt och som berör\r\nalla.</pre><pre>Så sent som denna höst gjordes en undersökning\r\nbland gymnasieelever. De fick svara på frågor om\r\nvad de mest litade på i samhället. Posten hamnade\r\nhögt upp på listan. Det är hedersamt för Posten att\r\nha ett brett förtroende runt om i landet. Folk litar\r\npå att posten kommer fram. Priserna är bra och\r\nframför allt hålls samma standard och service runt\r\nom på alla landets postkontor.</pre><pre>Ett gemensamt ägt postverk har betytt mycket för\r\ntilltron till att allmänintresset här i landet har satts\r\ni fokus.</pre><pre>Jag beklagar oerhört mycket att\r\nkommunikationsministern i kväll har valt att i TV\r\ndebattera 071-nummer framför att vara i denna\r\nkammare och ta del av bolagiseringsdebatten. Men\r\njag konstaterar, herr talman, att intresset inte\r\nljuger.</pre><pre>Posten är en viktig del i vår infrastruktur.\r\nTillsammans med ett alltmer exploaterat och\r\nutvecklat telenät och finoptik är Posten något av\r\ndet viktigaste inför framtiden.</pre><pre>Den tekniska utvecklingen går snabbt. Den\r\nkommer att få stor betydelse för framtidens\r\nserviceutbud. I stället för att föreslå en bolagisering\r\nav Posten borde regeringen ha föreslagit att Posten\r\nskulle vara en grund i ett i framtiden alltmer\r\nutbyggt informations- och servicecentrum.</pre><pre>Utvecklingen öppnar nya möjligheter som för bara\r\nnågra år sedan var helt otänkbara. Den ger de\r\nglesare delarna av vårt land möjligheter att\r\nkonkurrera med en storstads alla utbud och\r\nstordriftsfördelar. Den ställer samtidigt nya och\r\nännu större krav på service och tillgänglighet.</pre><pre>För oss politiska företrädare är framtidens\r\nutveckling en huvudfråga. Vilket samhälle skall vi\r\nha om några år? Vilka skall ha tillgång till den\r\nservice och teknik som finns? Vem och vilka skall\r\nbestämma hur prioriteringarna skall göras?</pre><pre>I och med en bolagisering av Posten avsäger vi oss\r\ndet politiska ansvaret och våra politiska\r\nmöjligheter att påverka och styra utvecklingen. Vi\r\navsäger oss det samhällsansvar som vi är valda att\r\nföreträda. Vi överlåter en av de viktigaste delarna\r\ni samhällsservicen till en bolagsstyrelse, som har till\r\nuppgift att se till bolagets bästa och inte i alla\r\navseenden till medborgarnas bästa. En\r\nbolagsstyrelse kräver väldigt klara direktiv,\r\neftersom det kan finnas en konflikt mellan\r\nmedborgarnas och bolagets intressen. Det är därför\r\nmänniskors oro är stor. Alla vet att ett bolag har\r\nandra intressen än samhällsintresset. Detta vet\r\nockså Elving Andersson. Det vet Kenneth Attefors\r\nsom inte skulle låta sina båtar gå med olönsam last.\r\nMänniskor är oroliga, Elving Andersson, därför att\r\nde vet att ett bolag kommer att gå andra ärenden.</pre><pre>Vi har i utskottet debatterat detta flera gånger. Det\r\när väl känt vad vi alla tycker i frågan. Det är också\r\nväl känt att vi i just denna fråga går olika ärenden.\r\nNågra har valt att se till bolagiseringens fördelar\r\noch de konkurrensmöjligheter som den kan\r\ninnebära för företagets lönsamma delar. Den\r\nborgerliga regeringens omsorg om privata\r\nföretagare har varit större än omsorgen om ett\r\nfungerande postväsende i hela landet.</pre><pre>Vi socialdemokrater tror inte att det förslag som nu\r\nligger till grund för en bolagisering är förenligt med\r\nett ansvar för medborgarnas och\r\nkommuninnevånarnas bästa.</pre><pre>Det finns samhällsområden som postväsendet, där\r\nsamordning, solidarisk betalning och en\r\nfungerande infrastruktur inte låter sig förenas med\r\nen utslagning av företag, som den s.k. fria\r\nmarknaden med nödvändighet innebär.</pre><pre>En styrka i det svenska samhället har varit att det\r\nhar funnits flera värden än enbart mångfald. Det\r\ngår inte att konkurrera om allt.</pre><pre>Ett gemensamt postverk har en lång tradition i det\r\nsvenska samhället. Den delas av ett flertal\r\nvästerländska länder.</pre><pre>Det vilar ett stort ansvar på den borgerliga\r\nmajoriteten när de av ideologiskt nit bryter upp ett\r\nfungerande postverk.</pre><pre>I fråge- och interpellationsdebatter med\r\nkommunikationsministern har jag och flera med\r\nmig frågat vad konsumenter i olika delar av landet\r\noch det svenska folkhushållet i allmänhet vinner\r\nmed en bolagisering av Posten. Blir det bättre\r\nservice? Blir det tidigare utdelning och senare\r\ntömningar? Blir det billigare? Eller på vilket sätt\r\nblir det bättre för mig som medborgare och som\r\ninnevånare i en kommun? Vi har inte någon enda\r\ngång fått svar på dessa frågor.</pre><pre>Vi kan nu däremot konstatera att detta som enligt\r\nmajoriteten skall bli så bra till att börja med\r\ninnebär en portohöjning. Det innebär färre\r\nbrevlådor i kommunerna. Det innebär senare\r\nutdelning av posten där jag bor och för många med\r\nmig. Det innebär färre tömningar av de brevlådor\r\nsom finns kvar.</pre><pre>Det är ingen avundsvärd uppgift för majoriteten i\r\ndenna kammare att just nu förklara varför något\r\nsom skall bli så himla bra kommer att innebära\r\nmycket påtagliga försämringar och förändringar på\r\nområde efter område för var och en av oss.</pre><pre>Men bolagiseringen skapar möjligheter till fler\r\naktörer på marknaden. Den skapar möjligheter till\r\nkonkurrens, hävdar glada anhängare av förslaget.\r\nSjälvfallet gör den det.</pre><pre>I de städer som är tillräckligt stora för att det skall\r\nfinnas något som är värt att konkurrera om kommer\r\nbrevbärare att löpa sida vid sida, i samma kvarter\r\noch runt samma gator.</pre><pre>Något samhällsansvar i allmänhet finns det ju inget\r\nintresse att konkurrera kring. Postlagen innebär att\r\nPosten skall få ansvar för de mindre attraktiva och\r\nt.o.m. olönsamma delarna av verksamheten.\r\nNågon måste ju ta det ansvaret. Ingen tror på fullt\r\nallvar att det finns en marknad för fler City mail i\r\nexempelvis Norrlands inland eller i\r\nkustkommunerna.</pre><pre>Hittills har det solidariska ansvaret tagits genom de\r\ntaxor och avgifter som Posten tagit ut av oss alla. På\r\nkort sikt kommer troligen Posten att kunna bära en\r\ndel av kostnaderna. På längre sikt är risken\r\nuppenbar att postbolaget ställs inför valet att lämna\r\nolönsamma kunder därhän eller att kräva\r\nytterligare skattepengar som kompensation för det\r\nsolidariska ansvaret. Det är en farlig utveckling när\r\nden borgerliga majoriteten bygger in mekanismer\r\nsom kan ställa stora framtida krav på nya insatser\r\nav skattemedel eller helt riskera det solidariska\r\npostväsendet.</pre><pre>Vi socialdemokrater har motsatt oss en\r\nbolagisering av Posten. Vi har gjort det därför att\r\nvi är rädda för att servicen skall bli sämre, att det\r\npolitiska ansvaret skall försvinna och att det skall\r\nbli annat än medborgarnas behov som skall styra\r\nprioriteringarna inom bolaget.</pre><pre>Vi ser i dagens förslag också en fara i att den\r\nbolagisering som nu skall genomföras också öppnar\r\ndörrar för en privatisering. Det skulle vara mycket\r\nallvarligt.</pre><pre>Näringsministern har tidigare nämnt Posten som\r\ntänkbar för en privatisering, vilket inte gör vår oro\r\nmindre. Visserligen skriver\r\nkommunikationsministern i propositionen att han\r\nså långt han nu kan se inte finner någon anledning\r\natt privatisera Posten. Kommunikationsministerns\r\nuttalanden om att han nu inte ser någon anledning\r\natt privatisera och näringsministerns uttalanden om\r\nPosten som tänkbart privatiseringsprojekt inger\r\nsammantaget oro för framtiden.</pre><pre>En privatisering av Posten ligger i linje med den\r\npolitik som vi vid upprepade tillfällen har fått\r\ndeklarerad för oss här i kammaren av företrädare\r\nför den borgerliga regeringen.</pre><pre>Oron stärks av det faktum att ansvariga\r\nenhetschefer inom Posten redan har vänt sig till\r\nkonsulter för att få hjälp med att räkna på förslag\r\nsom innebär att enheter inom bolaget Posten skall\r\ndelas upp i ännu mindre bolag med eget ansvar.</pre><pre>Herr talman! Posten skall vara ett public service-\r\nföretag. Den skall vara tillgänglig, lika för alla, och\r\nden skall vara möjlig att påverka politiskt. Det\r\ningår i allas vårt intresse att ha möjlighet att\r\npåverka utvecklingen. Det är förutsättningen för\r\natt det skall bli lika över landet. Då måste\r\nsamhällsansvaret och inte bolagsintresset styra. Det\r\när därför, Elving Andersson, som folk är oroliga i\r\ndag.</pre><pre>(Applåder)</pre><pre>Anf. 205  KENNETH ATTEFORS (nyd)\r\nreplik:</pre><pre>Herr talman! Det var ett väldigt vackert tal, Ulrica\r\nMessing! Det är synd att jag inte kan hålla med om\r\ndet som sades.</pre><pre>En bolagisering innebär, som jag har sagt tidigare,\r\natt 100 % av aktierna skall tillhöra staten, varför vi\r\ni denna kammare förvaltar dessa aktier. Det är det\r\navtal som regeringen skall teckna med bolaget som\r\nkommer att vara styrande. Vi här i riksdagen\r\nbeslutar om målen. Där ser jag således ingen fara\r\nframöver.</pre><pre>Om en privatisering av Posten skulle bli aktuell i\r\nframtiden kan inte jag säga nu. Som jag ser saken\r\när Posten ett sådant bolag som inte är lämpligt för\r\nprivatisering. Det är i varje fall den tolkning som vi\r\ni Ny demokrati gör. Även om vi är mycket för\r\nprivatisering o.d. är det här ett typiskt fall där icke-\r\nprivatisering gäller. Dock kan verksamheten drivas\r\ni bolagsform.</pre><pre>I stället för att införa 120 nya lagar för att få ett\r\nmodernt verkande postverk inför vi två lagar här --\r\nen postlag och en bolagslag. Det är mycket\r\nrationellt.</pre><pre>Ulrica Messing säger att allting kommer att bli\r\nsämre. Både Elving Andersson och jag har försökt\r\natt övertyga kammarens ledamöter att det icke\r\nkommer att bli så. Däremot kan vi inte garantera\r\natt någonting blir bättre, t.ex. på landsbygden --\r\nnågot som Sven-Gösta Signell var ute efter. Det\r\nkommer i varje fall inte att bli sämre -- inte så länge\r\njag sitter med i denna kammare, höll jag på att\r\nsäga. Men så får man inte säga.</pre><pre>Anf. 206  ULRICA MESSING (s) replik:</pre><pre>Herr talman! Kanske Kenneth Attefors blir\r\nbesviken om jag säger att han inte lugnar mig\r\nnämnvärt när han påstår att han skall stå som ett\r\nslags garant för att det skall bli en bra service i\r\nframtiden.</pre><pre>I och med att Posten bolagiseras sätter\r\nbolagsstyrelsen i sin tur upp de mål och lägger fast\r\nde riktlinjer som skall gälla för bolaget. Vad vi i\r\ndenna kammare säger kommer att ha mindre\r\nbetydelse. Ett bolag skall sköta bolaget. Vi i denna\r\nkammare företräder ett slags allmänintresse, och vi\r\ni vår tur har ett ansvar genom att vi skall företräda\r\nde människor som har valt oss.</pre><pre>I den situationen blir det en konflikt. Bolaget ser ju\r\ntill bolagets bästa, och det är inte alltid detsamma\r\nsom invånarnas bästa. Det är detta som oroar mig.</pre><pre>Anf. 207  KENNETH ATTEFORS (nyd)\r\nreplik:</pre><pre>Herr talman! Posten skall vara ett public service-\r\nföretag. Ett sådant är också Telia, som i dag\r\nbevisligen är ett aktiebolag. Som jag ser\r\nutvecklingen inom Telia i dag är det bara fråga om\r\nfördelar. Vi får ju t.ex. halverade samtalskostnader\r\nmellan kl. 18 på kvällen till kl. 6 på morgonen.\r\nDessutom kommer man att kunna ringa gratis från\r\nautomater ute i glesbygder. Den som man ringer\r\nupp får betala. Fantastiskt! Jag undrar om det kan\r\ngenomföras i verksform.</pre><pre>Avgörande är naturligtvis vilken styrelse vi tillsätter\r\ni bolaget. Jag vet mycket väl att ett aktiebolags\r\nstyrelse har som främsta mål att se till bolagets\r\nbästa. Det skall självklart vara så. Men vi i denna\r\nkammare och regeringen skall tillsätta den enligt\r\nvår mening absolut bästa styrelsen för det här nya\r\npostverksbolaget -- vad det nu kommer att heta.</pre><pre>Anf. 208  ULRICA MESSING (s) replik:</pre><pre>Herr talman! Lägre taxor på kvällar och nätter hade\r\nTeleverket även på den tiden då företaget var ett\r\nverk. Själv tycker jag att detta är mycket bra.</pre><pre>Om vi överför Kenneth Attefors resonemang på\r\nPosten skulle det innebära att vi i glesbygden kan\r\nskicka brev gratis i framtiden.</pre><pre>Anf. 209  ELVING ANDERSSON (c)\r\nreplik:</pre><pre>Herr talman! Jag instämmer i mycket av det som\r\nUlrica Messing inledningsvis sade. Hon beskrev ju\r\nhur viktigt det är med en fungerande postservice.\r\nHon talade också om det stora förtroende för\r\nPosten som allmänheten känner osv.</pre><pre>Men när Ulrica Messing började dra en del\r\nslutsatser av förda resonemang kan jag inte längre\r\nhålla med. I och för sig finns det ingen större\r\nanledning att upprepa vad jag tidigare har sagt.\r\nSvaret till Ulrica Messing blir samma svar som Ines\r\nUusmann fick när det gällde glesbygds- och\r\nlandsbygdsservice osv.</pre><pre>Jag blev nog litet bekymrad när jag hörde Ulrica\r\nMessing säga att ett bolag skulle gå andras\r\närenden -- om man nu jämför med ett verk. Ett\r\naktiebolag skall naturligtvis tillvarata sin ägares\r\nintressen. Ett aktiebolag lever så att säga inte ett\r\neget liv, utan det är ägarens intressen som skall\r\ntillgodoses. Ägaren är staten, samhället. Vi i denna\r\nkammare formulerar målen.</pre><pre>Jag återupprepar att det fortsättningsvis kommer\r\natt vara som det hittills varit. Vi måste alltså se till\r\natt det finns en politisk majoritet för ett antal frågor\r\ni den här kammaren. Det är, som sagt, här som\r\nmålen läggs fast -- oavsett om Posten drivs som ett\r\naktiebolag eller som ett affärsdrivande verk.</pre><pre>Jag vill återigen också säga att det inte handlar om\r\nen privatisering, utan det handlar om en\r\nbolagisering. Det står skrivet i propositionen -- och\r\njag har sagt det här, och andra har instämt -- att det\r\nskall vara ett statligt ägt bolag. Sedan kan man\r\nnaturligtvis tro det ena eller det andra och måla en\r\nviss potentat på väggen. Ingen av oss kan garantera\r\nvad som kommer att hända om 10, 15 eller 20 år.\r\nKanske ingen av oss båda, Ulrica Messing, sitter i\r\nriksdagen då. Vad som helst kan alltså hända.</pre><pre>Men jag kan säga att det i dag inte finns några som\r\nhelst intentioner att privatisera Posten. Om detta\r\nräcker för att övertyga Ulrica Messing vet inte jag.\r\nSå här är det i alla fall.</pre><pre>Sedan säger Ulrica Messing att en effekt av detta\r\nkommer att vara att det i hennes hemtrakter blir\r\nfärre brevlådor, att brevlådorna töms senare på\r\ndagen, att det blir en senare postutdelning osv. Men\r\nvad har allt detta med en bolagisering att göra? Inte\r\nett dugg!</pre><pre>Anf. 210  ULRICA MESSING (s) replik:</pre><pre>Herr talman! Jag kan börja med det sista som\r\nsades. Jag tycker att Elving Andersson skall göra\r\nklart för Postverket hur det förhåller sig. I samband\r\nmed nedrustningen av servicen ute i kommunerna\r\nutnyttjas nämligen argumentet att man skall\r\nanpassa sig till bolagsformen. Jag beklagar om det\r\när så.</pre><pre>Men faktum kvarstår att servicen blir sämre för mig\r\nsom kommuninvånare. Jag undrar varför det skall\r\nvara så, för jag tycker inte att det är riktigt.</pre><pre>Ett bolags intressen är annorlunda om man jämför\r\nmed ett verks intressen. I ett bolag är det bolagets\r\nintressen som styr vad bolagsstyrelsens ledamöter\r\nskall göra eller inte göra. Det skall vara en sådan\r\nordning, för det står i bolagslagen. Det är klart att\r\nledamöterna i en bolagsstyrelse skall se till bolagets\r\nbästa.</pre><pre>Det är inte säkert, Elving Andersson, att det bästa\r\nför Posten som bolag alltid är detsamma som det\r\nbästa för medborgarna i vårt land. Jag tycker att det\r\när mycket konstigt att vi som politiska företrädare,\r\nvalda att företräda människorna runt om i landet,\r\nhär godkänner ett förslag som innebär att vi i\r\nframtiden faktiskt får mindre att säga till om och att\r\nvi inte vet hur det i fortsättningen blir med\r\nsamhällsansvaret.</pre><pre>Anf. 211  ELVING ANDERSSON (c)\r\nreplik:</pre><pre>Herr talman! Den bolagsstyrelse och den VD i ett\r\naktiebolag som inte tillvaratar sin ägares intressen,\r\nsom inte uppfattar ägarens intressen som den\r\nviktigaste ledstjärnan i arbetet, blir självklart inte\r\ngamla på sina poster.</pre><pre>Ett bolag lever, som sagt, inte ett eget liv. Det är\r\nägaren av bolaget som styr verksamheten. Nu är det\r\nju staten, samhället, som är ägaren i det här fallet.\r\nDet kommer därför inte vara så att bolaget på något\r\nsätt kommer att leva ett eget liv, Ulrica Messing!</pre><pre>Vi i riksdagen kommer också i fortsättningen att ha\r\nprecis samma möjligheter att styra, att lägga fast\r\nservicemål för Postens verksamhet osv. Men vi får\r\nstyra Posten på ett annat sätt. Det gör vi inte genom\r\natt ge ett affärsverk detaljerade föreskrifter genom\r\nriksdagsbeslut utan genom att utöva vår aktiva\r\nägarroll. Det kan göras på olika sätt. Man kan se till\r\natt VD och andra styrelsemedlemmar är människor\r\nsom man vill ha på de posterna osv. Vidare gäller\r\ndet att göra saker och ting avtalsmässigt, att man\r\nskriver in saker i bolagsordningen, att man ger\r\ndirektiv på bolagsstämmor osv. Ett aktiebolag styrs\r\npå ett annat sätt än ett statligt verk. Däremot\r\nförlorar vi inte rätten att styra.</pre><pre>Anf. 212  ULRICA MESSING (s) replik:</pre><pre>Herr talman! I ett bolag gäller inte\r\noffentlighetsprincipen. Affärsplanerna i ett bolag\r\när hemliga. Det kan vara svårt för oss att påverka\r\nvad som sker politiskt.</pre><pre>Det är klart att bolagsstyrelsen kommer att se till\r\nbolagets bästa. Men jag tror, herr Andersson, att\r\nbolagisering av olika former av verksamheter runt\r\nom i samhället är ett gammalt kapitel. På sin höjd\r\nvar det aktuellt under 80-talet. Det är möjligt att\r\nElving Andersson var aktiv i politiken då. Jag var\r\ninte det, vilket jag beklagar -- vi kunde ju ha haft\r\nroliga debatter då också. Men jag tycker att vi kan\r\nlämna det därhän.</pre><pre>Vad är det som är viktigt för framtiden? Jo, att vi\r\npolitiskt kan se till att alla i det här landet -- oavsett\r\nbostadsort -- har samma möjligheter beträffande\r\nservice, standard, tillgänglighet och prispolitik. Jag\r\när övertygad, Elving Andersson, om att vi politiskt\r\ninte kan leva upp till den målsättningen om Posten\r\när ett bolag. Vi kan nämligen inte påverka då.</pre><pre>Anf. 213  MARGITTA EDGREN (fp):</pre><pre>Herr talman! I den här mycket intressanta debatten\r\nfinns det en fråga som ingen har berört -- inte ens\r\nKenneth Attefors i sin fråge- och svarförteckning.\r\nDet gäller då Postverkets hantering av alla dess\r\nadresser och adressregister. Jag har motionerat om\r\nden saken. När Postverket blir Posten AB finns det\r\nnämligen frågor som inte får glömmas bort vid den\r\nhär övergången.</pre><pre>I Sverige flyttar 2 miljoner människor varje år.\r\n90 % av dessa lämnar in en flyttanmälan till Posten,\r\nsom registrerar uppgifterna och bygger upp ett eget\r\nregister av dem. Hur det här registret används när\r\nnu Postverket blir Posten AB är en mycket\r\nintressant fråga. Jag har för det första motionerat\r\nom att man i avtalet uttryckligen förbjuder Posten\r\nAB att sälja adressregistren.</pre><pre>I en interpellationsdebatt i april 1991 stoppade\r\nnämligen dåvarande ministern Georg Andersson\r\nden försäljning som Postverket lokalt så smått hade\r\nbörjat ägna sig åt. Jag tycker att den försäljningen\r\nskall vara stoppad också fortsättningsvis.</pre><pre>För det andra måste man göra klart för Posten AB\r\nvilka uppgifter på en adressändringsblankett som\r\növer huvud taget får användas. KU, som har fått\r\nyttra sig över min motion, svarar att detta är en\r\ndatalagsfråga. Således måste alltså Posten AB\r\nvända sig till Datainspektionen.</pre><pre>För det tredje har Postverket tidigare varit skyldigt\r\natt från de här adressändringsblanketterna och sina\r\nuppgifter leverera in uppgifter till folkbokföringen\r\nför att denna skall vara aktuell. Hur detta i\r\nfortsättningen skall skötas tycker jag att man också\r\nbör ta tänsyn till och ta med i ett eventuellt avtal.</pre><pre>KU säger när det gäller sådan här överföring av\r\nuppgifter för att hålla folkbokföringsregistret\r\naktuellt: En alternativ väg att gå när det gäller att\r\nreglera försäljning och uppgiftslämnande till\r\nfolkbokföringsregistret kan, som anförs i\r\nmotionen, vara att träffa avtal med det nya bolaget.</pre><pre>Jag utgår alltså från att detta är vad som kommer\r\natt ske. Jag utgår också från att frågorna rörande\r\nhur Posten AB hanterar sina adressregister\r\nkommer att ingå i den uppföljning som utskottet\r\nhar begärt skall göras och lämnas varje år till\r\nriksdagen.</pre><pre>Med detta, herr talman, ber jag att för övrigt få\r\ninstämma i hemställan.</pre><pre>Anf. 214  ELVY SÖDERSTRÖM (s):</pre><pre>Herr talman! Låt mig allra först med anledning av\r\nherr talmannens påminnelse till Ines Uusmann om\r\nfru talmannens rekommendation om\r\ntidsbegränsning bara understryka att för oss\r\nsocialdemokrater är faktiskt demokratin viktigare\r\nän om vi får ledig lördag eller inte. Det känns\r\nfaktiskt inte värdigt riksdagen att vi skall oroa oss\r\nför om vi blir klara på fredag kväll eller lördag när\r\nvi skall diskutera sådana för Sverige viktiga frågor\r\nsom om Posten skall bolagiseras eller inte. Jag vill\r\nalltså med kraft understryka att vi inte accepterar\r\nden formen av rekommendationer från talmannens\r\nsida.</pre><pre>Nu sittande talman var inte i kammaren just då.</pre><pre>Herr talman! Jag vill också ställa en rad frågor med\r\nanledning av den debatt som har varit och det\r\nförslag som nu ligger på riksdagens bord. Vem skall\r\ndela ut julkorten i Ramvik, i Rådom, i Åse, i\r\nTrångsviken och i Bönhamn nästa jul? Till vilket\r\npris skall det ske? Vem och vilka skall betala? Blir\r\ndet möjligtvis City Mail som kommer att dela ut\r\njulkorten i Ramvik nästa år? Vem eller vilka\r\nkommer att ta det samhällsövergripande ansvaret\r\nför att vi även i framtiden kommer att ha en väl\r\nfungerande postdistribution i hela landet? Blir det\r\nbolagen eller blir det vi här i Sveriges riksdag?</pre><pre>I morgon skall vi fatta beslut om hur det skall bli\r\nmed Postverkets framtid. Som Ines Uusmann har\r\nsagt tidigare i kväll beslutade riksdagen -- den\r\nborgerliga majoriteten inklusive Ny demokrati --\r\nför ungefär ett år sedan att vi skulle slopa\r\nbrevmonopolet. Nu tar de borgerliga partierna steg\r\ntvå genom att bolagisera Posten. Detta gör man\r\nmed anledning av ett förslag från regeringen som är\r\nkemiskt rent från konsekvensanalyser.</pre><pre>Den här propositionen är kemiskt ren från\r\nkonsekvensanalys. Det är den förvisso inte ensam\r\nom av de propositioner som kommit från den här\r\nregeringen. Men den är det trots att\r\nkonstitutionsutskottet vid ett flertal tillfällen har\r\npåtalat vikten av att propositionerna innehåller just\r\nkonsekvensanalyser. Så sent som i höstas\r\nbehandlade riksdagen just denna fråga, bl.a. med\r\nanledning av en motion av Olle Schmidt, som jag\r\nsåg i kammaren. Även han underströk att det är\r\noerhört viktigt att konsekvensanalyser finns med.\r\nMen så är inte fallet.</pre><pre>När sedan Kenneth Attefors började ställa frågor\r\noch själv ge svar tänkte jag: Har samverkan gått så\r\nlångt att det är Ny demokrati som står för\r\nkonsekvensanalyserna numera? Man kan undra när\r\nman fått lyssna på de frågor som han ställde och de\r\nsvar som han gav.</pre><pre>Jag kan i och för sig förstå varför regeringen avstår\r\nfrån att göra denna konsekvensanalys. Att i skrift\r\nbehöva tala om vilka negativa konsekvenser en\r\nbolagisering för med sig gör det ju litet besvärligare\r\nför t.ex. Centern att rösta igenom förslaget om en\r\nbolagisering, eller hur Tage Påhlsson? Tage\r\nPåhlsson som på hemmaplan med eftertryck\r\nargumenterat emot en bolagisering av Posten, är\r\nTage Påhlsson också orolig för att det kan komma\r\nett steg tre efter det att man har bolagiserat Posten?</pre><pre>I framtiden kommer det att bli ett fåtal personer\r\nsom sitter i sitt styrelserum och fattar beslut utan att\r\nse till helheten och de samhällsekonomiska\r\nkonsekvenserna. De kommer att fatta beslut som\r\nkan få stora konsekvenser för bl.a. företag och\r\nenskilda i glesbygden. Den uppfattningen är inte\r\njag och inte vi socialdemokrater ensamma om.\r\nÄven om detta har Tage Påhlsson talat vid ett flertal\r\ntillfällen.</pre><pre>Vi socialdemokrater kan inte ställa upp på detta.\r\nDet är faktiskt nödvändigt med ett reellt\r\ndemokratiskt inflytande för att Posten skall klara\r\nsina viktiga uppgifter. Av bl.a. detta skäl bör vi\r\nbehålla Posten som ett statligt affärsverk och\r\ningenting annat.</pre><pre>I verksordningen skrev den socialdemokratiska\r\nregeringen in att man skall ta regionalpolitiska\r\nhänsyn. Det, Elving Andersson, finns inte i någon\r\nbolagsordning.</pre><pre>Margitta Edgrens och Kenneth Lantz inlägg visade\r\ntydligt att på de två områden som de berörde\r\nsaknar man konsekvensanalyser. Vad som kommer\r\natt hända med registren, vad som kommer att\r\nhända med portot och vilka konsekvenserna blir för\r\nvåra tidningar och i ett längre perspektiv för\r\nyttrandefriheten fanns inte alls med i\r\npropositionen. Det var väl oron för att det skulle bli\r\nför dyrt att distribuera kds tidningar som gjorde att\r\nman påpekade detta i debatten. Det var väl också\r\ndet som var anledningen till att man skrev\r\nmotionen.</pre><pre>Det finns många frågor att ställa, många frågor som\r\ninte får svar i den här propositionen som vi skall\r\nfatta beslut utifrån. Vilka blir t.ex. konsekvenserna\r\nför förenings- och kulturlivet? Moms på portot\r\nkommer att strö ytterligare salt i såren för\r\nföreningarna.</pre><pre>Herr talman! Jag vill liksom Ines Uusmann yrka\r\nåterremiss av detta betänkande.</pre><pre>Anf. 215  ELVING ANDERSSON (c)\r\nreplik:</pre><pre>Herr talman! Jag hyser mycket stor respekt för det\r\nsom Elvy Söderström sade inledningsvis, att vi inte\r\npå grund av tidsbrist och annat får förfuska en\r\nviktig debatt här i kammaren.</pre><pre>Men jag har litet svårt att fördra när man trots allt\r\nförlänger kammarens arbete med ett anförande\r\nsom är rent och enbart retoriskt och inte innehåller\r\nnågon som helst saklig substans eller tillför ärendet\r\nytterligare något. Med anledning av de frågor som\r\nElvy Söderström ställde -- hon ställde bl.a. en rak\r\nfråga om julkortsutdelning -- ber jag att få hänvisa\r\ntill föreliggande proposition och\r\nutskottsbetänkande.</pre><pre>Anf. 216  ELVY SÖDERSTRÖM (s) replik:</pre><pre>Herr talman! Jag har i mitt anförande velat\r\npoängtera vikten av att regeringens propositioner\r\ninnehåller konsekvensanalyser, så att vi här i\r\nriksdagen kan väga för och emot när vi skall fatta\r\nbeslut.</pre><pre>Den proposition som vi nu har att behandla är\r\nkemiskt ren från konsekvensanalyser. Riksdagen är\r\nenig om att den skall innehålla konsekvensanalyser.</pre><pre>Jag har i mitt anförande velat ge uttryck för precis\r\nsamma oro som Ulrica Messing gjorde i sitt\r\nanförande, nämligen vilka konsekvenserna kan bli\r\nav en bolagisering av Posten. Den oron delar jag\r\nmed många centerpartister runt om i landet. Tage\r\nPåhlsson är ett exempel, men det finns många fler.\r\nDet kan jag redogöra för, Elving Andersson.</pre><pre>Anf. 217  ELVING ANDERSSON (c)\r\nreplik:</pre><pre>Herr talman! Jag vill bara konstatera att graden av\r\nretorik inte minskade i denna replik heller.</pre><pre>Anf. 218  TAGE PÅHLSSON (c):</pre><pre>Herr talman! Timmen är sen. Jag skall fatta mig\r\nkort.</pre><pre>Det är ingen hemlighet att jag har varit mycket\r\nskeptisk till förslaget om att förändra\r\nassociationsformen för Postverket till aktiebolag.\r\nDet är jag fortfarande.</pre><pre>Jag har menat att det inte finns något som\r\negentligen talar för en förändring av den väl\r\nfungerande verksamhetsformen affärsdrivande\r\nverk. Jag har inte kunnat finna vare sig ekonomiska\r\neller driftsmässiga skäl som talar för den föreslagna\r\nförändringen, och ännu har ingen lyckats övertyga\r\nmig om motsatsen.</pre><pre>I stället har jag hyst en stor oro för negativa effekter\r\nför Postens serviceutveckling, i första hand\r\ngällande mindre orter och landets mer glest\r\nbefolkade delar. Elvy Söderström har åberopat mitt\r\nnamn i detta sammanhang, och det är helt riktigt.\r\nJag har i flera mer eller mindre offentliga\r\nsammanhang talat om detta.</pre><pre>Jag har också varit orolig för risken att\r\nbolagsformen -- med uppdelning i ett antal\r\ndotterbolag och successiv övergång till\r\nentreprenadisering och privatisering\r\n''underifrån'' -- kan komma att innebära att Posten\r\nefterhand avvecklar mindre lönsamma\r\nverksamhetsgrenar. Det sker kanske till förfång för\r\nbåde privatpersoner och näringsliv, framför allt det\r\nsmåskaliga näringslivet.</pre><pre>Bl.a. dessa farhågor har jag utvecklat i min motion\r\nT29. Jag blev positivt överraskad över den\r\nbehandling motionen har fått i trafikutskottet.\r\nUtskottet biträder mitt förslag om ett\r\ntillkännagivande till regeringen innebärande att\r\nregeringen kommer att aktivt bevaka\r\nkonsekvenserna för postservice m.m. i ett\r\nregionalpolitiskt perspektiv.</pre><pre>Elvy Söderström nämner konsekvensanalyser. Jag\r\nvill ge henne rätt i att det naturligtvis borde finnas\r\nsådana. Men en konsekvensanalys av Postens\r\nbolagisering är inte något man hostar fram på en\r\nkvart. Det är ett enormt arbete. Jag skulle vilja\r\npåstå att det säkert blir en lika tjock bok som det\r\nbetänkande vi nu behandlar, kanske tjockare.\r\nPostens verksamhet berör en så stor del av\r\nsamhället.</pre><pre>Jag förutsätter att även riksdagen, liksom jag själv,\r\nkommer att aktivt bevaka dessa frågor när det\r\ngäller utvecklingen framför allt i glesbygden och de\r\nmindre orterna i landet och i förekommande fall\r\nvidta nödvändiga åtgärder. Elving Andersson har\r\nredan tidigare varit inne på den frågan.</pre><pre>Det har i många sammanhang funnits missförstånd.\r\nMan tror att det är Posten som skall ta hand om\r\nallting. Så är det inte. Postlagen förutsätter inte att\r\ndet är ett bolag. Det kan finnas väldigt många olika\r\nbolag. Men om utvecklingen av postverksamheten\r\ni landet visar sig bli negativ för glesbygden och\r\nnäringslivet förutsätter jag att riksdagen på allvar\r\ntar itu med detta. Regeringen har ju redan fått\r\ntillkännagivandet.</pre><pre>Herr talman! Jag är fortfarande sunt skeptisk mot\r\nplanerna på en bolagisering av Postverket. Men jag\r\ninser också att mina åsikter numera inte har\r\nmajoritet i riksdagen. Det naturliga för mig har hela\r\ntiden varit att i en omröstning gå på avslagslinjen.\r\nMen i det nu uppkomna läget -- med ett så positivt\r\nbemötande av min motion, innebärande att ett av\r\nde för mig viktigaste problemområdena får en\r\nspecialbevakning, och med de rådande\r\npartiförhållandena i riksdagen -- kommer jag inte\r\natt rösta emot propositionen.</pre><pre>Herr talman! Detta var inte något egentligt\r\ndebattinlägg, utan mer en röstförklaring.</pre><pre>Anf. 219  ELVY SÖDERSTRÖM (s) replik:</pre><pre>Herr talman! Med anledning av Tage Påhlssons\r\nröstförklaring konstaterar jag att Tage Påhlsson\r\ninte vågar stå för vad han säger ena dagen.</pre><pre>Sedan säger Tage Påhlsson att han är nöjd med den\r\nbehandling av sin motion han har fått i\r\ntrafikutskottet. Men han säger samtidigt att han är\r\nsunt skeptisk. Vad skall man säga om detta?</pre><pre>För att veta vad man fattar beslut om -- Tage\r\nPåhlsson -- måste man veta vilka konsekvenser det\r\nkan föra med sig. Det var Tage Påhlsson som talade\r\nom hafs, och att det inte gick att göra på en kvart.\r\nMen det är nästan så att jag har en känsla av att det\r\när på det viset i det här fallet.</pre><pre>Tage Påhlsson måste stå för vad han har sagt till sina\r\nväljare i sin valkrets. Våga stå för det, och visa i\r\nhandling vad det innebär!</pre><pre>Anf. 220  TAGE PÅHLSSON (c) replik:</pre><pre>Herr talman! Jag hade väntat mig den här\r\nbehandlingen från Socialdemokraterna och kanske\r\nspeciellt från Elvy Söderström. Jag står alltså inte\r\nför det jag har sagt tidigare. Jag har ändrat mig, och\r\njag har nyss förklarat det. Orsaken är delvis att jag\r\nhar fått en mycket bra behandling av min motion,\r\noch delvis finns andra orsaker. Det är bara att\r\nkonstatera.</pre><pre>Anf. 221  INES UUSMANN (s) replik:</pre><pre>Herr talman! Jag vill säga följade apropå\r\nkonsekvensanalys, något som Tage Påhlsson tycker\r\när viktigt.</pre><pre>Jag vill berätta för Tage Påhlsson och för övriga i\r\nkammaren att det var just detta som den förra\r\nsocialdemokratiska regeringen var angelägen om\r\natt göra. Den tillsatte den utredning som kom att\r\nkallas Postens konkurrensförutsättningar. Den togs\r\nfram för att man skulle kunna göra en analys av\r\nvilken verksamhetsform som skulle fungera bäst för\r\nPosten.</pre><pre>Denna utredning tog den nya regeringen över\r\nhuvud taget inte någon hänsyn till. Den bestämde\r\nsig för att köpa grisen i säcken och chansa.</pre><pre>Anf. 222  WIGGO KOMSTEDT (m):</pre><pre>Herr talman! Vid denna sena tidpunkt skall jag\r\nbara göra tre korta påpekanden. Jag gör det i\r\negenskap av ledamot av Postens koncernstyrelse.</pre><pre>De farhågor som framförs om hur illa det skall bli\r\nom Posten blir bolag när det gäller service i\r\nglesbygd osv. är överdrivna. De rationaliseringar\r\nsom bör göras är redan beslutade i den nuvarande\r\nform som Postens har, dvs. nedläggning och\r\nindragning av 700 postkontor samt en minskning av\r\nantalet sorteringsterminaler från 53 till 18. Det\r\nmåste göras oavsett vilken form man driver Posten\r\ni.</pre><pre>Det behöver inte betyda en försämrad service. När\r\nman har gått ut och frågat människor -- bl.a. på min\r\negen postadress, som nu är borta som postkontor --\r\nhar de sagt servicen har blivit bättre när den flyttats\r\ntill ICA-handlaren. Där kan man hämta ut brev,\r\nförsändelser och pengar praktiskt taget hela dagen.\r\nDetta skall jämföras med de två timmar som\r\npostkontoret kunde hålla öppet.</pre><pre>Den andra kommentaren är att det är mycket\r\nbesvärligt att socialdemokratiska ledamöter inte\r\nkan skilja mellan bolagisering och privatisering.\r\nMen det finns ju ordlista att tillgå för detta.</pre><pre>Den tredje synpunkten är att Postens styrelse icke\r\nhar varit enig. Men däremot har Postens ledning\r\nmycket bestämt för ett år sedan tillbaka uttryckt att\r\nman vill bolagisera. Postens ledning leds av Ulf\r\nDahlsten -- en tidigare statssekreterare i\r\nKommunikationsdepartementet i en\r\nsocialdemokratiskt ledd regering.</pre><pre>Anf. 223  SVEN-GÖSTA SIGNELL (s):</pre><pre>Herr talman! Som jag sade inledningsvis i mitt\r\ntidigare anförande tillhör jag liksom Wiggo\r\nKomstedt Postens koncernstyrelse. Men jag skulle\r\nnog inte som styrelseledamot våga skriva ut\r\ngarantier för att det inte skall bli några fortsatta\r\nrationaliseringar vare sig om det blir verk eller\r\nbolag. Att göra ett sådant löfte skulle jag inte våga.</pre><pre>Sedan säger Wiggo Komstedt -- och jag förlåter\r\nhonom, för han har säkert inte lyssnat på hela\r\ndebatten -- att vi har svartmålat och drivit\r\nskrämselpropaganda mot en bolagisering. Det har\r\ninte förekommit här i debatten. Vi har efterlyst\r\nvilka förbättringarna blir, eftersom man talar så väl\r\nom bolagisering. Det är det som resonemanget har\r\ngällt. Det har inte här förts någon debatt där\r\nframtiden har målats i mörka färger.</pre><pre>Anf. 224  WIGGO KOMSTEDT (m):</pre><pre>Herr talman! Jag har inte gett några löften om att\r\ndet inte skall bli några förändringar i\r\nfortsättningen. Jag förutsätter att de\r\nförändringarna måste genomföras i den form i\r\nvilken Posten bedrivs i dag eller i bolagsform. Då\r\nvet vännen Sven-Gösta Signell att vi har fattat dessa\r\nbeslut. Förändringarna måste genomföras även om\r\nPosten fortsätter i sin nuvarande verksform,</pre><pre>Man skall effektivisera, och det skall bli bättre.\r\nPosten lever i ett konkurrensutsatt läge, och det\r\nkommer Posten att fortsätta att göra i olika former.\r\nMan vill bolagisera för att man skall få chansen att\r\ndriva sin verksamhet på samma sätt som\r\nkonkurrenterna gör i dag och kommer att göra.</pre><pre>Överläggningen var härmed avslutad.</pre><pre>Beslut</pre><pre>Det under överläggningen framställda yrkandet om\r\nåterförvisning av ärendet till utskott för ytterligare\r\nberedning bifölls med acklamation.</pre><pre>Beslut om uppskjuten votering</pre><pre>På förslag av tredje vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nfick företas till avgörande vid morgondagens\r\narbetsplenum.</pre><pre>17 §  Köp av interregional persontrafik på\r\njärnväg samt flygtrafik mellan Östersund och\r\nUmeå</pre><pre>Föredrogs</pre><pre>trafikutskottets betänkande</pre><pre>1993/94:TU8 Köp av interregional persontrafik på\r\njärnväg samt flygtrafik mellan Östersund och\r\nUmeå (prop. 1993/94:42).</pre><pre>Anf. 225  SVEN-GÖSTA SIGNELL (s):</pre><pre>Herr talman! Det är med besvikelse jag kan\r\nkonstatera att vi inte från trafikutskottet kan\r\npresentera ett enhälligt betänkande om köp av\r\ninterregional persontrafik på järnväg samt\r\nflygtrafik mellan Östersund och Umeå.</pre><pre>Majoriteten i utskottet bestående av de borgerliga\r\nregeringspartiernas ledamöter har i sedvanlig\r\nallians med Ny demokrati ställt sig bakom\r\nregeringspropositionen. Det är bara att beklaga att\r\nvi inte gemensamt har kunnat ena oss om att rätta\r\ntill de politiska skönhetsfläckar som propositionen\r\när behäftad med.</pre><pre>Vi socialdemokrater har till betänkandet bifogat\r\nfyra reservationer. Ett bifall till reservationerna\r\nskulle göra betänkandet fullt acceptabelt för alla\r\nparter och vara till gagn för berörda regioner.</pre><pre>Vi ser det som helt oacceptabelt att tillstyrka\r\npropositionen. Den föreslår att man efter bara ett\r\når skall kunna riva upp ett femårigt avtal som är\r\nträffat mellan SJ och statens förhandlare samt de\r\ntvå länstrafikbolagen i Skaraborgs och Jönköpings\r\nlän om trafiken på sträckan Nässjö--Falköping--\r\nSkövde. SJ har visat att man kan utföra trafiken på\r\nnämnda sträcka till en kostnad som är 16 miljoner\r\nkronor lägre än konkurrerande bolag.</pre><pre>Jag vädjar därför till er borgerliga ledamöter från\r\nSkaraborgs och Jönköpings län att inte låta\r\npartipolitiken få ta överhand över sunt förnuft och\r\nansvaret för de egna länens möjligheter att få en\r\nfungerande järnvägstrafik till ett rimligt pris. Vid\r\nden kommande voteringen hoppas jag att ni röstar\r\npå reservation nr 1 i trafikutskottets betänkande 8.</pre><pre>Nattrafiken på sträckan Gävle--Borlänge--\r\nGöteborg/Malmö har enligt SJ under en längre tid\r\ngått med underskott. SJ har därför inte möjlighet\r\natt fortsätta med nattågen om inte problemen med\r\ndriftunderskotten och bristen på moderna\r\nsovvagnar kan lösas. De sovvagnar som tidigare\r\ngick mellan Sundsvall och Göteborg/Malmö drogs\r\nin den 1 juni 1993. Detta är långt ifrån\r\ntillfredsställande för berörda regioner.</pre><pre>Vi socialdemokrater anser därför att regeringen\r\nomedelbart bör undersöka möjligheten att\r\nupprätthålla nattågstrafiken på nämnda linjer med\r\nSJ och berörda intressenter. Staten har här ett stort\r\nansvar. Om statliga medel erfordras för att driva\r\nnattågstrafiken under 1994 bör regeringen\r\nåterkomma till riksdagen med förslag om\r\nmedelsanvisning.</pre><pre>Inte minst kommunerna utefter linjen Gävle--\r\nSandviken--Hofors--Falun--Borlänge--Ludvika har\r\nagerat mycket hårt för att få behålla nattågen. Även\r\nnäringslivsföreträdare för de till regionen\r\nutlokaliserade statliga verken har kraftigt reagerat\r\nmot att nattågstrafiken skall upphöra.</pre><pre>Jag fick för en tid sedan ett brev från\r\nkommunalrådet Peter Hultqvist i Borlänge. Han\r\ntackade för ett vänligt bemötande och en\r\nframåtsyftande diskussion i samband med\r\nuppvaktningen om nattåget Gävle--Dalarna--\r\nGöteborg/Malmö. Han skriver vidare att de känner\r\nsig optimistiska efter mötet med trafikutskottet.</pre><pre>De uppvaktande kommunrepresentanterna hade\r\nall anledning att vara optimistiska, inte minst efter\r\ndet inlägg där suppleanten i utskottet Rune Thorén\r\nfrån Centern deklarerade sin positiva inställning till\r\nstöd för fortsatt nattågstrafik. Tyvärr blev det inte\r\nmycket av Rune Thoréns positiva inställning vid\r\nuppvaktningen. Det blev bara ett till intet\r\nförpliktigande särskilt yttrande som bifogats\r\nutskottsutlåtandet. Men som sagt, det är än inte för\r\nsent för Rune Thorén att visa samma positiva\r\ninställning som han gjorde vi uppvaktningen. Det\r\när bara att rösta på den socialdemokratiska\r\nreservationen.</pre><pre>Jag vädjade tidigare till de borgerliga ledamöterna\r\nfrån Skaraborgs och Jönköpings län att stödja vår\r\nreservation nr 1. När det gäller vår reservation nr\r\n2 om viss nattågstrafik så förmodar jag att jag inte\r\nbehöver vädja till ledamöterna norr om Dalälven,\r\nutan att ni samtliga, oberoende av partitillhörighet,\r\nstödjer vår reservation och ställer upp för er region.</pre><pre>Av rubriken på betänkandet framgår att det inte\r\nbara handlar om köp av persontrafik på järnväg,\r\nutan även om köp av flygtrafik. I utskottet är vi\r\növerens om upphandlingen av flygtrafik mellan\r\nÖstersund och Umeå. Men vi socialdemokrater\r\nanser i likhet med Luftfartsverket i dess\r\nslutrapport, Flyget inom Norrland 1993, att\r\nåtgärder för flygtrafikförsörjningen till Norrlands\r\nuniversitetssjukhus i Umeå även bör gälla\r\nupphandling av flygtrafik på sträckorna Kiruna--\r\nLuleå--Umeå, Gällivare--Umeå och Sundsvall--\r\nUmeå. Omfattningen bör vara två till tre\r\ndubbelturer per dag, och samordning bör göras av\r\ntidtabeller och biljettpriser.</pre><pre>Herr talman! Vi står naturligtvis bakom samtliga\r\nvåra fyra reservationer, men jag vill begränsa mig\r\ntill att yrka bifall till reservationerna 1,2 och 4.</pre><pre>Anf. 226  BENGT HURTIG (v):</pre><pre>Herr talman! 1988 års trafikpolitiska beslut slog fast\r\natt ett av de trafikpolitiska målen är att ha en god\r\ntrafikförsörjning i hela landet. Nu håller detta mål,\r\nenligt min mening, på att eroderas både vad gäller\r\nflygtrafik och tågtrafik.</pre><pre>Avreglering av flygtrafiken har slagit hårt mot en\r\ndel orter, särskilt i Norrlands inland.\r\nFlygförbindelser har försvunnit eller blivit orimligt\r\ndyra. I ett fall skall det nu beslutas att pengar skall\r\nanvisas på tilläggsbudget för ett statligt köp av\r\nflygtrafik. Det gäller linjen Östersund--Umeå.</pre><pre>Det har flera gånger konstaterats att staten måste\r\nägna särskild uppmärksamhet åt flygtrafiken i\r\nNorrlands inland. Luftfartsverket har också utrett\r\nkonsekvenserna av avregleringen och föreslår ett\r\nprincipbeslut om stöd för flygtrafik i Norrlands\r\ninland. Regeringen har tydligen också för avsikt att\r\nkomma med förslag i budgetpropositionen. Vi ser\r\nmed spänning fram mot vad förslagen kan komma\r\natt innebära. Det är, enligt min mening, oundvikligt\r\natt staten nu måste ta ett ansvar för avregleringens\r\nkonsekvenser. Alla löften om att problemen skall\r\nkunna lösas måste nu infrias.</pre><pre>Men det är också så att de försvunna eller\r\nförsämrade flygförbindelserna till viss del kan\r\nersättas av snabbtågsförbindelser. En sådan sträcka\r\när Kiruna--Boden/Luleå och kanske också\r\nBoden/Luleå--Umeå. Det kan finnas fler sådana\r\nsträckor. Det bör man titta på. En Botniabana\r\nskulle naturligtvis också göra behovet av\r\nkortdistansflyg efter norrlandskusten mindre. Jag\r\nmenar därför att regeringen bör planera för mer\r\nupphandling av interregional tågrafik och inte\r\nmindre.</pre><pre>Behovet av nattågstrafik på sträckan Gävle--\r\nGöteborg pekar också i den riktningen. Vi behöver\r\nfaktiskt mer samhälleliga resurser för att upphandla\r\ntågtrafik. Upphandlingen av flygtrafiken bör\r\ndärför, enligt min mening, inte belasta anslaget för\r\nupphandling av tågtrafiken. Tvärtom måste\r\nberedskap finnas för att upphandla mer tågtrafik.</pre><pre>Trafiken norr om Vännäs med tre tågpar är\r\nnödvändig sommartid. Satsningarna på turism och\r\ntågluffarkort blir inte trovärdiga om det inte finns\r\nden tågtrafik som utlovas i turistreklamen.\r\nErfarenheterna från den gångna sommaren är\r\nskrämmande. Det var svårt att få tag i biljetter och\r\növerfullt på vissa tåg. Turister och resenärer har\r\nblivit besvikna.</pre><pre>Upphandlingen av trafiken på sträckan Nässjö--\r\nFalköping--Skövde för perioden 1995-1999 skall,\r\nenligt vår mening, ske under sådana\r\nförutsättningarna att bästa möjliga kvalitet till\r\nlägsta möjliga kostnad uppnås. En upphandling\r\nmed motivering att det måste finnas fler operatörer\r\nmåste rimligen avvisas.</pre><pre>Jag vill därmed yrka bifall till reservation 1 och\r\nmeningsyttringen vad gäller mom. 12.</pre><pre>Anf. 227  LARS BJÖRKMAN (m):</pre><pre>Herr talman! Trafikutskottets betänkande nr 8\r\navhandlar som tidigare nämnts regeringens förslag\r\nom att anslå 437 miljoner för köp av interregional\r\npersontrafik på järnväg för trafikåret 94/95.</pre><pre>Utskottet instämmer i förslaget och föreslår\r\nregeringen att godkänna den preliminära\r\növerenskommelse som träffats mellan statens\r\nförhandlingsman och SJ om persontrafiken på det\r\nolönsamma regionala nätet.</pre><pre>För att erhålla en mer långsiktig trafikpolitik även\r\npå detta nät instämmer utskottet i regeringens\r\nsträvan att liksom under föregående\r\nupphandlingsperiod eftersträva femåriga\r\navtalsperioder. Jämsides med att längre\r\navtalsperioder införs ökar intresset från nya\r\noperatörer för att konkurrera på det befintliga\r\nnätet. För att ytterligare förbättra möjligheten till\r\nen sådan konkurrens föreslår regeringen i sin\r\nproposition vidare att sträckan Nässjö--Falköping--\r\nSkövde upphandlas på ett sådant sätt att andra\r\ntrafikutövare än SJ kan komma i fråga för\r\navtalsperioden 1995--1999.</pre><pre>I samband härmed föreslår utskottet att statens\r\nupphandlare ges direktiv om riktlinjer som\r\nmöjliggör konkurrensmässig likställdhet mellan\r\nolika anbudsgivare. Därvidlag är det viktigt att\r\nklargöra tillgången på rullande materiel och hur\r\ntillträde till gemensamma funktioner skall\r\ngaranteras en eventuell ny entrepenör. Först efter\r\nsådana klarlägganden kan en reell upphandling i\r\nkonkurrens genomföras.</pre><pre>Socialdemokraterna och Vänsterns representant i\r\nutskottet har reserverat sig på denna punkt,\r\nuppenbarligen i avsikt att förhindra att konkurrens\r\nuppstår i detta avseende. Det är bara att beklaga att\r\ndessa båda partier inte bekänner sig till tanken om\r\natt marknadsekonomiska principer för\r\nupphandling kan gälla även på järnvägsområdet.</pre><pre>Ett antal motioner har väckts i anslutning till\r\nregeringens proposition om köp av olönsam trafik.</pre><pre>I motion T13 från Socialdemokraterna föreslås att\r\nnattågstrafiken från Gävle över Dalarna till\r\nGöteborg respektive Malmö skall bli föremål för\r\nstatlig upphandling. Dessa sträckor fanns inte med\r\ni den framställning som SJ gjorde till regeringen om\r\nstöd för fortsatt trafikering. Det har inneburit att\r\nstatens förhandlingsman, som skött upphandlingen\r\nför regeringens räkning, inte har kunnat pröva\r\nbehovet av ekonomiskt stöd till denna trafik\r\njämsides med de objekt som fanns med i den redan\r\ngenomförda upphandlingen. Samma sak gäller de\r\növriga nattågsförbindelser norr om Sundsvall som\r\nåberopas i de olika motionerna.</pre><pre>Utskottet har visat förståelse för de problem som\r\nmotionärerna har pekat på, men vi har sagt att vi\r\nvill avvakta resultatet av de särskilda\r\nmarknadsföringsinsatser som planeras av regionala\r\norgan i samarbete med SJ som det har berättats om.\r\nVi kan för närvarande inte tillstyrka att dessa\r\nförbindelser upphandlas med statliga medel.</pre><pre>Utskottet vill vidare peka på de övriga möjligheter\r\nsom finns. Man kan t.ex. titta på vad\r\nmarknadsföringsinsatserna kan föra med sig i form\r\nav ökad efterfrågan på trafik. Vi vill också peka på\r\nmöjligheterna att utnyttja det AMS-anslag för\r\ntidigareläggning av beställningar på sovvagnar som\r\nriksdagen redan har beslutat om. Dessa åtgärder\r\nborde tillsammans kunna innebära att en ökad\r\nattraktionskraft skapas vad gäller sovvagnstågen.\r\nDärmed kan man sannolikt också åstadkomma en\r\nökad beläggning.</pre><pre>Utskottet hemställer om att regeringen med\r\nuppmärksamhet följer utvecklingen på de aktuella\r\nbanavsnitten för att kunna göra en samlad\r\nbedömning om behovet av stöd till denna form av\r\ntrafik för framtida upphandlingar. Utskottet\r\navstyrker därmed samtliga motionsyrkanden vad\r\ngäller detta avsnitt.</pre><pre>Regeringen tar också upp frågan om Inlandsbanan\r\ni sin proposition. Banan omfattas av ett driftsbidrag\r\npå 27 miljoner kronor. Banan dyker upp också i ett\r\nyrkande i den socialdemokratiska motionen T13.\r\nMan begär där att en särskild redovisning i syfte att\r\nbelysa alla de kostnader som denna bana för med\r\nsig skall komma till stånd. Regeringen har redan\r\naviserat att en sådan redovisning skall ske. När\r\nbudgetpropositionen kommer i januari får vi en\r\nsådan redovisning. Av den anledningen vill\r\nutskottet avstyrka även detta yrkande.</pre><pre>I propositionen föreslår regeringen att staten skall\r\ntäcka kostnaden för upphandling av flygtrafik på\r\nsträckan Östersund--Umeå.</pre><pre>Utskottet tillstyrker förslaget i propositionen att\r\ngenom ett tilläggsanslag finansiera och upphandla\r\nflygtrafik mellan Östersund och Umeå. Man\r\nföreslår att beloppet 9,3 miljoner skall tillföras\r\nanslaget Köp av interregional trafik.</pre><pre>Utskottet tillstyrker också regeringens förslag att\r\npröva möjligheten att upphandla denna trafik för\r\nen treårsperiod. Eftersom det i stor utsträckning\r\nhandlar om transporter till och från\r\nregionsjukhuset i Umeå anser utskottet att samråd\r\nmed respektive sjukvårdshuvudman bör ske innan\r\nde slutliga avtalen undertecknas.</pre><pre>Utskottets betänkande innehåller också en\r\nredovisning av två rapporter från Luftfartsverket\r\nangående ett uppdrag att studera effekterna av\r\navregleringen av flygmarknaden i Norrlands\r\ninland. Luftfartsverket föreslår i dessa rapporter att\r\nflygtrafikförsörjningen till Norrlands\r\nuniversitetssjukhus skall fullföljas genom en\r\nupphandling av trafik på de berörda linjerna\r\nKiruna--Luleå--Umeå, Gällivare--Umeå och\r\nSundsvall--Umeå. Regeringen skriver i\r\npropositionen att man har för avsikt att återkomma\r\nmed ett ställningstagande i budgetpropositionen.\r\nUtskottet föreslår i avvaktan på detta att ingen\r\nåtgärd i detta avseende vidtas för närvarande.</pre><pre>Herr talman! Slutligen vill jag säga att utskottet\r\nställer sig bakom regeringens förslag att eventuella\r\nkostnader för kommande flygupphandling belastar\r\nanslaget Köp av interregional persontrafik på\r\njärnväg.</pre><pre>Herr talman! Jag vill med detta yrka bifall till\r\nhemställan i utskottets betänkande och avslag på\r\nsamtliga reservationer.</pre><pre>Anf. 228  KENNETH ATTEFORS (nyd):</pre><pre>Herr talman! Jag skall fatta mig mycket kort.</pre><pre>Jag skulle bara vilja göra reklam för mitt särskilda\r\nyttrande som man finner på s. 14 i betänkandet. Jag\r\ntycker nämligen att vi tänker litet omodernt i\r\ntrafikutskottet. Jag ställer mig bakom utskottets\r\nhemställan, så jag bidrar till detta omoderna\r\ntänkande. Genom att framställa detta särskilda\r\nyttrande hoppas jag att få i gång en debatt om att\r\nge den statliga förhandlingsmannen carte blanche i\r\nstörre utsträckning och låta honom köpa in flyg för\r\npengarna.</pre><pre>Vi talar om nattågstrafik och gammal järnväg som\r\nskall köras hit och dit. Eftersom både Rolf\r\nClarkson och Sven-Gösta Signell är i\r\nflygbranschen -- Luftfartsverket och SAS -- vet vi\r\nvilket rationellt transportsätt flyget är. Vi har\r\nkanske kommit in för mycket på järnväg och låter\r\nkanske därför bli att tänka i nya banor.</pre><pre>Det var meningen att jag skulle göra reklam för\r\ndetta särskilda yttrande. Jag hoppas att vi kan\r\nkomma tillbaks till det litet senare.</pre><pre>Anf 229  PER ERIK GRANSTRÖM (s):</pre><pre>Herr talman! Timmen börjar bli sen. Då lämpar det\r\nsig kanske att prata om sovtåg.</pre><pre>I trafikutskottets betänkande behandlas bl.a.\r\nnattågstrafiken på sträckan Gävle--Borlänge--\r\nGöteborg/Malmö. I en motion som inlämnats av de\r\nsocialdemokratiska ledamöterna från Dalarna\r\nhemställs att nattågsförbindelsen fortsättningsvis\r\nbör ingå i den upphandling av olönsam\r\njärnvägstrafik som staten gör.</pre><pre>Trafikutskottets majoritet är dock inte beredd att\r\nförorda att ytterligare medel anvisas. Man säger att\r\nman förutsätter att regeringen noga följer hur\r\nnattågstrafiken utvecklas och gör en samlad\r\nbedömning av behovet av ersättning till olönsam\r\njärnvägstrafik inför kommande upphandlingar.</pre><pre>Vi motionärer kan naturligtvis inte känna oss nöjda\r\nmed denna skrivning. Det borde ha framgått av\r\nskrivningen att regeringen bör återkomma till\r\nriksdagen med förslag om medelsanvisning om\r\nstatliga medel erfordras för att driva\r\nnattågstrafiken under 1994. I stället har\r\nutskottsmajoriteten valt att se allmänt positivt på\r\nnattågsförbindelsen utan att vara beredd att\r\nfinansiera en fortsatt trafik. Detta görs trots att\r\nkommunikationsministern i ett interpellationssvar\r\nuttryckte sig mycket positivt om att stödja nattåget.</pre><pre>Länsstyrelserna i Gävleborgs- och Kopparbergs län\r\nhar tillsammans med kommunerna Ludvika,\r\nBorlänge, Falun, Hofors, Sandviken och Gävle\r\nmed kraft agerat för att driften av denna\r\nnattågsförbindelse skall få en långsiktig lösning.</pre><pre>Enligt dessa aktörers uppfattning är förbindelsen\r\nregionalpolitiskt mycket viktig eftersom den skapar\r\nsåväl arbetspendlingsmöjligheter som\r\nutbildningspendlingsmöjligheter för studerande i\r\nregionen.</pre><pre>Vid Högskolan i Falun/Borlänge anser man att en\r\nnedläggning ur högskolans synvinkel vore mycket\r\nolycklig, eftersom förbindelsen gör det möjligt för\r\nmedarbetare vid högskolan att fullgöra en hel\r\narbetsdag i Väst- eller Sydsverige i samband med\r\nkurser, forskningsprojekt och annat utbyte utan att\r\nman därmed förlorar knappast någon arbetstid på\r\nresor. Det gäller naturligtvis också gäster som reser\r\ntill Högskolan i Falun/Borlänge.</pre><pre>Nattågsförbindelsen har dessutom en stor betydelse\r\nför turismen i regionen. Turismen är en viktig\r\nnäring i området och har goda\r\nutvecklingsmöjligheter. Rätt marknadsfört kan\r\nnattåget innebära ytterligare förstärkning av de\r\nsatsningar som görs på turismen.</pre><pre>Det går inte heller att bortse från att en satsning på\r\nen bibehållen nattågsförbindelse är av stor\r\nbetydelse för trovärdigheten i statens\r\nregionalpolitiska strävan, att det för såväl\r\nnäringsliv som offentlig sektor skall finnas\r\nalternativa och tillgängliga kommunikationer till\r\nstörre befolkningscentrum.</pre><pre>I reservation 2 mom. 3 går trafikutskottets\r\nsocialdemokratiska ledamöter vår motion till mötes\r\nvad gäller upphandling av järnvägstrafik på\r\nnämnda sträcka.</pre><pre>Herr talman! Jag yrkar bifall till reservationen.\r\nSamtidigt vill jag uttrycka en vädjan till de\r\nborgerliga ledamöterna på Dala- och\r\nGävleborgsbänken om stöd för reservationen. Det\r\nborde väl vara rimligt, eftersom det bl.a. från kds\r\nföreligger en motion med samma inriktning som\r\nden som vi socialdemokrater står för.</pre><pre>I detta anförande instämde Inger Hestvik, Bengt-\r\nOla Ryttar och Ulrica Messing (alla s).</pre><pre>Anf. 230  LARS BJÖRKMAN (m) replik:</pre><pre>Herr talman! Per Erik Granström tar upp en fråga\r\nsom jag egentligen redan i mitt\r\ninledningsanförande har berört på ett ganska\r\nklargörande sätt genom att tala om att utskottet, i\r\nsamma anda som efter vad vi har uppfattat råder i\r\nDala--Gävle-regionen, har lovat att följa det här\r\närendet med uppmärksamhet.</pre><pre>Vi har också pekat på att vi nog vill avvakta\r\nresultatet av de åtgärder i form av ökade\r\nmarknadsföringsinsatser som har utlovats inför\r\nutskottet för att se om man den vägen kan öka\r\nbeläggningen på de sovvagnståg som ju fortfarande\r\nännu går.</pre><pre>Vi menar att de insatser som sker och som även\r\nfortsättningsvis kan ske, dvs. att med hjälp av\r\nAMS-stödet inhandla nya och förbättrade\r\nsovvagnar, bör utnyttjas av SJ. Därmed kan\r\nattraktiviteten öka för detta utbud av nattågstrafik\r\nfrån berörda områden.</pre><pre>Jag tror, herr talman, att vi med de här åtgärderna\r\ni varje fall till nästa upphandling kan konstatera att\r\ndet har skett en förbättring av beläggningen. Som\r\njag tidigare har påpekat görs det nu en samlad\r\nbedömning av de insatser som staten skall göra vad\r\ngäller att täcka det olönsamma trafiknätet. I den\r\nsamlade bedömningen får upphandlingsmannen ta\r\nställning till om det är rimligt att vi får göra en\r\nprioritering mellan de bandelar som i dag får stöd\r\noch nattågstrafiken i det här området.</pre><pre>Inga löften kan avges i det avseendet, men vi måste\r\nse til att prioriteringen sker på likvärdiga villkor.\r\nDet är det budskap som vi i dag kan lämna från den\r\nborgerliga majoritetens sida.</pre><pre>Anf. 231  PER ERIK GRANSTRÖM (s)\r\nreplik:</pre><pre>Herr talman! Det råder inget tvivel om att en\r\nmarknadsföring av det här tåget är angelägen. Det\r\när t.o.m. på det sättet att personer som önskar resa\r\nmed tåget får felaktiga upplysningar, så att man\r\növer huvud taget inte upplyses om att tåget går. Det\r\ntillsammans med att tåget var ytterst allvarligt hotat\r\ni samband med utarbetandet av vintertidtabellen\r\n1993/94 gör att den aktion som har satts i gång i\r\nDalarna och Gävleborg beskriver den oro vi känner\r\nför tågets framtida existens. Vi menar att det är\r\nväldigt angeläget att riksdagen ger en så klar signal\r\natt vi kan säkra tåget i ett långsiktigt perspektiv.</pre><pre>Anf. 232  GEORG ANDERSSON (s):</pre><pre>Herr talman! Jag vill bara säga några ord om flyget.\r\nJag konstaterar att den nya borgerliga regeringen\r\nhade väldigt bråttom att avreglera flyget. Man sade\r\ndå ungefär som man hade sagt inför avregleringen\r\nav Posten: Vi får i efterhand se hur det går.\r\nMarknaden får ta över, och så får vi eventuellt\r\nkorrigera i efterhand. Det fanns alltså inte några\r\nkonsekvensanalyser i förväg.</pre><pre>Nu har man på vissa håll uppskattat den här\r\navregleringen i och med att biljetterna har blivit\r\nbilligare där det finns konkurrens.</pre><pre>Samtidigt kan vi konstatera att avregleringen har\r\nlett till att ett antal flyglinjer med svagt\r\ntrafikunderlag har slagits ut, och flera kommer att\r\nslås ut. Det är ofta fråga om destinationer på vilka\r\nman i stor utsträckning är beroende av flyget. Det\r\när långa avstånd, men trafikunderlaget är litet, och\r\ndet bär sig inte fullt ut på företagsekonomiska\r\npremisser. Då krävs det ett stöd.</pre><pre>Nu lovar regeringen några miljoner för att\r\nflygtrafiken mellan Umeå och Östersund skall\r\nkunna upprätthållas, men det är helt\r\notillfredsställande. Vi måste enligt min mening få\r\nen samordnad upphandling av det regionala flyget,\r\nså att det bildas ett flygtrafiknät som hänger ihop.\r\nMan måste få mera långsiktiga garantier för det\r\nregionala flyget, så att man får tid för en\r\nupparbetning av marknaden. Jag har kommunal\r\nerfarenhet av det här. Det krävs att man håller i\r\ngång en flyglinje ett antal år för att man skall hinna\r\nskaffa sig kunder.</pre><pre>Därför måste staten ta ett samordnat ansvar för\r\nupphandlingen av det regionala flyget där det av\r\nregionalpolitiska skäl är starkt motiverat.</pre><pre>Det är enligt min mening, Kenneth Attefors och\r\nandra, en illusion att tro att man kan lugga anslaget\r\nför olönsam järnvägstrafik på ytterligare pengar.\r\nDet anslaget har krympt. Om jag minns rätt var det\r\nungefär en miljard 1988. Det har successivt krympt,\r\noch man har pressat ur mer och mer ur detta, och\r\nnu är man nere på hälften av det beloppet. Så\r\nskapar man en illusion av att man skall kunna gå ut\r\noch upphandla ännu mer flygtrafik. Den som har\r\nvarit med om att ta duster beträffande nedläggning\r\nav järnvägstrafik vet att det inte är så lätt. Det finns\r\ninte så många bundsförvanter i den typen av frågor,\r\ninte ens här i kammaren, där förnuftet anses vara\r\nväl företrätt.</pre><pre>Jag tror därför att man måste hitta en annan\r\nfinansieringskälla för den här typen av upphandlad\r\nflygtrafik. Jag tror inte att den magra statskassan\r\nkan ge det tillskottet. Oavsett politisk majoritet\r\ntror jag att det blir svårt att ta fram ett nytt anslag\r\nför en sådan verksamhet.</pre><pre>Konkurrenskommittén har nu hittat på en modell\r\nsom innebär att man inom flygsektorn skulle kunna\r\nåstadkomma en korssubventionering, genom en\r\nmindre avgift på all flygtrafik, en 10--15 kr på\r\nenskilda biljetter. Trafikanterna kommer inte att\r\nmärka det, marknaden kommer inte att märka det,\r\nmen det ger ett tillskott på 100 miljoner, kanske 150\r\nmijoner kronor, som man kan använda för den här\r\ntypen av upphandling.</pre><pre>Trafikutskottets majoritet säger nu att man väntar\r\npå regeringen. Det där är ju en vanlig teknik i\r\nriksdagsarbetet, och vi är väl litet till mans skyldiga\r\ntill att använda den där tekniken. Jag tycker\r\nfaktiskt att riksdagsledamöterna skulle resa på sig\r\nlitet mer -- jag säger det som en allmän reflexion --\r\noch våga ta litet mer initiativ, våga uttrycka en\r\nuppfattning även om man har hört talas om att\r\nstatsrådet i fråga sitter och funderar och kanske\r\nskall komma med någonting. Jag tror att det vore\r\nvälgörande för riksdagens anseende om\r\nledamöterna inte bara hänvisade till att frågan är\r\nunder beredning i ett departement någonstans. Vi\r\när ju mogna män och kvinnor, valda direkt av\r\nsvenska folket, och vi skulle ju kunna ha en åsikt\r\nom huruvida ett sådant här system vore värt att\r\nfundera över. Mina partivänner i trafikutskottet för\r\nfram den åsikten i reservation 4, och den är värd sitt\r\nstöd.</pre><pre>Jag har gjort den här deklarationen för att om\r\nmöjligt inpränta någon tanke som bär frukt hos\r\nledamöter utanför mitt eget parti.</pre><pre>Låt mig till detta foga att det nu pågår ett arbete\r\nmed en regionalpolitisk proposition.\r\nArbetsmarknadsdepartementet har skickat ut en\r\npromemoria av Jan-Evert Nilsson där just den här\r\nmodellen förslås. Promemorian har fått ett brett\r\nstöd i remissopinionen. Jag vet inte om\r\narbetsmarknadsministern står för dessa idéer och\r\nom kommunikationsministern står för en mer\r\nmarknadsinriktad modell. Vi får väl se.</pre><pre>Jag återkommer i den här frågan om nu inte, mot\r\nförmodan, reservation 4 vinner när vi går till\r\nomröstning.</pre><pre>Anf. 233  LARS BJÖRKMAN (m) replik:</pre><pre>Herr talman! Det torde knappast vara en nyhet för\r\nen f.d. kommunikationsminister att landets\r\nekonomi har sina begränsningar. I dagarna kan vi\r\nkonstatera att det finns en mängd områden där vi\r\nskulle önska att vi kunde sätta in förbättringar. Men\r\nde begränsade resurser som vi har att hantera\r\ninnebär att vi måste prioritera och göra\r\nbedömningar som är så övergripande att vi vet att\r\nmedlen räcker till de viktiga områden där vi för\r\nnärvarande bedriver verksamhet.</pre><pre>Jag är säker på att det inte bara är för Norrlands del\r\nman skulle kunna hitta tillräckligt starka argument\r\noch mobilisera tillräckligt många intresserade, utan\r\njag tror att det också i andra delar av landet finns\r\nunderlag för statliga insatser och förbättra\r\nkommunikationerna på luftfartens och även andra\r\nområden.</pre><pre>Nu har regeringen ändå sagt att man har tagit till sig\r\nLuftfartsverkets rapport, och man säger också att\r\nman i den kommande budgetpropositionen skall\r\nredovisa ett ställningstagande till rapporten. Det\r\ndröjer ju inte särskilt länge innan\r\nbudgetpropositionen presenteras, så låt oss ändå\r\nvänta till den har kommit för att se vad den\r\ninnehåller. Om det finns utrymme och möjligheter\r\nför att inom de ramar som där anges göra\r\nförändringar, är det naturligtvis något som vi med\r\ngemensamma krafter kan ställa oss bakom.</pre><pre>Jag vill varna för en metod, även om Georg\r\nAndersson säger att det finns utskott här i\r\nriksdagen som känner sig tilltalade av den,\r\nnämligen att med biljettpristillägg på den ena eller\r\nandra sträckningen korssubventionera\r\nverksamheten. Det är en form av planekonomiska\r\nfinesser som man använder på många områden men\r\nsom jag tror att vi skall vara mycket försiktiga med.\r\nÄr det något vi har lärt av de föregående\r\nregeringarna är det att vi verkligen skall lära oss var\r\nde verkliga kostnaderna finns. Det är bättre att vi\r\ngör en upphandling där vi vet var botten i\r\nkostnaden ligger än att vi genomför den här formen\r\nav korssubventioneringar och därmed ständigt\r\nlever i ovisshet om vad det är vi betalar för.</pre><pre>Med detta vill jag säga att vi gemensamt måste ta\r\nställning till detta när vi får budgetpropositionen på\r\nvåra bord och kan se om det där finns några\r\nlösningar. Om så inte är fallet, får vi ta upp frågan\r\npå nytt.</pre><pre>Anf. 234  GEORG ANDERSSON (s)\r\nreplik:</pre><pre>Herr talman! Det var just insikten om hur svårt det\r\när att finna finansieringsmöjligheter som var\r\nutgångspunkten för mitt lilla anförande, Lars\r\nBjörkman. Jag inser av erfarenhet att det knappast\r\ngår att få tillräckliga belopp direkt från statskassan.\r\nAlternativet är då att finna en finansiering inom\r\nsektorn. Jag pläderar för att man då skall göra en\r\nupphandling. Trafiken är ju avreglerad, och vi kan\r\ndärför inte återvända till det gamla systemet.</pre><pre>Jag pläderar alltså för en upphandling. Vi får då se\r\nvad en sådan kostar, och det gäller sedan att få in\r\ndessa pengar. Är det så orimligt att ta ut en mindre\r\navgift inom flygtrafiksektorn? Jag ser ingen annan\r\nmöjlighet. Vad är det för planekonomi i detta? Man\r\nfår väl inte på moderat håll bli så livrädd för\r\nsocialdemokraternas förslag att man i dem bara ser\r\ntaggtråd, östatssocialism eller vad annat som nu\r\nkan föresväva Lars Björkman.</pre><pre>Jag känner inte till någon annan möjlighet än\r\ndenna. Har Lars Björkman någon annan idé om hur\r\nman kan klara detta? Jag vädjar här inte bara\r\ndärför att jag råkar bo i de berörda trakterna. Det\r\när allmänt känt att det är där man har långa avstånd\r\nsom man har de största behoven av\r\nflygtrafikförbindelser. Självfallet kan det finnas\r\nsådana behov också på andra håll i landet, men det\r\nhär är en principfråga.</pre><pre>Lars Björkman menade att vi borde avvakta, men\r\njag polemiserade mot den inställningen. Riksdagen\r\nborde någon gång våga ha en uppfattning utan att\r\ndenna har dikterats av, som i detta fall,\r\nkommunikationsministern, eller något annat\r\nstatsråd.</pre><pre>Anf. 235  LARS BJÖRKMAN (m) replik:</pre><pre>Herr talman! Det är inte brist på mod som gör att\r\nvi inte instämmer i den motion som\r\nsocialdemokraterna har väckt, utan det beror helt\r\nenkelt på att vi, som jag tidigare sade, vill göra en\r\nsamlad bedömning av vilka insatser vi skall göra.</pre><pre>Kostnaderna blir inte mindre, Georg Andersson,\r\ndärför att man lägger en extra avgift på flygresor på\r\nolika sträckor, inkl. den här aktuella. Det viktigaste\r\när att vi konstaterar hur mycket pengar vi har råd\r\natt sätta in som stöd för åtgärder till olönsam trafik,\r\noavsett om det gäller luftfartstrafik eller\r\nlandbaserad trafik. Vi vet att kostnaden betalas av\r\nkonsumenterna, oavsett om det sker via\r\nskattsedeln eller via en sådan transfereringsfiness\r\nsom socialdemokraterna i sin motion föreslår.</pre><pre>Jag tror inte att konsumenterna är så lättledda att\r\nde tror att man bara därför att man ökar\r\nkostnaderna för varje flygbiljett med 10 kr har\r\ntrollat fram en summa pengar, som politiker och\r\nandra beslutsfattare kan leka med och använda som\r\nutjämningsinstrument. Jag vill varna för detta.</pre><pre>Jag betraktar det som en form av planekonomi,\r\noavsett om Georg Andersson tycker att det är en\r\nriktig beskrivning eller inte. En vara och en tjänst\r\nskall ha en kostnad. Vi skall veta vad vi köper upp.\r\nVi kan avvakta de ställningstaganden som vi får\r\ninom en månad. Då kan vi kanske diskutera denna\r\nfråga med ett mycket bättre underlag än vad vi för\r\nnärvarande har möjlighet att göra.</pre><pre>Anf. 236  GEORG ANDERSSON (s)\r\nreplik:</pre><pre>Herr talman! Är det då planekonomi, Lars\r\nBjörkman, att upphandla olönsam järnvägstrafik?\r\nDet har skett under många år och föreslås även nu\r\nske. Jag tycker att man skall använda samma\r\nsystem på flygets område.</pre><pre>En del säger: Ta pengarna från järnvägstrafiken och\r\nupphandla flygtrafik i stället! Kenneth Attefors\r\nföreträder den uppfattningen. Jag vet inte om Lars\r\nBjörkman har samma inställning. Är det de\r\ntankarna som han har när han talar om en samlad\r\nbedömning?</pre><pre>Jag vet hur svårt det är att ytterligare minska\r\nmedlen till olönsam järnvägstrafik, och en del\r\ntalare har här pläderat för mera pengar till\r\nupphandling av järnvägstrafik. Skapa er alltså inte\r\nnågra illusioner om att det där finns många miljoner\r\nytterligare att ta till flygtrafiken! Bemöda er i\r\nstället, Lars Björkman och andra, att hitta\r\nalternativ för att göra denna nödvändiga\r\nupphandling av flygtrafik, så att vi inte för gott slår\r\nsönder det svenska flygtrafiknätet där det som bäst\r\nbehövs!</pre><pre>Anf. 237  STEN-OVE SUNDSTRÖM (s):</pre><pre>Herr talman! Genom avregleringen av flyget har\r\nstora delar av Norrlands inland fått försämrade\r\nkommunikationer. Detta har också understrukits\r\nav tidigare talare. I det betänkande som vi nu\r\nbehandlar föreslås att staten skall ta ansvaret för en\r\nenda linje mellan Östersund och Umeå, för att\r\npersontransporterna till och från regionsjukhuset\r\nskall fungera. Dessvärre har regeringen och de\r\nborgerliga i utskottet struntat i hur sjukresorna\r\nmellan regionsjukhuset och de andra stora\r\ninlandskommunerna skall kunna fungera.</pre><pre>Jag vill understryka att det framför allt handlar om\r\nkommunikationerna med regionsjukhuset. Det är\r\ninte så att norrlänningarna i detta fall eftersträvar\r\nett allmänflyg för att få nöjet att sitta i ett flygplan.\r\nDet handlar om viktiga persontransporter.</pre><pre>Vi anslår i vårt land stora resurser för att förbättra\r\nvår sjukvård, och vi måste då se till att de som är i\r\nbehov av vård ges en rimlig chans att nå den genom\r\nutnyttjande av bra kommunikationer. Tyvärr har\r\ndessa möjligheter försämrats för en stor del av\r\nbefolkningen, främst i Norrlands inland.</pre><pre>Låt mig ge några exempel. Från Kiruna till\r\nregionsjukhuset i Umeå är det 65 mil, och från\r\nGällivare är det 45 mil. Som var och en förstår är\r\ndet inte fråga om några nöjesresor för dem som är\r\ni behov av kontakt med regionsjukhuset. I\r\npraktiken är det med de dåliga\r\njärnvägskommunikationer som står till förfogande\r\nomöjligt att besöka sjukhuset över dagen utan\r\növernattning. Därför är det enda alternativet\r\neffektiva flygförbindelser.</pre><pre>Visserligen har kommunikationsministern så sent\r\nsom den 12 november från denna talarstol sagt sig\r\nfölja utvecklingen, men det uttalandet gör det\r\nnaturligtvis inte i sig lättare för alla de sjuka som nu\r\ntvingas till mycket långa bilfärder för att få vård på\r\nsitt regionsjukhus.</pre><pre>Det är viktigt att komma ihåg att de som uppsöker\r\nregionsjukhuset oftast har mycket allvarliga\r\nsjukdomar och därför behöver både snabba och\r\nskonsamma transporter till och från sjukhuset. Jag\r\nblev därför litet bestört när jag hörde Lars\r\nBjörkman tala om prioriteringar av statliga\r\ninsatser. Om man inte kan prioritera denna typ av\r\npersontransporter, 65 mil och 45 mil enkel väg till\r\nregionsjukhuset, vad är då värt att prioritera när\r\ndet gäller kommunikationer i vårt land?</pre><pre>Om vi skall kunna uppfylla målet att ge alla\r\ninvånare i Norrland, även i Norrlands inland, en\r\nmöjlighet till vettiga kommunikationer och\r\nsjukresor, måste vi få till stånd en upphandling även\r\nför sträckorna Kiruna--Luleå--Umeå, Gällivare--\r\nUmeå och Sundsvall--Umeå.</pre><pre>Det måste, som sagts tidigare i kväll, ske till rimliga\r\npriser och med en turtäthet som gör det möjligt för\r\npassagerarna att utnyttja flyget, dvs. med minst tre\r\ndubbelturer per dag. Självfallet måste det ske en\r\nsamordning av tidtabellerna.</pre><pre>Samverkansnämnden för de nordligaste länen har i\r\nuppvaktning för trafikutskottet informerat om hur\r\nviktigt detta är för att vi norrlänningar skall kunna\r\nnyttja vårt regionsjukhus. Det finns många\r\nexempel på att människor som bor i norra Sverige\r\nskulle tjäna på att flyga direkt till Arlanda för att\r\nta sig till Uppsala i stället för att besöka det egna\r\nregionsjukhuset. Så urusla är kommunikationerna\r\ni dag i den norra delen av landet.</pre><pre>Uppenbarligen har inte de borgerliga tagit intryck\r\nav den information som vi faktiskt har fått i\r\nutskottet från Samverkansnämnden för de\r\nnordligaste länen, utan följer slaviskt regeringens\r\nförslag. Detta är bara att beklaga. Här finns nu\r\nchansen att se till att även inlandets befolkning ges\r\nden självklara rätten att nå sitt regionsjukhus på ett\r\nsnabbt och effektivt sätt.</pre><pre>Tyvärr skjuts nu frågan in i en osäker framtid, med\r\nallt vad detta innebär för alla sjukresor i Norrland,\r\nmedan regeringen drar Luftfartsverkets rapport i\r\nlångbänk.</pre><pre>Med detta vill jag instämma i det yrkande som\r\ntrafikutskottets ordförande framfört tidigare i\r\nkväll.</pre><pre>Anf. 238  RUNE THORÉN (c):</pre><pre>Herr talman! Jag tänker inte utnyttja den tid som\r\njag står antecknad för. Jag har till protokollet låtit\r\nanteckna ett särskilt yttrande, som gäller\r\nnattågstrafiken.</pre><pre>Det ifrågasattes av någon talare att jag hade varit\r\nmed vid en uppvaktning med folk från Borlänge\r\noch Falun. Det jag sade då står jag för fortfarande.\r\nDet är självklart att vi måste ha nattågstrafiken\r\nkvar. Såvitt jag förstår är det en ganska stor\r\nmajoritet i utskottet -- det råder nästan total\r\nenighet -- som anser det, men man har litet olika\r\nsyn på hur vi skall gå till väga. Man vill inte från\r\nbörjan binda upp sig för att pumpa in mer pengar\r\ntill SJ. Vi hörde i en annan debatt angående en\r\nannan sträcka att SJ t.o.m. gått in med ett lägre bud\r\nän vad andra hade gjort.</pre><pre>Vi fick vid uppvaktningen också veta att såväl\r\nnäringslivet som kommunerna och de statliga\r\nverken är beredda att hjälpa till med\r\nmarknadsföringen. Det skall man göra först, sedan\r\nfår vi se hur det blir.</pre><pre>Jag är helt övertygad om att det i denna kammare\r\noch i utskottet finns en majoritet -- lyssna nu noga --\r\nsom säger att sovvagnstrafiken skall finnas kvar.\r\nJag hoppas verkligen att jag blir trodd på mina ord.\r\nJag tror att alla övriga står för vad de sagt, liksom\r\njag och Centerpartiet kommer att göra.</pre><pre>Anf. 239  SVEN-GÖSTA SIGNELL (s)\r\nreplik:</pre><pre>Herr talman! Det var jag som sade i min inledning\r\natt de som uppvaktade oss från Dalarna kände sig\r\nmycket optimistiska när de for hem. De kände sig\r\ninte optimistiska därför att de skulle få en rättighet\r\natt marknadsföra och propagera för nattågstrafik,\r\nför den rättigheten hade de redan. Inte behöver de\r\nåka ner till trafikutskottet för att fråga om de skall\r\nfå göra det.</pre><pre>Vad de ville var att staten skulle garantera\r\nekonomin så att man kan fortsätta att driva\r\nnattågstrafik. Det var vad uppvaktningen gällde.\r\nDe kände optimistism för de skulle få det stödet.\r\nMed vänliga uttalanden rullar inte en enda\r\nsovvagn, utan det måste skapas ekonomiska\r\nmöjligheter.</pre><pre>Vi har inte heller i vår reservation talat om en viss\r\nsumma pengar. Vi har sagt att medel bör ställas till\r\nförfogande. Sedan är det förhandlingsmannens sak\r\natt förhandla fram detta. Men man kan inte gå till\r\nen förhandling om man inte har någonting med sig,\r\nför då faller förhandlingen väldigt lätt.</pre><pre>Detta, Rune Thorén, fick de en felaktig uppfattning\r\nom. De trodde att Rune Thorén, liksom övriga\r\nborgerliga ledamöter i utskottet, skulle stödja\r\nDalarna och Gävle så att de får ha nattågstrafiken\r\nkvar.</pre><pre>Anf. 240  RUNE THORÉN (c) replik:</pre><pre>Herr talman! Det står tydligt i den anteckning som\r\njag gjorde till protokollet att man inte nu är beredd\r\natt hjälpa till med några pengar, därför att SJ har\r\ninte framställt sina krav i tid. Det kan man\r\nåtminstone kräva att SJ skall göra.</pre><pre>Jag sade att jag tolkar det så att utskottets ambition\r\när att sovvagnstrafiken skall vara kvar. Alltså är vi\r\növerens om att den skall vara kvar. Om det sedan\r\nbehövs mer pengar, får vi återkomma.</pre><pre>Anf. 241  SVEN-GÖSTA SIGNELL (s)\r\nreplik:</pre><pre>Herr talman! Det går inte att bara säga att den skall\r\nvara kvar, utan man måste ge ekonomiska\r\nmöjligheter till det. Rune Thorén vill ofta slänga\r\nmot oss socialdemokrater att vi inte är för\r\njärnvägstrafik.</pre><pre>Jag tittade på vad Rune Thorén sade i en debatt den\r\n18 november, som visserligen gällde Nordlänken.\r\nDär säger Rune Thorén ungefär så här: Jag vill säga\r\natt det känns riktigt skönt att få stöd från\r\nsocialdemokratiskt håll, eftersom jag har jobbat för\r\nbra järnvägstrafik, inte minst i Västsverige, så pass\r\nmånga år.</pre><pre>Det låter som om vi socialdemokrater aldrig skulle\r\nha arbetat för järnvägstrafik. Låt oss säga att vi inte\r\nhar gjort det förut. Då kanske Rune Thorén känner\r\nsig nöjd, men nu gör vi det. Då frågar jag mig: Var\r\när Rune Thorén? När vi börjar att bli järnvägsivrare\r\nhar han redan hoppat av tåget. Varför gick han av?\r\nVarför är han inte med nu? Det går inte att driva\r\njärnväg i det här landet med vänliga ord, Rune\r\nThorén. Det måste till medel, och det är det som\r\nfattas i det särskilda yttrandet, som inte har något\r\nförpliktigande alls.</pre><pre>Anf. 242  BIRGITTA HAMBRAEUS (c):</pre><pre>Herr talman! Inte heller socialdemokraterna är\r\nberedda att nu anslå några medel, och det är\r\nalldeles riktigt. Vad vi motionärer från Dalabänken\r\noch Gävleborgsbänken har all anledning att vara\r\nmycket nöjda med är att en enig riksdag kommer\r\natt uttala sig för att denna nattågstrafik från Gävle\r\növer Dalarna till Göteborg och Malmö är av stor\r\nregionalpolitisk betydelse. Också SJ är av samma\r\nmening. Därmed kommer rimligen -- såvitt jag\r\nförstår -- förhandlingar till stånd. Sedan får vi se om\r\ndet är motiverat med pengar. Det vore ju fel att\r\nanslå pengar innan man vet om de är motiverade.</pre><pre>Jag vet att både kommun, länstrafikbolag och\r\nlänsstyrelse är berdda att sätta i gång med\r\nmarknadsföringsinsatser nu när man vet hur stort\r\nintresset är. Det är också viktigt att\r\nlänstrafikbolaget ordnar med matartrafik, så att vi\r\nfrån Mora, norra och västra Dalarna kan utnyttja\r\ndetta nattåg. Annars är det inte så mycket värt.</pre><pre>Jag är därför mycket nöjd med behandlingen av\r\nKarin Starrins och min motion. Vi anser att den\r\neniga uppslutningen kring nattågstrafiken kommer\r\natt rädda den. Detta är jag övertygad om.</pre><pre>Sedan har vi naturligtvis olika vinklingar beroende\r\npå om vi befinner oss i regeringsställning, då vi helt\r\nnaturligt litar mer på regeringen, eller om vi\r\nbefinner oss i opposition. Men låt de inte dessa\r\nskiljaktigheter fördunkla för dem från SJ som\r\neventuellt tar del av protokollet. Vi är eniga om att\r\ndenna nattågstrafik skall vara kvar och att\r\nförhandlingar om upphandling nu kommer till\r\nstånd.</pre><pre>Herr talman! Jag vill yrka bifall till utskottets\r\nförslag.</pre><pre>Anf. 243  SVEN-GÖSTA SIGNELL (s)\r\nreplik:</pre><pre>Herr talman! Jag vill bara kort konstatera att\r\nBirgitta Hambraeus är nöjd med väldigt litet.</pre><pre>Anf. 244  ÅKE GUSTAVSSON (s):</pre><pre>Herr talman! Jag vill säga några ord om mom. 2 i\r\nhemställan i trafikutskottets betänkande. Det\r\nborde egentligen heta moment 22, med tanke på\r\nhur detta ärende har utvecklat sig. Man har först\r\nfrån statens sida gått ut med en\r\nkonkurrensupphandling. SJ framlade det lägsta\r\nbudet. När detta var ett faktum ifrågasattes om man\r\nskulle fullfölja upphandlingen. När SJ visade sig\r\nvara konkurrenskraftigt, ändrade man på\r\nspelreglerna. Om SJ inte hade varit\r\nkonkurrenskraftigt, hade väl de ursprungliga\r\nspelreglerna funnits kvar. Alltså: Hur SJ än gjorde,\r\nhade det blivit fel.</pre><pre>I den situationen tycker jag att det är utmanande\r\natt man inte tillåter ett femårigt avtal, trots att alla\r\nberörda kommuner har intagit den självklara\r\nståndpunkten att stödja en sådan linje, trots att\r\nresenärer och personalorganisationer har\r\nengagerat sig mycket i frågan, envisas nu först\r\nregeringen och sedan utskottets majoritet med att\r\nvägra att tillämpa samma villkor för denna\r\nupphandling som gäller i övrigt.</pre><pre>Utskottets ordförande, Sven-Gösta Signell, har väl\r\nmotiverat varför det är rimligt att riksdagen följer\r\nden socialdemokratiska reservationen på den här\r\npunkten. För egen del förutsätter jag att de\r\nriksdagsledamöter som bor utmed den här\r\ntrafikleden intar samma ståndpunkt som deras egna\r\nhemkommuner har gjort. Därmed biträder jag\r\nbifallsyrkandet när det gäller reservation nr 1.</pre><pre>Anf. 245  HANS STENBERG (s):</pre><pre>Herr talman! Klockan är mycket, så jag skall\r\nförsöka att fatta mig kort.</pre><pre>Bra kommunikationer är en grundförutsättning för\r\nett väl fungerande näringsliv i en region.\r\nTågtrafiken på Sundsvall har under senare år\r\nförsämrats väldigt kraftigt. SJ:s tågplaner har\r\ninneburit en försämring, både genom färre turer\r\noch i vissa fall också genom längre restider. De\r\nstörsta försämringarna har drabbat nattågstrafiken.\r\nEfter de senaste neddragningarna går det faktiskt\r\ninte i praktiken att åka tåg mellan Göteborg och\r\nSundsvall eller mellan Malmö och Sundsvall.\r\nDirekttåget som tidigare gick är alltså nedlagt.\r\nDetta drabbar framför allt studerande och anhöriga\r\ntill studerande väldigt hårt.</pre><pre>Jag har under den senaste tiden fått många samtal\r\nfrån människor vilka tidigare har åkt den här\r\nsträckan -- det har varit ett billigt och bra sätt att\r\nresa -- men som inte längre har den möjligheten.</pre><pre>Det är inte rimligt att SJ:s lönsamhetskrav skall\r\nleda till att detta som faktiskt är en grundläggande\r\nsamhällsservice skall försämras på det sätt som har\r\nskett i det här fallet.</pre><pre>De försämrade kommunikationerna -- det handlar\r\nju faktiskt inte bara om tåg utan också om andra\r\nkommunikationer -- har gjort att näringslivet i\r\nVästernorrland har fått en väldigt negativ\r\nutveckling under de senaste åren. Jag kan som\r\nexempel nämna att det bara för två år sedan faktiskt\r\nfanns några börsnoterade företag som hade sina\r\nhuvudkontor i Sundsvall. Nu har dessa\r\nhuvudkontor flyttats till andra orter, framför allt till\r\nStockholm.</pre><pre>Nu i dagarna stänger statliga Telestyrelsen sitt\r\nkontor i Sundsvall och flyttar huvuddelen av\r\nverksamheten till Stockholm på grund av ett\r\nregeringsbeslut fattat i somras som gav klartecken\r\ntill den här flyttningen. Huvudmotivet till\r\nflyttningen var de besvärliga kommunikationerna\r\ntill huvudstaden.</pre><pre>När man nu fortsätter att försämra\r\nkommunikationerna blir det naturligtvis oro bland\r\nbefolkningen. Hur går det med jobben? Hur går det\r\nmed näringslivet i länet framöver?</pre><pre>Dessa försämringar begränsar, som sagt, våra\r\nmöjligheter att utveckla näringslivet. De står i stark\r\nkontrast mot alla käcka uttalanden som brukar\r\nkomma från regeringspartierna om att hela landet\r\nskall leva och att det gäller att utveckla\r\nkommunikationerna i hela landet.</pre><pre>Jag tycker inte att det hjälper att, som Lars\r\nBjörkman säger, följa utvecklingen när det gäller\r\nnattågstrafiken och vidta åtgärder.\r\nDirektnattågslinjen mellan Göteborg och\r\nSundsvall är ju faktiskt redan nedlagd.</pre><pre>Vi behöver inte någon som följer utvecklingen,\r\nutan vi behöver tåg att åka med. Därför anser jag\r\natt det mer eller mindre är en självklarhet att man\r\nmåste låta upphandlingen av olönsam tågtrafik\r\näven omfatta nattågstrafiken på sträckan\r\nGöteborg--Malmö--Sundsvall.</pre><pre>Herr talman! Jag vill avsluta med att instämma i\r\nSven-Gösta Signell yrkande, dvs. bifall till\r\nreservationerna 1, 2 och 4.</pre><pre>Anf. 246  LARS BJÖRKMAN (m):</pre><pre>Herr talman! Hans Stenbergs berättelse om att\r\nhuvudkontor läggs ner och flyttar är inte särskilt\r\nrelevant, eftersom han i sitt anförande pläderar för\r\natt nattågstafiken mellan Göteborg, Sundsvall och\r\nMalmö skall förbättras. Jag vet inte vad det har för\r\nsamband med att huvudkontor flyttas till\r\nStockholm. Det kanske var någonting som jag inte\r\nriktigt fattade. Men för den skull förstår jag att\r\nbehovet av trafik kan finnas.</pre><pre>I den ursprungliga motionen till regeringens\r\nproposition som den socialdemokratiska gruppen i\r\nutskottet har avlämnat skriver man att riksdagen\r\nsom sin mening skall ge till känna vad i motionen\r\nanförts om kostnader för köp av sovvagnstrafik. De\r\nräknar sedan upp de sträckor som är aktuella i\r\ndenna debatt. De avslutar med att kostnaderna\r\nskall täckas inom ramen för anvisade medel på\r\nanslaget köp av olönsam persontrafik på järnväg.\r\nDetta var alltså ursprungsunderlaget till utskottet.</pre><pre>I utskottets skrivningar har de uppenbarligen tyckt\r\natt det finns ekonomiskt utrymme någonstans i\r\nbudgeten, eftersom de tyckte att de inte borde nöja\r\nsig med att använda de anvisade medlen i anslaget\r\nutan att mer pengar borde skickas med. Jag förstår\r\natt det naturligtvis är betydligt lättare att i både\r\nkammaren och utskottet argumentera med större\r\nramar att röra sig inom. Men vad är nu skillnaden?</pre><pre>Var det så att man från början tyckte att de här\r\njärnvägarna och den här nattågstrafiken faktiskt\r\nkunde prioriteras inom gällande ram? Nu har ni\r\ngjort ett annat ställningstagande.</pre><pre>Och är det så att besöken av kommunalråd och\r\nlandstings- och länsföreträdarna har understrukit\r\nbehovet på ett så påtagligt sätt att ni har lämnat den\r\nursprungliga motionstexten för att betydligt vidga\r\nramen? Hans Stenberg kan kanske svara på dessa\r\nfrågor.</pre><pre>Anf. 247  HANS STENBERG (s):</pre><pre>Herr talman! Det var ett klargörande inlägg. Jag\r\nhar ofta undrat hur man från regeringspartiernas\r\nsida egentligen funderar när man lägger upp sin\r\npolitik på kommunikationsområdet.</pre><pre>Om man inte begriper sambandet mellan\r\nmöjligheten att ha ett väl fungerande näringsliv --\r\ndet gäller t.ex. att kunna ha ett huvudkontor för ett\r\nstort rikstäckande företag på en ort -- och väl\r\nfungerande kommunikationer, förstår jag att\r\npolitiken kan bedrivas så som nu sker.</pre><pre>Anf. 248  SVEN-GÖSTA SIGNELL (s):</pre><pre>Herr talman! Lars Björkman frågade om vi har\r\nändrat uppfattning. Men vi har inte alls yrkat på\r\nytterligare medel i det här fallet.</pre><pre>Vi säger så här: Om statliga medel erfordras för att\r\ndriva nattågstrafiken under 1994 års trafikår bör\r\nregeringen återkomma till riksdagen med förslag\r\nom medelsanvisning.</pre><pre>Det är en väldig skillnad mellan att föreslå medel\r\noch att inte göra det. Om det går att täcka behovet\r\nbehöver man inte återkomma. Men om det inte går\r\natt driva nattågstrafiken osv. tycker vi att man skall\r\nåterkomma. Vi har, som sagt, inte begärt några\r\nytterligare medel.</pre><pre>Jag tycker att det är att göra det litet väl lätt för sig\r\nnär man bara säger att Socialdemokraterna nu har\r\nvarit i farten. Vi sägs ha tagit intryck av olika\r\nuppvaktningar. Men det skulle ju vara en skam för\r\nSveriges riksdag om vi här inte lyssnade på de\r\nmänniskor som uppvaktar oss. Om vi sade att\r\nmänniskor gärna får komma med argument men att\r\nvi inte lyssnar på dem, för det är vi alldeles för stora\r\nför, skulle det enligt min mening vara en skam utan\r\nlike. Nej, heder åt den riksdagsman och det utskott\r\nsom lyssnar på de människor som uppvaktar oss!</pre><pre>Anf. 249  LARS BJÖRKMAN (m):</pre><pre>Herr talman! Det hela verkar vara väldigt enkelt.\r\nSven-Gösta Signell säger ju att vi skall lyssna till\r\nmänniskorna och att vi så långt som möjligt skall\r\nförsöka effektuera alla önskemål. Självklart har vi\r\nalla grundinställningen att vi skall lyssna och\r\nförsöka bedöma var behoven är störst.</pre><pre>Men i den aktuella propositionen, Sven-Gösta\r\nSignell, var de pengar som angavs redan intecknade\r\ngenom de upphandlingar som statens\r\nförhandlingsman hade föreslagit skulle ske. Det\r\nfanns inte, och det borde även Socialdemokraterna\r\nha kunnat utläsa, något utrymme i propositionen\r\nför en ytterligare ram beträffande nattågstrafiken.\r\nDet krävdes alltså redan från början pengar om\r\nman ville lägga in nattågstrafiken. Därmed måste\r\ndet tolkas in att denna skulle prioriteras enligt ert\r\nförslag. Men man kan inte både ta hand om\r\nförhandlingsmannens lista och lägga in ytterligare\r\nbanor och tågsätt i det här konceptet, för det skulle\r\nkräva mera pengar. Men det var ni inte beredda att\r\nföreslå.</pre><pre>Herr talman! SJ har inte i sin framställning, vilket\r\njag tidigare påpekat, redovisat nämda behov av\r\nnattågstrafik. Därför drar jag slutsatsen -- utan att\r\ndärmed säga att vi är ointresserade av att lyssna på\r\nvad våra företrädare ute i landet berättar i samband\r\nmed besök som vi gör -- att man, eftersom SJ inte\r\nhar gjort någon framställning här, har gjort\r\nbedömningen att de här banorna inte bedömts ha\r\nsamma prioritet som de banor som\r\nförhandlingsmannen förhandlat med SJ om.</pre><pre>Anf. 250  SVEN-GÖSTA SIGNELL (s):</pre><pre>Herr talman! Det senaste inlägget gör mig faktiskt\r\norolig. Lars Björkman säger själv att det inte finns\r\nnågra möjligheter att lägga till mer om man inte har\r\nytterligare medel.</pre><pre>Här har ni ju bedyrat att majoriteten i utskottet och\r\nera särskilda yttranden är en garanti för att\r\nnattågstrafiken skall gå, att ni alla är vänligt\r\ninställda till detta. Men nu får vi ett erkännande.\r\nDet går inte att driva detta utan extramedel. Det är\r\ndet vi har sagt. Regeringen bör återkomma.</pre><pre>Men nu gör Lars Björkman mig verkligen orolig.\r\nMenar ni ingenting med era påståenden. Driver ni\r\nmed kommunerna och driver ni med oss? Vad är\r\ndet ni håller på med? Det här gör mig verkligen\r\norolig. Kommunerna utmed de berörda linjerna\r\nbörjar nog undra. Nu får ni deklarera mer än\r\nvälvilliga ord. Nu gäller det att gå till handling, om\r\nni skall bli trovärdiga.</pre><pre>Anf. 251  LARS BJÖRKMAN (m):</pre><pre>Herr talman! Jag vet inte om jag kan stilla Sven-\r\nGösta Signells oro inför den nattsömn som jag\r\nhoppas att han så småningom skall få. Men jag har\r\nfaktiskt ett antal gånger förklarat hur man har\r\nberäknat att använda de pengar som finns anvisade\r\ni regeringens proposition. Om det är ett dåligt\r\nresultat som Sven-Gösta Signell inte vill ställa upp\r\npå, eller om han på något sätt vill ta bort bitar för\r\natt prioritera utrymme för annan trafik, är ju det en\r\nmöjlighet som står till buds.</pre><pre>Annars vet Sven-Gösta Signell säkert precis lika\r\nbra som alla vi andra att underskottet i vår budget\r\när så stort att vi inte kan stapla alla de önskemål på\r\nvarandra som alla människor i det här landet har.\r\nVore det så enkelt, herr talman, tror jag att t.o.m.\r\nden förra socialdemokratiska regeringen skulle ha\r\nklarat av de här frågorna. Då skulle vi inte ha haft\r\ndem kvar.</pre><pre>Anf. 252  SVEN-GÖSTA SIGNELL (s):</pre><pre>Herr talman! Vi har inte staplat en mängd olika\r\nönskemål. Det är två saker vi pratar om. Det är\r\nnattågstrafik från Sundsvall och det är nattågstrafik\r\nfrån Borlänge som vi diskuterar nu. Det är inte att\r\nstapla en mängd önskemål. Vi har också talat om\r\nvad som behövs för detta.</pre><pre>Till sist vill jag bara tacka Lars Björkman för att\r\nhan önskar mig en god nattsömn. Jag känner själv\r\nbehov av det.</pre><pre>Överläggningen var härmed avslutad.</pre><pre>(Beslut skulle fattas den 17 december.)</pre><pre>18 §  Beslut om fortsatt ärendebehandling</pre><pre>Kammaren beslöt att ärendebehandlingen skulle\r\nfortsättas vid morgondagens arbetsplenum.</pre><pre>19 §  Bordläggning</pre><pre>Anmäldes och bordlades</pre><pre>Propositioner</pre><pre>1993/94:99 Ny mervärdesskattelag</pre><pre>1993/94:113 Förvaring av allmänna handlingar hos\r\nandra organ än myndigheter</pre><pre>1993/94:114 Grundlagsändringar inför ett svenskt\r\nmedlemskap i Europeiska unionen</pre><pre>1993/94:115 Valperiodens längd och vissa andra\r\ngrundlagsfrågor</pre><pre>1993/94:118 Några rättegångsfrågor i tryckfrihets-\r\noch yttrandefrihetsmål m.m.</pre><pre>1993/94:120 Lagstiftning med anledning av Sveriges\r\ntillträde till Förenta nationernas konvention mot\r\nkemiska vapen</pre><pre>1993/94:121 Kommunernas betalningsansvar för\r\nviss hälso- och sjukvård m.m.</pre><pre>Förslag</pre><pre>1993/94:RR4 Riksdagens revisorers förslag\r\nangående den svenska rymdverksamheten</pre><pre>20 §  Kammaren åtskildes kl. 23.23.</pre><pre>Förhandlingarna leddes</pre><pre>av talmannen från sammanträdets början t.o.m. 7\r\n§ anf. 39 (delvis),</pre><pre>av förste vice talmannen därefter t.o.m. 8 § anf. 86\r\n(delvis),</pre><pre>av tredje vice talmannen därefter t.o.m. 11 § anf.\r\n129 (delvis),</pre><pre>av andre vice talmannen därefter t.o.m.\r\najourneringen kl. 18.00,</pre><pre>av förste vice talmannen därefter t.o.m. 16 § anf.\r\n186 (delvis) och</pre><pre>avtredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}