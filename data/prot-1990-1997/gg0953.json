{"dokumentstatus":{"dokument":{"hangar_id":"2387698","dok_id":"GG0953","rm":"1992/93","beteckning":"53","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"53","slutnummer":"0","datum":"1993-01-19 00:00:00","systemdatum":"2005-10-27 13:54:26","publicerad":"1993-01-19 00:00:00","titel":"Riksdagens snabbprotokoll 1992/93:53 Tisdagen den 19 januari","subtitel":null,"status":null,"htmlformat":null,"relaterat_id":null,"source":"webbnav","sourceid":"{6258E153-9BB2-4278-B7CB-0A8CE568789E}","dokument_url_text":"http://data.riksdagen.se/dokument/GG0953/text","dokument_url_html":"http://data.riksdagen.se/dokument/GG0953","dokumentstatus_url_xml":"http://data.riksdagen.se/dokumentstatus/GG0953","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:53</div>\r\n<div class=\"sidhuvud_datum\">Tisdagen den 19 januari</div>\r\n<div class=\"sidhuvud_klockslag\">Kl. 14.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollen för den 11, 12 och 13\r\njanuari.</pre><pre>2 §  Meddelande om information från\r\nregeringen</pre><pre>Anf. 1  FÖRSTE VICE TALMANNEN:</pre><pre>Jag ber att få meddela att vid kammarens\r\nsammanträde torsdagen den 21 januari lämnar\r\nstatsrådet Ulf Dinkelspiel (m) information om EG.</pre><pre>3 §  Anmälan om frågor</pre><pre>Anmäldes att följande frågor framställts</pre><pre>den 14 januari</pre><pre>1992/93:320 av Eva Zetterberg (v) till\r\nmiljöministern om Rödkobbsleden:</pre><pre>De stora Finlandsfärjornas miljöpåverkan på\r\nStockholms innerskärgård har varit föremål för\r\nflera utredningar. Omläggningen av färjetrafiken\r\ntill den s.k. Rödkobbsleden har av vissa förordats,\r\nav andra -- bl.a. Naturskyddsföreningen -- helt\r\navvisats.</pre><pre>En ändring av detta slag bör prövas enligt\r\nnaturresurslagen. Enligt information i massmedia\r\nhar regeringsföreträdare hävdat att detta ej behövs.</pre><pre>Jag vill med anledning av ovanstående fråga\r\nmiljöministern:</pre><pre>--  Avser regeringen pröva frågan om\r\nRödkobbsleden enligt naturresurslagen?</pre><pre>den 15 januari</pre><pre>1992/93:321 av Georg Andersson (s) till\r\narbetsmarknadsministern om ytterligare medel till\r\nAMS:</pre><pre>AMS har hos regeringen begärt att för innevarande\r\nbudgetår tilldelas ytterligare 2,5 miljarder kronor,\r\nför att dels undvika en neddragning av antalet\r\npersoner i utbildning, och dels engagera fler\r\nungdomar i aktiva åtgärder. I en intervju i TV har\r\narbetsmarknadsministern förklarat att AMS\r\nkommer att få mer medel. I regeringens\r\ntilläggsbudget saknas dock förslag om detta.</pre><pre>Mot den bakgrunden skulle jag vilja ställa följande\r\nfråga till arbetsmarknadsminister Börje Hörnlund:</pre><pre>Avser regeringen att med stöd av finansfullmakten\r\ntilldela AMS ytterligare medel för innevarande\r\nbudgetår?</pre><pre>1992/93:322 av Elving Andersson (c) till\r\nmiljöministern om miljöarbetet rörande Östersjön:</pre><pre>Haven runt Sveriges kuster innehåller unika\r\nmiljöer som måste skyddas. Östersjön är ett av\r\nvärldens mest förorenade innanhav. Oljeolyckan\r\nutanför Shetlandsöarna aktualiserar miljöaspekter\r\npå oljetransporter. Den ekonomiska utvecklingen i\r\nÖsteuropa och frigörelsen för de baltiska staterna\r\nkommer att leda till fler oljetransporter i svenska\r\nfarvatten bl.a. över Östersjön.</pre><pre>I början av 1980-talet redovisades en utredning\r\ntillsatt av Jordbruksdepartementet om den svenska\r\nsituationen som hette ''Ren Tur''. Sedan dess har en\r\ndel skett. Flera nya internationella avtal har slutits\r\nbl.a. en reviderad Helsingforskonvention, och\r\nSverige har infört en ekonomisk zon.</pre><pre>Flera stora olyckor har skett på olika håll i världen\r\nvilket ger nya kunskaper om hoten mot den marina\r\nmiljön och om vilka effekter stora oljeutsläpp leder\r\ntill.</pre><pre>Jag vill mot denna bakgrund fråga miljöministern:</pre><pre>1992/93:323 av Kristina Svensson (s) till\r\nnäringsministern om riskkapitalbolagens\r\nverksamhet:</pre><pre>Många små och medelstora företag har i dag stora\r\nsvårigheter att erhålla riskkapital. Bankerna är för\r\nnärvarande mycket ovilliga att bevilja lån till\r\nföretag som befinner sig i tillfälliga svårigheter.\r\nTrots att bankerna bedömer företagen som\r\nkreditvärdiga är det närmast omöjligt att erhålla\r\nlån.</pre><pre>På grund av bristen på mjuka lån slås företag ut och\r\nvår industriella bas försvagas ytterligare.\r\nRiksdagen har beslutat inrätta riskkapitalbolag\r\nsamt fond för speciella lån för att finansiera\r\nutvecklingsprojekt i små och medelstora företag.</pre><pre>Jag vill därför fråga näringsministern vilka kriterier\r\noch riktlinjer som gäller för riskkapitalbolagens\r\nverksamhet.</pre><pre>1992/93:324 av Liisa Rulander (kds) till statsrådet\r\nBo Könberg om åtgärder mot tobak:</pre><pre>Det råder ingen tvekan om att rökningen är ett av\r\nSveriges största folkhälsoproblem. Enligt Richard\r\nPeto, en av världens mest kända epidemiologer,\r\nkommer 250 miljoner nu levande människor i den\r\nindustrialiserade världen att dö i förtid av\r\nsjukdomar som orsakats av tobaksrökning.</pre><pre>Varje vecka börjar ungefär 600 svenska ungdomar\r\natt röka och på lungklinikerna runt om i landet är\r\n90 % av patienterna sjuka på grund av rökning,\r\nenligt tidningsuppgifter.Andra sjukdomar som är\r\nvanliga bland rökare är magsår, cancer i matstrupen\r\noch cancer i njurarna.Även passiv rökning är farlig.</pre><pre>Arbetet med en ny tobakslag har pågått under en\r\nmycket lång tid utan att något konkret resultat\r\nkunnat redovisas. Varför dröjer regeringen med att\r\npresentera ett förslag om en ny tobakslag?</pre><pre>1992/93:325 av Dan Ericsson i Kolmården (kds) till\r\njustitieministern om brottsoffrens situation:</pre><pre>Brottsoffrens situation berör oss alla. Vem som\r\nhelst kan drabbas. Misshandel, sexuella övergrepp\r\noch inbrott i bostaden är exempel på brott som\r\nsätter djupa spår och skapar en känsla av otrygghet\r\noch maktlöshet. Enligt nyligen publicerade siffror\r\nutsätts över 2 000 människor om dagen för brott.\r\nDetta är en skrämmande verklighet.</pre><pre>Mycket görs redan i dag för att förbättra\r\nsituationen. Åtgärderna är dock otillräckliga. Inte\r\nförrän 1995 beräknas polisbristen vara avhjälpt.\r\nBrottsofferjourernas anslag har under en längre tid\r\nvarit oförändrade. Åtgärder måste, trots en stram\r\nbudget, vidtas för att både förhindra brott och\r\nhjälpa brottsoffer. Över 2 000 brottsoffer om dagen\r\nkan inte accepteras i ett demokratiskt samhälle. Ett\r\nsamhälle som bygger på varje människas unika\r\nvärde.</pre><pre>Vilka åtgärder kommer justitieministern att vidta\r\nför att bryta brottsutvecklingen?</pre><pre>den 18 januari</pre><pre>1992/93:326 av Lennart Fremling (fp) till\r\nkommunikationsministern om Bromma flygplats:</pre><pre>Trafiken på Bromma flygplats har ökat kraftigt\r\nsedan regeringen tillåtit fler flyglinjer på\r\nflygplatsen. I september och oktober 1992 var\r\nantalet passagerare 40 000 per månad. Tidigare var\r\ndet ca 50 000 passagerare per år. Nästa år planeras\r\nflygplatsen få 500 000 passagerare trots att den\r\ntotala flygplatsen minskat på grund av\r\nlågkonjunkturen. Flygplatsen ligger i ett\r\ntätbefolkat område och markområdet har ett stort\r\nvärde för annan användning. De kringboende\r\nriskerar att drabbas av flygolyckor och\r\nomgivningen utsätts för luftföroreningar och buller.</pre><pre>Vilka åtgärder avser kommunikationsministern att\r\nvidta för att minska de kringboendes oro för sin\r\nsäkerhet och sin miljö?</pre><pre>1992/93:327 av Eva Johansson (s) till\r\nsocialministern om tidpunkten för ett förslag om\r\nvårdnadsbidrag:</pre><pre>Enligt uppgifter i media anser Alf Svensson att\r\nregeringen under våren kommer att presentera\r\nförslag om vårdnadsbidrag, under förutsättning att\r\ndet inte ökar budgetunderskottet. Det finns, enligt\r\nuppgifterna, inget motstånd i regeringen mot detta.\r\nMan får förutsätta att ett sådant förslag skulle\r\nmedföra endera höjd skatt eller besparingar i annan\r\nverksamhet.</pre><pre>Jag vill med anledning av detta, och att det inte\r\nnämns något om saken i propositionsförteckningen\r\nför våren som riksdagen nyligen fick, fråga\r\nsocialministern om regeringen förbereder ett\r\nförslag om vårdnadsbidrag under våren?</pre><pre>1992/93:328 av Sten Andersson i Malmö (m) till\r\nstatsrådet Bo Lundgren om beskattning av\r\nfodervärdsersättning:</pre><pre>Det har uppstått oklarheter huruvida polismän,\r\nvilka varaktigt tar hand om tjänstehundar för\r\npolisväsendets räkning, skall betala skatt för den\r\ndel av fodervärdsersättningen som inte kan styrkas\r\ngenom kvitto över utlägg.</pre><pre>Denna ersättning har inte varit beskattad men efter\r\n''skattereformen'' är läget oklart, och\r\nRiksskatteverket talar nu om avdrag för styrkta\r\nkostnader. Det är förvånansvärt att den som\r\nhandhar en polishund skall behöva samla kvitton på\r\nalla kostnader för hunden och detta särskilt mot\r\nbakgrund av att ersättningen inte ökat på grund av\r\n''skattereformen''.</pre><pre>De ovan nämnda ersättningarna har beräknats\r\nmotsvara de kostnader som är förenade med\r\n''värdskapet'' för en hund och särskild vikt har\r\ndärvid lagts på att ingen skall hålla en hund av\r\nekonomisk vinning. Det enda rimliga synes vara att\r\nfodervärdsersättning är skattefri.</pre><pre>Vilka åtgärder är statsrådet berett att medverka till\r\nför att förenkla rutinerna för den som håller hund\r\nför polisväsendets räkning?</pre><pre>4 §  Svar på fråga 1992/93:306 om optiskt\r\nvitmedel i pappersindustrin</pre><pre>Anf. 2  Miljöminister OLOF JOHANSSON\r\n(c):</pre><pre>Herr talman! Lena Klevenås har frågat mig om jag\r\navser att vidta åtgärder för att användningen av\r\noptiskt vitmedel i pappersindustrin skall upphöra.</pre><pre>Optiska vitmedel används förutom i\r\npappersindustrin också som tillsats i\r\ntextiltvättmedel och vid textiltillverkning.</pre><pre>Optiska vitmedel används som tillsats i papper,\r\nfrämst finare papper, för att framhäva dess vithet.\r\nAnvändningen av optiska vitmedel har ökat som en\r\nföljd av att klorblekningen inom massaindustrin\r\nminskat. Andra blekmedel används emellertid\r\nockså för att få ett vitare papper, t.ex. ozon,\r\nklordioxid och väteperoxid.</pre><pre>Optiska vitmedel är svårnedbrytbara men inte\r\nresistenta mot nedbrytning på biologisk väg. Från\r\narbetsmiljösynpunkt har optiska vitmedel inte\r\nbedömts som särskilt problematiska vid hantering i\r\naktuella industrier. Med nuvarande kunskaper om\r\nämnets risker från hälso- och miljösynpunkt har det\r\ninte funnits skäl att förbjuda användningen av dessa\r\nmedel som tillsats i papper. Enligt lagen (1985:426)\r\nom kemiska produkter skall emellertid sådana\r\nprodukter undvikas som kan ersättas med mindre\r\nfarliga produkter. Det ankommer på producenten\r\natt tillämpa denna substitutionsprincip. Jag vill\r\nockså hänvisa till arbetsgivarens ansvar att välja\r\nprodukter som är lämpliga från\r\narbetsmiljösynpunkt samt att skydda\r\narbetstagarnas hälsa och säkerhet när de exponeras\r\nför kemiska produkter.</pre><pre>Jag har erfarit att ett av de villkor som måste\r\nuppfyllas för att få licens att använda den\r\nsamnordiska miljömärkningens symbol vad gäller\r\ntoalett- och hushållspapper är att optiska vitmedel\r\ninte ingår i produkten i fråga.</pre><pre>Mot bakgrund av vad jag nu har sagt anser jag att\r\ndet för närvarande inte finns anledning att vidta\r\nnågra åtgärder från min sida. Jag avser däremot\r\ngivetvis att följa utvecklingen av användningen av\r\noptiska vitmedel.</pre><pre>Anf. 3  LENA KLEVENÅS (s):</pre><pre>Herr talman! Jag tackar miljöministern för svaret.</pre><pre>För 20 år sedan hade vi en diskussion i Sverige om\r\noptiska vitmedel i blöjor och andra\r\nhygienprodukter. Den debatten gjorde att optiska\r\nvitmedel försvann från den typen av produkter. Det\r\när väldigt positivt när opinionen kan förändra\r\nproduktionen i en mer miljövänlig riktning. Nu har\r\nopinionen och de positiva marknadskrafterna gjort\r\natt man har slutat med klorblekning av papper. Så\r\nhar industrin i stället börjat använda optiska\r\nvitmedel för blekning. I optiska vitmedel ingår\r\nmycket komplicerade organiska molekyler och\r\ninnehåller flera olika ämnen, i och för sig ofarliga\r\nvart och ett.</pre><pre>Om jag får påminna miljöministern om freonerna,\r\nsom vi för 20-30 år sedan trodde var farliga och som\r\nnu i rasande takt förstör vårt ozonlager, undrar jag\r\nom inte miljöministern kan enas med mig om att vi\r\nkanske skulle behöva en lag, inte bara om att\r\nersätta farliga kemiska ämnen om det finns andra\r\nmindre ofarliga. Vi kanske också skulle behöva en\r\nlag där man förbjuder tillsatser av kemiska ämnen i\r\nproduktionen om de inte är oundgängligen\r\nnödvändiga.</pre><pre>Optiska vitmedel har ingen funktion annat än att\r\nlura ögat så att papperet ser vitare ut. Men de har\r\ningen kvalitetshöjande effekt på papperet.</pre><pre>Den här aktuella kemiska föreningen bryts ned\r\nväldigt långsamt. Det blir sediment i våra sjöar. Vi\r\nhar ingen aning om vilka effekter det kommer att få\r\nför miljön på lång sikt. När man mäter toxiteten,\r\nalltså giftigheten, på fiskar och alger säger det ändå\r\ningenting om de långsiktiga konsekvenserna. Vi\r\ntalar väldigt mycket om kretslopp. Det som vi inte\r\nfår in i ett kretslopp skall vi inte heller släppa ut i\r\nnaturen.</pre><pre>Anf. 4  Miljöminister OLOF JOHANSSON\r\n(c):</pre><pre>Herr talman! Jag delar naturligtvis Lena Klevenås\r\nuppfattning att det är ett onödigt medel. Det har\r\ningen nyttofunktion. Det har möjligen en estetisk\r\nfunktion för den som tycker att det är bättre med\r\nvitt papper än med något mindre vitt papper. Det\r\när viktigt att lägga fast. Dessutom har jag bara\r\nredovisat de erfarenheter som finns. Jag har låtit\r\nmina medarbetare ta in de\r\nmyndighetsuppfattningar och undersökningar som\r\nfinns på det här området. Ingen av dem har kunnat\r\nbelägga miljöfarlighet. En försvårande\r\nomständighet är naturligtvis att det här är långsamt\r\nnedbrytbart, dock nedbrytbart, i naturen.</pre><pre>Mot den här bakgrunden är det viktigt att vi när vi\r\nlagstiftar är selektiva, dvs. först angriper de\r\nproblem som är störst. Det finns, som bekant,\r\nmängder av kemikalier som vi använder och som är\r\nutomordentligt farliga men som vi ändå använder\r\noch som det gäller att angripa först.</pre><pre>Jag är mycket angelägen om att understryka\r\nsubstitutionsprincipen och dess tillämpning. Den är\r\ninte utesluten, utan vi måste skärpa den regeln\r\nframöver för att, som jag har sagt tidigare, den skall\r\nkunna fungera i verkligheten. Vi måste sätta\r\ntidsgränser för när olika kemikalier måste fasas ut.\r\nDet utesluter jag inte alls, men det är den väg som\r\nman skall gå.</pre><pre>När det gäller freonerna är det riktigt som här\r\npåpekades, att även mjuka freoner visat sig vara\r\nfarliga. Det är därför som vi vidtar åtgärder mot\r\ndem.</pre><pre>Anf. 5  LENA KLEVENÅS (s):</pre><pre>Herr talman! Problemet med de optiska vitmedlen\r\när att användningen ökar. I år beräknas det bli en\r\nökning till 10 000 ton. Det är en mycket\r\noroväckande ökning, dessutom onödig.</pre><pre>Arbetarskyddsstyrelsen har konstaterat att optiska\r\nvitmedel kan vara sensibiliserande, dvs.\r\nallergiframkallande. I förslaget till en ny\r\ngränsvärdeslista, vilken görs vart tredje år, som nu\r\nhar gått ut på remiss har man tagit med\r\npappersdamm. Det har föreslagits att man skall ta\r\nmed det på listan. Det tycker jag tyder på att det i\r\npappersdammet finns komponenter som kan vara\r\nfarliga ur arbetsmiljösynpunkt. Eftersom det är en\r\nhelt onödig kemikalie, vars användning börjar att\r\nöka, vidhåller jag att det skulle vara befogat att\r\nvidta någon åtgärd. Jag efterlyser en sådan från\r\nmiljöministern.</pre><pre>Anf. 6  Miljöminister OLOF JOHANSSON\r\n(c):</pre><pre>Herr talman! Jag har anmält de åtgärder som redan\r\nvidtagits inom ramen för de generella\r\nregelsystemen och dessutom pekat på den\r\nmiljömärkning som vi har på det nordiska planet,\r\nsvanen. Jag tror, precis som Lena Klevenås, att\r\nkonsumenterna här har möjlighet att göra sitt val.\r\nVi har numera mycket framgångsrika tekniker för\r\nbl.a. ozonblekning. Det finns nyligen igångsatta\r\nfabriker på det här området i södra Sverige.</pre><pre>Jag utgår från att den upplyste konsumenten med\r\nhjälp av miljömärkningen kommer att ha möjlighet\r\natt göra sitt val rationellt med utgångspunkt från\r\ndet som man vet är den bästa och ofarligaste\r\nmetoden.</pre><pre>Anf. 7  LENA KLEVENÅS (s):</pre><pre>Herr talman! Alla konsumenter i Sverige är tyvärr\r\ninte så medvetna. Jag tycker att det skulle vara\r\nskönt om vi i vår industriproduktion åtminstone\r\nkunde undvika sådana tillsatser som inte är\r\nnödvändiga och som inte har någon funktion. Jag\r\nfår väl återkomma till frågan vid ett senare tillfälle\r\ni samband med motionsskrivandet.</pre><pre>Jag delar självfallet miljöministerns uppfattning att\r\nvi har en mängd tillsatser och kemikalier i vår\r\nindustriproduktion som är farligare. Men vi borde\r\nha lärt oss av freonanvändningen i Sverige att\r\nsådant som vi tror är ofarligt kan visa sig få mycket\r\nallvarligare effekter än vad vi någonsin kan\r\ndrömma om. Eftersom det här är en helt onödig\r\ntillsats, skulle jag vilja att vi förbjöd användningen\r\nav den.</pre><pre>Överläggningen var härmed avslutad.</pre><pre>5 §  Svar på fråga 1992/93:316 om miljöproblem\r\ni Öresundsområdet</pre><pre>Anf. 8  Miljöminister OLOF JOHANSSON\r\n(c):</pre><pre>Herr talman! Sten Andersson i Malmö har frågat\r\nmig om jag är beredd att ta initiativ till en dialog\r\nmed Danmark i syfte att minimera de danska\r\nföroreningarna.</pre><pre>Sten Andersson hänvisar bl.a. till att dålig luft i\r\nMalmö kan härledas till bristande och osolidarisk\r\ndansk miljömedvetenhet.</pre><pre>Låt mig först nämna att jag har en omfattande\r\ndialog med Danmark. Jag har regelbundna\r\növerläggningar med de nordiska miljöministrarna,\r\ndär vi också behandlar gränsöverskridande\r\nföroreningar. Ett väl utvecklat nordiskt samarbete\r\nkräver självfallet ett ömsesidigt hänsynstagande.\r\nDen nordiska miljöskyddskonventionen innehåller\r\ngrundläggande regler för vad som skall gälla vid\r\nprövning av en miljöstörande verksamhet. Enligt\r\nkonventionen skall sådana störningar som en\r\nverksamhet kan ge upphov till i ett annat nordiskt\r\nland likställas med störningar i det egna landet.</pre><pre>Frågor om miljön i Sydsverige har under många år\r\nbehandlats bilateralt med Danmark i\r\nÖresundskommissionen. Ett framtida svenskt\r\nmedlemskap i EG kommer vidare att öka\r\nmöjligheterna att föra en dialog med Danmark om\r\nmiljöfrågor.</pre><pre>Frågor om gränsöverskridande miljöproblem\r\nbehandlas t.ex. också inom Genévekonventionen\r\nom långväga gränsöverskridande luftföroreningar\r\n(LRTAP) och inom Helsingforskommissionen.</pre><pre>Det är onekligen på det sättet att södra Sverige\r\nibland drabbas av importerade luftföroreningar\r\nsom ger upphov til s.k. ozonepisoder. Vi kan\r\nemellertid inte peka på att Danmark på något\r\navgörande sätt bidrar till de utsläpp som har\r\nbetydelse i sådana sammanhang.</pre><pre>Att södra Sveriges miljöproblem generellt kan\r\nskyllas på andra länder är emellertid delvis en myt.\r\nVästra Skåne belastar omvärlden med vissa typer\r\nav luftföroreningar lika mycket som omvärlden\r\nbelastar västra Skåne. Sverige kan inte därför med\r\nmoralisk rätt kräva förbättringar i omvärlden med\r\nmindre än att vi själva gör motsvarande insatser.</pre><pre>Jag har därför inte några planer på att ta upp någon\r\nytterligare dialog med Danmark.</pre><pre>Anf. 9  STEN ANDERSSON i Malmö (m):</pre><pre>Herr talman! Jag tackar för svaret. Det är bra att\r\ndet förs en dialog, men resultaten av denna har\r\nhitintills låtit vänta på sig.</pre><pre>Det är helt klart att man i Danmark har liberalare\r\nregler för användandet av kol vid kraftproduktion.\r\nReglerna i Danmark hade icke tillåtits i Sverige.\r\nSvenska experter skämtar om utsläppen från\r\ndanska reningsverk och säger att man kan stoppa\r\ncyklar och bildäck medan resten släpps rätt ut. När\r\ndet gäller ammoniak är jag klar över att man inte\r\nkan ha en katalysator på en kossa, men danska\r\ngödselhanteringsregler är betydligt liberalare än de\r\nsvenska. Den sammantagna effekten är en dålig\r\nmiljö i Danmark, som till en del även exporteras till\r\nSverige.</pre><pre>Jag skulle vilja ställa ett par frågor till statsrådet.\r\nStatsrådet sade att västra Skåne exporterar dålig\r\nmiljö. Hur definierar statsrådet västra Skåne?\r\nVidare sade statstrådet att det delvis är en myt att\r\nmiljön i södra Sverige blir fördärvad till följd av\r\ndansk export. Antingen är det fråga om en myt eller\r\nockså är det en sanning. Men vad innebär ''delvis\r\nen myt''? Det vore mycket intressant att få ett svar\r\npå den frågan.</pre><pre>Till sist vill jag säga att upprinnelsen till den här\r\ndebatten är kritik från Danmark mot startandet av\r\nBarsebäcksverket. Jag vill då bara påpeka att när\r\nman för 20 år sedan projekterade och byggde\r\nBarsbäcksverket sade danskarna icke ett knäpp. I\r\ndag när det står där skriker man.</pre><pre>Anf. 10  Miljöminister OLOF JOHANSSON\r\n(c):</pre><pre>Herr talman! Jag är beredd att hålla med om den\r\navslutande delen av Sten Anderssons i Malmö\r\ninlägg. Det var en brist hos oss alla, i varje fall hos\r\ndem som inte hade tagit del av\r\nnärförläggningsutredningen, som kom i slutet av\r\n60-talet. Jag tog själv del av den när jag satt i\r\nStockholms stadshus, då man avsåg att bygga\r\nkärnkraftverk i Värtan. Jag visste tidigt något om\r\ndet felaktiga i att lokalisera kärnkraftverk i\r\nnärheten av tätbebyggt område. Men, som Sten\r\nAndersson sade, den kunskapen hade inte spritt sig\r\nsärskilt långt, inte heller till Danmark.</pre><pre>Vi har naturligtvis all anledning att lyssna på\r\ndanskarna, och det har vi aldrig förnekat. Det har\r\nvi också gjort under den senaste tiden, även om\r\ndiskussionen har tagit sig litet ovanliga uttryck.</pre><pre>När det gäller den första frågan om kol i\r\nkraftproduktionen, skall vi inte göra oss beroende\r\nav import av kärnkraftsel, kolkraftsel eller\r\noljekraftsel för att ställa om vårt energisystem. Det\r\när därför viktigt att vi satsar på förnybar energi,\r\nhushållning, effektivisering och även i viss mån\r\nnaturgas, som då finns i västra Sverige. Detta är\r\nsynnerligen viktigt beträffande västra Sverige,\r\neftersom det är ett särskilt försurningskänsligt\r\nområde, vilket vi alla känner till. Problemen där är\r\nstörre och marginalen smalare. Det är därför\r\nmiljökonsekvensbeskrivning och miljöprövning av\r\nÖresundsförbindelsen är så viktig för att\r\nmarginalerna inte ytterligare skall belastas.</pre><pre>Anf. 11  STEN ANDERSSON i Malmö:</pre><pre>Herr talman! Jag ställde tre frågor till statsrådet,\r\nmen jag fick icke svar på en enda. Jag ställer mina\r\nfrågor igen: Vilka utsläpp i västra Skåne skadar\r\nomvärlden mer än vad de skadar västra Skåne? Kan\r\nnågonting vara ''delvis en myt''? Jag hävdar att det\r\nantingen är fråga om myt eller sanning. Något\r\nmellanting finns inte.</pre><pre>Är statsrådet överens med mig när jag hävdar att\r\nman i Danmark får producera elektrisk ström i\r\nkolkraftverk med betydligt liberalare regler än de\r\nsom gäller för motsvarande produktion i Sverige?\r\nJag har en fråga till som gäller de danska\r\navloppsreningsverken. Anser statsrådet att de\r\nfungerar sämre än de som i dag finns i Sverige?</pre><pre>Anf. 12  Miljöminister OLOF JOHANSSON\r\n(c):</pre><pre>Herr talman! Det finns sådana exempel, men det\r\nfinns exempel på växlande kvalitet också i Sverige\r\nnär det gäller avloppsreningsverk.</pre><pre>Jag har besvarat frågan om kol i kraftproduktionen.\r\nJag sade att det inte är avsett att den svenska\r\nomställningen av energisystemet skall leda till\r\nytterligare kolanvändning, vare sig i Sverige eller i\r\nvår närhet på grund av vår import av föroreningar.</pre><pre>Sten Andersson i Malmö undrade över uttrycket\r\n''delvis en myt'' i svaret. Problemet är att det finns\r\nmängder av diffusa utsläpp, något som inte något\r\nav våra grannländer har hanterat på ett\r\ntillfredsställande sätt. Till de diffusa utsläppen hör\r\nbl.a. utsläppen från trafiken -- dvs. från\r\nförbränningsmotorerna -- och naturligtvis också\r\nkväve- och fosforutsläpp från mark. Som bekant\r\nförekommer det sådana utsläpp på båda sidor av\r\nSundet. Det är riktigt som Sten Andersson\r\npåpekade att vi i Sverige har gått raskare fram än\r\ndanskarna när det gäller ammoniak.</pre><pre>Anf. 13  STEN ANDERSSON i Malmö (m):</pre><pre>Herr talman! Jag ställde en konkret fråga. Jag\r\ntycker lika illa som statsrådet om att man skall\r\nproducera ström i kolkraftverk. Anser statsrådet\r\natt bestämmelserna i Danmark för produktion av\r\nelektrisk ström i aggregat är liberalare än i Sverige?\r\nDet är ju tillåtet att där använda kol med högre\r\nsvavelhalt än vad som är tillåtet i Sverige. Jag skulle\r\nvilja ha ett ja eller ett nej på den frågan.</pre><pre>Anf. 14  Miljöminister OLOF JOHANSSON\r\n(c):</pre><pre>Herr talman! Ja, man har liberalare regler i\r\nDanmark. Men det säger ju också en del om det\r\nsvenska energisystemet. Det krävs alltså stora\r\nkolkraftverk för att ersätta de mycket sårbara\r\nreaktorer som vi under hösten har sett kan stängas\r\nav klumpvis. Danskarna har ett mindre sårbart\r\nsystem, men de tillåter större utsläpp än vad vi i\r\nSverige gör. Vårt system är mer sårbart, och det gör\r\natt vi riskerar att bli mer beroende av denna\r\nproduktion med större utsläpp som följd.</pre><pre>Anf. 15  STEN ANDERSSON i Malmö (m):</pre><pre>Herr talman! Om man hade haft en teknisk\r\nmöjlighet att mäta de negativa effekter som\r\nkolproduktion haft på människor och miljö världen\r\növer, hade debatten om kärnkraft kontra kol\r\nförvisso inte varit så snedvriden som den är i dag.</pre><pre>Jag konstaterar bara att om vi inte hade haft\r\nkärnkraft i Sverige utan i stället energiproduktion\r\nvia kolkraftverk, hade utsläppen per producerad\r\nenhet varit mindre än vad de är i Danmark. Är det\r\nett riktigt konstaterande?</pre><pre>Anf. 16  Miljöminister OLOF JOHANSSON\r\n(c):</pre><pre>Herr talman! Det är inte hela sanningen, och jag\r\nantar att Sten Andersson i Malmö och jag aldrig\r\nkan bli överens om den. Jag är för min del\r\nangelägen om att ta med alla faktorer, inte enbart\r\nutsläpp -- Gud förbjude utsläpp från\r\nkärnkraftverk -- utan även avfallsproblematiken.\r\nDet gäller aska på kolsidan och radioaktivt avfall på\r\nkärnkraftssidan.</pre><pre>Överläggningen var härmed avslutad.</pre><pre>6 §  Svar på fråga 1992/93:322 om miljöarbetet\r\nrörande Östersjön</pre><pre>Anf. 17  Miljöminister OLOF JOHANSSON\r\n(c):</pre><pre>Herr talman! Elving Andersson har frågat mig hur\r\nSverige agerar i det nationella och internationella\r\nmiljöarbetet för Östersjön i avsikt att undvika\r\noljeolyckor och skador på den marina miljön.</pre><pre>Östersjön är ett prioriterat område i svensk\r\nmiljöpolitik. Redan nu har föroreningarna en\r\nsådan omfattning och ger så stora effekter att det\r\nkommer att krävas mycket stora insatser för att\r\nkunna återställa den ekologiska balansen.</pre><pre>Det är Helsingforskonventionen, dvs.\r\nkonventionen till skydd av Östersjöns marina\r\nmiljö, som behandlar frågor i syfte att förhindra alla\r\nformer av havsföroreningar, dvs. från landbaserade\r\nkällor, utsläpp från fartyg, atmosfäriskt nedfall,\r\ndumpning samt föroreningar som orsakas av att\r\nhavsbotten urforskas eller exploateras. Denna\r\nkonvention, som har varit i kraft sedan 1980,\r\nreviderades under förra året.</pre><pre>Helsingforskonventionens arbete på\r\nsjöfartsområdet har bl.a. resulterat i att utsläppen\r\nfrån fartygen har starkt begränsats och att\r\nmottagningsanläggningar för olje- och\r\nkemikalierester från fartyg har byggts i flertalet\r\nhamnar. Dessutom är Östersjön en s.k. Special\r\nArea, vilket innebär att Helsingforskonventionens\r\nregler för utsläpp från fartyg har varit\r\nbestämmande i området.</pre><pre>Vidare har regler och riktlinjer upprättats för\r\nsamarbete vid bekämpning av olje- och\r\nkemikalieutsläpp efter olyckor. Samverkan mellan\r\nländerna övas regelbundet och har fungerat bra i\r\npraktiken, t.ex. vid olyckan söder om Öland för\r\nnågot år sedan. En gemensam flygövervakning i\r\nsyfte att förhindra och tidigt upptäcka utsläpp har\r\ninförts inom ramen för samarbetet.</pre><pre>Inom ramen för den internationella konventionen\r\nför förhindrande av förorening från fartyg,\r\nMARPOL, har Sverige varit pådrivande i arbetet\r\nmed att förhindra utsläpp av främst olja och\r\nkemikalier från fartyg. Bl.a. kommer betydligt\r\nsträngare regler vad gäller kraven på tankbåtars\r\nkonstruktion att träda i kraft fr.o.m. juli månad i år.\r\nReglerna innebär att nya fartyg även skall ha\r\ndubbelt skrov. Alla oljetankfartyg som är 25 år och\r\näldre skall byggas om så att de uppfyller samma\r\nkrav som nya tankfartyg. Om de inte byggs om skall\r\nde skrotas.</pre><pre>I nationella sammanhang tillämpar vi de\r\ninternationella regler som gäller för fartyg.\r\nDessutom arbetar Sjöfartsverket med\r\nmöjligheterna att skärpa kraven för tankfartyg på\r\nMälaren och Vänern.</pre><pre>Det är också av stor vikt att beakta\r\nsäkerhetsfrågorna i detta sammanhang. I de\r\ntragiska fartygsolyckor som inträffat under de\r\nsenaste veckorna har frågan om bristande\r\nsjösäkerhet aktualiserats. Regeringen kommer mot\r\nden bakgrunden att uppdra åt Sjöfartsverket att\r\nskyndsamt redovisa förutsättningar, möjligheter\r\noch konsekvenser av ytterligare skärpta regler\r\navseende miljöfarliga transporter till sjöss. För\r\noljetransporter till svenska hamnar bör t.ex.\r\nundersökas om det föreligger behov av\r\nrestriktioner avseende fartygstyper eller behov av\r\nförbud i känsliga områden.</pre><pre>Den svenska kusten har stora vidsträckta\r\nskärgårdsområden, som är mycket värdefulla för\r\nsåväl friluftsliv som fågel- och djurliv. Men\r\nskärgårdsområdena är också mycket känsliga för\r\nutsläpp. Skärgårdarnas orördhet är en av våra\r\nunika resurser som måste skyddas och bevaras.\r\nRegeringen kommer med all kraft att verka för\r\nfortsatta åtgärder så att våra kustområden skyddas.</pre><pre>Anf. 18  ELVING ANDERSSON (c):</pre><pre>Herr talman! Jag ber att få tacka för ett\r\nuttömmande svar, där det redovisas att det sker en\r\nhel del på det här området nu. Det är naturligtvis\r\noerhört viktigt, därför att det finns, som\r\nmiljöministern säger, mycket känsliga miljöer kring\r\nvåra kuster.</pre><pre>De senaste veckorna har ett antal olyckor och\r\nincidenter aktualiserat frågan. Den stora\r\noljekatastrofen utanför Shetland är naturligtvis ett\r\nsådant exempel.</pre><pre>Så sent som förra veckan gick en tankbåt på grund\r\ni södra bohusskärgården. Det var ett relativt\r\nmodernt tankfartyg med dubbla bottnar, och det\r\ngjorde att det inte blev några större miljöproblem.</pre><pre>Vi har i dag nåtts av nyheten att ett tankfartyg har\r\ngått på grund utanför Tallinn vid den estniska\r\nkusten, och experter varnar nu för att det är risk för\r\natt det bryts sönder i stormen och att det blir stora\r\noljepåslag i Östersjön.</pre><pre>Det är bra att de nya reglerna träder i kraft när det\r\ngäller skärpta säkerhetskrav på tankbåtar. Det\r\ninnebär ändå en lång övergångstid, eftersom det är\r\ndels nya fartyg, dels fartyg äldre än 25 år som det\r\nställs krav på. Det gör att det finns anledning att\r\nytterligare observera detta.</pre><pre>De här problemen måste naturligtvis angripas på\r\nolika sätt. Det ena är det internationella arbetet,\r\ndär jag utgår från att regeringen är och fortsätter att\r\nvara pådrivande, som miljöministern redovisade.\r\nDet andra är naturligtvis vad vi kan göra själva. Här\r\nredovisas förslag om ytterligare restriktioner i\r\nsvenska farvatten.</pre><pre>Jag skulle vilja fråga hur miljöministern ser på\r\nmöjligheten att i större utsträckning använda\r\nekonomiska styrmedel, t.ex. kraftigt\r\ndifferentierade farledsavgifter med hänsyn tagen\r\ntill fartygens utrustning för dubbelskrov osv.</pre><pre>Anf. 19  Miljöminister OLOF JOHANSSON\r\n(c):</pre><pre>Herr talman! Jag tror att det är nödvändigt att\r\nskärpa tonen när det gäller sjöfarten. Det är inte\r\nrimligt att riskera så stora värden, som människoliv\r\noch miljövärden, som hittills har skett alltför ofta.\r\nBåtar som inte tål det hårda vädret tar ändå risker.</pre><pre>Periodvis och genom en utbyggd vädertjänst\r\ninternationellt är det absolut nödvändigt att skärpa\r\nkraven i fråga om när miljöfarliga laster över huvud\r\ntaget får vara ute till sjöss. Jag tror att det är det\r\nenda radikala sättet att försöka få flera länder att\r\nförstå att det är allvar.</pre><pre>Ett annat sätt är naturligtvis det som Elving\r\nAndersson nämner, dvs. att man skulle kunna\r\nanvända ekonomiska styrmedel, och jag utesluter\r\ninte detta. Det är svårare att differentiera i\r\nsammanhanget, men vi har nu större möjligheter än\r\ntidigare att -- om vi så bestämmer, t.ex. i\r\nÖstersjöområdet -- förhindra att vissa fartyg\r\nkommer in i detta känsliga innanhav över huvud\r\ntaget.</pre><pre>Anf. 20  ELVING ANDERSSON (c):</pre><pre>Herr talman! Jag tackar för det kompletterande\r\nsvaret. Mitt resonemang kring ekonomiska\r\nstyrmedel gäller en av de saker som vi kan göra\r\nensidigt från svensk sida i ett ganska kort\r\nperspektiv, för sjöfart i svenska farvatten. Annars\r\när sjöfarten internationell till sin prägel, och det\r\nkrävs, som miljöministern säger, i de flesta fall\r\ninternationella överenskommelser. Vi vet att det är\r\ntrögt och ofta tidskrävande att nå fram till sådana.\r\nDärför var mitt påpekande om ekonomiska\r\nstyrmedel ett förslag på en åtgärd som vi själva kan\r\nvidta snabbt för Sveriges del.</pre><pre>Det talas i svaret om att Sjöfartsverket undersöker\r\nom det behövs ytterligare restriktioner angående\r\nfartygstyper eller förbud i särskilt känsliga områden\r\ni svenska farvatten. Jag tror i och för sig att den här\r\ntypen av föreskrifter och förbud behövs, men jag\r\nvill fråga om miljöministern kan redovisa någon\r\ntidsaspekt, när översynsarbetet kan vara färdigt\r\noch när vi i så fall kan förvänta oss att det sker\r\nnågonting. Min uppfattning är att det brådskar.</pre><pre>Anf. 21  Miljöminister OLOF JOHANSSON\r\n(c):</pre><pre>Herr talman! Det är alltså så att uppmärksamheten\r\nskärps på det här området varje gång som det\r\nhänder olyckor, men det är inte så, vilket har\r\nhävdats ibland, att vi däremellan skulle lägga\r\nfrågorna åt sidan. Det är riktigt att man skall dra\r\nerfarenheter av det som har hänt, så att man vet\r\nvari problemen består.</pre><pre>Nu har både den tragiska färjekatastrofen i södra\r\nÖstersjön hänt och Tallinnolyckan, som Elving\r\nAndersson nämnde, i vårt närområde, utöver\r\nShetlandskatastrofen och en del andra incidenter i\r\nMedelhavet.</pre><pre>Det är viktigt att Sjöfartsverket får möjlighet att\r\nanalysera i första hand de problem som vi har i vår\r\negen närhet, som vi direkt kan påverka, antingen i\r\nsamarbete med Östersjöstaterna eller nationellt.\r\nJag delar naturligtvis Elving Anderssons\r\nuppfattning att det måste gå så snabbt som möjligt.\r\nJag kan tänka mig att det tar ungefär ett halvår.</pre><pre>Överläggningen var härmed avslutad.</pre><pre>7 §  Svar på fråga 1992/93:320 om\r\nRödkobbsleden</pre><pre>Anf. 22  Statsrådet GÖREL THURDIN (c):</pre><pre>Herr talman! Eva Zetterberg har frågat\r\nmiljöministern om regeringen avser att pröva\r\nfrågan om den s.k. Rödkobbsleden enligt\r\nnaturresurslagen.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>Inledningsvis vill jag erinra om att jag i riksdagen\r\nden 8 december 1992 besvarade en liknande fråga\r\nangående prövning av inrättandet av en allmän\r\nfarled över Rödkobbsfjärden.</pre><pre>Mot bakgrund av skrivelser som kommit in till\r\nMiljöoch naturresursdepartementet har\r\ndepartementet gett Sjöfartsverket tillfälle att senast\r\nden 1 februari 1993 redovisa vilken aktualitet en\r\nallmän farled över Rödkobbsfjärden nu har. Om\r\nkonkreta planer på att inrätta en sådan farled skulle\r\nföreligga kommer frågan om regeringsprövning\r\nenligt naturresurslagen att remitteras. Därefter\r\nkommer regeringen att ta ställning till om en sådan\r\nprövning skall ske.</pre><pre>I övrigt vill jag hänvisa till regeringens redovisning i\r\nKommunikationsdepartementets bilaga till 1993 års\r\nbudgetproposition, avsnittet om färjetrafiken i\r\nStockholmsregionen. Där framgår att regeringen\r\navser att ge Länsstyrelsen i Stockholms län i\r\nuppdrag att tillsammans med Sjöfartsverket ta\r\ninitiativ till en fortsatt dialog om effektiva och\r\nmiljövänliga transportlösningar vad avser\r\nfärjetrafiken i Stockholmsregionen. Föreslagna\r\nförändringar bör genom\r\nmiljökonsekvensbeskrivningar jämföras med\r\ndagens farleds- och trafiksystem för att uppnå en\r\nför regionen minst miljöbelastande lösning.</pre><pre>Anf. 23  EVA ZETTERBERG (v):</pre><pre>Herr talman! Jag vill tacka statsrådet Görel\r\nThurdin för svaret på min fråga. Inledningsvis vill\r\njag också säga att jag är klar över att en fråga på\r\nsamma ämnesområde ställdes i december. Jag har\r\ntagit del av det svaret.</pre><pre>Anledningen till att jag på nytt tar upp frågan är de\r\ntidningsskriverier som har förekommit om att\r\nregeringen inte avser att pröva frågan om\r\nRödkobbsleden enligt naturresurslagen. Därför vill\r\njag till statsrådet säga att jag är uppriktigt glad över\r\nsvaret, därför att jag inte kan tolka svaret på annat\r\nsätt än att man från regeringens sida ämnar fullfölja\r\nen prövning enligt naturresurslagen.</pre><pre>Jag vill därför i det fall en sådan prövning kommer\r\ntill stånd också försäkra mig om att man då avser att\r\nexempelvis koppla in både Naturvårdsverket och\r\nannan sakkunskap på området. Jag vore mycket\r\nglad över att få bekräftat att det från regeringens\r\nsida är vad man avser.</pre><pre>Den här frågan är svår. Det finns många starka\r\nintressen inblandade i frågan om Rödkobbsleden.\r\nBåde från Naturskyddsföreningen och från en\r\nsamstämmig Värmdö kommun har man mycket\r\nstarkt uttryckt att man är negativa till att leden\r\ninrättas. Samtidigt vet jag att det finns forskning\r\nsom pekar på att det på andra sätt skulle kunna vara\r\nmindre miljöfarligt att inrätta leden. Det vore djupt\r\nolyckligt om regeringen i den här frågan inte tog\r\nvara på all den kunskap som finns. Jag hoppas att\r\nregeringen ämnar välja att genomföra en seriös\r\nprövning.</pre><pre>Anf. 24  Statsrådet GÖREL THURDIN (c):</pre><pre>Herr talman! Jag är tacksam över att ytterligare en\r\nfråga ställs, eftersom just massmedia har lagt sin\r\naspekt på frågan. Det blir ett slags mytbildning om\r\nvad som försiggår, trots att det egentligen inte finns\r\nnågot beslut att grunda sig på.</pre><pre>Vi skall komma ihåg att när Rödkobbsleden för\r\nnågot år sedan var aktuell beslutades att farleden\r\nskulle prövas av dåvarande regering enligt 4 kap.\r\nnaturresurslagen. Motivet var att farleden skulle\r\nberöra ett skärgårdsområde som enligt\r\nnaturresurslagen i sin helhet är av riksintresse.\r\nInom det området får ingrepp i miljön endast ske\r\nom det kan ske på ett sätt som inte påtagligt skadar\r\nområdets natur- och kulturvärden. Frågan avskrevs\r\ndå, eftersom Värmdö kommun motsatte sig att ett\r\ntillstånd skulle ges.</pre><pre>Man kan säga att frågan sedan har legat på is och\r\nden har varit under utredning. Det har sedan\r\ntillkommit att ett inrättande av en allmän farled\r\nskall prövas enligt farledslagen. Lagen är sedan den\r\n1 juli 1992 kopplad till naturresurslagens\r\nhushållningsbestämmelser.\r\nMiljökonsekvensbeskrivningar krävs osv.</pre><pre>Kraven har ökat sedan man senast diskuterade\r\ndenna fråga. Det är oerhört viktigt att komma ihåg\r\natt frågan måste ha aktualitet när regeringen, så att\r\nsäga, tar ställning. Det är om detta vi har ställt en\r\nförfrågan till Sjöfartsverket. Om det visar sig att\r\nfrågan har aktualitet kommer vi att gå ut med\r\nremisser för att redan från början blanda in berörda\r\ninstanser.</pre><pre>Anf. 25  EVA ZETTERBERG (v):</pre><pre>Herr talman! Jag har ingen annan invändning mot\r\neller synpunkt på frågan än att man naturligtvis\r\nmåste vänta med att göra en prövning tills dess man\r\navser att göra en förändring. Självfallet är det på\r\ndet viset. Men om en prövning nu blir aktuell,\r\nhoppas jag att den sker seriöst. Statsrådet tog själv\r\nupp att miljökonsekvensbeskrivningarna lyfts fram\r\ni budgetpropositionen. Men man måste också se till\r\nde stora ingrepp som faktiskt föreslås när det gäller\r\nRödkobbsleden. Det talas om att spränga bort\r\ndelar av bergen under vattnet osv. Det handlar\r\nalltså om rätt långtgående ingrepp. Därför är det\r\nväldigt viktigt att man gör en rejäl prövning av\r\nfrågan, så att det inte bara blir en formsak.</pre><pre>Anf. 26  GÖREL THURDIN (c):</pre><pre>Herr talman! Jag vill övertyga frågeställaren om att\r\nde krav som regeringen ställer på\r\nmiljöbeskrivningar, miljöprövningar och\r\nredovisningar är oerhört allvarligt menade, oavsett\r\nom det avser vägar eller att ordna sjötrafik på\r\nfarleder på ett lämpligt sätt. För att åstadkomma\r\nbästa resultat samarbetar vi också mycket intensivt\r\nmed dem som är involverade i frågorna.</pre><pre>Det kan ibland framstå som om\r\nKommunikationsdepartementet och\r\nMiljödepartementet skulle ha helt olika\r\nuppfattningar i den här frågan, men vi samarbetar i\r\nfrågan. Jag vill än en gång påminna om att Mats\r\nOdell, som bär ansvaret för\r\nKommunikationsdepartementet, vid en frågestund\r\nsade att det i fråga om Rödkobbsleden är viktigt att\r\nnoggranna miljöprövningar görs av nya farleder\r\noch att man utreder de långsiktiga\r\nmiljökonsekvenserna i en sådan känslig del av\r\nnaturen. Detta uttalande står vi båda bakom.</pre><pre>Anf. 27  EVA ZETTERBERG (v):</pre><pre>Herr talman! Jag utgår från att regeringen kommer\r\natt göra så, men jag vill också till statsrådet ställa en\r\navslutande fråga om huruvida man i\r\nmiljökonsekvensbeskrivningarna också avser att ta\r\nupp frågan om färjornas storlek. Många har hävdat\r\natt naturen skall anpassas till de jättestora varuhus\r\noch hotell som flyter omkring i Stockholms\r\nskärgård i stället för att tvärtom rikta kraven mot\r\ndem som bygger och kör färjor på att de skall\r\nanpassa färjorna efter naturen. Kommer de\r\nfrågeställningarna också att finnas med när man\r\ndiskuterar miljökonsekvensbeskrivningar?</pre><pre>Anf. 28  Statsrådet GÖREL THURDIN (c):</pre><pre>Herr talman! Om man ser på de uppdrag som har\r\ngetts och på de krav som har ställts i\r\nbudgetpropositionen åberopas först och främst en\r\nhelhetssyn. Det handlar inte bara om\r\nRödkobbsleden, utan också om hur hela systemet\r\nfungerar miljömässigt. Det är då klart att frågorna\r\nblir kopplade även till vilka farkoster som\r\ndiskuteras och till hur miljön i speciella områden\r\npåverkas av att farkosterna förs fram.</pre><pre>Kommunikationsdepartementet har krävt en\r\nredovisning. Miljödepartementet håller i de s.k.\r\nmiljöprövningarna och särskilda redovisningar\r\nkopplade till naturresurslagen. Jag tänker därför\r\ninte vid det här tillfället gå in i en diskussion om\r\nstorlekar på färjor. Det överlåter jag till\r\nKommunikationsdepartementet.</pre><pre>Anf. 29  EVA ZETTERBERG (v):</pre><pre>Herr talman! Jag tänker inte här föra diskussionen\r\nom storleken på färjorna vidare. Men jag ser fram\r\nemot att den här förda diskussionen förs fram inför\r\nregeringens fortsatta\r\nmiljökonsekvensbeskrivningar. Det är viktigt att\r\nman inte bara diskuterar farlederna, utan också\r\nvilka fartyg som trafikerar dem.</pre><pre>Anf. 30  Statsrådet GÖREL THURDIN (c):</pre><pre>Herr talman! Jag utgår ifrån att man i en helhetssyn\r\ninbegriper alla effekter.</pre><pre>Överläggningen var härmed avslutad.</pre><pre>8 §  Svar på fråga 1992/93:303 om åtgärder mot\r\nrasism och främlingsfientlighet</pre><pre>Anf. 31  Kulturminister BIRGIT FRIGGEBO\r\n(fp):</pre><pre>Herr talman! Karl-Erik Svartberg har frågat\r\nstatsministern om han är beredd att ta initiativ till\r\nen kommission med uppgift att snabbt utarbeta ett\r\nhandlingsprogram mot rasism och\r\nfrämlingsfientlighet. Arbetet inom regeringen är\r\nfördelat på ett sådant sätt att det är jag som skall\r\nbesvara frågan.</pre><pre>I Europa förekommer många skrämmande uttryck\r\nför rasism, främlingsfientlighet och antisemitism.\r\nÄven i Sverige ser vi oroväckande liknande\r\ntendenser. Främlingsfientlighet, rasism och\r\nantisemitism kan givetvis aldrig accepteras. För att\r\nmotverka dessa företeelser krävs det vaksamhet\r\noch effektiva motåtgärder. Demokratin och\r\nresepekten för människovärdet måste ha en djup\r\nfolklig förankring. Inte minst viktigt är det att den\r\nunga generationen inte förförs av nynazistiska idéer\r\noch våldsdyrkan.</pre><pre>All erfarenhet, inte minst från forskningen, visar\r\natt det inte finns några enkla och snabba sätt att\r\nbeivra rasism och främlingsfientlighet. Det rör sig\r\nom ett träget och långsiktigt arbete på bred front,\r\noch det krävs insatser på olika samhällsområden,\r\npå olika nivåer och av olika aktörer: individer,\r\ngrupper, organisationer, sammanslutningar och\r\nmyndigheter. Ett omfattande och ambitiöst arbete\r\nmed dessa frågor pågår redan över hela landet.</pre><pre>I kampen mot främlingsfientlighet spelar\r\nnaturligtvis regeringen en viktig roll, både när det\r\ngäller att ställa ekonomiska resurser till förfogande\r\noch när det gäller att initiera lagstiftning.</pre><pre>På regeringens förslag har riksdagen beslutat att\r\nunder innevarande budgetår avsätta 10 miljoner\r\nkronor till regeringens disposition för insatser mot\r\nfrämlingsfientlighet, rasism och antisemitism. I\r\nårets budgetproposition har regeringen föreslagit\r\natt den även under nästa budgetår skall disponera\r\n10 miljoner kronor i samma syfte.</pre><pre>Regeringen har vidare uppdragit åt Statens\r\nskolverk, Statens ungdomsråd, Statens kulturråd\r\noch Statens invandrarverk att vidta särskilda\r\nåtgärder mot rasism och främlingsfientlighet.\r\nMedel att användas i samma syfte har tilldelats\r\nSvenska filminstitutet och Svenska kommittén mot\r\nantisemitism.</pre><pre>För att få bättre kunskaper i arbetet med etniska\r\nrelationer har regeringen också lämnat ett uppdrag\r\nom och ställt medel till förfogande för en\r\nundersökning om svenskarnas förhållningssätt till\r\ninvandrarna och invandrarnas förhållningssätt till\r\nSverige och dess befolkning.</pre><pre>Frågor kring rasistiska organisationer och\r\nstraffskärpning vid brott med rasistisk bakgrund\r\neller rasistiskt innehåll har tagits upp i ett\r\nutredningsbetänkande som nyligen\r\nremissbehandlats. Frågorna bereds inom\r\nregeringskansliet.</pre><pre>Rikspolisstyrelsen har också startat ett antal\r\naktiviteter för att stävja främlingsfientliga\r\ntendenser hos framför allt ungdomen.</pre><pre>Regeringen avser vidare att förelägga riksdagen ett\r\nförslag mot etnisk diskriminering i arbetslivet.</pre><pre>Hösten 1992 tilldelades Sverige det prestigefyllda\r\ntyska Bertelsmann-priset för sin invandrarpolitik.\r\nPrissumman skall användas till att skapa ett\r\ninternationellt forum för diskussion om\r\nintegrationsfrågor. Regeringen avser att inrikta en\r\nförsta internationell sammankomst på frågor som\r\nrör etniska relationer och främlingsfientlighet.</pre><pre>Det är viktigt att arbetet med att motverka rasism\r\noch främlingfientlighet intensifieras och inte\r\nstannar upp. Mot bakgrund av de aktiviteter på\r\nbred front jag har redovisat finner jag inte för\r\nnärvarande något behov av att inrätta en särskild\r\nkommission mot rasism och främlingsfientlighet.</pre><pre>Anf. 32  KARL-ERIK SVARTBERG (s):</pre><pre>Herr talman! Vi har vecka för vecka under den\r\nsenaste tiden upplevt olika yttringar av\r\ninvandrarfientlighet och öppen rasism samt våld\r\nmot flyktingar. I slutet på förra året kom så\r\nskändningen av judiska gravar. Nationen\r\nchockades. Vi upprördes också när vi såg och hörde\r\nunga högerextremister skandera ''Judesvin!\r\nJudesvin!'' åt en ung kvinna och ropa ''Gasa!\r\nGasa!''. Vi chockades självklart också när den\r\nnazistiska Horst Wessel-sången sjöngs på våra\r\ngator.</pre><pre>Om dessa rasistiska och nazistiska tendenser tillåts\r\nväxa är jag rädd att de kommer att bli ett hot mot\r\nvårt öppna och demokratiska samhälle och ett hot\r\nmot vår nation. Det var därför jag ställde frågan.</pre><pre>Nu har jag fått ett långt och uttömmande svar, som\r\njag ber att få tacka kulturministern för. Det utgör\r\nen värdefull sammanfattning om vad som är på\r\ngång. Åtgärderna som redovisas är utmärkta var\r\nför sig. Det jag saknar är sammanhållningen av alla\r\ndessa insatser. Därför vill jag fråga: Skulle vi inte\r\nkunna få ett bättre resultat genom att koncentrera\r\noch sammanhålla aktionerna i en kommission?</pre><pre>Anf. 33  Kulturminister BIRGIT FRIGGEBO\r\n(fp):</pre><pre>Herr talman! Låt mig först deklarera att jag delar\r\nden uppfattning Karl-Erik Svartberg gav uttryck\r\nför i sin inledning. Jag hade i slutet på hösten, då\r\nTorgny Larsson ställde en liknande fråga, tillfälle\r\natt uttrycka samma fördömanden. Jag uttryckte\r\nnaturligtvis också de farhågor som är förknippade\r\nmed det som har hänt i Sverige, inte bara under\r\nhösten utan under de gångna åren.</pre><pre>\r\nJag tror att vi alla är överens om att det är viktigt\r\natt vi tacklar dessa frågor på mycket bred front, att\r\nvi förebygger sådan verksamhet och beivrar den när\r\nden uppstår. Bakgrunden till att jag gav ett ganska\r\nuttömmande svar var att jag ville visa på att mycket\r\när på gång. Det finns många olika arbetsgrupper.</pre><pre>Min uppfattning är att en ny kommission inte kan\r\ntillföra så mycket. Risken är snarare att man då\r\nskyfflar över förslag till aktiviteter osv. åt\r\nkommissionen, som har ett mer övergripande\r\nansvar.</pre><pre>Vi har ett antal grupper. Det finns en\r\nstatssekreterargrupp med företrädare från framför\r\nallt Civildepartementet, skolan och\r\nKulturdepartementet. De fyra myndigheter som\r\nhar ansvar för delar av pengarna -- Skolverket,\r\nUngdomsrådet, Invandrarverket och Kulturrådet --\r\nhar också en egen arbetsgrupp. Vi skall inrätta ett\r\ninternationellt forum, där man på mycket hög nivå\r\nskall kunna få erfarenheter från andra länder. Det\r\när bakgrunden till att jag inte för närvarande tror\r\natt en övergripande kommission befruktar arbetet.</pre><pre>Låt mig dessutom säga att jag stöter på väldigt\r\nmånga aktiviteter ute i landet: i skolor,\r\norganisationer och liknande.</pre><pre>Anf. 34  KARL-ERIK SVARTBERG (s):</pre><pre>Herr talman! Vi är överens i sak, och det är det\r\nviktigaste också för mig. Vi diskuterar metoderna.\r\nJag tror att vi på något sätt måste vaccinera framför\r\nallt våra barn och ungdomar mot rasism och\r\ninvandrarfientlighet, men vi behöver också ta itu\r\nmed oss själva. Detta kan man utläsa också av\r\nkulturministerns svar och kommentarer.</pre><pre>Jag kan släppa tanken på en kommission. Jag\r\nförmodar att vi skall hämta erfarenheter utifrån på\r\ndenna internationella sammankomst. Jag hoppas\r\natt det där också redogörs för vad vi faktiskt gör.\r\nJag hoppas att det kommer ut. Innehållet i den\r\nredogörelse jag fått i dag är utmärkt.</pre><pre>Anf. 35  Kulturminister BIRGIT FRIGGEBO\r\n(fp):</pre><pre>Herr talman! Det är naturligtvis min förhoppning\r\natt vi skall kunna arbeta på bred front, så att vi kan\r\nfå del av erfarenheter från andra länder av t.ex.\r\nvilka mekanismer som kan ligga bakom sådana\r\nutfall. En del säger att de t.ex. beror på svåra\r\nekonomiska tider. Det kan säkert bidra, men jag\r\ntror att man gör det för enkelt för sig om man säger\r\natt utfallen bara beror på det. Vi ser att det finns\r\ninternationella mönster -- man har samma\r\ntendenser, men kanske på olika nivå och av olika\r\ngrader. Vi vill också få del av erfarenheter av hur\r\nman kan bearbeta problemen.</pre><pre>Jag tycker att vi i Sverige skall vara stolta över att\r\nha fått dessa prispengar. Min förhoppning är att vi\r\nskall kunna använda dem på ett verkningsfullt sätt,\r\nsom bidrar till att vi ökar vår kunskap och våra\r\nmöjligheter att motverka dessa tendenser framför\r\nallt hos ungdomar.</pre><pre>Överläggningen var härmed avslutad.</pre><pre>9 §  Svar på fråga 1992/93:305 om exporten av\r\nkrigsmateriel</pre><pre>Anf. 36   Statsrådet ULF DINKELSPIEL\r\n(m):</pre><pre>Herr talman! Karl-Erik Svartberg har med\r\nanledning av en artikel av krigsmaterielinspektören\r\nfrågat mig hur regeringen tolkar riksdagens\r\nuttalande om mänskliga rättigheter i den nya\r\nlagstiftningen om krigsmateriel.</pre><pre>För den som läser skrivningarna om mänskliga\r\nrättigheter i sin helhet i propositionen, i\r\nutrikesutskottets betänkande, i mitt\r\nriksdagsanförande den 9 december samt i\r\nkrigsmaterielinspektörens artikel i tidskriften\r\nBriefing från UD bör det stå helt klart att\r\nfullständig enighet råder om att kravet på respekt\r\nför mänskliga rättigheter är en grundläggande\r\nprincip i svensk utrikespolitik och att detta villkor\r\nskärps i den nya krigsmateriellagstiftningen.</pre><pre>Jag bekräftade också i mitt riksdagsanförande att\r\nden formulering som Karl-Erik Svartberg åsyftar i\r\npropositionen, och som krigsmaterielinspektören\r\nåterger i ''Briefing från UD'', inte innebär någon\r\nuppmjukning i förhållande till hittillsvarande\r\npraxis. Detta är också utgångspunkten för\r\nregeringens prövning av hithörande frågor.</pre><pre>Anf. 37  KARL-ERIK SVARTBERG (s):</pre><pre>Herr talman! Jag ber att få tacka statsrådet\r\nDinkelspiel för svaret, som jag är helt nöjd med.\r\nAnledningen till att jag ställde frågan var det som\r\nnämns i svaret. Vi har behandlat propositionen\r\nmed dess formuleringar. Vi har i utrikesutskottet\r\ngjort en markering gentemot den formulering som\r\nvi tyckte var litet luddig, nämligen ''grova och\r\nomfattande kränkningar av mänskliga rättigheter''.\r\nVi läste det som att det inte är nog med att\r\nkränkningarna skall vara grova, de skall dessutom\r\nvara omfattande. Vi menade att alla kränkningar av\r\nmänskliga rättigheter måste tas med i regeringens\r\nbedömning.</pre><pre>Jag markerade detta i riksdagsdebatten. Jag\r\nlyssnade på statsrådets inlägg i debatten om export\r\nav krigsmateriel. Jag var helt nöjd då. Något senare\r\nkommer den nya skriften Briefing från UD. Jag\r\nfinner då att krigsmaterielinspektören inte med ett\r\nenda ord har berört utskottets kommentarer till\r\nskrivningen om mänskliga rättigheter. Det gjorde\r\natt jag kände att det var helt nödvändigt att få ett\r\nytterligare klarläggande av det ansvariga statsrådet.\r\nDet har jag fått, och det är jag tacksam för. Men jag\r\när litet olycklig över att Utrikesdepartementet i sin\r\ninformation utåt ger en annan bild.</pre><pre>Anf. 38   Statsrådet ULF DINKELSPIEL\r\n(m):</pre><pre>Herr talman! Jag är glad att kunna konstatera att\r\nfullständig enighet råder om tolkningen av\r\nlagstiftningen på denna punkt. Jag vet inte om\r\nutkastet till artikeln var skrivet före vår debatt i\r\nriksdagen. Det väsentliga är att propositionens ord\r\nciterades i artikeln.</pre><pre>Jag har i dag upprepat den försäkran som innebär\r\natt det är propositionens text samt den tolkning och\r\ndet förtydligande som har gjorts av utskottet som är\r\nvägledande för vår prövning. Jag konstaterar\r\ndärmed än en gång att vi i sak är fullständigt eniga.\r\nDetta är naturligtvis det avgörande för regeringens\r\nprövning av hithörande frågor.</pre><pre>Anf. 39  KARL-ERIK SVARTBERG (s):</pre><pre>Herr talman! Jag tackar för detta och hoppas att det\r\npå något sätt klargörs vad som gäller i denna fråga.\r\nJag kan acceptera att man i den nya skriften har\r\ndebattartiklar eller artiklar inifrån departementen\r\nsom redovisar tjänstemäns egna synpunkter. Men\r\nhär är det fråga om att beskriva en lag. Då är det\r\nviktigt att formuleringarna är korrekta.</pre><pre>Anf. 40   Statsrådet ULF DINKELSPIEL\r\n(m):</pre><pre>Herr talman! Jag kan försäkra att vi kommer att\r\nutnyttja alla möjliga tillfällen, och att vi för övrigt\r\nredan har haft en särskild konferens för detta\r\nändamål, till att klargöra innebörden av den nya\r\nlagstiftningen.</pre><pre>Överläggningen var härmed avslutad.</pre><pre>10 §  Svar på fråga 1992/93:318 om\r\nbestämmelserna om djurhållning för\r\nköttproduktion</pre><pre>Anf. 41  Jordbruksminister KARL ERIK\r\nOLSSON (c):</pre><pre>Herr talman! Patrik Norinder har frågat mig vilka\r\nåtgärder jag avser vidta för att ändra vissa av\r\nStatens jordbruksverks föreskrifter i fråga om\r\ndjurhållning inom lantbruket.</pre><pre>I Jordbruksverkets föreskrifter anges bl.a. att i\r\nungdjursstallar får en stallavdelning bestå av högst\r\n100 djurplatser. Djuren i en stallavdelning skall\r\nföras in och ut genom en dörr som inte har\r\nförbindelse med annan avdelning. Bestämmelsen\r\nträdde i kraft den 1 juli 1989. För djurhållning i\r\ndjurstallar som var i bruk den 1 juli 1989 träder\r\nbestämmelsen i kraft den 1 januari 1999.\r\nBakgrunden till föreskriften är att hålla smittryck\r\noch sjuklighet på en låg nivå.</pre><pre>Den översyn av föreskrifterna om djurhållning\r\ninom lantbruket m.m. som Jordbruksverket för\r\nnärvarande arbetar med beräknas vara klar i slutet\r\npå detta år. Översynen omfattar naturligtvis även\r\nden nu aktuella föreskriften. Bestämmelsen har\r\nvarit utsatt för kritik. Som Patrik Norinder också\r\ntar upp i sin fråga har gränsen på maximalt 100\r\ndjurplatser i en stallavdelning ifrågasatts. Kritik har\r\näven riktats mot kravet på sektionering av stallar\r\nnär ungdjuren kommer enbart från enbart egna\r\nmjölkkor och mot sektioneringskravet i oisolerade\r\nstallar. Jag har av Jordbruksverket erfarit att verket\r\nhar för avsikt att bl.a. höja tillåtet antal djurplatser\r\ntill 300 per stallavdelning.</pre><pre>Anf. 42  PATRIK NORINDER (m):</pre><pre>Herr talman! Jag tackar jordbruksministern för\r\nsvaret. Det var ett utförligt och bra svar.</pre><pre>Som jordbruksministern känner till håller svenskt\r\njordbruk för närvarande på med en\r\nomstrukturering och en produktionsanpassning för\r\natt möta en internationell konkurrens. Många\r\njordbrukare som har haft mjölkbesättningar slutar\r\nmed mjölkproduktion och övergår till\r\nköttproduktion av både extensiv och intensiv\r\nkaraktär.</pre><pre>Det sker ombyggnationer och även nybyggnationer\r\nav stallar för köttproduktion. Som\r\njordbruksministern påpekar har de djurstallar som\r\nvar i bruk den 1 juli 1989 en respit t.o.m. 1998 för\r\nanpassning till nu gällande lagstiftning. För de nya\r\nstallar som byggs eller de stallar som byggs om\r\ngäller dock bestämmelserna från 1989. När det\r\ngäller dessa stallar måste det nu komma ett snabbt\r\nbesked om vilka riktlinjer som kommer att gälla.</pre><pre>Jordbruksverkets översyn beräknas inte vara klar\r\nförrän i slutet av året. Konsekvensen av detta är att\r\nnya bestämmelser dröjer alldeles för länge. De\r\nanimalieproducenter som nu måste rusta sig för den\r\nkonkurrens som uppstår då vi förhoppningsvis\r\ninträder i EG 1995 måste få ett besked om hur de\r\nskall agera. De kan inte vänta. Jag skulle vilja fråga\r\njordbruksministern om han är beredd att påskynda\r\nett beslut som ger köttproducenterna möjlighet att\r\nsnarast komma i gång med ny- och ombyggnation\r\nav djurstallar.</pre><pre>Anf. 43  Jordbruksminister KARL ERIK\r\nOLSSON (c):</pre><pre>Herr talman! Den ambition som ligger bakom\r\nbestämmelsen är, som jag redan tidigare nämnde,\r\nen målsättning att hålla sjuklighet och smittryck på\r\nen så låg nivå som möjligt. Den ambitionen finns\r\nnaturligtvis kvar. Men det är säkert möjligt, som\r\nNorinder har påpekat, att ha flera djur i en\r\navdelning om man har goda förutsättningar för\r\növrigt.</pre><pre>Jag har erfarit att Jordbruksverkets översyn\r\nkommer att vara klar redan under våren. Jag\r\nhoppas att man efter det kommer att vidta de\r\nförändringar som är nödvändiga och som kan vara\r\nlämpliga. Jag förstår då att man bl.a. kommer att\r\nöka djurantalet. Frågan är om man också kommer\r\natt gå vidare när det gäller oisolerade stallar, där\r\nsmittrycket av naturliga skäl är mindre än i\r\nisolerade stallar.</pre><pre>Anf. 44  PATRIK NORINDER (m):</pre><pre>Herr talman! Jag tackar jordbruksministern för\r\ndet. Det finns inga skiljaktigheter mellan oss vad\r\ngäller djurhälsan. Vi skall hålla en hög nivå på\r\ndjurhälsan i Sverige. Men när man talar med\r\nveterinär expertis får man beskedet att de inte kan\r\nse några stora problem med att utöka djurantalet.\r\nDet är också precis vad jordbruksministern säger.</pre><pre></pre><pre>Det vore därför tacknämligt om vi så snabbt som\r\nmöjligt kunde komma i gång med dem som vill\r\nbygga om. Jag vet inte om jordbruksministern ser\r\nnågon skillnad mellan dem som har rekrytering från\r\negna mjölkkor och dem som köper in mjölkkor\r\nutifrån. Det finns bestämmelser bl.a. för stall för\r\nkalvar. Kanske jordbruksministern kan utveckla\r\ndetta något.</pre><pre>Anf. 45  Jordbruksminister KARL ERIK\r\nOLSSON (c):</pre><pre>Herr talman! Om man för samman djur -- det må\r\nvara grisar eller andra djur -- uppstår ett större\r\ntryck även om man har rekrytering bara från en\r\nbesättning. Det allra bästa i detta fall är naturligtvis\r\nom rekrytering sker från en egen besättning. Jag\r\ntror att det finns anledning att överväga -- i varje\r\nfall om man har ett bra hälsotillstånd -- om det över\r\nhuvud taget finns några medicinska skäl för att\r\nbegränsa djurantalet, när det handlar om\r\nrekrytering från egna djur.</pre><pre>Anf. 46  PATRIK NORINDER (m):</pre><pre>Herr talman! Jag är nöjd med de svar som jag har\r\nfått av jordbruksministern. Jag vill bara\r\nunderstryka hur angeläget det är att vi så snabbt\r\nsom möjligt får en ändring till stånd, om\r\njordbruksverket instämmer i detta. Det bästa vore\r\nnaturligtvis om det under våren kunde komma ett\r\nbeslut, men jag vet inte om det är möjligt. Jag vore\r\ndock tacksam om jordbruksministern ville verka\r\nför detta.</pre><pre>Anf. 47  Jordbruksminister KARL ERIK\r\nOLSSON (c):</pre><pre>Herr talman! Denna bestämmelse är ju utfärdad av\r\njordbruksverket. Nu ser man över den. Såvitt jag\r\nförstår pågår detta arbete på det sätt som man har\r\nanledning att önska. Jag utgår från att det kommer\r\natt ske med all den skyndsamhet som är nödvändig.</pre><pre>Överläggningen var härmed avslutad.</pre><pre>11 §  Svar på fråga 1992/93:315 om\r\ngymnasieutbildningen och industrins\r\nrekryteringsbehov</pre><pre>Anf. 48  Näringsminister PER WESTERBERG\r\n(m):</pre><pre>Herr talman! Carl-Johan Wilson har frågat mig i\r\nvilken utsträckning regeringen -- genom mig -- kan\r\nmedverka till att popularisera utbildning för\r\nindustrin.</pre><pre>Som Carl-Johan Wilson har påpekat i sin fråga\r\nligger ansvaret för gymnasieskolan inom\r\nUtbildningsdepartementets område.</pre><pre>Gymnasieskolan är så konstruerad att det är de\r\nenskilda individerna som själva avgör sin\r\nutbildningsinriktning. Berörda myndigheter och\r\navnämare bör lämna en väl avvägd information om\r\nutbildningen och arbetsmarknaden.</pre><pre>Industrin har tydligt visat att den känner ett ansvar\r\nför dessa frågor och har sedan länge en kontinuerlig\r\nverksamhet som syftar till att ge information om\r\nvillkoren för arbete inom näringslivet.\r\nInformationen ges i olika former och riktas till\r\nelever, lärare och ansvariga inom skolmyndigheter.</pre><pre>Jag anser att det är viktigt att näringslivet tar ansvar\r\näven i lågkonjunkturer genom att genomföra vissa\r\nrekryteringar. Därigenom undviks bristsituationer\r\nsom i högkonjunktur kan bli kostnadsdrivande, och\r\nindustrin försäkrar sig därigenom om ett jämnt\r\ntillflöde av kompetent arbetskraft.</pre><pre>I mars kommer, enligt vad jag har inhämtat,\r\nUtbildningsdepartementet att vara värd för en\r\nkonferens om behovet av rekrytering till tekniska\r\noch naturvetenskapliga gymnasie- och\r\nhögskoleutbildningar.</pre><pre>Vidare kan jag nämna att regeringen, för att\r\nunderlätta för främst småföretagen att rekrytera\r\nvissa yrkeskategorier, överväger åtgärder för att\r\nöka möjligheterna för arbetslösa civilingenjörer att\r\nkomma ut på arbetsmarknaden.</pre><pre>Anf. 49  CARL-JOHAN WILSON (fp):</pre><pre>Värderade talman! Värderade näringsminister! Jag\r\när glad över att näringsministern själv svarar på min\r\nfråga och inte, som man ganska ofta råkar ut för,\r\nlämnar över den till någon annan minister med\r\nuppgift om att han eller hon har huvudansvaret.\r\nNär det gäller detta ärende kunde näringsministern\r\negentligen ha hävdat att det är\r\nutbildningsministerns ansvar. Att näringsministern\r\növer huvud taget svarar är ett bevis på att han\r\nkänner ansvar även för industridelen i min fråga.</pre><pre>Den sak det gäller är egentligen mer alarmerande\r\nän man skulle kunna uppfatta av näringsministerns\r\nsvar. Ändå tror jag att han tycker att det är ganska\r\nallvarligt. Om det är så illa i hela landet som det är\r\ni Jönköpings län, skulle inte mer än 700 ungdomar\r\nvara intresserade av att studera de utmärkta\r\nutbildningslinjer som är avsedda för jobb inom\r\nindustrin.</pre><pre>Det är riktigt som näringsministern säger att man\r\näven rekryterar på annat sätt. Men om man över\r\nhuvud taget skall ha ett utbildningsprogram i\r\ngymnasieskolan som utbildar för industrins behov,\r\nmåste man anpassa det så att det lockar sökande.\r\nAnnars är det bättre att bara ha den andra\r\nrekryteringen. Man kan säga att skolan har\r\nmisslyckats, eftersom så få söker. Jag tänkte att\r\nnäringsministern skulle kunna ha någon idé om hur\r\nman genom extra stimulanser från näringslivet\r\nkunde öka antalet sökande.</pre><pre>Kan man inte ta reda på anledningen? Kan inte\r\nnäringsministern initiera en undersökning om vad\r\ndet beror på att så få söker?</pre><pre>Anf. 50  Näringsminister PER WESTERBERG\r\n(m):</pre><pre>Det är riktigt att vi har ett betydande ansvar när det\r\ngäller att skapa en ökad kompetensutveckling inom\r\nnäringslivet, vilket har uppmärksammats högst\r\npåtagligt. Regeringen skall återkomma till delar av\r\ndetta i den s.k. forskningspropositionen i slutet av\r\nnästa månad.</pre><pre>Självfallet är det fråga om att anpassa utbildningen\r\ntill efterfrågan. Men det gäller även att hos\r\nungdomarna skapa motivation för att gå igenom\r\ndenna typ av utbildning. Det finns i Sverige en\r\ntendens till att inte uppmuntra\r\nkompetensutveckling hos människor. Men i varje\r\nenskilt samtal som jag i dag för med näringslivets\r\nföreträdare betonar jag vikten av att man hela tiden\r\nförsöker höja kompetensnivåerna inom resp.\r\nföretag för att skapa rätt motivationsgrund för\r\nvidareutbildning för den typ av yrken som ändå\r\ntenderar att bli bristyrken i en högkonjunktur. Det\r\nhar i Sverige funnits en stark tendens till att för ett\r\nvisst yrke anställa den som är billigast att anställa\r\nvid just den tidpunkten i stället för att söka höja\r\nkompetensnivåerna på varje enskild befattning i\r\nföretaget.</pre><pre>Vi kan också notera att det i Europa finns ett antal\r\nländer och bolag som har väsentligt fler akademiker\r\nanställda än vi har i Sverige, vilket är ett tecken på\r\natt vi inte tillräckligt har värnat om\r\nkompetensutvecklingen i näringslivet.</pre><pre>Anf. 51  CARL-JOHAN WILSON(fp):</pre><pre>Herr talman! Här gäller det egentligen inte\r\nkompetensutveckling utan att få ungdomar, som\r\nfunderar över vad de skall ägna sig åt under den\r\nyrkesverksamma delen av sitt liv, att förstå att\r\ndenna utbildning för industrin är en kvalificerad\r\nutbildning. Jag tror att väldigt många människor i\r\nSverige inte har klart för sig att denna utbildning är\r\nså kvalificerad eller att industrin nu har blivit så\r\ntekniskt utvecklad att det inte går att säga att får jag\r\ninga andra jobb kan jag i alla fall söka ett jobb på\r\nfabriksgolvet. Där har skolan misslyckats.</pre><pre>När det gäller den information som både\r\ngrundskolan och gymnasieskolan har lämnat ut\r\nunder de senaste åren har det snarare varit så att\r\nman har varit mån om att ange det andra könet än\r\ndet traditionella såsom yrkesverksamt i jobbet.\r\nSkulle man visa en bild på en bilmekaniker, var det\r\nviktigt att det var en flicka. Skulle man visa en bild\r\npå ett sjukvårdsbiträde, var det viktigt att det var\r\nen pojke. Sådana insatser har man gjort.</pre><pre>Kan näringsministern lova att mera konkret göra\r\nnågonting för att stärka industrins information?</pre><pre>Anf. 52  Näringsminister PER WESTERBERG\r\n(m):</pre><pre>Herr talman! Det är fråga om både\r\nkompetensutveckling och att skapa bättre\r\nmotivation för att gå en yrkesutbildning inriktad på\r\nnäringslivet. Jag tror att en av de allvarligaste saker\r\nsom inträffade i Sverige på detta område under\r\n1970-talet var den ganska betydande arbetslösheten\r\nbland ingenjörer och civilingenjörer, vilken under\r\nlång tid medförde svårigheter att rekrytera bra\r\nstudenter med goda betyg till den typen av\r\nutbildning.</pre><pre>Om man jämför svenska och utländska företag\r\ninom samma koncern, finner man att de utländska\r\nhar väsentligt fler högre utbildade anställda. Vi\r\nmåste skapa en större efterfrågan, så att\r\nungdomarna ser att de verkligen kan få jobb när de\r\nhar gått igenom en yrkesinriktad utbildning för\r\nnäringslivet. Sedan är detta givetvis en sak också\r\nför skolan.</pre><pre>Anf. 53  CARL-JOHAN WILSON (fp):</pre><pre>Herr talman! Om det är sant att bara 700 ungdomar\r\ntror att industrin i Sverige kan ge dem jobb, är det\r\nså alarmerande att vi måste vidta åtgärder. Jag inser\r\natt näringsministern är beredd att göra någonting.\r\nJag ville aktualisera problemet för att det skulle\r\nfinnas kunskaper om detta inte bara i\r\nUtbildningsdepartementet -- där har man\r\nmisslyckats -- utan även i Näringsdepartementet.</pre><pre>Anf. 54  Näringsminister PER WESTERBERG\r\n(m):</pre><pre>Herr talman! Jag kan försäkra Carl-Johan Wilson\r\natt vi arbetar mycket aktivt med detta. Vi har\r\ndirekta program som vi nu jobbar med för att\r\nförsöka få ut i näringslivet fler av dem som har\r\ngenomgått utbildningar. Vi ser det såsom centralt\r\natt man skapar goda exempel och förebilder, som\r\nkan motivera ungdomar att gå igenom denna typ av\r\nutbildning.</pre><pre>Överläggningen var härmed avslutad.</pre><pre>12 §  Svar på fråga 1992/93:323 om\r\nriskkapitalbolagens verksamhet</pre><pre>Anf. 55  Näringsminister PER WESTERBERG\r\n(m):</pre><pre>Herr talman! Kristina Svensson har frågat mig vilka\r\nkriterier och riktlinjer som gäller för\r\nriskkapitalbolagens verksamhet.</pre><pre>Frågan är framställd mot bakgrund av bankernas\r\nförsiktighet när det gäller lån till mindre företag.</pre><pre>På grundval av regeringens proposition 1992/93:41\r\nKapital för tillväxt, beslutade riksdagen i november\r\n1992 om riktlinjer för utskiftningen av vissa medel\r\nur de förutvarande löntagarfonderna. Sex\r\nriskkapitalbolag och två portföljförvaltande bolag\r\nhar tillförts totalt 6,5 miljarder kronor.</pre><pre>Utskiftningen till privata ägare är nu i allt väsentligt\r\ngenomförd. Det innebär att verksamheten bedrivs\r\ni enlighet med resp. bolagsordning. Enligt dessa\r\nskall riskkapitalbolagen på kommersiella grunder\r\nförstärka de små och medelstora företagens\r\nkapitalbas genom sina investeringar. Det ökar\r\nmöjligheterna för banker att lämna lån till sådana\r\nföretag. Därigenom främjas dessa företags\r\nlångsiktiga utveckling.</pre><pre>Samtidigt skall verksamheten leda till god och\r\nlångsiktig avkastning för riskkapitalbolagens ägare.</pre><pre>På grundval av proposition 1992/93:82 Kapital för\r\nnya företag, m.m. kommer nu Industri- och\r\nnyföretagarfonden att tillföras ökade resurser och\r\nhandlägga frågor om stöd till utvecklingsprojekt\r\noch nyföretagarlån. Det innebär viktiga\r\nkomplement till riskkapitalbolagen.</pre><pre>Anf. 56  KRISTINA SVENSSON (s):</pre><pre>Herr talman! Jag vill tacka näringsministern för\r\nsvaret. Det kan mycket kort sammanfattas i att det\r\nfinns 6,5 miljarder kronor i riskkapitalbolagen, att\r\nde är privatiserade, att det är bolagsordningarna\r\nsom bestämmer formerna och sätter upp målen för\r\nverksamheten, och att riskkapitalbolagen på\r\nkommersiella grunder skall förstärka de små och\r\nmedelstora företagens kapitalbas genom sina\r\ninvesteringar.</pre><pre>Detta betyder att ett av de största problem som vi\r\nhar i dag, att det saknas riskkapital för många\r\nföretag, inte kommer att lösas med hjälp av dessa\r\nriskkapitalbolag. Detta innebär att företag som, på\r\ngrund av den ekonomiska krisen, befinner sig i\r\ntillfälliga svårigheter helt kommer att försvinna.</pre><pre>Jag har ett färskt exempel som gäller detta:\r\nBjörneborgs Jernverks AB. Det handlar om\r\narbeten för 230 människor. Det saknas i princip 20\r\nmiljoner kronor. Detta är inte det enda exempel\r\nsom jag har.</pre><pre>När jag besöker arbetsplatser i mitt hemlän är den\r\nstående frågan: Var finns riskkapital i dag? Därför\r\nhar jag ställt den här frågan till näringsministern.</pre><pre>I normala fall är naturligtvis detta en uppgift för\r\nbankväsendet, men det fungerar i dag inte på det\r\nsätt som det skall fungera på. Det vet vi alla.</pre><pre>Vart skall man då vända sig? Skall man vänta sig\r\nregionala insatser eller skall man vända sig till\r\nutvecklingsfonderna? Nej, där finns heller inga\r\npengar som kan klara av det här. Man trodde\r\nkanske att de här riskkapitalbolagen skulle ställa\r\nupp med de mjuka lån som behövs, men det\r\nkommer de förmodligen inte att göra.</pre><pre>Vad finns det för instrument för att tillgodose\r\nbehovet av riskkapital?</pre><pre>Anf. 57  Näringsminister PER WESTERBERG\r\n(m):</pre><pre>Herr talman! Den typ av insatser som Kristina\r\nSvensson efterlyser är knappast något som\r\nbankerna skall ställa upp med. De skall syssla med\r\nkommersiella krediter. De skall få tillbaka sina\r\nutlånade pengar.</pre><pre>Det är riktigt att de kanske omedvetet har sysslat\r\nmed riskkapital under 80-talet, men det är inte det\r\nsom de skall syssla med.</pre><pre>Vi har gått in för att garantera banksystemet för att\r\nfå i gång en fungerande riktig lånemarknad igen.\r\nDet kommer att ta viss tid i och med att det finns en\r\nhel del psykologiska spärrar att ta sig igenom.</pre><pre>Vi har satsat dessa 6,5 miljarder i riskkapitalbolag.\r\nDet är inte fråga om någon form av industriakut.\r\nDet är inte fråga om någon form av industristöd,\r\nutan det är en form av villkorslån. Det är fråga om\r\nminoritetsandelar i ägande av kommersiellt riktiga\r\nföretag, som kan vara lönsamma.</pre><pre>Att Kristina Svensson dömer ut dessa bolag, genom\r\natt säga att de inte är villiga att gå in i sunda\r\nkommersiellt riktiga investeringar, är inte särskilt\r\nbra, oavsett om det gäller Björneborg eller något\r\nannat bolag. Varje bolag skall få möjlighet att visa\r\natt de kan göra riktiga kommersiella bedömningar.</pre><pre>När det gäller industristöd eller mjuka lån som går\r\nutöver detta är min uppfattning -- den har även\r\nbekräftats av riksdagen -- att det kapital som inte\r\nkräver ränta utöver inflationen skall satsas på nya\r\nprodukter och företag. Detta sysslar Industri- och\r\nnyföretagarfonden med, medan företag som är i\r\ngång skall ha vanligt kommersiellt kapital. Annars\r\nsnedvrids konkurrensen mellan olika bolag.</pre><pre>Anf. 58  KRISTINA SVENSSON (s):</pre><pre>Herr talman! I dessa tider, som är långt ifrån\r\nnormala, behöver många företag tillgång till mjuka\r\nlån för att överleva. Det kan röra sig om en period\r\npå två år. Sedan kan de komma in i en stabil\r\nverksamhet igen.</pre><pre>Det här instrumentet saknas. Jag frågar återigen\r\nnäringsministern: Har regeringen, i det här fallet\r\nnäringsministern, några planer på något nytt\r\ninstrument som kan ge oss denna möjlighet?</pre><pre>Anf. 59  Näringsminister PER WESTERBERG\r\n(m):</pre><pre>Herr talman! Den kommersiella satsningen på\r\nriskkapital, som skall gå till mindre eller medelstora\r\nföretag, är den största som har gjorts i Västeuropa\r\ni modern tid.</pre><pre>Det är fråga om riskbärande kapital, vilket innebär\r\natt banker kan lämna lån därunder. Det finns en del\r\nsom tror att detta kan komma att innebära\r\nkapitalinjektioner i näringslivet på kanske upp till\r\n65 miljarder.</pre><pre>Det är självklart upp till dem som vill ha kapital\r\nfrån dessa bolag att kunna visa att det innebär\r\nsunda investeringar, på ett eller flera års sikt. Det\r\när den typen av insatser som vi är beredda att göra.</pre><pre>Därutöver har konkurrenskraften för svenskt\r\nnäringsliv stärkts, genom att skatterna under\r\nföregående år sänktes med 36 miljarder, som\r\nriksdagen beslutade, och genom den de facto-\r\ndevalvering som nu också har skett.</pre><pre>Detta innebär sammanlagda\r\nkonkurrenskraftsförbättringar på mellan 15 och\r\n20 % för samtliga företag. Detta är en av de största\r\nkonkurrenskraftsförbättringar som i modern tid har\r\nskett i Sverige.</pre><pre>Anf. 60  KRISTINA SVENSSON (s):</pre><pre>Herr talman! Skall jag tolka näringsministern så,\r\natt stabila företag som har råkat in i tillfälliga\r\nsvårigheter medan de väntar på sådana här lån och\r\nbedömningar skall gå under och helt utplånas?</pre><pre>Det handlar dels om att människor förlorar\r\narbeten, dels om att hela samhällen plånas ut. Det\r\nhandlar också om att en del av vår industribas\r\nförsvinner. När ett företag försvinner kan det inte\r\nåteruppstå igen.</pre><pre>Skall man bara se tiden an? Jag efterlyser verkligen\r\naktiva åtgärder.</pre><pre>Anf. 61  Näringsminister PER WESTERBERG\r\n(m):</pre><pre>Herr talman! Industribasen skall växa. Det bästa\r\nsättet för en industribas att växa är att företagen blir\r\nradikalt mer lönsamma. Det blir de genom ett\r\nväsentligt lägre kostnadsläge, som vi nu har fått i\r\nSverige. Det är kanske den största förbättringen för\r\nsvenskt näringsliv i modern tid, som har skett på\r\nkort tid.</pre><pre>När det gäller räntan på lån till stabila företag vill\r\njag säga att det just är den typen av företag som vi\r\ntänker på när vi garanterar banksystemet för att få\r\ni gång normal, kommersiell kreditgivning. Det är\r\ndem som vi tänker på när vi inrättar de s.k.\r\nriskkapitalbolagen, som kan göra investeringar på\r\nmånga års sikt, men de måste vara satsningar som\r\nhar förutsättningar att långsiktigt kunna bli\r\nlönsamma och därmed utgöra goda investeringar.\r\nDet är den typen av satsningar som bygger välfärd.</pre><pre>Anf. 62  KRISTINA SVENSSON (s) replik:</pre><pre>Herr talman! Jag talar om företag som långsiktigt\r\nblir lönsamma. Jag talar om sådana företag som\r\ntillfälligt råkar in i svårigheter och om vad de i dag\r\nfår för hjälp. Det handlar frågan om.</pre><pre>Anf. 63  Näringsminister PER WESTERBERG\r\n(m):</pre><pre>Herr talman! Företag som råkar i tillfälliga\r\nsvårigheter men som har en god kommersiell idé har\r\ngoda möjligheter att tjäna pengar efter en\r\nkapitalinjektion. De har också möjligheter att få\r\npengar från riskkapitalbolagen. Men det åligger\r\ngivetvis dessa företag att visa att det verkligen är en\r\ngod investering.</pre><pre>Självfallet får företagen efter några år visa att det\r\nverkligen blev bra projekt. Det får inte bara bli\r\nnågon form av industriakut.</pre><pre>Jag vill även notera att utvecklingfondernas\r\nlånekapital kvarstår i utvecklingsfonderna. Den\r\nsista redovisning som jag fick ifrån dem var att\r\nhälften av deras lånefond fortfarande inte var\r\nutlånad. Den stod på bankinlåning. De har alltså på\r\nmånga håll i landet fortfarande kapacitet för\r\nfortsatt kreditgivning.</pre><pre>Överläggningen var härmed avslutad.</pre><pre>13 §  Svar på fråga 1992/93:275 om en\r\nskuldsaneringslag</pre><pre>Anf. 64  Justitieminister GUN HELLSVIK\r\n(m):</pre><pre>Herr talman! Maj-Lis Lööw har frågat mig om jag\r\när beredd att ompröva mitt beslut om att lägga det\r\nfärdiga förslaget om skuldsaneringslag åt sidan.</pre><pre>Jag har i olika sammanhang, bl.a. här i riksdagen,\r\nunder senare tid besvarat frågor om skuldsanering.\r\nDet torde vara väl bekant att jag av olika skäl är\r\ntveksam till att införa en lag om skuldsanering med\r\ninslag av tvångsmässighet. Jag har alltså ingenting\r\nemot skuldsanering, tvärtom! Det jag vänder mig\r\nemot är att på detta område genom lagstiftning\r\ngripa in och tvångsmässigt reglera människors\r\nmellanhavanden. Dessutom skulle ett införande av\r\nen skuldsaneringslag, enligt det liggande förslaget,\r\nmedföra inte obetydliga kostnader för staten. I det\r\nnu rådande statsfinansiella läget är enbart detta\r\nskäl nog att vara tveksam. Ett ytterligare skäl till\r\nmin tveksamhet är att en sådan skuldsaneringslag\r\ninte skulle hjälpa särskilt många människor. Det\r\nstora flertalet av dem som har ekonomiska\r\nbekymmer skulle inte beviljas skuldsanering enligt\r\nden förslagna lagen. Jag kan som exempel nämna\r\natt alla med stora skulder knutna till sitt boende i\r\npraktiken inte kommer i fråga för skuldsanering\r\nenligt förslaget. Den föreslagna\r\nskuldsaneringslagen är med andra ord inte särskilt\r\neffektiv när det gäller att komma till rätta med\r\nprivatekonomiska problem.</pre><pre>Trots dessa tveksamheter har jag inte -- som\r\nfrågeställaren felaktigt påstår -- beslutat att lägga\r\nförslaget åt sidan. Vad jag har sagt tidigare, och nu\r\nupprepar, är att jag för närvarande inte är beredd\r\natt lägga fram något förslag om en\r\nskuldsaneringslag. Jag vill först avvakta och se vad\r\nolika frivilliga lösningar kan leda till. Dessa frågor\r\nbevakas därför mycket noga inom\r\nJustitiedepartementet. Skulle det visa sig att en\r\nskuldsaneringslag är nödvändig, utesluter jag inte\r\nlagstiftning. För dagen är dock någon sådan inte\r\naktuell.</pre><pre>Anf. 65  MAJ-LIS LÖÖW (s):</pre><pre>Herr talman! Jag tackar justitieministern för svaret.</pre><pre>Den här frågan har debatterats mycket under det\r\nsenaste året. Det beror på flera saker. För det första\r\nlade Insolvensutredningen fram ett förslag 1990.\r\nDetta förslag har remissbehandlats och stötts och\r\nblötts en hel del. För det andra befinner sig väldigt\r\nmånga människor just nu, mer eller mindre\r\noförskyllt, i en svår och desperat situation. För det\r\ntredje efterlyser många, som i sin yrkesutövning\r\nmöter människor med dessa problem, det här\r\ninstrumentet vid sidan av möjligheten till frivilliga\r\ninsatser. För det fjärde är Sverige nu sist i Norden.\r\nNorden är långt framme på det här området.\r\nDanmark har haft en skuldsaneringslag sedan 1984,\r\noch Norge och Finland kommer att få en sådan från\r\noch med januari 1993.</pre><pre>Jag är medveten om att justitieministern besvarade\r\nfrågor på det här området i april och i oktober förra\r\nåret. Jag är också väl medveten om hur det är att\r\nvara minister och få stå och svara på samma frågor\r\nflera gånger om. Anledningen till att jag ställde min\r\nfråga före jul är att samtidigt som vi har fått uppleva\r\natt Gun Hellsvik har varit mycket avvisande och\r\nkallsinnig uttalade både Alf Svensson och Bengt\r\nWesterberg klara sympatier för en\r\nskuldsaneringslag och tyckte att det skulle vara bra.\r\nJag tyckte då att jag kunde skymta ett nytt ljus i\r\ntunneln och ville veta om justitieministern hade\r\ntagit intryck av det här. Det glimtar också litet i\r\ntunneln när man läser budgetpropositionen.\r\nSkrivningen där är litet mjukare. Ljuset fortsätter\r\natt blinka litet även efter det här svaret.</pre><pre>Man kan ha vissa förhoppningar om att det skall\r\nhända någonting. Men det får inte dröja för länge.\r\nVi skall ha klart för oss att det är nu som väldigt\r\nmånga människor som befinner sig i en mycket svår\r\nsituation skulle behöva en skuldsaneringslag. De\r\nmänniskor som jobbar med att försöka reda ut\r\ndessa problem efterlyser en lagstiftning.</pre><pre>Anf. 66  Justitieminister GUN HELLSVIK\r\n(m):</pre><pre>Herr talman! Det är helt riktigt som Maj-Lis Lööw\r\nsäger att det finns väldigt många som i dag i Sverige\r\nhar en mycket besvärlig privatekonomisk situation\r\npå grund av tidigare skuldsättningar. Jag tycker att\r\ndet är viktigt att gång på gång poängtera att det\r\nförslag till skuldsaneringslag som lades fram 1990\r\nskulle vara till hjälp för ytterst få av alla dem som\r\nhar stora problem. Däremot skulle införandet av en\r\nsådan lag innebära en ökad kostnad för våra\r\ndomstolar.</pre><pre>Från regeringens sida var vi överens med\r\nSocialdemokraterna om -- som jag har uppfattat\r\ndet -- stora och svåra sparbeting för rättsväsendets\r\ndel. Skall vi lägga ytterligare kostnader på våra\r\ndomstolar får vi göra besparingar någon annanstans\r\ninom rättssystemet. Detta skulle dock bara klara av\r\natt lösa en marginell del av det stora problemet.\r\nDärför menar jag att det är viktigare att i första\r\nhand söka sig fram på andra vägar.</pre><pre>Därför har vi tillsammans med Civildepartementet\r\nsatt i gång en försöksverksamhet för att öka trycket\r\npå de frivilliga uppgörelserna. Därigenom kan vi\r\ntroligen hjälpa betydligt fler än vad vi kan göra med\r\nen skuldsaneringslag, som andra som är i behov av\r\nrättssystemet skulle få vara med och betala genom\r\nminskad hjälp på andra håll.</pre><pre>Anf. 67  MAJ-LIS LÖÖW (s):</pre><pre>Herr talman! Låt mig bara säga till justitieministern\r\natt vi aldrig har krävt att skuldsaneringslagen skulle\r\nbehöva se ut exakt så som Insolvensutredningen\r\nföreslog.</pre><pre>Jag är också medveten om att lagen skall hjälpa\r\ntoppen på isberget. Det skall vara så att de allra\r\nflesta problem klaras ut med frivilliga\r\növerenskommelser, och det tycker jag är riktigt.\r\nIbland har farhågan framskymtat att en\r\nskuldsaneringslag skulle urholka\r\nbetalningsmoralen. Denna risk är inte särskilt stor,\r\neftersom det inte rör sig om så många människor.\r\nJag är medveten om att i den mån det här,\r\nåtminstone initialt, kostar -- jag tror dock att folk\r\nnu är mycket försiktiga med att försätta sig i en\r\nsådan situation -- när det gäller dem som redan har\r\nhamnat i en sådan situation måste vi naturligtvis\r\nomprioritera. Vi fortsätter att tjata.</pre><pre>Anf. 68  Justitieminister GUN HELLSVIK\r\n(m):</pre><pre>Herr talman! Låt mig göra en avslutande\r\nkommentar som också får ses som en viktig\r\ninformation. Vi är i dag inte utan instrument när\r\ndet gäller att klara av de extrema situationer som\r\nskuldsaneringslagen också skulle kunna klara av.\r\nVi har ackordslagen, och en av kronofogdarnas\r\nuppgifter är att medverka i den här typen av\r\nsituationer.</pre><pre>En person som särskilt har fört fram detta i\r\ndebatten är den före detta riksdagsledamoten Sten\r\nSjöholm, som har vigt sitt liv åt\r\nkronofogdeverksamheten. Han undrar varför vi\r\nskall ha ett instrument till när vi redan har ett som\r\nvi kanske inte utnyttjar på det sätt som vi borde.</pre><pre>Överläggningen var härmed avslutad.</pre><pre>14 §  Svar på fråga 1992/93:312 om narkotikafria\r\nkriminalvårdsanstalter</pre><pre>Anf. 69  Justitieminister GUN HELLSVIK\r\n(m):</pre><pre>Herr talman! Dan Ericsson i Kolmården har frågat\r\nmig vilka åtgärder jag avser att vidta för att infria\r\nmålsättningen att kriminalvårdsanstalterna skall\r\nvara fria från narkotika.</pre><pre>Frågan är föranledd av att Kriminalvårdsstyrelsen\r\nenligt Dan Ericsson beslutat att avskaffa\r\nvisitationspatrullerna.</pre><pre>I en interpellationsdebatt den 20 november 1992\r\nlämnade jag en utförlig redogörelse för de insatser\r\nsom görs för att komma till rätta med\r\nnarkotikaproblemet inom kriminalvården. Jag har\r\ninte möjlighet att inom ramen för frågeinstitutet\r\nåter redovisa samtliga de åtgärder som krävs för att\r\nnå målet med narkotikafria anstalter, utan\r\nbegränsar mig till frågan om visitationspatrullerna.</pre><pre>En arbetsgrupp inom Kriminalvårdsstyrelsen\r\ngjorde under förra året en översyn av\r\nvisitationspatrullernas verksamhet och\r\norganisation. Enligt vad jag har inhämtat förslås i\r\növersynen att de särskilda visitationspatrullerna\r\nläggs ned och att verkamheten i stället inordnas i\r\nregionernas normala verksamhet. Enligt\r\nKriminalvårdsstyrelsen innebär denna förändrade\r\ninriktning ett väsentligt ökat ansvar för vård- och\r\ntillsynspersonalen att hålla fängelserna\r\nnarkotikafria. Därigenom kommer den resurs som\r\nvisitationspatrullerna representerar enligt\r\nstyrelsens bedömning att användas effektivare än i\r\ndag.</pre><pre>Kriminalvårdsstyrelsens syfte med åtgärderna är\r\nsåledes att förstärka kontrollen av narkotika. Mot\r\ndenna bakgrund saknar jag nu anledning att\r\nifrågasätta åtgärderna. Jag utgår från att\r\nKriminalvårdsstyrelsen följer upp reslutatet av\r\nverksamhetsförändringen och vidtar åtgärder om\r\nden förväntade ökade kontrollinsatsen inte uppnås.\r\nJag avser att hålla mig underrättad om den fortsatta\r\nutvecklingen.</pre><pre>Anf. 70  DAN ERICSSON i Kolmården\r\n(kds):</pre><pre>Herr talman! Jag tackar justitieministern för svaret.</pre><pre>Som ministern sade hölls här i kammaren för två\r\nmånader sedan en interpellationsdebatt om insatser\r\nmot narkotika på fängelserna. En av de intressanta\r\ndelarna i den debatten var att justitieministern sade\r\nangående just dessa visitationspatruller, som kallas\r\nSvarta gänget, att utgångspunkten för översynen av\r\ndessa patrullers arbete inte var att dessa skulle\r\nförsvinna utan att deras verksamhet skulle\r\neffektiviseras. I debatten drogs slutsatsen att\r\nbeskedet var att visitationspatrullerna skulle\r\nbehållas -- ett påstående som justitieministern då\r\ninte motsade.</pre><pre>Bara två månader senare ges nu ett annat besked,\r\nnämligen att justitieministern inte har anledning att\r\nifrågasätta ett förslag om att lägga ner de särskilda\r\npatrullerna. Det är känt att de få som arbetar inom\r\ndessa visitationspatruller står för en klar merpart av\r\nnarkotikabeslagen på fängelserna. Man finner\r\nockså ofta material och åtgärder för förberedelse\r\ntill rymmning. Dessa förebyggande insatser mot\r\nrymningar är en bieffekt av visitationerna. De\r\nupptäckterna skulle kanske inte ha gjorts på annat\r\nsätt. Varför skall man då avveckla det som\r\nfungerar?</pre><pre>Det är egentligen självklart att ordinarie vård- och\r\ntillsynspersonal skall arbeta effektivt med dessa\r\nfrågor. Men det motsäger inte att dessa patruller\r\nbehövs. Jag tror att det är hög tid att ministern slår\r\nnäven i bordet. Har ministern gett besked om att\r\n''Svarta gänget'' skall få fortsätta kan man inte strax\r\ndärefter bara acceptera att de försvinner. Om\r\nstatliga verks åtgärder kan komma att gå stick i stäv\r\nmed regeringens politik att rensa fängelserna från\r\nknark måste regeringen agera och säga ifrån. Min\r\nföljdfråga är återigen: Vad avser ministern att göra\r\nnu?</pre><pre>Anf. 71  Justitieminister GUN HELLSVIK\r\n(m):</pre><pre>Herr talman! Det finns en hel del missuppfattningar\r\ni den här debatten. Det är inte så att\r\nvisitationspatrullerna helt försvinner. Vad som sker\r\när en decentralisering av verksamheten och att den\r\ncentrala verksamheten därigenom försvinner och\r\nresurserna fördelas.</pre><pre>Bakgrunden till denna decentralisering är, att av de\r\nresurser som finns i dag, med 23 engagerade\r\npersoner i patrullerna fördelade på 7 olika\r\npatruller, används på grund av centraliseringen\r\noskäligt mycket tid enbart till resor. Genom att\r\nkoppla dessa personer direkt till regionerna får vi\r\nen förbättrad situation. Jag kan nämna att\r\nmotsvarande 1 tjänst per patrull, dvs. 7 av de 23\r\ntjänsterna, varje år går åt till restid.</pre><pre>När det gäller hundarna finner man motsvarande\r\nsituation. Även en mycket stor del av hundarnas\r\narbetstid används till annat än effektivt arbete.\r\nUppgifterna visar att av den tillgängliga tiden för\r\nnarkotikahundarna var i genomsnitt drygt 1 151\r\ntimmar spilltid.</pre><pre>Det är för att effektivisera verksamheten som man\r\nnu försöker att få till stånd förändringar. En viktig\r\nförändring är att aktivera vårdarna inom\r\nfångvården så att de tar en aktiv del i\r\nbekämpningen av narkotikaproblemet.</pre><pre>Anf. 72  DAN ERICSSON i Kolmården\r\n(kds):</pre><pre>Herr talman! Det är faktiskt nästan litet komiskt att\r\nständigt höra detta tal om effektiviseringar.\r\nJustitieministern talar om tidsåtgång, att man reser\r\nosv. Det viktiga är väl ändå att se till resultaten.\r\nDessa patruller står för en klar merpart av alla\r\nbeslag. Det är vad det handlar om.</pre><pre>Jag har tagit reda på litet grand vad denna\r\nverksamhet kostar. Man beräknar att den kostar ca\r\n8 miljoner. 7 av dessa miljoner kommer nu att\r\nfördelas ut till regionerna. Den extra miljonen går\r\ntill resor och traktamenten men också utbildningar.\r\nÄr inte den verksamheten värd de pengar den\r\nkostar om man når en hög effektivitet? Jag är\r\nmycket rädd för, att om man avvecklar\r\nverksamheten kommer det att medföra ökat antal\r\nrymningar och större narkotikaproblem.</pre><pre>Såvitt jag förstår vill också vårdarna ute på\r\nanstalterna behålla dessa patruller. De är en styrka\r\noch ett stöd för dem i den ordinarie verksamheten.\r\nJag tycker inte att jag har fått svar på frågan. Varför\r\navveckla någonting som fungerar effektivt när man\r\nheller inte sparar så mycket pengar genom denna\r\nåtgärd?</pre><pre>Anf. 73  Justitieminister GUN HELLSVIK\r\n(m):</pre><pre>Herr talman! Vi kanske först bör göra klart för oss\r\natt vi i riksdag och regering sätter upp målen men\r\natt vi inte ens har den formella rätten, och vi bör\r\nheller inte ha den, att exakt tala om hur arbetet\r\nskall genomföras.</pre><pre>Jag är övertygad om att vi är helt överens om att vi\r\nskall göra allt vi kan för att komma åt\r\nnarkotikaproblemen på våra fängelser. Jag har\r\nockså sagt att jag har för avsikt att hålla mig väl\r\nunderrättad om hur verksamheten fungerar och om\r\nden förändrade verksamheten resulterar i att man\r\nminst lika bra, men helst bättre, kan klara av\r\nnarkotikaproblemen på våra fängelser.</pre><pre>Eftersom visitationspatrullerna är de som i första\r\nhand ägnar sig åt kontroll av narkotikaförekomst är\r\ndet rätt självklart att merparten av beslagen också\r\nsker genom deras försorg. Men kan vi använda mer\r\nav deras tid till att verkligen arbeta med kontroll av\r\nnarkotikaförekomst kan det förhoppningsvis ske\r\nytterligare beslag. Kan vi dessutom, vilket är tänkt,\r\nanvända dessa personer bättre för att utbilda\r\nvårdarna i att finna narkotika, når vi\r\nförhoppningsvis ytterligare ett steg i möjligheterna\r\natt komma åt narkotikan.</pre><pre>Anf. 74  DAN ERICSSON i Kolmården\r\n(kds):</pre><pre>Herr talman! Justitieministern säger att hon inte\r\nhar den formella rätten att gripa in. Det kan i och\r\nför sig vara korrekt. Men det anmärkningsvärda är\r\natt ministern för två månader sedan gav ett besked\r\nom att denna verksamhet inte skulle avvecklas, och\r\nändå driver nu verket en sådan linje. Man kan då\r\nfråga sig: Skall statliga verk föra sin egen linje, eller\r\när det regeringen som skall leda landet och ange de\r\nmålsättningar och riktlinjer som gäller för hur\r\nverksamheten skall bedrivas?</pre><pre>Självfallet skall de 2 500 vårdare som finns ute i\r\nverksamheten bli bättre och duktigare. Men det är\r\nändå dessa 23 personer i denna grupp som står för\r\n75--90 % av tillslagen. Varför inte fortsätta att\r\nanvända den resursen effektivt som ett stöd i andras\r\narbete?</pre><pre>I dag skriver Justitieministern i en artikel i Svenska\r\nDagbladet om kampen mot brottsligheten. Där står\r\nbl.a. att det är viktigt att polisen utvecklar sin\r\nförmåga att avslöja narkotikabrottslighet. Men\r\ndetsamma måste ju också gälla här. Kan vi då\r\neffektivisera gruppens arbete ytterligare är detta ett\r\nverksamt medel.</pre><pre>Anf. 75  Justitieminister GUN HELLSVIK\r\n(m):</pre><pre>Herr talman! Jag vill markera att det faktiskt inte är\r\nfråga om nedläggning utan om en förändrad\r\norganisation. Det tycker jag skall klarläggas i detta\r\nsammanhang. Sedan kommer jag, vilket jag kan\r\npåpeka igen, att mycket noga följa hur man klarar\r\nav att lösa narkotikaproblemen på våra fängelser.\r\nSjälvfallet är det min skyldighet att reagera om jag\r\nanser att man inte följer upp målen. Men det är inte\r\nfråga om att lägga ner, utan det är fråga om en\r\nannan organisation.</pre><pre>Anf. 76  DAN ERICSSON i Kolmården\r\n(kds):</pre><pre>Herr talman! Jag är tacksam för att ministern skall\r\nfölja utvecklingen noggrant. Men jag kommer ändå\r\ninte ifrån att det är ett ändrat ställningstagande i\r\nförhållande till vad som sades för två månader\r\nsedan, och då blir man ju litet orolig. Det hade varit\r\nbättre om justitieministern i dag hade kunnat ge\r\nbeskedet att denna grupp givetvis skall finnas kvar\r\noch arbeta. Sedan kan man diskutera formerna för\r\ndetta arbete. Men det viktiga är att vi har en\r\nsammanhållen och effektiv insatsgrupp.</pre><pre>Jag vill avsluta debatten med att citera något av vad\r\nde som finns i verksamheten säger. Vid en av\r\nrazziorna sade en av fångvårdarna: ''Den\r\njustitieminister som tillåter att `Svarta gänget`\r\nförsvinner kan inte sträva efter att kåken ska bli\r\nknarkfri -- -- --'' Jag tror inte att det är på det sättet.\r\nJustitieministern har en ambition. Men vad\r\nvårdaren menar är allvarligt. En avveckling innebär\r\nstörre svårigheter att hålla rent från knark.</pre><pre>Anf. 77  Justitieminister GUN HELLSVIK\r\n(m):</pre><pre>Herr talman! Jag har tagit del av samtliga remissvar\r\npå Kriminalvårdsstyrelsens förslag till förändrad\r\norganisation för visitationspatrullerna. En\r\ngenomgång av dessa remissvar visar att samtliga\r\nkriminalvårdsregioner ser positivt på förändringen\r\noch ser fram emot förbättrade möjligheter att utöva\r\nkontroll över narkotikan på våra fängelser.</pre><pre>Överläggningen var härmed avslutad.</pre><pre>15 §  Svar på fråga 1992/93:325 om brottsoffrens\r\nsituation</pre><pre>Anf. 78  Justitieminister GUN HELLSVIK\r\n(m):</pre><pre>Herr talman! Dan Ericsson i Kolmården har frågat\r\nmig vilka åtgärder jag kommer att vidta för att\r\nbryta brottsutvecklingen.</pre><pre>Den fråga Dan Ericsson ställt är så omfattande att\r\nnågot fullständigt svar knappast kan lämnas i detta\r\nsammanhang.</pre><pre>Inledningsvis vill jag dock understryka att ett av\r\nregeringens mål, vilket också intagits i\r\nregeringsförklaringen, är att effektivisera\r\nbrottsbekämpningen och stärka brottsoffrens\r\nställning.</pre><pre>Regeringens redan vidtagna och planerade\r\nåtgärder ligger på olika plan och griper in på många\r\nav samhällets olika områden. Som Dan Ericsson\r\ntorde känna till har jag i Justitiedepartementets\r\navsnitt i budgetpropositionen redovisat en rad\r\nåtgärder för att uppnå det i frågan angivna syftet,\r\nnämligen att bryta brottsutvecklingen. Särskilt stor\r\nvikt läggs vid åtgärder mot vålds- och\r\nnarkotikabrott.</pre><pre>I riksdagen ligger för närvarande förslag om\r\nskärpta regler för villkorlig frigivning, skärpta\r\nregler för ringa narkotikabrott, särskilt sådana som\r\ngäller konsumtion av narkotika, och förslag till\r\nsträngare straffskalor för en rad brott med särskild\r\ninriktning på våldsbrott, bl.a. mot kvinnor.\r\nRegeringen planerar att lägga fram förslag om\r\nsänkt promillegräns för grovt rattfylleri och skärpta\r\nstraff för rattfylleribrott.</pre><pre>Långtgående åtgärder har vidtagits för att avhjälpa\r\npolisbristen, och jag har gott hopp om att denna\r\nkommer att vara avhjälpt redan under det\r\nkommande budgetåret.</pre><pre>Brottsoffrens ställning förstärks, bl.a. förbereds\r\nförslag till utvidgad rätt till målsägandebiträde och\r\nförbättrat stöd till offer för brott som begåtts\r\nutomlands. Brottsofferjourer och kvinnojourer\r\nerhåller fortsatt stöd. En departementspromemoria\r\nmed förslag till ytterligare åtgärder för att öka\r\nstödet till dem som utsätts för brott kommer att\r\nremitteras inom kort.</pre><pre>Allt detta är ändå bara ett axplock av vad som\r\ngjorts och görs på detta område. Jag kan försäkra\r\nDan Ericsson om att ingen möda kommer att\r\nlämnas ospard när det gäller att bryta\r\nbrottsutvecklingen. Detta är i själva verket\r\nfundamentet för regeringens kriminalpolitik.</pre><pre>Anf. 79  DAN ERICSSON i Kolmården\r\n(kds):</pre><pre>Herr talman! Jag tackar justitieministern för svaret\r\nockså på denna fråga.</pre><pre>Som ministern säkert har sett får vi varje dag i\r\nSverige nära 2 200 brottsoffer -- Expressen har ju\r\nhaft en artikelserie om detta. Varje minut dygnet\r\nrunt blir någon bestulen. Till grund för detta ligger\r\nundersökningar som gjorts av SIFO, men\r\nStatistiska centralbyrån bekräftar uppgifterna och\r\nsäger att det kan handla om ännu större antal än\r\nvad de här siffrorna anger.</pre><pre>Det här är självfallet helt oacceptabelt.\r\nUtvecklingen går ju, dess värre, tvärsemot det som\r\när regeringens målsättning. Ministern säger i sitt\r\nsvar att fundamentet för regeringens politik är att\r\nvända den här brottsutvecklingen, och det tycker\r\njag är väldigt bra.</pre><pre>Regeringen har nu suttit ett tag, och\r\njustitieministern har haft möjlighet att agera. Så\r\ngörs också -- det skall erkännas -- i den\r\nbudgetproposition som vi nyligen har fått ta del av.\r\nFrågan är ändå om åtgärderna är tillräckliga och\r\nvarför det har gått så långsamt att lägga om kurs.</pre><pre>En annan fråga är om ministern kan göra den\r\nutfästelse som faktiskt görs i det här svaret,\r\nnämligen att polisbristen kommer att vara avhjälpt\r\nunder det kommande budgetåret. Det skall bli\r\nintressant att se om man når upp till detta. Jag\r\nkommer att följa den utvecklingen och hoppas\r\nkunna återkomma om något år för att se om detta\r\nverkligen har blivit verklighet. Kan det målet\r\nuppnås, har vi nått oerhört långt. Jag är emellertid\r\nrädd för att åtgärderna inte räcker.</pre><pre>En annan fråga är det långsiktiga perspektivet, hur\r\nman skapar trygga och stabila uppväxtförhållanden\r\nför barnen och hur vi skall få in mer normtänkande\r\ni skolan. Att sätta gränser och ge normer för barn\r\noch ungdom är något som långsiktigt kan dämpa de\r\nhär brotten. Vad har justitieministern gjort just på\r\nde områdena? Jag anser att ministern skall agera\r\nockså där.</pre><pre>Anf. 80  Justitieminister GUN HELLSVIK\r\n(m):</pre><pre>Herr talman! Det sista Dan Ericsson i Kolmården\r\ntar upp är det absolut viktigaste. Det gäller att vi\r\nförändrar våra attityder, att vi som vuxna lär våra\r\nbarn att respekt för medmänniskor är\r\ngrundläggande och ett krav i ett civiliserat\r\nsamhälle.</pre><pre>Detta är emellertid inte något man kan lagstifta\r\nfram, men debatten är ändå viktig. Jag får ofta ta\r\nemot stryk just för att jag talar så mycket om vårt\r\ngemensamma ansvar för upprätthållandet av\r\nmoralen, hur viktigt det är att vi har egen heder.\r\nDet kan vi inte tvinga fram med aldrig så många\r\npoliser, men Dan Ericsson, jag och alla andra kan i\r\ndebatten utöva påverkan.</pre><pre>Det pågår också på flera andra departement ett\r\narbete som är av särskild betydelse på det här\r\nområdet. Det gäller exempelvis arbetet kring\r\nskolans utformning och roll och möjligheten att\r\nvälja olika skolor, som är anpassade efter olika\r\nbarns behov. Barnomsorgspengen är en viktig\r\nfaktor i sammanhanget. Den innebär att vi för över\r\nansvaret och visar förtroende för föräldrarna. Det\r\när en viktig förutsättning för att föräldrarna skall\r\nkunna leva i sin föräldraroll. Detta var några\r\nexempel.</pre><pre>Dan Ericsson tar också upp polisen. Även om\r\nallting i dag tyder på att alla tjänster kommer att\r\nvara besatta nästa budgetår, krävs också något\r\nannat, nämligen ett nytt arbetssätt, vilket också\r\nmarkeras i budgetpropositionen. Det är inte\r\nmeningen att så många poliser skall sitta inomhus,\r\nutan våra poliser måste vara synliga. Det är viktigt\r\nur brottspreventiv synpunkt, och det är viktigt för\r\natt skapa trygghet.</pre><pre>Anf. 81  DAN ERICSSON i Kolmården\r\n(kds):</pre><pre>Herr talman! I min fråga tar jag också upp litet mer\r\nom brottsoffren och deras ställning. I debatten har\r\ndet ju alltmer kommit fram att brottsoffrens\r\nställning skall stärkas, och det som står i svaret om\r\nökade insatser för brottsoffren är bra. Jag hoppas\r\nverkligen att vi kan nå därhän. Det är bra att\r\nregeringen är på offensiven i den frågan.</pre><pre>Jag har en liten följdfråga och kanske också en\r\nuppföljning till det som tidigare har sagts. Vilken\r\nmålsättning -- om vi nu talar i de termerna -- är\r\negentligen uppsatt när det gäller antalet\r\nbrottsoffer? Bara i dag får vi över 2 000 nya offer.\r\nFinns det någon målsättning i siffror på hur många\r\nbrottsoffer vi kan komma att ha om ett år, två år,\r\nosv? Kan ministern redovisa någon form av mätbar\r\nmålsättning, att antalet brottsoffer skall minska så\r\neller så mycket? Kan en halvering, till att börja\r\nmed, vara en rimlig målsättning, som sedan\r\norganisationerna och resurserna skall anpassas till,\r\neller vad har ministern för mått?</pre><pre>Anf. 82  Justitieminister GUN HELLSVIK\r\n(m):</pre><pre>Herr talman! Som jag redan har påpekat ser vi det\r\nsom en viktig fråga att finna vägar att stödja\r\nbrottsoffren. När vi påbörjade vårt arbete efter\r\nregeringsskiftet såg vi av den anledningen till att\r\navsätta en person på Justitiedepartementet som har\r\nhuvudansvar för och ägnar merparten av sin tid just\r\nåt brottsofferfrågorna. Det är också detta som gör\r\natt vi nu i mars förhoppningsvis kan lägga fram ett\r\npaket som rör brottsofferfrågor.</pre><pre>Dan Ericsson i Kolmården frågar om vi som\r\nmålsättning har någon mätbar nedgång i antalet\r\nbrottsoffer, men jag kan inte tänka mig att något tal\r\när acceptabelt. Att sätta upp målet att vi skall\r\nminska antalet brottsoffer från 2 200 i dag till 2 000\r\nnästa år är för mig otänkbart. För mig är varje\r\nbrottsoffer ett för mycket. Alltså måste vi göra allt\r\nvi kan för att pressa ner brottskurvan.</pre><pre>Anf. 83  DAN ERICSSON i Kolmården\r\n(kds):</pre><pre>Herr talman! Det är helt riktigt att målsättningen är\r\natt vi skall nå ner till noll, men man måste väl ändå\r\nsäga att det är en utopi att tro att vi når därhän. Då\r\nmåste vi på något sätt kunna mäta om de åtgärder\r\nregeringen har föreslagit och kommer att föreslå\r\nriksdagen ger den effekt man efterfrågar.</pre><pre>Jag vill därför än en gång fråga: Finns det inte\r\nanledning att ha en ''inre'' målsättning, så att vi\r\nuppnår det här brottet på brottskurvan? Detta är\r\nju, som det uttrycks i svaret, också fundamentet för\r\nregeringens politik.</pre><pre>Då vore det kanske bra att säga att vi om ett år skall\r\nha fått ner siffrorna från 2 200 till en lägre siffra. Jag\r\ninser att det är svårt, eftersom man då kanske får\r\nstå till svars här om ett år igen. Men vi måste våga\r\ndetta och faktiskt anpassa organisation och resurser\r\ntill vad som krävs för att successivt vända\r\nutvecklingen.</pre><pre>Anf. 84  Justitieminister GUN HELLSVIK\r\n(m):</pre><pre>Herr talman! För mig är det viktigt att man\r\nfunderar över vad det är för åtgärder som kan\r\nresultera i ett brott på brottskurvan. Det är bl.a.\r\nbesatta polistjänster, synliga poliser och -- inte bl.a.\r\nutan huvudsakligen -- normer i samhället. Vi måste\r\növerföra en känsla för andra människor till våra\r\nbarn.</pre><pre>Jag tror inte på att sätta upp siffror. Jag tror mer på\r\natt analysera varför det är fel i dag och vad vi kan\r\ngöra för att ändra på det. Sedan kommer siffrorna\r\natt visa om vi är på rätt väg eller ej.</pre><pre>Anf. 85  DAN ERICSSON i Kolmården\r\n(kds):</pre><pre>Herr talman! Vi kommer kanske inte längre här. Vi\r\nfår hoppas att vi får detta brott på brottskurvan.</pre><pre>Jag skulle vilja återvända till vad ministern sade i\r\nsitt första inlägg om det långsiktiga perspektivet.\r\nMinistern talade om det angelägna med en\r\nbarnomsorgspeng, ett vårdnadsbidrag eller en\r\nvårdlön, hur man nu vill uttrycka det. Det viktiga\r\när att familjen själv får avgöra på vilket sätt den\r\nskall ta hand om sina barn och att vi skapar\r\nekonomiska förutsättningar för det.</pre><pre>Jag tar ministerns uttalande som ett löfte att\r\nverkligen vara pådrivande så att regeringen lägger\r\nfram ett sådant förslag. Jag tror att det är ett av de\r\nfundament som behövs för att skapa stabilitet och\r\ntrygghet. Familjerna bör själva få välja på vilket\r\nsätt de vill ha omsorg om sina barn. Därmed tror\r\njag att vi kan bidra till att vända brottsutvecklingen\r\nlångsiktigt. Jag är tacksam för det beskedet.</pre><pre>Överläggningen var härmed avslutad.</pre><pre>16 §  Svar på fråga 1992/93:298 om forskningen\r\nom orsakerna till plötslig död bland orienterare</pre><pre>Anf. 86  Statsrådet BO KÖNBERG (fp):</pre><pre>Herr talman! Sigge Godin har frågat statsrådet\r\nLundgren om regeringen avser att medverka till att\r\nvissa forskningsinsatser med anledning av plötslig\r\ndöd bland orienterare snarast kommer till stånd.</pre><pre>Arbetet inom regeringen är så fördelat att det\r\nankommer på mig att besvara frågan.</pre><pre>Den ökade frekvensen av plötslig död bland\r\nelitorienterare är i många avseenden gåtfull. Det\r\nenda man tycks veta säkert är att dödsfallen har\r\norsakats av en akut rubbning av hjärtrytmen under\r\neller strax efter ett träningstillfälle.</pre><pre>Dödsfallen har bl.a. lett till att vissa träningsoch\r\ntävlingsrestriktioner föreligger för orienterare i\r\nelitskiktet. Rapporter från idrottsklubbar ute i\r\nlandet visar att också motionärer inom såväl\r\norienteringssporten som andra idrotter nu avstår\r\nfrån träning och tävling av rädsla för att drabbas,\r\ntrots att motionärer inte har bedömts tillhöra\r\nriskgruppen.</pre><pre>I Sverige är det huvudmännen för hälso- och\r\nsjukvården som ansvarar för att sjukdomar\r\ndiagnostiseras och behandlas. Detta gäller\r\nnaturligtvis även sådana sjukdomar som inte\r\ntidigare påträffats bland befolkningen och helt\r\noavsett vem eller vilka som drabbas av sjukdomen.\r\nEmellertid ges sjukvårdshuvudmännen\r\nförutsättningar att fullgöra detta ansvar bl.a.\r\ngenom att en del av den forskning som bedrivs på\r\ndet medicinska området finansieras via statliga\r\nmedel.</pre><pre>Jag vill svara Sigge Godin att staten för sin del\r\nkommer att -- inom ramen för tillgängliga medel --\r\nmedverka till att gåtan med de plötsliga dödsfallen\r\nbland orienterare får en lösning.</pre><pre>Jag vill i detta sammanhang informera om det\r\narbete som pågår vid Infektionskliniken på\r\nAkademiska sjukhuset i Uppsala.</pre><pre>Där bedrivs kvalificerad forskning om bl.a. orsaker\r\ntill hjärtmuskelinflammation, s.k. myokardit. Man\r\nhar också börjat att närmare granska de inträffade\r\ndödsfallen bland orienterare och har i detta syfte\r\ninlett diagnostik och undersökning av 240\r\nelitorienterare som bedömts tillhöra riskgruppen.\r\nPå basis av bl.a. resultaten från denna\r\nundersökning skall ett forskningsprojekt läggas upp\r\nmed syfte att utröna orsakerna bakom de plötsliga\r\ndödsfallen.</pre><pre>Sjukvårdshuvudmännen svarar för finansieringen\r\nav projektets medicinska del. För projektets\r\nforskningsdel har det ansökts om medel på olika\r\nhåll. Bl.a. har Medicinska forskningsrådet\r\nunderställts en ansökan. Också regeringen har fått\r\nen förfrågan om hjälp med finansieringen.</pre><pre>Medel till forskning av detta slag bör i första hand\r\nsökas ur de fonder, råd, stiftelser etc. som finns för\r\natt fördela bl.a. statliga medel till olika typer av\r\nforskningsprojekt. Här finns den kompetens som\r\nkrävs för att bedöma ett forskningsprojekt med\r\navseende på bl.a. dess kvalitet och\r\nändamålsenlighet, forskarnas kompetens och\r\nkostnaderna för projektet.</pre><pre>Jag bedömer det angeläget att forskningsinsatser i\r\nsyfte att finna orsakerna bakom de plötsliga\r\ndödsfallen snarast kommer till stånd.</pre><pre>I avvaktan på de bedömningar av aktuella\r\nforskningsprojekt som sker inom ramen för de\r\ntidigare nämnda kanalerna avser regeringen att\r\nställa 750 000 kronor till Socialstyrelsens\r\ndisposition för forskningsinsatser i syfte att lösa\r\ngåtan med de plötsliga dödsfallen bland\r\norienterare.</pre><pre>Anf. 87  SIGGE GODIN (fp):</pre><pre>Herr talman! Jag tackar sjukvårdsministern för det\r\nmycket positiva svaret. Jag är möjligen litet\r\nförvånad över att inte idrottsministern svarade på\r\nmin fråga i början av december, men jag har ju fått\r\nett mycket positivt svar den här gången. Min väntan\r\nhar väl inte varit förgäves.</pre><pre>De plötsliga dödsfallen bland orienterarna har ju\r\nväckt en stor förstämning i idrottsrörelsen, precis\r\nsom sjukvårdsministern säger. Det gäller inte minst\r\nbland orienterarna såväl på elitnivå som bland\r\nungdomarna. Oron har också spridit sig bland de\r\nfamiljer som har ungdomar på\r\norienteringsgymnasierna. Det finns faktiskt\r\nexempel på att ungdomar har tvingats sluta sin\r\ngymnasieutbildning därför att de har haft\r\nstörningar i hjärtverksamheten.</pre><pre>Orienteringssporten är ju en av våra främsta\r\nfamiljesporter. Där finns deltagare från 5 år och\r\nupp till 80--85 år. Det vet kanske\r\nsjukvårdsministern också. Man når ju ingen bredd\r\ninom idrotten om man inte har en bra elit. Jag\r\nbetraktar orienteringssporten som en av vårt lands\r\nbredaste frisksportssatsningar. Utöver lösningen på\r\nden här angelägna frågan, är det också viktigt att\r\nvi ser till bredden och betydelsen av att människor\r\nvågar syssla med den här formen av idrott.</pre><pre>Det är ett utmärkt initiativ av\r\nOrienteringsförbundet att gå ut så här brett och\r\nforska på såväl eliten som ungdomarna. Utöver de\r\ninsamlingar som görs är dessa pengar ett gott\r\ntillskott i detta angelägna ärende. Men jag skulle\r\nvilja fråga om regeringen avser att ytterligare följa\r\ndet här ärendet och se till att forskningsmedel\r\navsätts för insatser på området. Forskningen måste\r\nockså bedrivas på den höga nivå som\r\nsjukvårdsministern talade om. Det är faktiskt\r\nangeläget i denna mycket svåra fråga.</pre><pre>Anf. 88  Statsrådet BO KÖNBERG (fp):</pre><pre>Herr talman! Låt mig först säga att oavsett vilket\r\nstatsråd som skulle ha svarat på frågan, om det var\r\njag eller min kollega idrottsministern, hade svaret\r\nsjälvfallet varit lika positivt.</pre><pre>När det gäller den konkreta fråga som Sigge Godin\r\nställer, är det klart att regeringen kommer att följa\r\ndet här ärendet. I ett beslut nu på torsdag kommer\r\nvi att anslå de medel som jag nämnde i svaret till\r\nSigge Godin. Vi kommer samtidigt att be\r\nSocialstyrelsen att inkomma med en redovisning\r\nför hur pengarna används. Vi kommer förstås också\r\natt följa det hela mer allmänt.</pre><pre>Däremot kan jag inte i dag ge något som helst löfte\r\nom att det skall avsättas extra forskningsmedel.\r\nDetta är dock, såvitt vi kan bedöma, en mycket\r\nangelägen fråga att forska i. Om det kommer in\r\ngoda forskningsprojekt räknar jag med att de\r\nforskningsråd m.m. som jag nämnt i mitt svar\r\nkommer att behandla dessa frågor med samma\r\nvetenskapliga krav som man gör på andra områden.\r\nMen jag tror att man kommer att finna själva\r\nproblemet mycket intressant och angeläget.</pre><pre>Anf. 89  SIGGE GODIN (fp):</pre><pre>Herr talman! Det här svaret är alldeles utmärkt.\r\nDetta är en angelägenhet för hela samhället. När\r\nsådana orimliga saker upptäcks måste man ta itu\r\nmed dem och göra de rätta insatserna. Jag vet att\r\nsmå grupper samlar in medel och skickar in dem till\r\njust det här ändamålet, därför att de känner så\r\nstarkt för det. Därför är det utmärkt att också\r\nregeringen följer utvecklingen. Det är väsentligt att\r\ndet fina initiativ som har tagits följs upp.</pre><pre>Herr talman! Låt mig avsluta med att framföra ett\r\nvarmt tack för en mycket angelägen och positiv\r\nlösning.</pre><pre>Överläggningen var härmed avslutad.</pre><pre>17 §  Svar på fråga 1992/93:277 om bilstödet</pre><pre>Anf. 90  Socialminister BENGT\r\nWESTERBERG (fp):</pre><pre>Herr talman! Gunnar Thollander har frågat mig om\r\njag är beredd att se över reglerna för bilstöd med\r\nanledning av att Riksförsäkringsverket (RFV)\r\nyrkat att länsrätten upphäver försäkringskassans i\r\nUppsala beslut att bevilja en person, som är\r\narmamputerad, bilstöd.</pre><pre>Låt mig först klargöra det formella skälet till att\r\nRFV kan gå in och begära att ett beslut av en\r\nförsäkringskassa i ett bilstödsärende överprövas.\r\nEnligt 20 kap. 12 § lagen (1962:381) om allmän\r\nförsäkring har RFV att verka för att\r\nbestämmelserna om den allmänna försäkringen\r\ntillämpas likformigt och rättvist. RFV får enligt\r\ndenna paragraf överklaga domstols och allmän\r\nförsäkringskassas beslut.</pre><pre>I ärenden som kan vara av principiellt intresse och\r\ndär praxis är svår att utläsa ur domar kan\r\nförsäkringskassorna därför kontakta RFV för att\r\neventuellt få till stånd en överprövning av beslut.</pre><pre>Så till Gunnar Thollanders direkta fråga.</pre><pre>Det har nu gått drygt fyra år sedan det nu gällande\r\nbilstödet infördes. Bilstödet är en viktig\r\nhandikappolitisk stödform av stor betydelse för\r\nmånga funktionshindrade. Sedan de nya reglerna\r\ninfördes har 14 000 personer erhållit stödet. Jag är\r\nemellertid medveten om att det finns vissa delar av\r\nstödet som är föremål för diskussion och kritik.\r\nMed hänsyn till det avser jag att inom kort ta\r\ninitiativ till att en översyn av bilstödet kommer till\r\nstånd. En av de frågor som det då finns anledning\r\natt se över är möjligheterna för personer med\r\nnedsatta armfunktioner att erhålla bilstöd.</pre><pre>Anf. 91  GUNNAR THOLLANDER (s):</pre><pre>Herr talman! Jag tackar socialministern för svaret.\r\nSjälvfallet är jag väldigt nöjd med svaret. I slutet av\r\ndetta sägs det att socialministern är beredd -- trots\r\natt frågan om bilstödet har varit föremål såväl för\r\nprövning som för diskussion och kritik -- att pröva\r\nfrågan.</pre><pre>Det har nämnts att ca 14 000 personer redan har\r\nutnyttjat stödet. Bakgrunden till min fråga är ett\r\nspeciellt fall. Det gäller en ung man som mistat\r\nbåda armarna i en svår olycka. Den här mannen är\r\n23 eller 24 år gammal. Hela förra året bollades hans\r\nfall fram och tillbaka mellan olika instanser. Skall\r\ndenna person ha rätt till bilstöd eller inte?</pre><pre>I förordningen står det att den som på grund av ett\r\nvaraktigt funktionshinder har stora svårigheter att\r\nförflytta sig på egen hand eller att anlita allmänna\r\nkommunikationer kan få bilstöd.</pre><pre>Det är klart att en 23-åring som fått båda armarna\r\nskadade, eller som t.o.m. förlorat dessa, har kvar\r\nsina ben och således kan röra sig fritt. Däremot är\r\ndet oerhört svårt, ja, faktiskt omöjligt, att anlita de\r\nallmänna kommunikationerna. Jag tycker dock att\r\ndet är sorgligt att den här personen skall behöva\r\nuppleva att hans fall bollas fram och tillbaka. Ena\r\ndagen är det ja, andra dagen är det nej. Det har\r\nalltså gått ett helt år, så behandlingen av ärendet\r\nhar inte skett särskilt snabbt. Under den tiden har\r\nden här personen fått leva i ovisshet, trots att det\r\nrör sig om en självklar sak.</pre><pre>Anf. 92  Socialminister BENGT\r\nWESTERBERG (fp):</pre><pre>Herr talman! Jag kan bara konstatera att Gunnar\r\nThollander och jag har precis samma syn på\r\nproblemet. Jag kommer, som sagt, att initiera en\r\nutredning så snabbt som möjligt.</pre><pre>Anf. 93  GUNNAR THOLLANDER (s):</pre><pre>Herr talman! Jag tackar ännu en gång för\r\nministerns besked. Jag tycker att debatten har varit\r\nbra, om problemen i det här sammanhanget kan\r\nlösas för den här grabben och även för andra\r\npersoner som, tyvärr, drabbats av olyckor.</pre><pre>Överläggningen var härmed avslutad.</pre><pre>18 §  Svar på fråga 1992/93:314 om tullens\r\nresurser på Gotland</pre><pre>Anf. 94  Statsrådet BO LUNDGREN (m):</pre><pre>Herr talman! Gunhild Bolander har frågat mig om\r\nregeringen är beredd att vidta några åtgärder för att\r\nTullen på Gotland skall kunna fullgöra sitt uppdrag.</pre><pre>Jag får redan inledningsvis framhålla att det inte är\r\nvare sig regeringens eller riksdagens uppgift att\r\nexakt ange på vilka orter i landet som Tullverket\r\nskall vara representerat. Det ankommer på\r\nmyndigheten att bestämma hur verksamheten i\r\ndetalj skall bedrivas mot de mål som samhället har\r\nställt upp. Trafikströmmar och behov av\r\nkontrollinsatser kommer därför i huvudsak att styra\r\nden fysiska placeringen av tullinsatserna.</pre><pre>Bland de uppgifter som Tullverket särskilt skall\r\nprioritera finns bekämpandet av införsel av\r\nnarkotika till landet. Sedan lång tid tillbaka har\r\nbåde regeringen och riksdagen i budgetarbetet\r\nprioriterat att erforderliga resurser lämnas till\r\nTullverket för bekämpning av smuggling av främst\r\nnarkotika. Detta gäller också den\r\nbudgetproposition som just avlämnats till\r\nriksdagen. I propositionen framhålls Tullverkets\r\ncentrala roll i bekämpningen av narkotika och\r\nannan illegal verksamhet som sker över gränserna\r\noch att det mot denna bakgrund inte är acceptabelt\r\natt nu ytterligare minska resurserna, trots de\r\nmycket stora besparingar som skall göras i den\r\noffentliga sektorn.</pre><pre>Jag vill också framhålla betydelsen av Tullverkets\r\nnya kontrollstrategi, som bl.a. innebär en ökad\r\nmålinriktning och rörlighet i kontrollarbetet med\r\nmöjlighet till överraskning och kraftsamling i\r\ntullinsatserna med en breddad och fördjupad\r\nunderrättelseverksamhet som grund. En viktig\r\nfaktor i detta sammanhang är möjligheterna till\r\nsamarbete med andra länders tullmyndigheter.\r\nSverige har ingått avtal om tullsamarbete med ett\r\nantal länder. Förhandlingar pågår sedan någon tid\r\nmed Ryssland om ett sådant avtal, och diskussioner\r\nhar även inletts med Estland.</pre><pre>Jag är övertygad om att Tullverket tar den nu\r\naktuella frågan på allvar och gör sådana\r\ndispositioner av tullresurserna som kan visa sig vara\r\nnödvändiga när det gäller att möta de problem som\r\nGunhild Bolander talar om.</pre><pre>Anf. 95  GUNHILD BOLANDER (c):</pre><pre>Herr talman! Tack för svaret.</pre><pre>Bakgrunden till min fråga är bl.a. en rapport som\r\nligger på rikspolischefens bord. Av rapporten\r\nframgår att man ser framför sig ett växande\r\nproblem med smugglingen österifrån.</pre><pre>Förra regeringen lade för två år sedan fram förslag\r\ntill en förändrad organisation inom Tullverket. Det\r\nskulle innebära en dramatisk nedskärning av\r\ntjänsterna på Gotland. Det handlar om en\r\nneddragning, från tolv till sju tjänster, och\r\nneddragningen har pågått en tid. I dag finns det nio\r\nanställda.</pre><pre>Såväl länsstyrelsen som vi gotländska\r\nriksdagsledamöter har försökt att påtala de\r\nfarhågor som funnits och som i dag besannas. Det\r\ngäller då farhågor för en ökad smuggling från\r\nRyssland och de baltiska staterna till Sverige via\r\nGotlandskusten. Smugglingen har också ökat\r\nmycket starkt.</pre><pre>Det är naturligtvis svårt att i siffror ange hur\r\nomfattande smugglingen är. Tullchefen på Gotland\r\nbefarar dock en explosionsartad tillförsel av varor --\r\nt.ex. av sprit, cigaretter och narkotika, men också\r\nav vapen, anabola steroider och ovanliga metaller.</pre><pre>Det finns många mindre hamnar på Gotland på den\r\nnästan 700 km långa kuststräckan. Med den låga\r\nbemanningen är det mycket som passerar utan att\r\nnågon upptäcker det.</pre><pre>Tusentals små fritidsbåtar besöker Gotland. Det\r\nfinns inga möjligheter att öka den kontrollen heller.</pre><pre>Trots den nya öppenheten gentemot öst måste jag\r\nkonstatera att det öster om Gotland finns en extern\r\ngräns som helt skiljer sig från hur det är vid\r\nexempelvis gränsstationerna vid norska gränsen.</pre><pre>Risken att Gotland i allt större utsträckning blir ett\r\ntransitområde för smugglingen österifrån är helt\r\nuppenbar. Av svaret att döma förstår jag att\r\nstatsrådet inte är beredd att vare sig förstärka tullen\r\npå Gotland eller att stoppa den pågående\r\npersonalnedskärningen.</pre><pre>Ett alternativ vore att omfördela resurser inom\r\nTullverket. Jag uppfattar svaret så, att det är\r\nstatsrådets besked i dag.</pre><pre>Anf. 96  Statsrådet BO LUNDGREN (m):</pre><pre>Herr talman! Först vill jag säga att\r\nRikspolisstyrelsens rön och bedömningar\r\nnaturligtvis diskuteras med Tullverket och används\r\nsom underlag för Tullverkets prioriteringar.</pre><pre>Jag betonar i svaret att Tullverket, mot bakgrund av\r\nså här viktiga uppgifter, har fått oförändrade\r\nresurser i en för övrigt mycket stram\r\nbudgethantering. Också Gunhild Bolander är\r\nnaturligtvis medveten därom.</pre><pre>Däremot tycker jag att det är viktigt att Tullen själv\r\nhar möjlighet att i största möjliga utsträckning\r\ndisponera resurserna. När det gäller att snabbt\r\nkunna omdisponera resurser och att koncentrera\r\noch vidta åtgärder vill jag framhålla att Tullen är\r\nbäst skickad att göra sådant. Tullverket har ju\r\nkunskaper om det operativa läget. Prioriteringen\r\nfrån regeringens och riksdagens sida är självklar.\r\nSåledes kommer Tullverket att motsvara kraven\r\noch att se till att resurserna prioriteras, så att det --\r\ni den mån det behövs -- blir förstärkningar på\r\nGotland.</pre><pre>Anf. 97  GUNHILD BOLANDER (c):</pre><pre>Herr talman! Jag inser också hur det är med\r\ntågordningen på området och med\r\nansvarsfördelningen.</pre><pre>Jag har noterat att det enligt statsbudgeten i och för\r\nsig inte är fråga om någon nedskärning beträffande\r\nTullverket. Men jag får väl på annat sätt försöka\r\ngöra myndigheten uppmärksam på problemet.</pre><pre>Det bör ändå nämnas att regeringen har ett visst\r\nansvar totalt sett när det gäller att förhindra en icke\r\nönskvärd utveckling på det här området. Jag\r\nförutsätter att statsrådet och regeringen noga följer\r\nden här utvecklingen.</pre><pre>Anf. 98  Statsrådet BO LUNDGREN (m):</pre><pre>Herr talman! Självfallet kommer vi att ta det\r\nansvaret.</pre><pre>Anf. 99  GUNHILD BOLANDER (c):</pre><pre>Herr talman! Tack än en gång för svaret.</pre><pre>Överläggningen var härmed avslutad.</pre><pre>19 §  Svar på fråga 1992/93:317 om den\r\nbokföringsmässiga värderingen av fastigheter</pre><pre>Anf. 100  Statsrådet BO LUNDGREN (m):</pre><pre>Herr talman! Carl B Hamilton har, med hänvisning\r\ntill finanskrisen, frågat mig om jag är beredd att\r\nlägga fram förslag om en temporär ändring av\r\nreglerna för bokföringsmässig värdering av\r\nfastigheter.</pre><pre>Regler och praxis för god redovisning måste ha till\r\nändamål att åstadkomma en sann och rättvisande\r\nbild av ekonomiska förhållanden. Så länge detta\r\ngrundläggande syfte tillgodoses, kan de närmare\r\nmetoderna för exempelvis värdering av olika slags\r\ntillgångar naturligtvis alltid diskuteras.</pre><pre>En ändring av värderingsreglerna, med den\r\ninriktning och omfattning som Carl Hamilton\r\nefterlyser, skulle emellertid få flera negativa\r\nkonsekvenser. Förslaget innebär ett sådant avsteg\r\nfrån vedertagna redovisningsprinciper som inte bör\r\nske utan mycket tungt vägande skäl.</pre><pre>Värderingslättnader enligt förslaget skulle kunna\r\nsägas innebära att Sverige ensidigt ändrade\r\nkapitaltäckningsreglerna till förmån för svenska\r\nfinansiella institut. Detta skulle stå i dålig\r\növerensstämmelse med våra internationella\r\nåtaganden på området och riskera att allvarligt\r\nskada förtroendet för såväl den förda politiken som\r\nde berörda instituten.</pre><pre>Det är självfallet viktigt att alla möjligheter att\r\nbegränsa statens åtaganden gentemot bankerna tas\r\ntill vara. Detta intresse kan emellertid väl\r\ntillgodoses utan att värderingsreglerna behöver\r\nändras. Visserligen kan det sägas att de statliga\r\nåtagandena blir mer omfattande som en följd av att\r\nbankernas tillgångar åsätts lägre värden. Det\r\nförhållandet att åtagandena som sådana ökar säger\r\nemellertid mindre om storleken av faktiska\r\nutbetalningar. Enligt de riktlinjer som riksdagen\r\ngodkänt skall stöd till banker och andra\r\nkreditinstitut kunna ges bl.a. i form av\r\ngarantiåtaganden. Garantierna kan utformas så att\r\ninstitutens resultat inte belastas av orealiserade\r\nförluster på tillgångarna. Några omedelbara\r\nutbetalningar från statens sida kommer i så fall inte\r\natt behövas. Först när förlusterna realiserats infrias\r\ngarantierna.</pre><pre>Enligt riksdagens beslut skall bankstödet utformas\r\nså att statens utgifter kan återvinnas när det är\r\nmöjligt med hänsyn till det berörda kreditinstitutets\r\nekonomiska situation. Detta skall gälla oavsett i\r\nvilken form och vid vilken tidpunkt stödet lämnas.\r\nOm priserna på fastighetsmarknaden skulle vända\r\nuppåt snabbt, kan staten fortare än annars få\r\ntillbaka de kostnader som uppkommit. För\r\nstorleken av statens slutliga kostnader kan det\r\nemellertid inte förväntas ha betydelse om\r\nredovisningsreglerna ändras eller om de bibehålls\r\noförändrade.</pre><pre>Som jag uppfattar Carl Hamiltons förslag bygger\r\ndet på förutsättningen att priserna på\r\nfastighetsmarknaden utvecklas positivt och att de\r\ndessutom ökar i en sådan takt att en stor del av både\r\nnuvarande orealiserade förluster och framtida\r\nlöpande underskott i fastighetsförvaltningen täcks\r\nin av den förutsatta värdestegringen. Om\r\nutvecklingen blir en annan kan systematiska\r\njusteringar av redovisningen i själva verket leda till\r\natt tillfrisknandet av det svenska bankväsendet\r\nförsenas. Enligt min bedömning är ett system för\r\nbankstöd, utformat enligt riksdagens beslut och\r\ntillämpat med utgångspunkt i nu gällande\r\nredovisningsprinciper, bättre ägnat att snabbt\r\nstabilisera kreditmarknaden än ett system som inte\r\nfullt ut tar hänsyn till de nuvarande låga\r\nfastighetsprisernas effekt på de finansiella\r\ninstitutens soliditet.</pre><pre>Mot denna bakgrund har jag inte för avsikt att\r\nföreslå några så genomgripande åtgärder som Carl\r\nHamilton föreslår.</pre><pre>Anf. 101  CARL B HAMILTON (fp):</pre><pre>Herr talman! Jag vill börja med att tacka statsrådet\r\nBo Lundgren för det utförliga svaret.</pre><pre>Det faktum att staten har infört en bankgaranti är\r\nnågot helt nytt. Det är klart att vi nu i olika\r\navseenden får tänka igenom vad det betyder för\r\nbankväsendet och kreditväsendet över huvud taget,\r\nimplikationen av detta bankstöd.</pre><pre>Jag har här velat peka på att bankgarantin,\r\nåtminstone delvis som jag ser det, tar över\r\nredovisningslagstiftningens syfte att garantera att\r\nbankernas insättare och långivare får tillbaka sina\r\npengar. Den säkerheten ges av den statliga\r\nbankgarantin.</pre><pre>Detta förslag -- det kanske är litet ambitiöst att\r\nkalla det så -- kan bara gälla så länge som\r\nbankgarantin finns och för de institut som omfattas\r\nav bankgarantin.</pre><pre>Låt mig emellertid också säga att detta naturligtvis\r\nskall göras helt öppet och konkurrensneutralt.\r\nSedan kan Bo Lundgren och jag ha litet olika\r\nsynpunkter i denna fråga. Bo Lundgren säger t.ex.\r\n''tungt vägande skäl''. Jag anser att vi nu har en\r\nganska besvärlig situation, och vad som är tungt och\r\nvad som inte är tungt är naturligtvis en\r\nbedömningsfråga.</pre><pre>Jag är mycket glad att Bo Lundgren tog upp den här\r\nfrågan på ett sådant sätt att han säger: ''Garantierna\r\nkan utformas så att institutens resultat inte belastas\r\nav orealiserade förluster på tillgångarna.'' Det är\r\nett steg på vägen.</pre><pre>Jag skulle gärna vilja återkomma till det som jag\r\ntror är vårt gemensamma bekymmer i detta\r\nsammanhang, nämligen att sätta en gräns för\r\nstatens engagemang i bankerna. Bo Lundgren kan\r\nkanske försöka definiera det.</pre><pre>Anf. 102  Statsrådet BO LUNDGREN (m):</pre><pre>Herr talman! Carl Hamilton säger att det är viktigt\r\natt nu tänka igenom vad bankstödet medför. Jag\r\nkan försäkra Carl Hamilton att vi, innan vi lade\r\nfram propositionen till riksdagen, noga tänkte\r\nigenom vad som skulle erfordras och vilka effekter\r\ndet skulle kunna få. Det var bl.a. mot denna\r\nbakgrund som vi valde att inte försöka välja en\r\nenda modell för att hantera en specifik banks eller\r\nett specifikt instituts problem utan i stället ge\r\nmöjlighet för exempelvis garantier som minskar\r\nden omedelbara belastningen på statsbudgeten,\r\nvilket i sig är bra. Man klarar det alltså utan att få\r\nen direkt kontant utbetalning.</pre><pre>I likhet med vad jag nu har sagt har emellertid\r\nockså Finansinspektionen, som jag naturligtvis har\r\nkontakt med, mycket starka invändningar mot\r\nförslaget. Man säger att det skulle kunna äventyra\r\nförtroendet för det svenska finansiella systemet.\r\nDet beror naturligtvis på att det som föreslås\r\negentligen är att, som jag sade i svaret, man strävar\r\nefter att uppnå samma resultat genom ändrade\r\nredovisningsregler som om man hade ändrat de\r\nkapitaltäckningsregler som har överenskommits\r\ninternationellt.</pre><pre>Det som man tänker sig är nämligen att om en bank\r\nskulle komma under de 8 % som är ett krav, t.ex.\r\n5 %, genom att fastigheterna som utgör säkerhet\r\nför lån faktiskt har ett värde just nu som är betydligt\r\nlägre och som leder till lägre kapitaltäckningsgrad,\r\nså skulle man, genom att ta upp ett värde som är\r\nhögre än det verkliga, uppnå att kapitaltäckningen\r\nkommer att stanna över 8 %.</pre><pre>Jag skulle vilja fråga Carl Hamilton om han skulle\r\nvara beredd att sanktionera ett ensidigt svenskt\r\nsänkande av kapitaltäckningsgraden från 8 % till\r\n6 %. Det är nämligen just det som detta förslag\r\ninnebär.</pre><pre>Anf. 103  CARL B HAMILTON (fp):</pre><pre>Herr talman! Som statsrådet sade är dessa regler till\r\nför det internationella förtroendet. Då kan man\r\nfråga sig vad som är skälet till att det statliga\r\nbankstödet har införts. Jo, det är därför att dessa\r\nregler i höstas inte räckte för att säkerställa ett\r\ninternationellt förtroende för det svenska\r\nbankväsendet. I dag är det därför inte dessa\r\nredovisningsregler som är avgörande för den\r\ninternationella bedömningen. Realiter är det något\r\nannat.</pre><pre>En aspekt på detta är att man bör se vad som är det\r\nbakomliggande syftet och vad det är som realiter\r\nbestämmer bl.a. omvärldens tilltro till det svenska\r\nbetalningssystemet i dag.</pre><pre>Jag vill också säga att om man har ett sådant system\r\ndär man både har bokförda värden och\r\nmarknadsvärden, kan man använda detta som en\r\nmätare på hur stort det statliga engagemanget\r\nbehöver vara.</pre><pre>Anf. 104  Statsrådet BO LUNDGREN (m):</pre><pre>Herr talman! Vi kommer naturligtvis att arbeta för\r\natt begränsa de statliga åtagandena så långt som\r\nmöjligt, både till ram och till ett sådant innehåll\r\nsom kan ge en omedelbar budgetbelastning. Det\r\ntror jag är en gemensam uppfattning från oss båda.\r\nMen vi måste göra det på ett rimligt och riktigt sätt,\r\nutan att det äventyrar förtroendet för Sverige eller\r\nför det svenska banksystemet.</pre><pre>Carl Hamilton frågade vad som är skälet till att\r\nbankstödet infördes. Han sade att det beror på att\r\nde gamla reglerna -- möjligtvis\r\nkapitaltäcknigsreglerna -- inte räckte till. Jo, det\r\ngjorde de. Men problemet är inte att det är fel på\r\nreglerna. Problemet är att den spekulationsbubbla\r\nsom vi fick under slutet av 80-talet ledde till\r\nvåldsamma kreditförluster, så att bankernas\r\nkapitaltäckning tenderade och riskerade att gå ned\r\nunder 8 %. Därför infördes bankstödet, alltså för\r\natt garantera insättare och fordringsägare i övrigt\r\natt betalningssystemet fungerar och att\r\nkreditförsörjningen fungerar. Det är ambitionen\r\nbakom bankstödet.</pre><pre>Anf. 105  CARL B HAMILTON (fp):</pre><pre>Herr talman! Jag är övertygad om att det är\r\nambitionen bakom bankstödet.</pre><pre>Men jag skulle vilja gå vidare. Jag tror att det är\r\nmycket viktigt att vi fortsättningsvis utformar\r\nstödet till bankerna på sådant sätt att vi ger\r\nbankerna ett beting. Antingen får de skriva ned\r\nsina fastighetsvärden med en viss procent per år,\r\neller också skall det hela vara avslutat vid en viss\r\ntidpunkt, så att bankerna får fullständigt klart för\r\nsig att de inte kan påverka ramen för sin egen\r\nverksamhet genom sitt eget beteende och på det\r\nsättet exploatera skattebetalarna och staten. De\r\nskall ha klart för sig att det är de här spelreglerna\r\nsom gäller. Nu gäller det att köra ''business as\r\nusual''. Det inför på sitt sätt ett vattentätt skott\r\nmellan staten och bankerna.</pre><pre>Jag tror att vi är överens om att vi bör ha en sådan\r\nambition.</pre><pre>Anf. 106  Statsrådet BO LUNDGREN (m):</pre><pre>Herr talman! Det Carl Hamilton nu säger är den\r\nutgångspunkt som vi har haft för utformningen av\r\nden proposition som har antagits av riksdagen.</pre><pre>När det gäller tillämpningen är jag övertygad om att\r\nvi kommer att klara den uppgiften ganska bra\r\nockså. Där har Carl Hamilton alla möjligheter, som\r\nsakkunnig i Finansdepartementet, att delta i\r\nprocessen, liksom det var möjligt i höstas.</pre><pre>Överläggningen var härmed avslutad.</pre><pre>20 §  Hänvisning av proposition 1992/93:105 till\r\nutskott</pre><pre>Proposition 1992/93:105 Förslag om tilläggsbudget\r\nI till statsbudgeten för budgetåret 1992/93\r\nföredrogs och hänvisades till utskott enligt\r\nföljande:</pre><pre>Bil. 1 Civildepartementet/Kungliga hov- och\r\nslottsstaterna till konstitutionsutskottet</pre><pre>Bil. 2 Justitiedepartementet till lagutskottet</pre><pre>Bil. 3 Utrikesdepartementet till utrikesutskottet</pre><pre>med undantag för punkt</pre><pre>2 E 2 Exportfrämjande verksamhet till\r\nnäringsutskottet</pre><pre>Bil. 4 Socialdepartementet till socialutskottet</pre><pre>med undantag för punkterna</pre><pre>1 B 1 Riksförsäkringsverket och</pre><pre>2 B 2 Allmänna försäkringskassor till\r\nsocialförsäkringsutskottet</pre><pre>Bil. 5 Kommunikationsdepartementet till\r\ntrafikutskottet</pre><pre>Bil. 6 Finansdepartementet till finansutskottet</pre><pre>med undantag för punkterna</pre><pre>3 F 8 Trygghetsåtgärder för statsanställda till\r\narbetsmarknadsutskottet</pre><pre>5 I 5 Stöd till idrotten och</pre><pre>6 Statlig garanti med anledning av Friidrotts-VM i\r\nGöteborg år 1995 till kulturutskottet</pre><pre>Bil. 7 Arbetsmarknadsdepartementet till\r\narbetsmarknadsutskottet</pre><pre>Bil. 8 Kulturdepartementet till kulturutskottet</pre><pre>med undantag för punkterna</pre><pre>6 D 1 Statens invandrarverks förvaltningskostnader\r\noch</pre><pre>7 D 9 Utlänningsnämnden till\r\nsocialförsäkringsutskottet</pre><pre>Bil. 9 Miljö- och naturresursdepartementet till\r\njordbruksutskottet</pre><pre>Bil. 10 Anslagsförteckning till finansutskottet</pre><pre>21 §  Bordläggning</pre><pre>Anmäldes och bordlades</pre><pre>Propositionerna</pre><pre>1992/93:59 Omstrukturering av det svenska\r\nägandet i Scandinavian Airlines System (SAS)</pre><pre>1992/93:146 Godkännande av avtal mellan EFTA-\r\nstaterna och Polen, m.m.</pre><pre>1992/93:149 Avveckling av det premiegrundande\r\nallemanssparandet, m.m.</pre><pre>Skrivelse</pre><pre>1992/93:157 Invandrar- och flyktingpolitiken</pre><pre>Motionerna</pre><pre>med anledning av prop. 1992/93:97 Reglering av\r\nanvändningen av vattenskotrar</pre><pre>1992/93:Jo18 av Kenneth Attefors (nyd)</pre><pre>1992/93:Jo19 av Mikael Odenberg (m)</pre><pre>1992/93:Jo20 av Bengt Kindbom (c)</pre><pre>1992/93:Jo21 av Margareta Winberg m.fl. (s)</pre><pre>med anledning av prop. 1992/93:141 Ändring i\r\nbrottsbalken m.m.</pre><pre>1992/93:Ju13 av Sten Söderberg (-)</pre><pre>1992/93:Ju14 av Liisa Rulander (kds)</pre><pre>1992/93:Ju15 av Gudrun Schyman m.fl. (v)</pre><pre>1992/93:Ju16 av Margareta Israelsson och Ingegerd\r\nSahlström (s)</pre><pre>22 §  Anmälan om interpellationer</pre><pre>Anmäldes att följande interpellationer framställts</pre><pre>den 14 januari</pre><pre>1992/93:71 av Eva Zetterberg (v) till\r\nsocialministern om barnomsorgen m.m.:</pre><pre>Sveriges ekonomi är dålig. Budgetunderskottet för\r\nkommande år beräknas hamna uppåt 200 miljarder\r\nkronor. De offentliga utgifterna måste minskas.\r\nDet krävs kraftfulla insatser för att få fart på\r\nekonomin. Men många av regeringens sparförslag\r\ntycks ensidigt rikta sig mot grupper som har svårrt\r\natt stå upp för sina intressen. Jag tänker främst på\r\nde arbetslösa, äldre och barn/ungdomar.</pre><pre>\r\nI en nyligen genomförd undersökning visar SKTF\r\nhur besparingarna i kommunerna till drygt 50\r\nprocent drabbar barnomsorg, äldreomsorg och\r\ngrundskola.</pre><pre>På barnstugorna lider man under nedskärningarna.\r\nDet rapporteras problem från hela landet. Från att\r\ndet förut fanns två vuxna på 15 barn kan det nu\r\nfinnas perioder när det bara är en vuxen på 15 barn,\r\neller i extremfallen en vuxen på 23 barn (Uppsala).\r\nDetta drabbar alla barngrupper --\r\nsmåbarnsgrupperna är inte undantagna.</pre><pre>Fritidshemmen drabbas inte bara av nedskärningar.\r\nDessa läggs helt sonika ner, trots att\r\nsocialtjänstlagen stadgar kommunernas ansvar för\r\nbarn upp till 12 år. Kommunerna frånhänder sig\r\nansvaret för denna del av barnomsorgen och i allt\r\nfler kommuner påpekar ledande politiker att det är\r\nföräldrarna som skall ta ansvaret för omsorgen om\r\nbarnet. Skolan skär ned på sin verksamhet. Det\r\nförsta som skeer är att klasstorleken ökar och\r\ndärefter skärs kringpersonalen bort. Inte mot att\r\nmaterial, böcker, tak och väggar går sönder -- nu\r\navfolkas skolorna dessutom på vuxna.</pre><pre>Byggandet och organiserandet av omsorg för barn\r\noch ungdomar stagnerar. Riksdagen har fattat\r\nbeslut om att alla skall ha rätt till barnomsorg, men\r\nåren går och vi uppnår inte målet. Istället för att\r\nbygga bort köerna till barnomsorgen så höjs nu de\r\nkommunala avgifterna till en nivå som gör att\r\nföräldrar inte efterfrågar barnomsorgsplats. Det\r\nblir billigare att anställa en barnflicka än att ha en\r\ndaghemsplats. Regeringen har medvetet eller\r\nomedvetet slagit in på Bert Karlssons väg när det\r\ngäller barntillsynen. I Stockholm föreslås att\r\navgifter på 3 000:-/mån. för mellanstadiebarn.\r\nDärmed kan man helt lägga ned verksamheten på\r\ngrund av förmodat lågt intresse.</pre><pre>I dag är bristen på barnomsorg ett hinder för\r\nföräldrar att arbeta. På många håll har arbetslösa\r\ninte rätt till barnomsorg och bristen på barnomsorg\r\ngör att man inte kan ta ett arbete som\r\narbetsförmedlingen anvisat. På detta sätt fastnar\r\nmånga kvinnor i arbetslöshet.</pre><pre>Barn mår bra av att vistas i grupp och utvecklas i\r\nsamspel med andra barn. De mår också väl av att\r\nha vuxna nära sig i barngruppen, vilket har\r\nframkommit i en rad olika undersökningar sedan\r\n1930-talet. Det är det som socialstyrelsens\r\npedagogiska program till stor del handlar om, men\r\ndetta blir nu allt svårare att förena med allt större\r\nbarngrupper och allt lägre personaltäthet.</pre><pre>Socialministern har i pressen gått ut och föreslagit\r\nenskilda medborgare att upprätta ett s.k.\r\nvälfärdskontrakt med sin kommun. Någon\r\ninformation hur det ska organiseras eller\r\nfinansieras har dock inte kommit.</pre><pre>Socialstyrelsen har fått i uppdrag att till mars 1994\r\nundersöka hur nedskärningar drabbar barn i\r\nbarnomsorg, i skolan och på fritiden. De problem\r\nsom nu rapporteras från alla håll i landet behöver\r\ninte utredas ytterligare för att vi alla skall förstå att\r\ndet kommer att drabba barnen.</pre><pre>Jag vill därför fråga socialministern:</pre><pre>1.  Tänker regeringen vidta några åtgärder mot\r\nbesparingar som drabbar barn och ungdom före\r\n1994?</pre><pre>2.  På vilket sätt bevakar regeringen att barn med\r\nsärskilda behov och invandrarbarn inte åsidosätts?</pre><pre>3.  När tänker regeringen vidta åtgärder för full\r\nbehovstäckning av barnomsorg?</pre><pre>4.  När kommer lagen om rätt till barnomsorg?</pre><pre>5.  Kommer barn till arbetslösa att omfattas av\r\nlagen?</pre><pre>6.  Gäller socialstyrelsens pedagogiska program\r\noavsett hur stor en barngrupp är?</pre><pre>7.  När kommer förslag om lika och låga\r\nbarnomsorgsavgifter?</pre><pre>8.  Hur skall det s.k. välfärdskontraktet mellan\r\nberörd kommun och kommuninvånare finansieras?</pre><pre>den 15 januari</pre><pre>1992/93:72 av Leif Carlson (m) till justitieministern\r\nom förbättrat patentskydd för läkemedel:</pre><pre>Läkemedelsindustrin är idag en av Sveriges\r\nviktigaste och mest framgångsrika industrier och\r\nden ger ett stort exportöverskott. Industrin är\r\nforskningsintensiv och därigenom av strategisk\r\nbetydelse för kunnande och kompetens i Sverige.\r\nAtt idag forska fram ett läkemedel och utveckla det\r\ntill en försäljningsprodukt kostar mer än en miljard\r\nkronor. Dessa pengar måste tjänas igen om fortsatt\r\nforskning skall kunna ske. Produkterna har därför\r\nett patentskydd. Nominellt är detta på 20 år men\r\nden effektiva patenttiden har sjunkit och är nu ca 8\r\når.</pre><pre>Problemen med den allt kortare patenttiden\r\naccentueras vid införandet av referensprissystemet.\r\nEtt förbättrat patentskydd förutsattes då riksdagen\r\nbeslutade om referenspriser. Det brådskar nu med\r\nen förbättring av patentskyddet. EG införde den 2\r\njanuari 1993 ett förbättrat skydd. Den svenska\r\nläkemedelsindustrins hemmamarknad, där man\r\nhar sin forskning och utveckling, erbjuder nu sämre\r\nimmatrialrättsligt skydd än t.ex. EG, USA och\r\nJapan.</pre><pre>Problemet kan lösas multinationellt men med tanke\r\npå omförhandling av EES-avtalet kan frågan om en\r\ngemensam modell knappast diskuteras förrän\r\navtalet är i hamn. En alltför lång period med\r\nundermåligt patentskydd kan då uppkomma vilket\r\nallvarligt kan skada den svenska\r\nläkemedelsindustrin och dess framtida\r\nförutsättningar.</pre><pre>Sverige kan också välja en nationell lösning som\r\nkan utformas som en översättning av motsvarande\r\nEG-förordning. Det skulle då kunna träda i kraft\r\nden 1 juli 1993.</pre><pre>En tillfällig nationell lösning skulle kunna vara en\r\nframkomlig väg för att påskynda ett förbättrat\r\npatentskydd till dess EG-förordningen kan gälla\r\ninom hela EES-området. Avser justitieministern\r\npåskynda arbetet efter dessa linjer?</pre><pre>1992/93:73 av Ines Uusmann (s) till\r\nkommunikationsministern om Arlandabanan:</pre><pre>Att bygga upp och underhålla infrasystem är inget\r\nsom man sköter om på en kafferast. Det är dyrt och\r\nmåste planeras långsiktigt. I en tid med avtagande\r\ntillväxt och allt större miljöslöseri är det därför\r\nviktigare än någonsin att vi använder våra resurser\r\nbåde vad gäller pengar och naturtillgångar på rätt\r\nsätt.</pre><pre>Arlandabanan var tänkt som en del i ett långsiktigt\r\ninfrasystem för hela den tätbefolkade\r\nMälardalsegionen, i vilket skulle inte inte bara\r\nArlandabanan och Arlanda flygplats som\r\nflygplatsnav och med tredje rullbana, utan också\r\nMälardals- och Svelandsbana. I denna helhet har\r\nsamtliga delar betydelse för att öka\r\nframkomligheten, minska restiderna och förbättra\r\nmiljön i hela Mälardalsregionen. Ett exempel som\r\nvisar att delarna hör ihop är att vid NRL-\r\nprövningen av den tredje rullbanan villkorades\r\ndenna med ett krav på att det planerade\r\njärnvägsprojektet skulle genomföras.</pre><pre>Den socialdemokratiska regeringen var i princip\r\nklar med det förberedande arbetet för banan\r\nhösten 1991. Då startade den nye\r\nkommunikationsministern återigen\r\nutredningsmaskineriet för att försöka leta fram\r\nprivata finansiärer. Under det dryga år som gått har\r\nman varit tvungen att gång på gång skjuta på\r\nprojektet för att man inte kunnat få fram några\r\nprivata investerare.</pre><pre>Den 14 januari fattar så regeringen det drastiska\r\nbeslutet att fimpa ena delen av banan och göra\r\nArlandabanan till ett pendelprojekt Stockholm\r\nCentral--Arlanda Flygplatds för att därigenom\r\nförhoppningsvis med större framgång fånga\r\nintresset hos ett antal privata penningplacerare.</pre><pre>Konsvekvenserna av detta beslut riskerar att bli\r\nomfattande och allvarliga och svåra att reparera.\r\nMed det aktuella beslutet reduceras Arlandabanan\r\nfrån ett järnvägsprojekt av riksintresse till ett lokalt\r\npendeltågsprojekt.</pre><pre>Om Arlandabanan bara blir ett visserligen ovanligt\r\nsnabbt men i övrigt vanligt pendeltåg från\r\nCentralen till flygplatsen, hur ska man då kunna\r\nkonkurrera med en flexibel landsvägstrafik från\r\nolika delar av Mälardalen?</pre><pre>Om Arlandabanan blir ett stickspåår från\r\nRosersberg, vad kommer koncessionsnämnden att\r\nsäga om miljökonsekvenserna vid byggandet av en\r\ntredje rullbana?</pre><pre>Om Arlandabanan bara blir ett stickspår som gör\r\natt människor av bekävmlighetsskäl i alla fal väljer\r\nbilen till flygplatse, vad händer med miljön i de\r\nnärliggande kommunerna?</pre><pre>Med hänvisning till ovanstående farhågor vill jag\r\nfråga kommunikationsministern:</pre><pre>Vilka långsiktiga överväganden ligger bakom\r\nregeringens beslut om splittring av Arlandabanan\r\nvad gäller Mälardalens trafikförsörjning ur ett\r\nmiljömässigt acceptabelt perspektiv?</pre><pre>23 §  Kammaren åtskildes kl. 16.22.</pre><pre>Förhandlingarna leddes av förste vice talmannen.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}