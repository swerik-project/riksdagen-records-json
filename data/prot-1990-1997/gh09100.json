{"dokumentstatus":{"dokument":{"hangar_id":"2349365","dok_id":"GH09100","rm":"1993/94","beteckning":"100","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"100","slutnummer":"0","datum":"1994-05-02 00:00:00","systemdatum":"2005-10-27 13:42:17","publicerad":"1994-05-02 00:00:00","titel":"Riksdagens snabbprotokoll 1993/94:100 Måndagen den 2 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{892B4B42-4515-4254-982C-C00D2F164E51}","dokument_url_text":"http://data.riksdagen.se/dokument/GH09100/text","dokument_url_html":"http://data.riksdagen.se/dokument/GH09100","dokumentstatus_url_xml":"http://data.riksdagen.se/dokumentstatus/GH09100","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:100</div>\r\n<div class=\"sidhuvud_datum\">Måndagen den 2 maj</div>\r\n<div class=\"sidhuvud_klockslag\">Kl. 12.00 -- 15.26</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollen för den 25 och 26 april.</pre><pre>\r\n2 §  Svar på interpellation 1993/94:116 om\r\nrekommendationer av ESK:s\r\nparlamentarikerförsamling till dess ministerråd</pre><pre>Anf. 1  Utrikesminister MARGARETHA AF\r\nUGGLAS (m):</pre><pre>Herr talman! Pär Granstedt har frågat mig vilka\r\nåtgärder som rekommendationerna från ESK:s\r\nparlamentarikerförsamling hittills har föranlett\r\ninom ESK och vilka ytterligare åtgärder som är\r\ntänkbara.</pre><pre>Låt mig först konstatera att någon fastställd\r\nordning för behandling av\r\nparlamentarikerförsamlingens rekommendationer\r\ninte existerar inom ESK:s ministerråd. Sverige\r\nförsökte som ordförande vid\r\nämbetsmannakommitténs möte i Prag i september\r\n1993 att få till stånd en behandling av de i juli 1993\r\nantagna rekommendationerna. Sverige fick\r\nvisserligen stöd för denna linje av ett flertal stater,\r\nmen då enhällighet inte uppnåddes ägde inte någon\r\ndiskussion i sak rum. Kommittén tog endast\r\nkännedom om besluten.</pre><pre>Jag delar Pär Granstedts uppfattning att även om\r\nparlamentarikerförsamlingen endast är rådgivande\r\nbör ministerrådet ta största möjliga hänsyn till\r\nförsamlingens rekommendationer.\r\nRekommendationerna är även av betydelse för\r\nESK genom ESK-parlamentarikernas agerande i\r\nsina respektive nationella parlament.</pre><pre>Jag anser att ESK bör sträva efter en modell som\r\nmer liknar andra europeiska regionala organ som\r\nt.ex. Europarådet och NATO.</pre><pre>Som ett första steg bör ministerrådets politiska\r\nunderorgan -- ämbetsmannakommittén och\r\nständiga kommittén i Wien -- diskutera\r\nrekommendationerna. På grundval av en sådan\r\nbehandling skulle därefter ministerrådets\r\nordförande lämna en rapport till den\r\nparlamentariska församlingen. Banden mellan\r\nförsamlingen och ESK-organen skulle också kunna\r\nstärkas om församlingens s.k. ständiga utskott\r\nförlade ett årligt möte till Wien. Därmed skulle\r\nbåde formella och informella kontakter mellan de\r\nolika delarna av ESK underlättas.</pre><pre>Resultatet av dessa förslag skulle kunna bli ökad\r\ntransparens, ökad demokratisering av ESK-\r\nprocessen och ökad politisk genomslagskraft för\r\nESK. I förlängningen är detta, enligt min mening,\r\nav betydelse även för en bättre, ömsesidigt\r\nsamverkande säkerhetsordning i Europa.</pre><pre>Ett särskilt hinder för att nå detta mål är\r\nskillnaderna i beslutsregler. Församlingens\r\nmajoritetsregel är principiellt annorlunda än\r\nministerrådets konsensusregel. Denna\r\ngrundläggande skillnad medför att enskilda\r\nregeringar med framgång kan motsätta sig -- som\r\nförra året -- en sakbehandling av kontroversiella\r\nrekommendationer av församlingen.\r\nMajoritetsregeln i församlingen kan samtidigt\r\nmedföra att krav på kompromissbeslut minskar och\r\ndärmed leda till mindre uppmärksamhet och\r\nföljsamhet i ESK:s ministerråd och\r\nämbetsmannakommitté. Därför är det angeläget att\r\nsöka en bättre överensstämmelse mellan\r\nbeslutsreglerna.</pre><pre>Församlingen rekommenderade en uppmjukning\r\nav kravet på enhällighet för ESK-beslut. Det kan\r\nförefalla naturligt att ansluta sig till detta krav inte\r\nminst med hänsyn till att denna viktiga\r\nprocedurregel missbrukats för att förhindra en\r\nbehandling av parlamentarikerförsamlingens\r\nrekommendationer. Samtidigt måste konstateras\r\natt sådant missbruk inte är regel. Varje\r\nmedlemsstat som utnyttjar enhällighetskravet i\r\nblockerande syfte tär på sitt politiska kapital i\r\nmedlemskretsen, vilket är ett skäl till att detta\r\nsällan sker. Enhällighet är också viktigt för att få en\r\nreell uppslutning kring beslut.</pre><pre>Efter noggrant övervägande beslöt jag dock att vid\r\nrådsmötet i Rom, ansluta mig till kravet på\r\nuppmjukning av enhällighetsregeln. Min tanke var\r\natt dess tillämpning skulle i princip inskränkas till\r\nbeslut av normativ karaktär, medan vissa operativa\r\nbeslut skulle kunna fattas av en kvalificerad\r\nmajoritet. På denna punkt råder delade meningar\r\nbland ESK-staterna och diskussionen måste därför\r\nfortsätta. Beslut kan förväntas fattas i höst vid\r\nESK:s s.k. granskningskonferens i Budapest. För\r\natt få större effektivitet i besluten borde ESK också\r\nkunna skapa fler begränsade beslutsorgan. ESK-\r\ntrojkan är ett bra exempel.</pre><pre>De av parlamentarikerförsamlingen antagna\r\nrekommendationerna täcker ett brett område.\r\nRekommendationerna behandlar politiska frågor,\r\nproblem rörande ekonomi, vetenskap, teknologi\r\noch miljö, frågor rörande demokrati och mänskliga\r\nrättigheter. Jag saknar möjlighet att här gå in på de\r\nenskilda rekommendationerna.</pre><pre>Parlamentarikerförsamlingens rekommendationer\r\nhar en inriktning som står nära i överensstämmelse\r\nmed huvuduppgifterna för det svenska\r\nordförandeskapet. Dessa prioriteringar har\r\nredovisats tidigare för riksdagen. Vi satsade på\r\nförebyggande diplomati och krishantering. Vi sökte\r\nbefästa värdegemenskapen mellan ESK-staterna.\r\nVi ville förbättra samverkan med andra\r\ninternationella organisationer, i synnerhet FN. Vi\r\nsökte fortsätta stärka ESK som organisation.\r\nMinisterrådet och ämbetsmannakommittén har\r\nunder det gångna året fattat ett flertal beslut med\r\ndenna inriktning. Några av församlingens\r\nrekommendationer och ESK:s beslut önskar jag\r\nsärskilt kommentera.</pre><pre>Församlingens krav på att ESK-representationen i\r\nKosovo, Sandjak och Vojvodina skulle få fortsätta\r\nsin verksamhet var viktigt. Ministerrådet tog också\r\nett beslut härom. Jag kan bara starkt beklaga att\r\ndiskussionerna med regeringen i Belgrad ännu inte\r\nlett till ett sådant resultat trots ett flertal försök.\r\nMen överläggningarna fortsätter -- senast genom\r\nett besök av ESK:s ämbetsmannastrojka i Belgrad.</pre><pre>Församlingen uppmärksammade även de negativa\r\neffekterna på grannstaterna av FN-sanktionerna\r\nmot Serbien-Montenegro. Det svenska\r\nordförandeskapet verkade aktivt för att ESK skulle\r\nvidta åtgärder för att lindra grannstaternas\r\nekonomiska börda till följd av implementeringen\r\nav sanktionerna. Det är därför tillfredsställande att\r\nnotera att en särskild ESK-konferens om denna\r\nfråga har lett till att ett stort antal projekt med detta\r\nsyfte nu planeras eller påbörjats i grannstaterna.</pre><pre>Minoritetskommissariens verksamhet fick\r\nbetydande utrymme och stöd i\r\nparlamentarikerförsamlingens rekommendationer.\r\nJag delar helt den positiva bedömning av denna\r\nverksamhet som församlingen gör. Kommissarien\r\när förtjänt av ett starkt stöd. Jag och mina\r\nmedarbetare har själva försökt lämna det i olika\r\nsammanhang.</pre><pre>Samtidigt har jag invändningar mot vissa av de\r\nresonemang som förs av församlingen beträffande\r\nminoritetskommissarien. Bl.a. förespråkas en bred\r\ntolkning av kommissariens mandat. Jag vill avråda\r\nfrån att ge kommissarien ett alltför brett\r\nverksamhetsfält. Det är en tillgång att\r\nkommissarien koncentrerar sin uppmärksamhet på\r\nsådana minoritetsproblem som utgör tänkbara hot\r\nmot fred och säkerhet i ESK-området. Vi bör enligt\r\nmin uppfattning eftersträva att behålla denna\r\nsäkerhetspolitiska inriktning av kommissariens\r\nverksamhet.</pre><pre>Församlingen understryker i sina\r\nrekommendationer vikten av samarbete med andra\r\ninternationella organisationer och i synnerhet FN.\r\nUnder Sveriges ordförandeskap blev ESK\r\nobservatör i FN:s generalförsamling och en särskild\r\nramöverenskommelse om samverkan gjordes. Vi\r\ninititerade även regelbundna överläggningar om\r\ndemokrati och mänskliga rättigheter mellan ESK,\r\nEuroparådet och FN. Europarådet och ESK har\r\ngenomfört ett antal samarbetsprojekt och\r\nsamarbetat i samband med valövervakning. Med\r\nNATO/NACC bedriver ESK samråd i olika former\r\ni synnerhet om fredsbevarande verksamhet.</pre><pre>Herr talman! Låt mig avslutningsvis understryka att\r\nSverige, i första hand i samråd med ESK:s\r\nordförande och med generalsekreteraren, arbetar\r\nför en sakbehandling inom ESK av församlingens\r\nrekommendationer på sätt som redovisats i början\r\nav mitt inlägg. Jag försökte under min tid som\r\nordförande i rådet att i största möjliga utsträckning\r\ndra in parlamentarikerna i ESK:s arbete. Bl.a.\r\ningick representanter för\r\nparlamentarikerförsamlingen i delegationen vid\r\nmina besök i de nya medlemsstaterna. Vidare\r\nföreslog vi särskilda möten mellan ESK-staternas\r\nregeringsrepresentanter och ESK-institutioner å\r\nena sidan och parlamentariker och frivilliga\r\norganisationer å andra sidan. Som ett resultat härav\r\norganiseras senare i år ett första gemensamt\r\nseminarium om ESK:s förebyggande diplomati och\r\nfrivilligorganisationernas roll. Strävandena att\r\nskapa fruktbara länkar mellan parlamentarikernas\r\noch regeringarnas arbete i ESK måste fortsätta.</pre><pre>Anf. 2  PÄR GRANSTEDT (c):</pre><pre>Herr talman! Jag vill tacka utrikesministern för det\r\nhär svaret, och när jag säger att jag vill tacka så\r\nmenar jag det verkligen -- mer än vad man kanske\r\ngör vanligtvis när man tackar för interpellationssvar\r\nhär i kammaren. Jag tycker nämligen att det är ett\r\nmycket bra svar i flera avseenden.</pre><pre>Det gläder mig att utrikesminstern har utnyttjat\r\ndetta tillfälle att inför kammaren göra en\r\nauktoritativ deklaration av hur regeringen nu ser på\r\nESK-arbetet, mot bakgrund av de\r\nrekommendationer som\r\nparlamentarikerförsamlingen har gett.</pre><pre>Det är viktigt för oss som skall fara till Wien i\r\nsommar och delta i nästa möte med\r\nparlamentarikerförsamlingen att ha med oss detta\r\nställningstagande från den svenska regeringen.\r\nDessutom noterade jag att den svenska rollen inte\r\noväntat är mycket positiv, sedd utifrån de\r\nsträvanden som parlamentarikerförsamlingen har\r\ngett uttryck för.</pre><pre>ESK-arbetet är mycket viktigt för Europas framtid.\r\nOm vi vill kunna se en ny europeisk\r\nsäkerhetsordning har ESK helt klart en nyckelroll,\r\nbl.a. därför att det är det enda säkerhetspolitiska\r\norganet som verkligen är alleuropeiskt och som\r\ndessutom innefattar Nordamerika. Det gör att det\r\när viktigt att ESK får den styrka, effektivitet och\r\nförankring som krävs för att ESK verkligen skall\r\nkunna fullgöra den här uppgiften.</pre><pre>En förutsättning för att ESK-arbetet skall få en\r\nsådan tyngd är att det är ordentligt parlamentariskt\r\nförankrat. I det sammanhanget är naturligtvis\r\nESK:s parlamentarikerförsamling viktig. Därför är\r\ndet allvarligt att man i ESK:s ministerråd hittills har\r\ntagit så lätt på parlamentarikerförsamlingens\r\narbete. Om någon förändring inte sker på den\r\npunkten kan det lätt bli så att\r\nparlamentarikerförsamlingens arbete upplevs som\r\ntämligen meningslöst och att en förtroendekris\r\nuppstår mellan parlamentarikerna och de ansvariga\r\nministrarna i ministerrådet.</pre><pre>Detta vore naturligtvis mycket allvarligt för ESK-\r\narbetets framtid. Utan den grundläggande\r\nparlamentariska förankringen kommer det att bli\r\nsvårt att driva ESK-arbetet vidare mot större tyngd\r\noch effektivitet.</pre><pre>Därför är det positivt att Sverige ändå har varit\r\npådrivande i att få till stånd ett mer systematiskt\r\nsamarbete mellan ministerråd och\r\nparlamentarikerförsamling. Den modell för hur\r\nhanteringen av parlamentarikerförsamlingens\r\nrekommendationer skall se ut som utrikesministern\r\nskisserade i sitt svar är väl värd att arbeta vidare på.</pre><pre>Ett led saknas dock i den beskrivning som görs i\r\nsvaret, men jag tror att det kanske är ett\r\nförbiseende. Jag utgår från att det också skall ligga\r\nen behandling i ministerrådet mellan behandlingen\r\ni ämbetsmannakommittén och rapporten till\r\nparlamentarikerförsamlingen. Utrikesministern\r\nkan kanske kommentera detta, men jag utgår från\r\natt det var så det var tänkt.</pre><pre>Jag tycker att det är en rimlig ordning att\r\nämbetsmannakommittén går igenom\r\nrekommendationerna och vidarebefordrar sina\r\nsynpunkter till ministerrådet, men att ministerrådet\r\ntar ställning till parlamentarikerförsamlingens\r\nrekommendationer och vidtar åtgärder med\r\nanledning av de rekommendationer som man anser\r\nsig kunna stödja. Sedan bör en detaljerad rapport\r\ngå tillbaka till parlamentarikerförsamlingen, som i\r\nsin tur kan få bedöma om ministerrådet har agerat\r\npå ett riktigt och rimligt sätt.</pre><pre>Många av parlamentarikerförsamlingens\r\nsträvanden går ju ut på att stärka, fördjupa och\r\neffektivisera ESK-arbetet. Här finns det en hel del\r\nsom behöver göras: man behöver mera resurser och\r\nett bättre beslutssystem.</pre><pre>I det sammanhanget noterade jag också med\r\ntillfredsställelse Sveriges roll i arbetet att försöka nå\r\nfram till effektivare beslutsordningar, så att det blir\r\nsvårare att blockera beslut i ESK-arbetet. Jag tror\r\natt det är nödvändigt att man når ett effektivare\r\nbeslutssystem för att ESK skall kunna agera mer\r\noch snabbare när det behövs.</pre><pre>Detta arbete måste alltså drivas vidare. Det kan\r\nman göra både genom att se över beslutsreglerna i\r\nministerrådet och -- vilket utrikesminstern\r\nskisserade -- genom att ha särskilda organ som kan\r\nagera i vissa bestämda frågor. Det är också\r\nnödvändigt att öka resurserna till ESK:s organ och\r\nframför allt ge dem större kompetens och\r\nhandlingsmöjligheter.</pre><pre>Det är viktigt att såväl minoritetskommissarien som\r\ngeneralsekreteraren har möjlighet att ta initiativ i\r\nstörre utsträckning än hittills och att man också\r\nskapar större initiativmöjligheter för de olika\r\nspecialinstitutionerna.</pre><pre>Särskilt viktigt är att ESK kan agera tidigt -- varna\r\ntidigt och arbeta förebyggande. Även på denna\r\npunkt noterar jag med tillfredsställelse de svenska\r\ninitiativen. En av de viktigaste framtidsuppgifterna\r\nför ESK är nog att just bygga upp sina möjligheter\r\natt reagera tidigt på sådant som kan leda till\r\nkonflikter, och då är inte minst samarbetet med\r\nenskilda organisationer, som också berörs i svaret,\r\nbetydelsefullt.</pre><pre>Anf. 3  KRISTINA SVENSSON (s):</pre><pre>Herr talman! Svaret som vi har fått från\r\nutrikesministern belyser verkligen de\r\ntillkortakommanden som beslutsordningen\r\ninnebär. Jag tycker, liksom Pär Granstedt, att det\r\när bra att utrikesministern agerar i den här frågan.</pre><pre>Parlamentarikerförsamlingen är en ganska ny\r\ninstitution i ESK-familjen, och det är klart att man\r\nmåste finna former för att vi skall kunna agera på\r\nett bra och effektivt sätt. Det har blivit väldigt\r\ntydligt för oss som arbetar i\r\nparlamentarikerförsamlingen att beslutsordningen\r\nmåste ändras och att den måste få någon annan\r\nform än koncensus minus ett.</pre><pre>Det kan vara olika former. Jag tror inte att man\r\nstrikt skall begränsa sig till en enda, absolut\r\nbeslutsordning. Detta är en otroligt viktig fråga,\r\noch den var alltså föremål för diskussion förra\r\nsommaren i Helsingfors. Då gjorde vi ett antal\r\nrekommendationer. Självfallet kan vi inte fatta\r\negna beslut, utan vi ger rekommendationer till de\r\nnationella parlamenten och ministerrådet.</pre><pre>Jag skulle gärna vilja att utrikesministern\r\nkommenterade en del av våra rekommendationer\r\ntill ministerrådet. Förutom detta med\r\nbeslutsordningen handlar det om att förstärka de\r\nolika organen, t.ex. ODIHR-kontoret. Det gäller\r\natt också etablera nya mekanismer och nya organ,\r\nt.ex. en miljömekanism genom vilken man bättre\r\nskall kunna samverka när det gäller\r\nmiljöförbättringar inom ESK:s medlemsländer och\r\nsamordna dem.</pre><pre>Det handlar också om att inrätta ett permanent\r\nsäkerhetsråd och ett permanent organ för\r\nuppföljning och implementering av ESK:s beslut.\r\nDet sistnämnda ser jag som väldigt viktigt, måste\r\njag säga.</pre><pre>Vi har också rekommenderat att högkommissarien\r\nför nationella minoriteter skall få ett vidare\r\nmandat. I svaret ser jag att utrikesministern inte har\r\nsamma uppfattning som vi i det fallet, men jag tror\r\natt frågan om högkommissariens roll är värd att\r\ndiskutera fortsättningsvis.</pre><pre>Vi föreslår att högkommissarien skall förelägga en\r\nrapport till parlamentarikerförsamlingen, men det\r\nkan ju inte vi bestämma att han skall göra -- det\r\nmandatet måste ges av ministerrådet. Jag skulle\r\ngärna vilja få några kommentarer kring detta.</pre><pre>När det gäller missionerna till Kosovo, Vojvodina\r\noch Sandjak och närvaron i Kosovo, som har\r\nberörts här, är vi naturligtvis överens.</pre><pre>Jag skulle gärna vilja veta litet mer om vilken policy\r\nSverige kommer att driva vid\r\ngranskningskonferensen i Budapest.</pre><pre>Anf. 4  Utrikesminister MARGARETHA AF\r\nUGGLAS (m):</pre><pre>Herr talman! Jag vill gärna understryka att det är\r\nen viktig interpellation som Pär Granstedt har\r\nväckt. Jag brukar inte tycka om att lämna så långa\r\ninterpellationssvar, men jag tyckte att det var väl\r\nvärt att göra det den här gången. Detta är ett\r\nområde där vi måste samverka för att skapa en\r\nbättre ordning.</pre><pre>Det är inte så konstigt, eftersom det, som Kristina\r\nSvensson påpekade, är fråga om en ny\r\norganisation, att man ännu inte har funnit formerna\r\nför sitt arbete, men kanske har inte heller intresset\r\npå alla håll varit lika starkt som i Sverige för att\r\nfinna nya och fungerande former. Jag tycker därför\r\natt det är naturligt att vi tar på oss en pådrivarroll,\r\nbåde i ministerrådet och i\r\nparlamentarikerförsamlingen. Jag tror att den\r\nförsamling som kommer att mötas i sommar är\r\nmycket viktig och att det finns möjlighet att från\r\nsvensk sida ta initiativ för att samverka och föra\r\ndessa frågor vidare.</pre><pre>Jag tror att den modell som skisserats av mig i\r\nsvaret vore rimlig. Självfallet skall det vara så, som\r\nPär Granstedt påpekar, att ministerrådets\r\nordförande även bör lämna en rapport som kan\r\ndiskuteras på ministerrådet. Den stora fördelen\r\nmed att i ett första steg lyfta fram\r\nämbetsmannakommittén är att denna ofta\r\nsammanträder i Wien och har blivit alltmer av ett\r\nexekutivt organ, vilket jag tycker är riktigt och\r\nrimligt. Den har därigenom tid och helt andra\r\nmöjligheter att agera på församlingens\r\nrekommendationer.</pre><pre>Jag tycker att det är ett bra förslag att\r\nminoritetskommissarien skulle lämna en rapport\r\nockså till parlamentarikerförsamlingen. Hans\r\narbete är så viktigt för freden och säkerheten i\r\nEuropa att det vore mycket rimligt. Han har säkert\r\nhållit tal till församlingen, men jag tycker att det är\r\nrimligt att han lämnar en rapport. Jag tycker att vi\r\nskulle kunna foga detta till våra förslag.</pre><pre>Jag är helt överens med Kristina Svensson om att\r\nuppföljningen och implementeringen inom ESK\r\nmåste förbättras. Jag menar att detta måste bli en\r\nav de viktiga frågorna på det kommande\r\nhögnivåmötet i Budapest, som har\r\ngranskningskonferensens form. Det sker alldeles\r\nför många överträdelser av ESK:s principer, och\r\ndet är oerhört viktigt att vi i dagens Europa inte\r\nglömmer Parisstadgan utan hävdar dess grundvalar.</pre><pre>Jag tror också att en bättre och starkare roll för\r\nförsamlingen kommer att leda till att vi får mera\r\naktiva ESK-parlamentariker i de nationella\r\nparlamenten. Jag menar för min del att Sveriges\r\nriksdag tillhör de parlament där ESK\r\nuppmärksammas och där också ESK-\r\nparlamentariker tar upp frågor i diskussion med\r\nansvarig minister. Jag är inte lika säker på att det\r\nsker lika ofta i andra parlament. Även här tror jag\r\natt parlamentarikerförsamlingen har en viktig\r\ninsats att göra.</pre><pre>Anf. 5  PÄR GRANSTEDT (c):</pre><pre>Herr talman! Jag vill tacka för de här ytterligare\r\nkommmentarerna. Jag tror att det är viktigt att\r\nbetona att det organ som skall ansvara för\r\nrapporteringen tillbaka till\r\nparlamentarikerförsamlingen är ministerrådet. Det\r\nbör inte råda någon tvekan på den punkten. Det är\r\nministerrådet som är det högsta beslutande\r\norganet. Eftersom parlamentarikerförsamlingen\r\nsammanträder bara en gång om året, finns det gott\r\nom tid att behandla alla\r\nparlamentarikerförsamlingens rekommendationer\r\nockså i ministerrådet.</pre><pre>Men om ämbetsmannakommittén kan agera redan\r\ninnan ministerrådet har haft anledning att ta\r\nställning, är det självklart bara en fördel. Det beror\r\nnaturligtvis på frågornas karaktär. Framför allt är\r\ndet naturligt att ämbetsmannakommittén lägger\r\nfram förslag om aktioner med anledning av\r\nparlamentarikerförsamlingens förslag. Men\r\nansvarsförhållandet måste dessutom vara sådant att\r\nordföranden i ministerrådet å dettas vägnar\r\nrapporterar till parlamentarikerförsamlingen och\r\nger denna den möjlighet som en\r\nparlamentarikerförsamling alltid har att granska\r\nhur fögderiet har skötts. Jag tror att det är viktigt\r\natt parlamentarikerförsamlingen på det sättet får\r\nen aktiv granskningsroll i ESK-arbetet.</pre><pre>Det andra ledet i det som\r\nparlamentarikerförsamlingen vill åstadkomma är\r\natt få till stånd en större effektivitet i ESK-\r\nsystemets organ och starta en reformprocess som\r\ngör att ESK blir mera exekutivt och\r\nhandlingskraftigt än i dag. Jag har också stort\r\nförtroende för att det som\r\nparlamentarikerförsamlingen fortsättningsvis kan\r\nkomma att kräva också kommer att få ett stöd från\r\nsvensk sida.</pre><pre>Låt mig till sist säga att jag också tycker att det är\r\nviktigt att parlamentarikerförsamlingens arbete\r\nföljs upp även i de nationella parlamenten. Som\r\nutrikesministern noterade har vi strävat efter att\r\ngöra detta också här. Men det finns här en\r\nömsidighet. Ju mer man ser att\r\nparlamentarikerförsamlingens arbete verkligen har\r\neffekt på ministerrådet, desto större förutsättningar\r\nfinns det också att få ett intresse i de nationella\r\nparlamenten. Men givetvis finns det också ett\r\nomvänt samband. Om ministrarna känner att man\r\ninte respekterar parlamentarikerförsamlingens\r\nsynpunkter, får de på huden hemma i det egna\r\nparlamentet. Vi känner också ett ansvar för att\r\ndriva på våra kamrater i de nationella parlamenten\r\natt verkligen sätta press på sina respektive\r\nregeringar, så att parlamentarikerförsamlingens\r\narbete verkligen får tyngd och effekt.</pre><pre>Anf. 6  KRISTINA SVENSSON (s):</pre><pre>Herr talman! Också jag får tacka för\r\nutrikesministerns kommentarer. Jag tycker att det\r\när naturligt att Sverige skall föra en pådrivande\r\npolitik i ESK. Det har vi gjort under de år som har\r\ngått. Vi verkar vara överens om att vi har all\r\nanledning att ytterligare förstärka den attityden. Vi\r\nkommer från parlamentarikernas sida under mötet\r\ni Wien naturligtvis att föra fram våra initiativ och\r\natt driva en hel del frågor där, bl.a. de som vi har\r\nberört här i dag.</pre><pre>Det är nödvändigt att parlamentet hittar sin roll i\r\nden här beslutsordningen och att vi får en fruktbar\r\ndialog, där beslut tränger igenom i båda riktningar.\r\nAnnars finns det mycket stor risk för att\r\nparlamentarikerförsamlingen bara blir en\r\ndiskussionsklubb där man träffas. Det kan i och för\r\nsig vara trevligt, men det måste leda framåt till\r\nbeslut som realiseras.</pre><pre>Jag ser att vi har samma hållning i dessa frågor, men\r\njag fick egentligen inga kommentarer till hur\r\nutrikesministern ser på en förstärkning av ODIHR\r\noch, vilket jag faktiskt inte nämnde, inrättande av\r\nett kontor för offentlighet av ESK:s data, av ESK:s\r\nbeslut osv. Det var en av våra rekommendationer\r\ntill ministerrådet. Andra frågor som jag nämnde\r\nvar miljömekanismen och inrättande av ett\r\npermanent säkerhetsråd.</pre><pre>Anf. 7  Utrikesminister MARGARETHA AF\r\nUGGLAS (m):</pre><pre>Herr talman! Jag vill också peka på förslaget om att\r\nförsamlingens ständiga utskott skall förlägga\r\nåtminstone ett årligt möte till Wien. Jag tror att det\r\när väldigt viktigt att man etablerar en kontakt\r\nmellan församlingens ständiga utskott och\r\nämbetsmannakommittén. Jag vet själv hur\r\nvärdefullt det var när jag träffade\r\nämbetsmannakommittén och fick möjlighet att föra\r\nen diskussion direkt med den. Också det kan vara\r\nett mycket viktigt kontaktskapande, som jag vill\r\nrekommendera.</pre><pre>En del av de frågor som Kristina Svensson har tagit\r\nupp är delvis under beredning. Den punkt där jag\r\nframför allt ser framsteg gäller förstärkningen av\r\nODIHR. Man hade ett möte om detta i höstas, och\r\nODIHR kommer att förstärkas. Större öppenhet\r\noch offentlighet i ESK:s arbete är något som\r\nmycket väl behövs, också för att ESK skall kunna\r\nfå större betydelse. Jag tycker att detta i allra\r\nhögsta grad åvilar generalsekreteraren. Jag har sett\r\natt det numera åtminstone finns ett ''newsletter'',\r\nsom berättar om olika beslut, missioner och\r\nåtgärder inom ESK:s ram. Jag tycker att detta är ett\r\nframsteg.</pre><pre>Jag vill också nämna att när jag var i Bulgarien\r\npåpekade det bulgariska parlamentets talman, som\r\nockså var med i parlamentarikerförsamlingen i\r\nHelsingfors, särskilt att han var mycket tacksam för\r\natt ESK hade genomfört denna konferens till stöd\r\noch hjälp för grannstaterna som lider av\r\nsanktionerna mot Serbien-Montenegro. Han\r\nkunde för egen del konstatera att han hade fått ett\r\ndirekt gensvar och att hans framställning till\r\nparlamentarikerförsamlingen i Helsingfors hade\r\nrönt uppföljning.</pre><pre>På vissa områden sker det alltså ändå en\r\nuppföljning inom denna ram, men man måste\r\nskapa en naturlig granskningsmekanism och en\r\nnaturlig dialog av det slag som vi har i Sveriges\r\nriksdag.</pre><pre>Anf. 8  KRISTINA SVENSSON (s):</pre><pre>Herr talman! Det är bra att det finns beslut om att\r\nODIHR skall förstärkas. ODIHR är en av de\r\nmycket viktiga institutionerna inom ESK. Inom\r\nparlamentarikerförsamlingen har vi kontakter med\r\nODIHR bl.a. när det gäller valövervakning och\r\nvalövervakningsinsatser och ser där vilken viktig\r\nroll ODIHR spelar. Det är bra att man har förstärkt\r\nODIHR.</pre><pre>Jag hoppas också att vi från svenskt håll kan driva\r\nfrågan om det jag kallar en offentlighetsinstitution\r\neller något liknande. Ett ''newsletter'' må vara\r\nförsta steget, men man måste gå vidare för att nå\r\nut med ESK och med ESK:s arbete så att all den\r\ninformation som finns inom ESK blir tillgänglig på\r\nett annat sätt än den är nu.</pre><pre>Överläggningen var härmed avslutad.</pre><pre>\r\n3 §  Svar på interpellationerna 1993/94:108, 113\r\noch 114 om giltigheten av svensk grundlag inför\r\nEU-rätten</pre><pre>Anf. 9  Statsrådet REIDUNN LAURÉN (-\r\n):</pre><pre>Herr talman! Bengt Hurtig, Lena Klevenås och\r\nBirgitta Hambraeus har i likalydande\r\ninterpellationer till statsministern frågat dels om\r\nEU frångått principen om gemenskapsrättens\r\nföreträde framför nationell rätt, dels om Sverige i\r\nförhandlingarna lyckats få ett permanent undantag\r\ninnebärande att svensk grundlag gäller i Sverige\r\näven i de avseenden den skulle kunna strida mot\r\nEU-rätt. Interpellationerna har överlämnats till\r\nmig för besvarande.</pre><pre>I Sverige har vi fyra grundlagar: regeringsformen,\r\nsuccessionsordningen, tryckfrihetsförordningen\r\noch yttrandefrihetsgrundlagen. Jag vill\r\ninledningsvis göra klart att dessa lagar inte, för att\r\nlåna ett uttryck från frågeställarna, kommer att\r\n''köras över'' av EG-rätten.</pre><pre>Detta innebär emellertid inte att EU frångått\r\nprincipen om gemenskapsrättens principiella\r\nföreträde framför nationell lagstiftning i\r\nmedlemsstaterna eller att Sverige fått något\r\npermanent undantag av den innebörd\r\nfrågeställarna avser. Något sådant undantag behövs\r\ninte för att vi skall kunna hävda våra grundlagar.</pre><pre>Hela arbetet för att uppnå ett integrerat Europa\r\nmed fri rörlighet för människor, tjänster, pengar\r\noch varor skulle riskera att bli kraftlöst om de\r\ngemensamt fattade besluten inte följdes.\r\nFöreträdesrätten för EG-rätten har sin grund i att\r\nmedlemsstaterna överlåter beslutanderätt på vissa\r\nområden till gemensamt beslutsfattande. I allt\r\nväsentligt gäller detta integrationens\r\nhuvudområde, dvs. det ekonomiska. Det är ju då\r\nganska självklart att de stater som på så sätt har\r\növerlämnat sin beslutanderätt till en gemensam\r\ninstitution inte därefter själv kan hävda att egna\r\nensidigt beslutade regler skall gälla i stället för de\r\ngemensamt beslutade. Även i övriga\r\ninternationella sammanhang är detta en oomtvistad\r\nprincip, låt vara att det av naturliga skäl i praktiken\r\nkan vara förenat med svårigheter att upprätthålla\r\nden på det internationella planet i övrigt.</pre><pre>Enligt min mening ger interpellationerna tyvärr\r\nuttryck för ett förenklat synsätt på EG-rättens\r\nförhållande till medlemsstaternas grundlagar. Jag\r\nskulle därför vilja nämna några välkända och\r\nviktiga förhållanden.</pre><pre>Det är endast på de områden som Sverige, och de\r\növriga ansökande staterna, överlämnar\r\nbeslutsbefogenheter till gemenskapen som EG-\r\nrätten över huvud taget kan göra anspråk på\r\nföreträde. Gemenskapen har inga andra\r\nbefogenheter än dem som medlemsstaterna själva\r\növerlämnat och gemenskapens institutioner kan\r\ninte själva utvidga dessa befogenheter. Som\r\nGrundlagsutredningen inför EG visade rör den\r\nalldeles övervägande delen av grundlagarnas regler\r\ninterna svenska förhållanden som även vid ett\r\nmedlemskap skulle förbli helt svenska. Skulle det\r\nbli aktuellt att flytta över nya områden till\r\ngemenskapens kompetens måste det ske genom ett\r\nnytt fördrag som samtliga medlemsländer enas om.</pre><pre>De beslutsbefogenheter som t.ex. Sverige skulle\r\növerlämna bestäms av innehållet i det svenska\r\nanslutningsfördraget. Den grundlagsproposition\r\navseende svenskt medlemskap i EU som riksdagen\r\nnyligen antagit som vilande bygger bl.a. på att de\r\nbefogenheter som kan överlåtas inte är\r\nobegränsade, utan att ett överlämnande av\r\nbeslutsbefogenheter förutsätter att gemenskaperna\r\nupprätthåller ett verksamt skydd för grundläggande\r\nfri- och rättigheter -- ett skydd som skall vara i nivå\r\nmed vårt eget och med den europeiska\r\nkonventionen om de mänskliga fri- och\r\nrättigheterna.</pre><pre>Europakonventionen är som bekant numera en\r\nintegrerad del av EG-rätten, och EG-domstolen\r\nhar som en av sina uppgifter att bevaka att\r\nkonventionen efterlevs. Men därtill kommer att\r\näven medlemsstaternas konstitutionella principer\r\noch andra internationella konventioner ingår som\r\nviktiga delar när EG-domstolen skall avgöra frågor\r\nom grundläggande rättigheter.</pre><pre>EG-samarbetet har alltjämt sin tyngdpunkt på\r\nregler för den inre marknaden, dvs. främst regler\r\nom ekonomi, handel och angränsande ämnen. Det\r\när också bara här som majoritetsbeslut är möjliga.\r\nI övrigt fordras att alla medlemsstater är överens.\r\nDet innebär att EG har ett mycket begränsat\r\nutrymme för att besluta om regler med inverkan på\r\nsvensk grundlag. Går en EG-institution längre går\r\nden helt enkelt utöver de befogenheter den\r\nanförtrotts av medlemsstaterna.</pre><pre>Jag vill i sammanhanget också erinra om den tyska\r\nförfattningsdomstolens uppmärksammade\r\navgörande i samband med Tysklands anslutning till\r\nMaastrichtfördraget och de tidigare solange I- och\r\nII-besluten. Domarna innehåller viktiga bidrag till\r\nen ökad förståelse av även den rättsliga dynamik\r\nsom finns i det europeiska samarbetet -- en\r\ndynamik som snarare innebär ett gemensamt\r\neuropeiskt utvecklande av grundläggande rättsliga\r\nprinciper än ett ensidigt dikterande från någon sida.\r\nEG:s institutioner kan alltså inte själva tillägna sig\r\nnya kompetenser.</pre><pre>Den svenska deklarationen avseende\r\noffentlighetsprincipen som gjordes vid både\r\ninledningen och avslutningen av\r\nmedlemskapsförhandlingarna skall också ses i detta\r\nljus. Deklarationen bör ses som en markering av\r\nden vikt vi lägger och kommer att lägga vid våra\r\ngrundläggande konstitutionella principer. Den bör\r\nockså ses som ett led i ett särskilt svenskt bidrag till\r\nden europeiska rättsutvecklingen. Det är nämligen\r\nmin fasta övertygelse att Sverige också på detta\r\nområde kan lämna viktiga bidrag till den\r\neuropeiska utvecklingen mot ökad integration.</pre><pre>Anf. 10  BENGT HURTIG (v):</pre><pre>Herr talman! Jag får tacka för svaret.</pre><pre>Av svaret framgår för det första att Sverige inte fått\r\nnågot undantag från principen om EU-rättens\r\növerhöghet över nationell rätt och för det andra att\r\nEU inte frångått denna princip. Statsrådet sprider\r\nillusionen att vi inte har fått något undantag därför\r\natt det inte behövs.</pre><pre>Om EU nu inte har frångått principen om EU-\r\nrättens företräde framför nationell lagstiftning och\r\nSverige inte begärt något undantag måste EU-\r\nrätten rimligen gälla på de områden som EU-\r\nsamarbetet omfattar. Den kommer då att ha\r\nföreträde framför svensk rätt.</pre><pre>I grundlagsutredningen inför EU står det, som vi\r\nanfört i interpellationen, att de gemensamma\r\nnormer som är direkt tillämpliga eller har direkt\r\neffekt gäller framför medlemsstatens egna lagar\r\noavsett dessas konstitutionella valör -- alltså i\r\nprincip även grundlagen.</pre><pre>Denna princip om gemenskapsrättens företräde\r\nutgör en del av gemenskapens regelverk, det s.k.\r\ngemensamt uppnådda eller l'acquis\r\ncommunautaire, vilket en tillträdande medlemsstat\r\ngivetvis måste acceptera.</pre><pre>I EU:s grundtraktat, det s.k. Romtraktatet, utgör\r\nartikel 5 en lojalitetsklausul, som i praktiken säger\r\natt medlemsstaterna inte kan göra en ensidigt\r\nbeslutad regel gällande gentemot den rättsordning\r\nsom EU:s medlemsstater gemensamt accepterat.</pre><pre>Det finns en rad domar som EG-domstolen har\r\navkunnat. I domen 6/64, det s.k. Costa v. ENEL-\r\nmålet, har man karaktäriserat EG-rätten som en ny\r\nrätt som gäller inom unionen. I mål 106/77,\r\nSimmenthalmålet, har man utvecklat detta och sagt\r\natt varje nationell domstol måste åsidosätta varje\r\nbestämmelse i nationell lag som strider mot\r\ngemenskapsrätten. I domen 11/70, Internationale\r\nHandelsgesellschaft, slår man fast att en\r\ngemenskapsrättslig åtgärd eller dess effekt i en\r\nmedlemsstat inte kan påverkas av påståenden om\r\natt den strider mot landets konstitution.</pre><pre>Går man till regeringens egen\r\ninformationsbroschyr nr 15 1993, som säger att EG-\r\nrätten går före svensk lag, står där: EG-domstolens\r\nuppgift är att säkerställa en enhetlig tolkning av\r\nEG-reglerna i alla medlemsländer. Domstolarna i\r\nSverige, även Högsta domstolen, måste därför rätta\r\nsig efter EG-domstolens tolkning av EG-rätten.</pre><pre>I regeringsformens 11 kap. uttalas att Högsta\r\ndomstolen i Sverige är den högsta allmänna\r\ndomstolen. Men den högsta ställning som Högsta\r\ndomstolen har upphör om dessa principer gäller,\r\noch då gäller i praktiken inte denna del av\r\nregeringsformen.</pre><pre>I regeringsformens 11 kap. 2 § står: ''Ingen\r\nmyndighet, ej heller riksdagen, får bestämma, hur\r\ndomstol skall döma i det enskilda fallet eller hur\r\ndomstol i övrigt skall tillämpa rättsregel i särskilt\r\nfall.'' Innebörden av detta är den gamla principen\r\natt våra domstolar skall vara oavhängiga och\r\noberoende.</pre><pre>Går vi med i EU upphävs den regeln, eftersom våra\r\ngrundlagsreglerade svenska domstolar, från Högsta\r\ndomstolen och nedåt, naturligtvis måste rätta sig\r\nefter EG-domstolens tolkningar. EG-domstolen\r\nstår enligt min mening utanför svensk grundlags\r\nkompetens, och blir en utomstående myndighet för\r\nde svenska domstolarna.</pre><pre>Här har vi alltså en vital punkt där tillträde till EU\r\nbryter mot principerna i svensk grundlag, nämligen\r\nvåra domstolars obeorende. I och med\r\nmedlemskap flyttar vi över lagstiftningsmakt på ett\r\nområde som i och med Maastrichtavtalet och\r\nunionens utveckling kommer att vara i växande.</pre><pre>På de områden där EU-rätten gäller begränsas vår\r\nregeringsforms regleringar, som säger att riksdagen\r\nstiftar lag. Riksdagen kan visserligen roa sig med att\r\nstifta lagar, men det är EU-rätten som gäller, och\r\nhär hävs riksdagens lagstiftningsrätt.</pre><pre>Andra konsekvenser torde bli en ändring av\r\nregeringsformens regler för Riksbanken. Eller kan\r\nvi slippa ifrån detta? Kan vi ha kvar nuvarande\r\nskrivningar när det gäller Riksbanken?</pre><pre>Om offentlighetsprincipen samt yttrande- och\r\ntryckfriheten säger konstitutionsutskottet numera\r\natt man inte är riktigt säker att vi har garantier för\r\nens dessa grundläggande principer, som regeringen\r\ndyrt och heligt lovat att ej förhandla bort.</pre><pre>EG-institutionerna kan inte utvidga sina\r\nbefogenheter, sägs i svaret. Enligt artikel 235 i\r\nRomfördraget har man den möjligheten om\r\nministerrådet är enigt. Även EG-domstolens\r\ndomar, som jag nyss nämnde, är ett bevis på detta.\r\nMan har tagit den ståndpunkten, och det har\r\naccepterats av medlemsstaterna.</pre><pre>Det sägs i regeringens\r\nEuropainformationsbroschyr: Det är EG-\r\ndomstolen som avgör om EG:s rättsakter\r\növerensstämmer med EG:s fördrag eller om de\r\nskall förklaras ogiltiga. Det lämnas i den\r\nformuleringen ingenting över för de nationella\r\ndomstolarna.</pre><pre>Är det inte EG-domstolen som avgör vad som är\r\nEG-rätt eller inte? Eller är det möjligtvis den tyska\r\nförfattningsdomstolen som avgör det, vilket man\r\nkan få intryck av när man läser såväl statsrådets\r\nsvar som utrikesutskottets betänkande?</pre><pre>Anf. 11  LENA KLEVENÅS (s):</pre><pre>Herr talman! Också jag vill tacka statsrådet för\r\nsvaret. Det är en för Sveriges del och för oss\r\nriksdagsledamöter en mycket viktig och intressant\r\nfråga om grundlagarna och ett medlemskap i\r\nEuropeiska unionen.</pre><pre>Ett inträde är med den nuvarande grundlagen\r\nfaktiskt olagligt. Vi måste ändra på grundlagen.\r\nEnbart detta gör att det är en fråga som borde\r\nintressera samtliga ledamöter. Det finns så många\r\nillusioner och förhoppningar med i denna debatt.\r\nJag tycker det är viktigt att granska de dokument\r\nsom vi får ta del av, för att se vad Sverige håller på\r\natt göra.</pre><pre>Det första som kom var betänkandet EG och våra\r\ngrundlagar. Där sade man i klartext bl.a. följande:\r\nOm riksdagen överlåter beslutsbefogenheter till\r\nEG, gäller de förpliktelser som följer av\r\nmedlemskapet utan hinder av vad som annars\r\nstadgas i svensk grundlag eller annan lag.</pre><pre>Många kallade detta för\r\n''plattläggningsparagrafen'', och det blev ett väldigt\r\nståhej om detta betänkande. Många tyckte att man\r\ninte i klartext kunde säga vad det verkligen var\r\nfrågan om, och att detta kanske var att gå litet för\r\nlångt.</pre><pre>Därför kom följade skrift: Om våra grundlagar och\r\nEG -- förslag till alternativ. Där sägs att man gick\r\nlitet för långt i den första, den blå, boken. Det var\r\nnog bara två ändringar som var nödvändiga att\r\ngöra. Man sade att möjligheten att överlåta rätten\r\natt fatta beslut som skall gälla här i landet måste\r\nutvidgas. Det var den ena förändringen. Den andra\r\npunkten skulle vara EG-domstolens rätt att lämna\r\nnationella domstolar bindande besked om giltighet\r\noch tolkning av EG:s regler.</pre><pre>Man begränsade skrivningarna till dessa två\r\npunkter. Man tillade också att reglerna om\r\noffentlighetsprincipen och meddelarfriheten, som\r\nhar varit så omdiskuterade, står kvar, och att det\r\ninte är något bekymmer med detta.</pre><pre>Skall man låta lugna sig med dessa försäkringar?\r\nDet är väldigt svårt att veta vad som gäller. Nu har\r\njag varit bortrest en vecka i Sydafrika. Jag var inte\r\nmed i debatten förra veckan om\r\nkonstitutionsutskottets betänkande nr 21 om\r\ngrundlagsändringar inför ett svenskt medlemskap i\r\nEuropeiska unionen. Men jag kan i varje fall se att\r\nalla inte är övertygade.</pre><pre>Utskottet konstaterar självt att konfliktriskerna är\r\nstora just när det gäller tryckfrihetsförordningen\r\noch yttrandefrihetsgrundlagen. Det finns i\r\ndebattprotokollet fåfänga frågor från många, bl.a.\r\nIngela Mårtensson. Man frågar: Finns det garantier\r\nför att detta består?</pre><pre>Hur skall man nu bete sig som riksdagsledamot,\r\nsom huvudsakligen inte alls har tid att ägna sig åt\r\nEU-frågor? Jo, man får läsa de skrifter som\r\nkommer. I t.ex. Sveriges medlemskap i den\r\neuropeiska unionen kan man läsa om\r\noffentlighetsprincipen, som ju är grundlagsfäst.\r\nDär står:''Inom EU:s tillämpades tills nyligen inte\r\nnågon offentlighetsprincip.''</pre><pre>Man skriver också i denna DS 1994:48 att Sverige\r\nvälkomnar den utveckling mot ökad öppenhet och\r\ninsyn som pågår inom EU, och att Sverige ensidigt\r\nförklarar att offentlighetsprincipen och då särskilt\r\nallmänhetens tillgång till offentliga handlingar samt\r\nmeddelarfriheten är och förblir grundläggande\r\nprinciper som är en del av vår konstitutionella,\r\npolitiska och kulturella arv.</pre><pre>Det låter ju bra, om man inte läser en följande\r\nmening -- man kan nästan säga: Hoppsan! Där\r\nstår:''I en egen deklaration noterar EU-sidan det\r\nsvenska uttalandet och utgår från att Sverige\r\nhärvidlag kommer att följa regelverket.'' -- dvs.\r\nEU:s regelverk.</pre><pre>Herr talman! Det är inte utan att det infinner sig en\r\nKafkaliknande stämning hos oss ledamöter som\r\nskall begripa detta, försöka ta ställning och ansvar\r\nför Sveriges riksdags beslut i den här frågan.</pre><pre>Vi får lugnande försäkringar från olika statsråd. Vi\r\nkan med egna ögon läsa vad som står i våra\r\nhandlingar. Vi kan också med egna ögon läsa vad\r\nEU-kommissionen och ministerrådet uttalar, och vi\r\nkan läsa utländsk press.</pre><pre>Det är oerhört frustrerande, och man blir lätt\r\nschizofren när man av denna röra av olika\r\nmotstridiga uttalanden skall förstå vad som\r\nkommer att gälla för Sverige. Det är väldigt många\r\nsom inte känner sig säkra och som inte litar på att\r\nvi kan behålla t.ex. offentlighetsprincipen i Sverige.</pre><pre>Jag skall avsluta med att försöka förklara varför det\r\när så svårt att lita på detta.</pre><pre>En liknande fråga gäller flyktingpolitiken i EU.\r\nDär får vi inte i Sverige ha kvar vår egen\r\nflyktingpolitik, eftersom det är fri rörlighet för\r\nmänniskor inom EU. Då kan man inte tillåta ett\r\nEU-land att ha en invandringsoch flyktingpolitik\r\nsom gör att människor via det landet, t.ex. Sverige,\r\nkommer in i EU och sedan kan röra sig fritt.</pre><pre>För mig är detta en parallell till frågan om\r\noffentlighetsprincipen. Kan vi i Sverige verkligen\r\nha kvar vår offentlighetsprincip? Det skulle\r\ninnebära att det fria flödet av information från oss\r\nsprider sig i hela EU.</pre><pre>Som jag ser det finns det stora risker att vi måste\r\nändra i den för oss grundlagsfästa principen. Jag vill\r\nha svar på om statsrådet verkligen menar att det är\r\nmöjligt att vi kan ha kvar grundlagen på detta\r\nområde.</pre><pre>Anf. 12  BIRGITTA HAMBRAEUS (c):</pre><pre>Herr talman! Jag ber också att få tacka statsrådet\r\nför svaret på min fråga. Det kan inte ha varit en lätt\r\nuppgift. Vår ambassadör i Bryssel, Lars Anell har\r\nhaft interpellationen på remiss. Här gäller det\r\ntydligen att utföra en diplomatisk balansakt i den\r\nhögre skolan för att få statsministerns och EU-\r\nministerns uttalanden i kammaren att stämma med\r\nEG-verkligheten.</pre><pre>Statsrådet säger i svaret på interpellationen:\r\n''Enligt min mening ger interpellationerna tyvärr\r\nuttryck för ett förenklat synsätt på EG-rättens\r\nförhållande till medlemsstaternas grundlagar. Jag\r\nskulle därför vilja nämna några välkända och\r\nviktiga förhållanden.''</pre><pre>Det skall tydligen inte gå att med normal\r\nfattningsförmåga begripa vad det är vi ger oss in i\r\nom vi blir medlemmar i EU. Bara det är ju ett hot\r\nmot demokratin!</pre><pre>Är det inte helt enkelt så, att om vi blir medlemmar\r\nså skall allt det som EG bestämmer antingen direkt\r\ninkorporeras eller transformeras till lag i vårt land,\r\nvarvid våra egna lagar, och också grundlagarna får\r\nvika.</pre><pre>Denna enkla tolkning tycks statsrådet bejaka då\r\nhon anför: ''Hela arbetet för att uppnå ett\r\nintegrerat Europa -- - -- skulle riskera att bli\r\nkraftlöst om de gemensamt fattade besluten inte\r\nföljdes.''</pre><pre>Här talar statsrådet om varför det är viktigt att vi\r\nger upp våra lagar och har därmed indirekt sagt att\r\ndet är just det vi gör.</pre><pre>EG-rätten har företrädesrätt framför\r\nmedlemsländeras lagar, också grundlagar där de\r\nberörs. Så är det alltså!</pre><pre>Statsrådet säger: ''Det är endast på de områden\r\nsom Sverige, och de övriga ansökande staterna,\r\näverlämnar beslutsbefogenheter till gemenskapen\r\nsom EG-rätten över huvud taget kan göra anspråk\r\npå företräde.''</pre><pre>Ja, men detta är verkligen inte litet. Framför allt\r\nfinns i Sverige ingen överblick över hur mycket\r\ndetta inbegriper. Både Bengt Hurtigs och Lena\r\nKlevenås inlägg har ju visat hur man --\r\nuppenbarligen utan att diskutera det -- lämnar över\r\nden här rätten på väldigt många grundläggande\r\nområden.</pre><pre>Jag vill ta upp Riksbanken. I regeringsformen 12\r\noch 13 §§ fastslås att Riksbanken är en myndighet\r\nunder riksdagen, och rikets centralbank.\r\nRiksdagen väljer fullmäktige, som utser\r\nriksbankschef. Endast Riksbanken har rätt att utge\r\nsedlar och mynt.</pre><pre>Om vi accepterar att bli medlemmar i EU,\r\naccepterar vi också EMU, enligt Maastrichtavtalet.\r\nDå skall man redan nu, i andra fasen av\r\nutvecklingen av den ekonomiska och monetära\r\nunionen, se till att vår centralbank anpassas till\r\ngällande lagar. Vilka gällande lagar? Jo, att banken\r\nhelt enkelt skall upphöra som en bank som\r\nkontrolleras demokratiskt av riksdagen. Den skall\r\nvara s.k. oavhängig, dvs. inte längre stå under\r\ndemokratisk kontroll. I tredje fasen, som inget\r\nmedlemsland har rätt att hindra, som automatiskt\r\ninträffar när en viss konvergens har uppnåtts, då\r\nskall den helt enkelt bli ett avdelningskontor till den\r\ngemensamma centralbanken.</pre><pre>Detta är någonting som vi nu lovar om vi går med\r\ni EU. Vi förutsätter alltså att en viktig punkt i vår\r\ngrundlag skall ändras.</pre><pre>Anser statsrådet att detta är förenligt med vår\r\ngrundlag? Vi går med i unionen utan att klargöra\r\natt vi därmed inte längre har en riksbank som\r\nkontrolleras av riksdagen. Bör man inte ha en\r\ngrundlagsändring först, och se om svenska folket i\r\nvanlig ordning går med på att avskaffa världens\r\näldsta fungerande riksbank, innan vi binder oss som\r\nmedlemmar i unionen?</pre><pre>Anf. 13  PÄR GRANSTEDT (c):</pre><pre>Herr talman! Det är en mycket intressant debatt\r\nsom förs här. Jag skall inte gå in i alla dess delar.\r\nJag vill tillfoga någon liten kommentar.</pre><pre>Det är självklart och oomtvistligt att EU-avtalet\r\noch den lagstiftning som är knuten till det går före\r\nsvensk inhemsk lag. Detta är inte anmärkningsvärt.\r\nDet gäller alla internationella avtal. Det är ju en\r\nhuvudregel -- pacta sunt servanda -- att ett land som\r\ngår in i ett internationellt avtal sedan är skyldigt att\r\nfölja detta avtal i alla dess delar. Man kan inte sätta\r\nnågra delar av avtalet ur spel genom att hänvisa till\r\ninhemsk lagstiftning, inklusive den inhemska\r\nkonstitutionen. Som avtalsslutande part är man\r\nskyldig att se till att den egna lagstiftningen\r\nstämmer med de förpliktelser som man enligt det\r\ninternationella avtalet har iklätt sig.</pre><pre>Om man förfasar sig över detta får man avvisa allt\r\ninternationellt samarbete som bygger på\r\nförpliktande åtaganden.</pre><pre>Ett bra exempel på detta är Europakonventionen\r\nom mänskliga rättigheter, där det också finns en\r\ndomstol som ser till att de enskilda länderna följer\r\ndenna Europakonvention. Stiftar man lagar eller\r\ntillämpar lagar på ett sätt som strider mot\r\nkonventionen, så kan domstolen ålägga landet att\r\nändra sin lagstiftning eller tillämpa den på ett annat\r\nsätt. Även Sverige har ju råkat ut för sådana saker,\r\ntrots att vi inte gjort Europakonventionen direkt till\r\nsvensk lag. Det skall vi numera göra, och det tycker\r\njag är bra.</pre><pre>Det är alltså inte någonting anmärkningsvärt i att\r\nockså det här internationella avtalet går före svensk\r\nlagstiftning. Men av det skall man inte dra\r\nslutsatsen att våra konstitutionella regler inte\r\nbetyder någonting. Våra grundlagar reglerar vad\r\nSverige kan ikläda sig för internationella avtal. De\r\navgör hur svenska företrädare kan uppträda i t.ex.\r\nministerråd, regeringskonferensförhandlingar eller\r\nför den delen Europaparlamentet. De som\r\nföreträder Sverige är skyldiga att följa den svenska\r\ngrundlagen.</pre><pre>Därför tycker jag det var bra att man avvisade den\r\nberömda s.k. ''plattläggningsparagrafen''. Den\r\nhade möjligen kunnat uppfattas som ett slags\r\nfribrev på förhand till svenska företrädare i t.ex.\r\nministerrådet att gå med på saker och ting som\r\nskulle strida mot den svenska grundlagen. Nu är det\r\ninte så.</pre><pre>Eftersom alla de frågor i EU som skulle kunna få\r\nbäring på den svenska grundlagen är av den arten\r\natt de kräver enhälliga beslut -- jag tror inte man\r\nkan hitta någon fråga inom området för\r\nmajoritetsbeslut som skulle kunna komma i\r\nkonflikt med vår grundlag -- så kan man därmed\r\nsäga att vår grundlag binder Sveriges agerande i\r\nministerrådet. Eftersom det där krävs enhällighet\r\nkan man därmed säga att vår grundlag har i det\r\navseendet fått utsträckt gilighet, till att gälla hela\r\nEU, om vi är med. EU:s ministerråd kan i\r\npraktiken inte fatta beslut som skulle strida mot den\r\nsvenska grundlagen.</pre><pre>I stället för att hävda att EU-medlemskap skulle\r\nförsvaga grundlagen, så skulle jag, herr talman,\r\nvilja hävda att EU-medlemskap förstärker\r\ntillämpligheten av den svenska grundlagen. Den\r\nsvenska grundlagen blir en restriktion på\r\nbeslutsfattandet i EU:s ministerråd och på vad som\r\nkan beslutas också vid EU:s regeringskonferenser.</pre><pre>Jag tyckte det var viktigt att föra in den här\r\naspekten i denna debatt.</pre><pre>Anf. 14  HANS GÖRAN FRANCK (s):</pre><pre>Herr talman! Jag skall i den här debatten nöja mig\r\nmed att ställa några frågor till statsrådet Laurén.</pre><pre>Det är alltså klart att Sverige måste rätta sig efter\r\nhur EG-domstolen tolkar de gemensamma\r\nreglerna. Domstolar och myndigheter i EG-\r\nländerna är därefter skyldiga att tillämpa EG:s\r\nregler, även om lagarna i hemlandet inte har\r\nändrats i enlighet med gemensamt beslutade regler.\r\nJag undrar hur statsrådet ser just på att detta skall\r\nkunna ske även om lagarna i hemlandet inte har\r\nändrats.</pre><pre>Det är också alldeles klart -- vilket det har lämnats\r\nandra besked om från regeringshåll -- att principen\r\nom EG-rättens företräde innebär att det är EG-\r\nrätten som gäller vid en konflikt mellan EG-rätten\r\noch nationella lagar och regler. Det här gäller alla\r\nslags lagar i ett land, även grundlagar, och oavsett\r\nom de nationella reglerna har tillkommit före eller\r\nefter en viss EG-regel.</pre><pre>Sedan finns det ett prejudikat från EG-domstolen\r\nom det ömsesidiga erkännandet av lagstiftning,\r\ndvs. att en regel i ett EG-land skall erkännas av de\r\nandra länderna. Hur ser statsrådet på att EG-\r\ndomstolen har gått så långt i sina möjligheter till\r\ninnovationer som man har gjort i det här rättsfallet?</pre><pre>Det är också klart att Högsta domstolen i\r\nfortsättningen måste rätta sig efter EG-domstolens\r\ntolkning av EG-rätten. Trots att EG:s lagstiftning\r\nskall utgöra en del av den svenska rättsordningen\r\nkommer Högsta domstolen i Sverige även att sakna\r\nbehörighet att ogiltigförklara sådana delar av vår\r\nlagstiftning. Anser statsrådet att det här går alldeles\r\nför långt och är delvis främmande för svensk\r\nrättsordning?</pre><pre>Slutligen är det så att riksdagen nu har fattat ett\r\nbeslut om en beredskap för grundlagsändringar\r\ninför ett svenskt medlemskap i Europaunionen. Jag\r\nundrar: Anser statsrådet att det är objektivt och\r\nopartiskt att man gör på detta sätt, innan\r\nfolkomröstningen har skett? Borde man inte ha\r\navvaktat folkomröstningen innan man fattar ett\r\nbeslut av den här karaktären? Om resultatet blir\r\nnej, är ju de här förändringarna meningslösa.</pre><pre>Anf. 15  INGELA MÅRTENSSON (fp):</pre><pre>Herr talman! Jag skall delta i nästa debatt om\r\noffentlighetsprincipen, men jag kan inte låta bli att\r\nställa några frågor när det gäller våra grundlagar,\r\ninte minst efter Pär Granstedts anförande. Han\r\nsäger att ett svenskt medlemskap innebär att\r\nministrarna måste följa våra grundlagar, att vi\r\nkommer att vara med om att fatta besluten och att\r\nmajoritetsbeslut gäller om några grundlagar skulle\r\nvara i farozonen.</pre><pre>Då undrar jag: Hur blir det? Daniel Tarschys sade\r\ni utredningen om utrikessekretessen att det när det\r\ngäller sakområden kan bli konsekvenser för\r\ngrundlagarna. I det fallet kan den situationen\r\ninträffa att det inte är fråga om att det krävs ett\r\nmajoritetsbeslut, utan vi kan också vara tvingade\r\natt ändra grundlagen. Om vi inte ändrar grundlagen\r\nkommer ändå EG-rätten att gälla.</pre><pre>Jag är förvånad över det något sturska svaret att det\r\ninte behövs något undantag alls, utan att våra\r\ngrundlagar är helt och hållet garanterade. Är det\r\nverkligen statsrådets uppfattning? Jag får inte den\r\nuppfattningen när jag läser vad som sägs om t.ex.\r\nutrikessekretessen, där det kan handla om\r\nsakområden som inkräktar på våra grundlagar.</pre><pre>Anf. 16  Statsrådet REIDUNN LAURÉN</pre><pre>(-):</pre><pre>Herr talman! Jag skall börja med att om igen\r\nförklara inom vilka områden som grundlagarna kan\r\naktualiseras. Inom integrationens huvudområde är\r\ndet alltså mest fråga om vanliga lagar, dvs. inte\r\ngrundlagarna. Det är kanske inte det som är\r\nföremål för den här debatten, utan här talar vi om\r\ngrundlagarna.</pre><pre>Den helt övervägande delen av våra grundlagar\r\nfaller alltså inte inom detta område. I\r\nskärningspunkten kan ligga en viss konflikt med\r\nnågra grundlagar, precis som Ingela Mårtensson\r\nsade. Men detta är alltså en mycket liten del.</pre><pre>Om det skulle bli så att en grundlag berörs, kan\r\nEG-domstolen få ta ställning till detta. Då har vi i\r\nanslutningsfördraget påpekat att vi inte överlämnar\r\nnågonting till gemenskapen, utan vi förutsätter att\r\ngemenskapen upprätthåller ett verksamt skydd för\r\nde grundläggande fri- och rättigheterna. Det\r\nskyddet skall alltså vara i nivå med vårt eget skydd\r\ni 2 kap. regeringsformen och med den europeiska\r\nkonventionen för de grundläggande fri- och\r\nrättigheterna.</pre><pre>EG-domstolen har varit mycket återhållsam och\r\nförsiktig när det gäller att komma in på\r\nmedlemsstaternas grundlagsområden, därför att\r\nmedlemsstaternas konstitutionella rätt ingår som\r\nen del i EG:s rätt. EG-domstolen har alltså att ta\r\nhänsyn även till Sveriges konstitution om en sådan\r\nhär fråga kommer upp.</pre><pre>Vad händer då vid en konflikt mellan EG-rätt och\r\nsvensk grundlag? Om EG skulle besluta om ett\r\ndirektiv som inte är förenligt med svensk grundlag,\r\nkan det inte genomföras här i Sverige utan att\r\ngrundlagen först ändras. Direktiven förutsätter ju\r\nnationell lagstiftning, och riksdagen kan inte stifta\r\nvanlig lag i strid med grundlag. Om en EG-regel\r\nfrån svenska utgångspunkter framstår som\r\nkonstitutionellt oacceptabel, menar jag att vi inte\r\nskall se det som en konflikt mellan EG-rätt och\r\nnationell rätt. Vad frågan i stället kommer att gälla\r\när om EG-organet haft rätt att fatta ett sådant\r\nbeslut. Ligger detta inom ramen för den\r\nbeslutanderätt som har överlåtits? Om svaret på\r\nden frågan blir nej, gäller inte beslutet i Sverige.</pre><pre>Jag påpekar i interpellationssvaret att EG inte har\r\nnågon annan beslutanderätt än den som\r\nmedlemsländerna har överlåtit till gemenskapens\r\ninstitutioner. Vad som är viktigt är att de själva inte\r\nhar ensamrätt att bestämma sin egen kompetens.\r\nNär det gäller att fastställa gränserna för\r\nkompetensområde har de nationella organen\r\nsamma uppgift. Det var just den frågan som\r\nbehandlades av den tyska författningsdomstolen,\r\nnär den i sin prövning av Maastrichtfördraget\r\nuttalade att den avser att pröva giltigheten av EG-\r\nbeslut. Inom det överlåtna området har EG-\r\ndomstolen ensam giltighet i rättsakterna, men när\r\ndet gäller gränserna har alltså nationella organ\r\nsamma uppgift.</pre><pre>Det är alldeles riktigt att EG-rätt har företräde\r\nframför nationell rätt, men det är alltså inte så\r\nenkelt som att EG tar över i alla lägen.</pre><pre>Anf. 17  BENGT HURTIG (v):</pre><pre>Herr talman! Vi rör oss kanske stegvis framåt på\r\ndet här området. Det är alltså klart att den\r\növervägande delen av textmassan i grundlagen,\r\nsom gäller att vi har kung, hur vi förrättar allmänna\r\nval m.m., handlar om sådant som man inte i\r\nförstone kan förvänta sig att EG kommer att lägga\r\nsig i -- även om det inom EU finns republikaner som\r\ntycker att vi inte skall prata så högt om demokratin\r\nnär statschefen har arvsrätt. Men jag kan hålla med\r\nom att hela detta block kommer att ligga utanför.</pre><pre>Det vi diskuterar är de delar där det kan bli\r\nkonflikter. Konstitutionsutskottet har ägnat lång tid\r\nåt att bearbeta det här och säger bl.a.:</pre><pre>''När det gäller tryckfrihetsförordningen och\r\nyttrandefrihetsgrundlagen med sina detaljrika\r\nregler är konfliktriskerna enligt utskottets\r\nuppfattning större. Problemet sammanhänger med\r\natt svensk offentlighets- och\r\nyttrandefrihetslagstiftning inte bara åtnjuter\r\ngrundlagsskydd utan också i materiellt hänseende\r\när väsentligt mer långtgående än i andra europeiska\r\nländer.''</pre><pre>Utskottet har också slagit fast att vi inte skall skriva\r\nin några principiella begränsningar -- precis som\r\nregeringen har sagt i propositionen -- om\r\növerlåtande av beslutsmakt, utan det ger sig hur det\r\nblir i framtiden. Utskottet konstaterar att det är\r\nsvårt att avgöra hur stor den här överlåtelsen blir.</pre><pre>Det slås fast i domarna, som jag tidigare sade, att\r\nman inom EG betraktar EG-rätten som en ny rätt.\r\nDet är inte bara fråga om en konvention i vanlig\r\nmening, som Pär Granstedt ville ge sken av, dvs. att\r\nden skulle vara likställd med barnkonventionen\r\neller Europakonventionen om mänskliga\r\nrättigheter. Man betraktar EG-rätten som en ny\r\nrätt, där EG-domstolen också står över de\r\nnationella högsta domstolarna.</pre><pre>Inte ens på det här området, nämligen det som\r\nberörs i kap. 2 om de mänskliga fri- och\r\nrättigheterna, offentlighetsprincipen,\r\ntryckfrihetsförordningen och\r\nyttrandefrihetsgrundlagen -- som vi så dyrt och\r\nheligt har slagit fast -- kan vi vara spiksäkra, enligt\r\nutskottets betänkande.</pre><pre>I den information från Utrikesdepartementet som\r\ndistribueras till och används av skolor, bibliotek\r\noch allmänhet säger man:</pre><pre>''Det är EG-domstolen som avgör om EGs\r\nrättsakter överensstämmer med EGs fördrag eller\r\nom de ska förklaras ogiltiga.''</pre><pre>I denna information framstår det som om EG-\r\ndomstolen har den här exklusiva rätten. Det är ju\r\nnågot annat än framtoningen i statsrådets svar.</pre><pre>Anf. 18  LENA KLEVENÅS (s):</pre><pre>Herr talman! Jag utgår från att det är tillåtet att\r\ndebattera även med andra interpellanter, och\r\ndärför skulle jag vilja ställa några frågor till Pär\r\nGranstedt. Jag förstår att statsrådet kanske tycker\r\natt det är för många att debattera med.</pre><pre>Pär Granstedt sade att det inte är något\r\nmärkvärdigt med det här avtalet och att vi måste\r\nfölja alla internationella avtal. Men det är väl ändå\r\nen viss skillnad på detta avtal och andra\r\ninternationella avtal. Vi skall ju gå med i\r\nEuropaunionen, och även om det inte är så lätt att\r\nsäga vad ordet union i det här fallet kommer att\r\nbetyda, är det ändå någonting unikt, som vi inte har\r\nvarit med om tidigare. Den här unionen har ju egna\r\ngrundlagar, och den har också makt att sätta bakom\r\norden. Det kommer att finnas en gemensam bank,\r\noch man skall föra en gemensam ekonomisk\r\npolitik. Det finns en domstol som kommer att\r\nkunna döma över politiska beslut.</pre><pre>Pär Granstedt sade att ministerrådet inte kan fatta\r\nbetslut som strider mot den svenska grundlagen.\r\nMenar han då att ministerrådet också skall följa\r\nbeslut som står i den svenska grundlagen?</pre><pre>Hur är det med den svenska\r\noffentlighetsprincipen? I betänkande KU21, som\r\njag citerade förut, står det på s. 17 att det finns ett\r\nproblem, eftersom vårt grundlagsskydd också i\r\nmateriellt hänseende är mer långtgående än andra\r\nländers.</pre><pre>Skall andra länder då följa den svenska\r\ngrundlagen? Har vi i så fall undersökt vad som står\r\ni alla de andra ländernas grundlagar? Eller skall vi,\r\nom alla ländernas grundlagar ingår i en gemensam\r\nsamling av grundlagar, omfattas av andra länders\r\ngrundlagar?</pre><pre>Detta var en intressant upplysning. Jag undrar\r\nverkligen om det är så.</pre><pre>När jag fick denna tanke ur huvudet funderade jag\r\npå Tyskland. I Tyskland finns väl prisstabiliteten\r\ninskriven i grundlagen? Tyskland är ju väldigt\r\ndominerande inom EU. Jag förstår att vi kommer\r\natt föra den ekonomiska politik som Tyskland mer\r\neller mindre dikterar.</pre><pre>Jag skall nu vända mig till statsrådet. Hon sade att\r\nEU bara har beslutanderätt över det som överlåts\r\nåt EU, men EU har ju sin egen grundlag.\r\nEkonomin är det viktigaste, även enligt statsrådet.\r\nI Maastrichtfördraget står det vad ministerrådet\r\nkan och skall göra med medlemsstater som har för\r\nstora underskott. Man skall övervaka att\r\nstatsskulden inte blir för stor. Man skall ge\r\nrekommendationer om vad som skall göras. Man\r\ntalar om vad som behöver göras, och om det inte\r\ngörs kan medlemsstaterna bestraffas på olika sätt.\r\nMan kan t.o.m. utdöma böter. Gäller den\r\ngrundlagen?</pre><pre>Anf. 19  BIRGITTA HAMBRAEUS (c):</pre><pre>Herr talman! Jag vill rikta mig till statsrådet.</pre><pre>Bekymret är att vi genom den grundlagsändring\r\nsom nu är vilande kommer att lämna öppet för\r\nmånga andra grundlagsändringar utan att vi uttalar\r\natt de faktiskt sker samtidigt. Det handlar bl.a. om\r\nregeringsformen 9 kap. 12 och 13 §§ om vår\r\nriksbank.</pre><pre>I och med att vi lämnar över beslutanderätten till\r\nEU -- om Sverige blir medlem i EU -- har vi utan\r\nnågra juridiskt gällande undantag skrivit under att\r\nvi skall gå med i den ekonomiska monetära\r\nunionen. Där skall vi arbeta efter\r\nMaastrichtavtalet. Där står det klart och tydligt att\r\nvi redan från början när vi blir medlemmar skall\r\navskaffa vår nuvarande riksbank.</pre><pre>Vi fattar alltså ett beslut om en grundlagsändring,\r\noch därmed fattar vi implicit en massa andra beslut\r\nsom aldrig någonsin har diskuterats.</pre><pre>Jag vill gärna att statsrådet kommenterar detta.</pre><pre>Jag blev förvånad när statsrådet sade att riksdagen\r\ninte får stifta en lag som strider mot svensk\r\ngrundlag. Men ministerrådets förordningar blir\r\ndirekt gällande lag i Sverige utan någon omväg över\r\nriksdagen. Ministerrådet har tydligen möjlighet att\r\ngå förbi vår grundlag utan besvär.</pre><pre>Jag skulle vilja citera ur min interpellation. I en\r\ndebatt efter presentationen av det svenska avtalet\r\nsade vår statsminister: ''Den yttersta garantin för\r\nsvensk grundlag ligger i Sveriges riksdag och i\r\ngrundlagen själv. Det är en mycket viktig princip.\r\nVi skall aldrig lita på någon annan än oss själva när\r\ndet gäller våra grundlagar. Vi skall aldrig göra våra\r\nsvenska grundlagar till föremål för andras\r\nbeslutsfattande eller för andras medverkan. Svensk\r\ngrundlag gäller i Sverige. Beslut om svensk\r\ngrundlag fattas av Sveriges riksdag. -- -- -- Detta\r\nrespekteras av andra.''</pre><pre>I ljuset av vad som nu har sagts är det märkvärdigt\r\natt vår statsminister har yttrat detta. Det bidrar\r\nverkligen till en stor förvirring.</pre><pre>Jag tycker, som Lena Klevenås, att en\r\nKafkaliknande stämmning sprider sig. Det är\r\nåtminstone inte med min fattningsförmåga möjligt\r\natt -- med den diskussion som förs officiellt och som\r\nstatsrådet här har redogjort för -- följa vilken makt\r\nsom vi i själva verket lämnar över till EU.</pre><pre>Anf. 20  INGELA MÅRTENSSON (fp):</pre><pre>Herr talman! Statsrådet sade nästan ordagrant vad\r\nsom står i konstitutionsutskottets betänkande om\r\nvad som gäller vid en s.k. konfliktsituation. Hon vill\r\ninte kalla detta för en konflikt, utan hon menar att\r\nman skall fråga sig om EU-organet har haft rätt att\r\nmed verkan för Sverige fatta ett sådant beslut som\r\ndet har fattat. Det handlar om vad vi har och inte\r\nhar överlåtit.</pre><pre>Såvitt jag har förstått gäller det som vi har överlåtit\r\nregeringsformen. Konflikten kan dock uppstå i våra\r\nandra grundlagar -- tryckfrihetsförordningen och\r\nyttrandefrihetsgrundlagen. Då kan man väl inte\r\nställa sig dessa frågor. Själva överlåtelsefrågan är ju\r\nhänvisad till regeringsformen, om jag har fattat\r\nsaken rätt.</pre><pre>Jag menar fortfarande att det kan uppstå\r\nsituationer när det gäller sakområden inom EU\r\nsom gör att vår grundlag inte kommer att gälla. Vi\r\nkan sedan välja att ändra den eller ej. Enligt de\r\nregler som råder kommer EG-rätten att gälla i\r\nstället för våra grundlagar, oavsett vad vi gör.\r\nDärför ter sig det citat som vi nyss hörde Birgitta\r\nHambraeus läsa ännu mer exceptionellt.</pre><pre>Statsrådet säger att det handlar om få områden,\r\nmen hon är medveten om att det kan inträffa att vår\r\ngrundlag inte kommer att gälla. Detta är viktigt\r\näven om det bara handlar om några få områden.\r\nKan statsrådet peka på inom vilka områden vi kan\r\nriskera att vår grundlag inte kommer att gälla?</pre><pre>Anf. 21  HANS GÖRAN FRANCK (s):</pre><pre>Herr talman! Jag vill till en början slå fast att EG-\r\nrätten har företräde även i fråga om våra egna\r\ngrundlagar. Detta är av betydelse även om det till\r\nen början endast förefaller gälla några få områden.\r\nDet avgörande är att detta öppnar stora\r\nmöjligheter i framtiden för främst ministerrådet\r\nmen också för EU-domstolen.</pre><pre>I Sverige har vi haft en mycket restriktiv inställning\r\ntill att domstolar skall kunna ta över beslut som är\r\nfattade av ett parlament. Jag har också varit negativ\r\ntill att det skall finnas en författningsdomstol som\r\nkan ingripa.</pre><pre>I Europaunionen kommer EG-domstolen att få\r\nstor betydelse -- den har det redan. Den har aktivt\r\nbidragit till att utforma viktiga rättsregler genom\r\ndomstolsutslag som har blivit prejudicerande. Det\r\nkanske mest långtgående rättsfallet är Cassis de\r\nDijon-fallet. Det handlar om viktiga principer som\r\nhar utformats genom just EG-domstolens\r\nrättspraxis. Det fall som jag syftar på gäller det\r\nömsesidiga erkännandet av lagstiftningen, dvs. att\r\nen regel i ett EG-land skall erkännas av de andra\r\nländerna.</pre><pre>På den här punkten vill jag ha en kommentar av\r\nstatsrådet.</pre><pre>Slutligen vill jag säga att det är att gå före när man\r\nlåter det nu vilande förslaget påverka opinionen\r\ninför folkomröstningen. Ett nej skall vara ett nej,\r\nliksom ett ja skall vara ett ja. Ett nej skall inte\r\nkunna öppna möjligheter till att på nytt föra upp\r\nfrågan på dagordningen.</pre><pre>Anf. 22  Statsrådet REIDUNN LAURÉN</pre><pre>(-):</pre><pre>Herr talman! Jag vill börja med att till Bengt Hurtig\r\nsäga att det är alldeles riktigt att EG-domstolen har\r\nen exklusiv rätt att uttolka EG-rätten -- inom sitt\r\nområde. Det är just det som det handlar om.</pre><pre>Jag talade om vad som händer vid en\r\nkompetenskonflikt. I en kompetenskonflikt har\r\ninte EG-institutionerna en exklusiv rätt att tolka\r\ngränserna för kompetensen. De nationella organen\r\nhar samma uppgift.</pre><pre>Lena Klevenås talade om offentlighetsprincipen.\r\nVi får möjlighet att återkomma till den frågan i\r\nnästa interpellationsdebatt. Jag kan ändå säga så\r\nmycket nu som att det inte finns några EG-regler\r\nsom rör offentlighets- och sekretesslagstiftning.\r\nAlla medlemsländer har sina egna lagar och\r\nbestämmelser. Offentlighetsprincipen kommer\r\nsjälvfallet inte att beröras vid ett medlemskap,\r\neftersom vi skall fortsätta att tillämpa vår nationella\r\nlagstiftning i det avseendet.</pre><pre>Lena Klevenås tog också upp frågor som rör\r\nekonomin. Ekonomin omfattas av EG-rätten. På\r\ndet området har EG-rätten företräde. Det har jag\r\nsagt i mitt interpellationssvar, och det är ingen\r\ntvekan om det. Här är det alltså fråga om vanlig\r\nlagstiftning, inte grundlagar.</pre><pre>Det är riktigt att EG-förordningar får omedelbar\r\nverkan i medlemsländerna. EG-förordningarna\r\ngäller dock för det mesta tekniska problem av olika\r\nslag. Det är således främst fråga om tekniska\r\nanvisningar. Såvitt jag vet finns det inga EG-\r\nförordningar som berör grundlagsområdet. I den\r\nmån man vill komma in på det området sker det via\r\nEG-direktiv. Jag kan således inte se att det är\r\nmöjligt att en EG-förordning går emot en grundlag.</pre><pre>Hans Göran Franck ställde en fråga om varför man\r\nskulle anta ett vilande förslag beträffande\r\ngrundlagsändringarna inför en EG-anslutning. Om\r\nman inte skulle ha antagit ett vilande förslag nu\r\nskulle man behöva vänta till år 1998 för att\r\ngenomföra de nödvändiga ändringarna inför ett\r\nEG-inträde. Det är naturligtvis inte önskvärt. Det\r\när ingenting som på något sätt föregriper en\r\nfolkomröstning. Det är en sak som man måste ha\r\nom omröstningsresultatet blir positivt. Om det inte\r\nblir positivt faller grundlagsändringen.</pre><pre>Lena Klevenås sade tidigare att det är mycket\r\nmotsägelsefullt att vi avger en deklaration om\r\noffentlighetsprincipen, vilket man inom EG sedan\r\nsäger att man har noterat men att man förutsätter\r\natt vi skall följa EG:s regelverk. Vi skall självfallet\r\nfölja EG:s regelverk i den här frågan. I det här\r\nfallet är det fråga om det regelverk som EG har för\r\nsina egna institutioner. EG har alltså inte några\r\nbestämmelser om offentlighet och sekretess utöver\r\ndem som rör deras egna institutioner. Alla\r\nmedlemsländer tillämpar sin egen lagstiftning. Det\r\när stor spridning på de bestämmelser som de olika\r\nmedlemsländerna har i detta avseende. Det finns\r\ningen som helst önskan, vare sig hos EG eller\r\nmedlemsländerna, att harmonisera den här\r\nlagstiftningen. Vi kan se framför oss att den här\r\nsituationen kommer att bestå.</pre><pre>Anf. 23  BENGT HURTIG (v):</pre><pre>Herr talman! Det gäller bara det som kan komma i\r\nkonflikt med grundlagar. Det gäller ekonomi,\r\nhandel och angränsande områden. Som debatten\r\nhar visat här är det viktiga områden. I regeringens\r\negen informationsskrift sägs på s. 4 att det är EG-\r\ndomstolen som avgör om EG:s rättsakter\r\növerensstämmer med EG:s fördrag eller om de\r\nskall förklaras ogiltiga. Statsrådet säger att om det\r\ngäller områden som faller in under grundlagarna är\r\nvi också kompetenta att avgöra det. Det uppstår då\r\nen konflikt. I den konflikten skall vi hävda att vi\r\nockså skall bestämma. Men det här står inte i den\r\ninformation som i dag sprids till allmänheten. Det\r\nstår bara rätt upp och ner att det är EG-domstolen\r\nsom avgör vad som är förenligt med EG:s fördrag\r\neller inte. Den här informationsbroschyren måste\r\nrimligen göras om.</pre><pre>Statsrådet försöker ge sken av att det är klart hur\r\ndet förhåller sig. Konstitutionsutskottet har också\r\nhaft den ambitionen, men man säger t.ex. att\r\ntolkningen av gällande rättsläge vad beträffar\r\nrelationerna med EU är som framgått av det\r\nföregående delvis motstridig.\r\nMaastrichtöverenskommelsen innebär att\r\nrättssystemet nyligen har genomgått stora\r\nförändringar. Konsekvenserna för utvecklingen av\r\nförhållandet mellan EU och medlemsstaterna är\r\ndet för tidigt att uttala sig om. Beträffande\r\nlegalitetsprincipen om institutionernas\r\nbefogenheter säger man att det inte är lätt att\r\nfastställa vad som gäller. När det gäller överlåtelse\r\nav beslutsmakt säger man att det inte låter sig helt\r\nlätt fastställas. Även konstitutionsutskottet anser\r\natt det här är mycket svävande.</pre><pre>Vi har konstaterat att EG-rätten går före svenska\r\nlagar, även grundlagar. Det är vi förmodligen\r\növerens om nu. Det leder till att grundlagen kan\r\nkomma att ändras i vad gäller regeringsformens\r\nbeskrivning om domstolarnas ställning, vem som\r\nstiftar lag i Sverige, yttrande- och tryckfrihet och\r\nRiksbankens ställning.</pre><pre>Det har hänvisats till den tyska\r\nförfattningsdomstolen och att dess principer också\r\nskall gälla i Sverige. Om dessa principer skall gälla i\r\nSverige bör de rimligen också gälla i alla andra EU-\r\nländer. Det betyder att den tyska\r\nförfattningsdomstolen i viss mening har rätt att\r\növerpröva EU-domstolens beslut. I så fall skulle\r\nbeslut som gäller utvidgning av befogenheter inom\r\nramen för gällande fördrag inte ens kunna avgöras\r\nav EU-domstolen.</pre><pre>Anf. 24  BIRGITTA HAMBRAEUS (c):</pre><pre>Herr talman! Jag vill försöka få statsrådet att svara\r\npå den viktiga frågan om Riksbanken. Det nu\r\nvilande grundlagsförslaget innebär att riksdagen\r\nhar rätt att överlåta beslutanderätt till EU. Vi har\r\nrätt att bli medlem i EU efter en folkomröstning.\r\nHar vi därmed avskaffat får riksbank? Jag vill\r\nupprepa frågan: Har vi avskaffat vår riksbank?</pre><pre>I Maastrichtfördraget, i EMU, står det mycket klart\r\nuttalat att man nu förbinder sig att börja anpassa sin\r\nriksbank så att den kan ingå i den gemensamma\r\nriksbanken. Vår riksbank kommer att bli ett\r\navdelningskontor. Den kommer inte på något sätt\r\natt kunna styras av riksdagen. Den skall vara\r\noavhängig. Det visar sig att den tyska Bundesbank\r\när mycket integrerad i storföretagen. Banken är\r\ninte oavhängig i största allmänhet, utan den är\r\nberoende av någonting. Den är dock inte beroende\r\nav demokratisk kontroll.</pre><pre>Vad händer om det nu vilande grundlagsförslaget\r\nbekräftas efter valet? Har vi därigenom avskaffat\r\nRiksbanken?</pre><pre>Anf. 25  LENA KLEVENÅS (s):</pre><pre>Herr talman! Jag skall bara kommentera hälften av\r\ndet statsrådet sade, nämligen frågorna om\r\nekonomin. Ekonomin omfattas självfallet av EU-\r\nrätten, som har företräde. Det är ett bra besked,\r\noch det är ett klarläggande som kommer att vara till\r\nnytta i debatten. Många ja-anhängare vill inte läsa\r\ndet finstilta utan talar bara om visioner och\r\nförhoppningar. Jag tycker att det är viktigt för mina\r\npartikamrater att få det klarlagt att det som står om\r\nden ekonomiska politiken i Maastrichtfördraget\r\ngäller. Vi kan nog vara eniga om att förändringar i\r\nfördraget måste ratificeras för att bli gällande.</pre><pre>Jag vill ta tillfället i akt att tala om vad som står om\r\nstater som har alltför stora underskott i de\r\noffentliga finanserna. Det har vi i Sverige. För mig\r\noch Socialdemokraterna är det oerhört viktigt att\r\nkunna bekämpa arbetslösheten och att föra en egen\r\nekonomisk politik. Därför gör det mig mycket\r\norolig att det står att kommissionen skall övervaka\r\natt vi inte har för stort underskott. Det är framför\r\nallt två saker man skall titta på -- förhållandet\r\nmellan det förväntade och det faktiska\r\nunderskottet i de offentliga finanserna samt\r\nstatsskulden.</pre><pre>Om en medlemsstat inte uppfyller de krav som\r\ngäller, skall kommissionen utarbeta en rapport.\r\nRådet skall fastslå om ett alltför stort underskott\r\nföreligger. Sedan skall det riktas\r\nrekommendationer till medlemsstaten i syfte att få\r\ndenna situation att upphöra inom en viss tid. Först\r\noffentliggör man inte detta. Men om rådet\r\nkonstaterar att medlemsstaten i fråga inte har\r\nvidtagit effektiva åtgärder offentliggör man\r\nrekommendationerna. Rådet kan också ålägga\r\nmedlemsstater att vidta de åtgärder för att minska\r\nunderskottet som rådet anser nödvändiga.\r\nMinisterrådet kan alltså tala om för Sverige vad vi\r\nskall göra med vår ekonomi.</pre><pre>Så länge en medlemsstat inte efterkommer ett\r\nbeslut kan man vidta en av följande åtgärder. Man\r\nkan kräva av medlemsstaten att den skall\r\noffentliggöra ytterligare uppgifter innan den får\r\nutfärda statsobligationer och andra värdepapper.\r\nMan kan ompröva sin utlåningspolitik gentemot\r\nmedlemsstaten. Man kan kräva av medlemsstaten\r\natt den skall deponera ett räntelöst belopp av\r\nlämplig storlek hos gemenskapen. Man kommer i\r\nsista hand att kunna bötfälla medlemsstaten.</pre><pre>Det här är alltså ett fördrag som gäller, enligt\r\nstatsrådet, och som inte kan ändras annat än genom\r\natt alla medlemsstater ratificerar ändringen. Jag är\r\nglad över att jag har fått tillfälle att säga detta, och\r\njag tackar statsrådet för debatten.</pre><pre>Anf. 26  Statsrådet REIDUNN LAURÉN</pre><pre>(-):</pre><pre>Herr talman! Jag vill än en gång säga till Bengt\r\nHurtig att informationsskriften är riktig så till vida\r\natt EG-rätt går före nationell rätt -- inom det\r\nområde som vi har överlåtit. Det gäller de fyra\r\nfriheterna. Till 95 eller kanske t.o.m. till 98 % är\r\ndet fråga om vanliga lagar -- inte grundlagar, som vi\r\ndebatterar i dag. Om det blir en konflikt mellan oss\r\noch EG vad gäller de grundläggande fri- och\r\nrättigheter, som vi har listat i regeringsformens\r\nandra kapitel, är det en sådan kompetenskonflikt,\r\nsom jag talade om, där EG-domstolen inte ensam\r\nkan lägga fast gränsen för sitt område. De\r\nnationella organen får också säga sitt. I det\r\nsammanhanget är det naturligtvis mycket viktigt\r\nvad som sägs här i Sveriges riksdag.</pre><pre>När det gäller den vanliga lagstiftningen har\r\nnaturligtvis Högsta domstolen och Regeringsrätten\r\nmöjlighet, och i vissa fall även skyldighet, att\r\ninhämta tolkningsbesked från EG-domstolen. EG-\r\nrätten skall naturligtvis vara enhetlig över hela\r\nområdet. De olika medlemsländerna skall inte\r\nkunna uttolka EG-rätten på olika sätt när det gäller\r\nde fyra friheterna. Man måste ha en enhetlig\r\nlagstiftning. Jag tycker att det säger sig självt.\r\nEnligt min mening innebär det inte att EG-\r\ndomstolen blir ett slags överhöghet i förhållande till\r\nde högsta instanserna. Med ledning av\r\ntolkningsbeskedet får de avgöra hur det\r\nifrågavarande målet skall avgöras. Det är inte alls\r\ngivet bara med tolkningsbeskedet hur det skall\r\navgöras.</pre><pre>Jag tycker att det är mycket viktigt att man i denna\r\ndebatt försöker skilja på vanlig lag och grundlag. Vi\r\ndebatterar nu grundlagarna.</pre><pre>Jag skall svara på Birgitta Hambraeus fråga. Det är\r\nklart att vi inte skall avskaffa vår Riksbank på detta\r\nsätt. Det vore egendomligt om det gick till så.</pre><pre>Om det kommer upp en fråga som innebär att vi\r\nmåste göra en grundlagsändring för att följa ett EG-\r\ndirektiv, kommer naturligtvis den förändringen att\r\ngöras precis i den vanliga ordning som\r\ngrundlagsändringar görs, dvs. med två beslut av\r\nriksdagen med ett mellankommande val. Där\r\nkommer naturligtvis riksdagen att ha all möjlighet\r\natt debattera den fråga som tas upp.</pre><pre>Överläggningen var härmed avslutad.</pre><pre>4 §  Svar på interpellation 1993/94:134 om\r\noffentlighetsprincipen och EU</pre><pre>Anf. 27  Statsrådet REIDUNN LAURÉN</pre><pre>(-):</pre><pre>Herr talman! Hans Göran Franck har med\r\nhänvisning till avtalet om svenskt EU-medlemskap\r\nfrågat mig varför Sverige avstått från att få\r\nundantag som medför betryggande garantier för\r\ntillämpningen av den svenska\r\noffentlighetsprincipen nu och framdeles.</pre><pre>Svaret är att vi inte behöver några undantag och att\r\nvi därför inte heller har begärt några.</pre><pre>Som jag vid flera tillfällen här i kammaren har\r\nförklarat är offentlighets- och\r\nsekretesslagstiftningen i EU:s medlemsländer en\r\nnationell angelägenhet. Varje land har sin egen\r\nlagstiftning, och dessa skiljer sig ibland ganska\r\nmycket åt. Någon önskan att harmonisera denna\r\nlagstiftning finns inte, vare sig från\r\nmedlemsländerna eller kommissionen.</pre><pre>Det förhåller sig dessutom så, att EG för att kunna\r\nharmonisera ett visst lagstiftningsområde måste\r\nkunna grunda sitt beslut på någon artikel i de\r\ngrundläggande fördragen. Ministerrådet kan inte --\r\nsom jag berörde alldeles nyss i\r\ninterpellationsdebatten med Birgitta Hambraeus\r\nm.fl. -- lagstifta på andra områden än dem där\r\nmedlemsländerna givit gemenskapen behörighet\r\ntill det. Vad beträffar offentlighets- och\r\nsekretesslagstiftningen har medlemsländerna inte\r\növerlåtit beslutanderätten till gemensamt\r\nbeslutsfattande. Utan en ändring av\r\ngrundfördragen kan någon gemensam lagstiftning\r\npå detta område alltså inte komma till stånd.\r\nSådana ändringar av grundfördragen förutsätter att\r\nsamtliga medlemsländer är eniga. Vid ett svenskt\r\nmedlemskap blir vi alltså inte bundna vid något som\r\nvi inte samtycker till.</pre><pre>Kommissionen, rådssekretariatet och de andra\r\ninstitutionerna har naturligtvis också egna interna\r\nregler för hur de skall hantera sina handlingar.\r\nDessa regler följer inte något visst medlemslands\r\nbestämmelser på området. Men institutionernas\r\nregler är å andra sidan inte tillämpliga i\r\nmedlemsländerna.</pre><pre>Institutionernas hantering av handlingar har\r\ntidigare präglats av slutenhet i teorin och öppenhet\r\ni praktiken. Det har för journalister och andra\r\nvisserligen inte funnits någon rätt att få ta del av\r\nhandlingar som finns hos institutionerna, men det\r\nhar i praktiken inte varit svårt att få ut handlingar.</pre><pre>För en svensk som ser offentlighetsprincipen som\r\nnågot högst naturligt förefaller ett sådant system\r\nfrämmande. EU har nu infört regler som alldeles\r\nuppenbart är inspirerade av våra. Jag tvekar inte\r\nnär jag säger att jag tror att mitt besök i Bryssel i\r\nbörjan av förra året har bidragit till detta. När jag\r\npresenterade den svenska offentlighetsprincipen\r\nför bl.a. kommissionens rättschef, förklarade man\r\nomedelbart att detta kunde vara något att låta sig\r\ninspireras av.</pre><pre>Det finns mycket kvar att göra för att EU-\r\ninstitutionerna skall få ett system som är lika öppet\r\nsom vårt. Den svenska offentlighetsprincipen har\r\nutvecklats under mer än 200 år. Man kan inte vänta\r\nsig att EU över en natt kommer i fatt oss. Men den\r\nutveckling mot ökad öppenhet som hittills skett har\r\nvarit mycket snabb, och jag är övertygad om att\r\ndenna utveckling kommer att fortsätta. Som\r\nmedlemmar får vi också möjligheter att driva på\r\nden utvecklingen ytterligare.</pre><pre>Vad jag här har sagt om offentlighets- och\r\nsekretesslagstiftning har gällt det generella planet.\r\nPå de områden där EG har beslutanderätt kan det\r\nfinnas tystnadspliktsregler som medlemsländerna\r\npå ett sätt som är anpassat till deras egna\r\nrättsordningar måste leva upp till. Det är emellertid\r\nfråga om sekretessregler av det slag som vi mycket\r\nväl känner till från vårt eget system.\r\nGrundlagsutredningen inför EG har gått igenom\r\ndem och inte påträffat några materiella\r\nsekretesskrav som är artfrämmande i förhållande\r\ntill gällande svensk sekretesslagstiftning. De svarar\r\nmot de s.k. sekretessgrunder i\r\ntryckfrihetsförordningen som anger vilka intressen\r\nsekretesslagen får skydda. Flertalet av dem rör\r\nskyddet för enskildas personliga eller ekonomiska\r\nförhållanden.</pre><pre>Det kan alltså slås fast att Sverige behöver inga\r\nundantag för att offentlighetsprincipen skall vara\r\ngaranterad också för framtiden. Jag förstår över\r\nhuvud taget inte varför vi av EU:s medlemsländer\r\nskulle be om lov att få behålla ett system som de\r\ninte begär att vi skall ändra.</pre><pre>Den deklaration som Sverige avgav vid\r\nförhandlingarnas slut har tillkommit efter samråd i\r\nriksdagens EU-delegation. Den skiljer sig som\r\nHans Göran Franck påpekar inte nämnvärt från det\r\nuttalande som gjordes vid förhandlingarnas\r\ninledningsskede. Det beror på att förhandlingarna\r\ninte givit oss anledning att ändra uppfattning. Vi\r\nkommer att ha kvar vår offentlighetsprincip och\r\nmeddelarfrihet också som medlemmar i EU.</pre><pre>EU:s medlemsstater har besvarat vår deklaration\r\ngenom att notera vad vi sagt och förklarar att de\r\nutgår från att vi följer de EG-regler som finns på\r\nområdet. Det är självfallet vår avsikt. Hade vi velat\r\nha några undantag från dessa regler hade vi tagit\r\nupp förhandlingar om det. EU-ländernas svar\r\nbekräftar därigenom att offentlighetsprincipen\r\nlåter sig väl förenas med ett svenskt EU-\r\nmedlemskap.</pre><pre>Anf. 28  HANS GÖRAN FRANCK (s):</pre><pre>Herr talman! Jag tackar statsrådet Laurén för\r\nsvaret. Det är så magert som jag kunde förvänta\r\nmig med hänsyn till att regeringen i EU-\r\nförhandlingarna misslyckats att åstadkomma något\r\nsom helst resultat.</pre><pre>Den deklaration som regeringen gjorde i mars\r\nmånad är, som statsrådet själv framhåller, i\r\npraktiken densamma som när förhandlingarna\r\ninleddes i februari förra året. Marsdeklarationen är\r\nhuvudsakligen riktad till den svenska allmänheten\r\nför att ge sken av att den har någon betydelse. Men\r\nså är inte fallet. Den har ingen juridiskt bindande\r\nverkan.</pre><pre>Alla de svenska experter och tjänstemän som reser\r\ntill Bryssel för att delta i arbetsgrupper av olika slag\r\nmed tjänstgöring där kommer att vara\r\nunderkastade EU:s regler om sekretess.</pre><pre>EU-kommissionen har i mars, som svar på den\r\nsvenska deklarationen, slagit fast att vår\r\noffentlighetsprincip inte ger svenskar rätt att\r\navslöja förtroliga EU-dokument.</pre><pre>Det är, enligt EU-kommissionen, en angelägenhet\r\nför svenska myndigheter att genomdriva de\r\nundantag från tillgänglighet som EU kan besluta\r\nom för sina dokument.</pre><pre>På särskild fråga i samband med deklarationen var\r\nstatsrådet Dinkelspiel nödsakad att medge att den\r\nsvenska offentlighetsprincipen inte är juridiskt\r\nbindande.</pre><pre>Det finns vidare ett direktivförslag inom EU om\r\nskydd för personuppgifter, kallad datadirektivet,\r\nsom på många punkter strider mot den svenska\r\noffentlighetsprincipen. Det finns betydande risker\r\nför att detta direktiv kan komma att genomföras av\r\nEU.</pre><pre>Vi vet inte heller om utvecklingen inom EU\r\nkommer att gå mot ökad öppenhet. Med hänsyn till\r\natt det stora flertalet länder inte erkänner\r\noffentlighetsprincipen finns en påtaglig risk för en\r\nnegativ utveckling.</pre><pre>Det är också mycket ovisst hur EU-domstolen\r\nskulle ställa sig till meddelarfriheten om frågan\r\nkommer upp för prövning.</pre><pre>Den holländska regeringen är så missnöjd med den\r\nnuvarande situationen inom EU och riskerna för\r\nden kommande utvecklingen att den vänt sig till\r\nEU-domstolen.</pre><pre>Allt detta talar för att Sverige inte skulle ha nöjt sig\r\nmed en ensidig deklaration av den torftiga och\r\nbetydelselösa innebörd som jag redan inledningsvis\r\nbeskrivit.</pre><pre>Inför den massiva svenska kritiken förklarade\r\nstatsrådet Laurén vid upprepade tillfällen att\r\nregeringen avsåg att i förhandlingarna inta en\r\nannan hållning som tillmötesgick kritiken. Men\r\ndärav blev intet. Dessutom mörklade regeringen\r\nhela handläggningen.</pre><pre>Regeringens handläggning av denna fråga visar en\r\nallvarlig brist. Det råder inget tvivel om att det\r\nförelåg ett starkt svenskt intresse att få ett\r\nuttryckligt undantag från tillgänglighet som EU kan\r\nbesluta om. Läget kommer att ytterligare försämras\r\nnär förändringar om öppnare regler genomförs\r\nbeträffande den nuvarande alltför restriktiva\r\nutrikessekretessen.</pre><pre>Statsrådet Laurén har ett stort ansvar för det\r\ninträffade, och hon borde självkritiskt överväga sin\r\nroll i detta sammanhang.</pre><pre>Anf. 29  BENGT HURTIG (v):</pre><pre>Herr talman! Statsrådet Reidunn Laurén säger att\r\nman i EU:s institutioner har interna regler och att\r\ndessa regler inte tillämpas i praktiken, utan\r\ninstitutionerna läcker som ett såll. Det är alltså inte\r\nså svårt att få ut handlingar, vilket också har\r\nbekräftats av många journalister. Men det är ju\r\notillständigt att den byråkrat som sitter i\r\ninstitutionen skall avgöra vilken typ av handlingar\r\nsom skall lämnas ut. De handlingar han vill behålla\r\nsekretess på lämnar han helt enkelt inte ut. På det\r\nsättet kan han alltså styra vad massmedierna får\r\ntillgång till och på så sätt styra den offentliga\r\ndebatten.</pre><pre>Det är därför vi i Sverige har diarier, vilka\r\njournalister kan gå in i och se vad som inkommit till\r\nmyndigheten. Även sekretessbelagda handlingar\r\nnoteras i diarier. De betecknas då på ett sätt som\r\ngör att sekretessen inte röjs.</pre><pre>Kommer man hos svenska myndigheter att\r\nbibehålla principen att diarieföra handlingar så att\r\njournalister kan fråga efter dem, och vid diarier för\r\nhemliga handlingar kan fråga varför handlingarna\r\när hemliga, när myndigheternas samarbete med\r\nEU utökas och ytterligare fördjupas, som det\r\nkommer att göra vid ett medlemskap? Eller\r\nkommer svenska myndigheter att få anpassa sig till\r\nEU:s regler, dvs. att inte ha sådana här diarier?</pre><pre>Den stora förändring som sker kan ju ske utan att\r\nvi i någon större utsträckning ändrar vår\r\nsekretesslagstiftning. Men förändringen blir ändå\r\npåtaglig. Det som tidigare hanterats som\r\ninrikespolitik kommer nämligen i växande\r\nutsträckning att handläggas som utrikespolitik.\r\nDärmed hamnar det under utrikessekretessen. Det\r\noffentliga samtalet kommer, precis som\r\nGrundlagsutredningen säger, att bli mer begränsat.\r\nEn rad frågor och handlingar kommer att\r\nhandläggas med sekretess. Det har vi för övrigt haft\r\nen särskild utredning om. Det räcker alltså inte att\r\nsäga att det är förenligt med nuvarande\r\nsekresslagstiftning. Man måste betrakta dessa\r\nförändringar i politiken som sker när det gäller\r\nhanteringen av handlingar.</pre><pre>Anf. 30  LENA KLEVENÅS (s):</pre><pre>Herr talman! Jag vill kommentera en mening i\r\nstatsrådets svar. Statsrådet säger: ''Jag förstår över\r\nhuvud taget inte varför vi av EU:s medlemsländer\r\nskulle be om lov att få behålla ett system som de\r\ninte begär att vi skall ändra.'' Jag förstår inte att\r\nstatsrådet inte begriper att detta har varit\r\nnödvändigt.</pre><pre>Statsrådet sade i den föregående debatten i dag att\r\ndet inte finns några EG-regler om\r\noffentlighetsprincipen. Det är just det som är\r\nproblemet, nämligen att Sverige har något som de\r\nandra länderna inte har. Eftersom vi nu skall föra\r\növer en mängd beslut till den gemensamma\r\nunionen, om vi blir medlemmar, får vi också en\r\nmängd gemensamma handlingar som vi behöver ta\r\nställning till; vi skall ju samarbeta.</pre><pre>Den inre marknaden, som var början till unionen,\r\ngår ju ut på det fria flödet, tyvärr bara av varor,\r\ntjänster, pengar och människor. Men hur kan man\r\nhindra cirkulationen av information, papper och\r\nunderlag för beslut? Jag har svårt att förstå det, när\r\nvi på alla andra områden tvingats anpassa oss till\r\nlikartade regler vad gäller varor, miljöfrågor,\r\nrörlighet för människor osv. Vi har t.o.m. tvingats\r\ninföra en gemensam flyktingpolitik. Vi får ju inte\r\nlov att ha en egen, därför att människor då kommer\r\nin i Sverige och från Sverige cirkulerar till andra\r\nländer i unionen.</pre><pre>Hur kan man då i ett av unionens länder ha en\r\noffentlighetsprincip med tillträde för allmänheten\r\ntill så gott som samliga handlingar? Dessa\r\nhandlingar skulle ju då kunna cirkulera i hela\r\nunionen. Det är väl självklart att de andra EU-\r\nländerna som inte riktigt har denna tradition inte\r\nförstår vad det är fråga om.</pre><pre>Det borde ha gjorts ett förtydligande. Frågan borde\r\nha lyfts upp, och man borde ha begärt ett undantag,\r\nså att alla de andra länderna hade insett att Sverige,\r\nom Sverige blir medlem, bidrar med något, precis\r\nsom statsrådet säger, och att det påverkar hela\r\nsättet att arbeta på detta område.</pre><pre>Jag begriper inte hur statsrådet kan uttrycka sig på\r\ndet sätt som hon gör i svaret. Statsrådet förstår inte\r\natt Sverige behövde ta upp denna fråga för att få ett\r\nundantag till stånd utan påstår att vi självklart kan\r\nbehålla vårt system. Jag anser att det är självklart\r\natt vi inte kan ha ett eget system på detta område,\r\noch jag förstår inte att man inte kan förstå det.</pre><pre>Anf. 31  INGELA MÅRTENSSON (fp):</pre><pre>Herr talman! I denna kammare har det vid ett\r\nflertal tillfällen sagts av regeringens företrädare att\r\noffentlighetsprincipen är en omistlig del av vår\r\ndemokrati och att den tillhör vårt kulturella arv.\r\nDet fördes fram i den första deklarationen inför\r\nförhandlingarna, och i slutskedet fördes ungefär\r\nlikartade formuleringar fram igen.</pre><pre>Trots detta vill man inte försäkra sig om att Sveriges\r\noffentlighetsprincip inte riskerar att urholkas mer\r\nän nödvändigt. Det pågår nämligen redan en\r\nurholkning av offentlighetsprincipen. Det finns\r\nredan förvaltningar som är tvungna att införa mer\r\nsekretess än tidigare med anledning av den\r\nanpassning som pågår i det svenska samhället. Om\r\nvi sedan blir medlemmar i den europeiska unionen\r\nblir det precis som de talare som tidigare har talat i\r\ndag sagt, nämligen att en rad frågor som vi i Sverige\r\ntidigare har fattat beslut om kommer att föras över\r\ntill unionen. Det är ju självklart. När man går in i\r\nen union blir det ju så. Då kommer de facto\r\nomfattningen av offentlighetsprincipen att\r\nförändras. Beslut som rör svenska medborgare\r\nkommer nämligen inte att vara offentliga i samma\r\nutsträckning som hitintills.</pre><pre>Jag förstår att det är svårt att göra något åt det. Men\r\ndet man kan göra är att försöka verka för att de\r\ngemensamma regler som skall gälla blir så öppna\r\nsom möjligt. Sverige bör verka i den riktningen,\r\nvilket jag tror Sverige säkerligen kommer att göra\r\nockså.</pre><pre>Det EG-direktiv som Hans Göran Franck tog upp\r\nhar däremot antagits av Europaparlamentet efter\r\natt ha diskuterats i flera omgångar. Vissa\r\nförändringar har också införts från kommissionens\r\nsida. Direktivet ligger nu hos ministerrådet för\r\nbeslut. Såvitt jag förstår var statsrådet nere i\r\nBryssel för att diskutera det. Jag vet inte om det var\r\nvid samma möte som det hänvisas till i svaret, men\r\navsikten var att det skulle bli klart att Sverige inte\r\nbehövde ändra sin offentlighetsprincip om EG-\r\ndirektivet tillstyrktes.</pre><pre>Datalagsutredningen kom dock fram till att de\r\nsamtal som statsrådet hade med kommissionen i\r\nBryssel på intet sätt garanterade att Sverige skulle\r\nkomma att behålla sin offentlighetsprincip.\r\nTvärtom blev det uppenbart att EG-direktivet inte\r\när förenligt med den svenska\r\noffentlighetsprincipen. Med det perspektivet\r\ntycker jag att det är märkligt att man säger att\r\nSverige inte behöver några undantag och att det\r\nfinns garantier. Offentlighetsprincipens omfång\r\nhåller ju redan på att minskas, och vid ett\r\nmedlemskap i Europeiska unionen slår man inte\r\nens vakt om det som man vet föreligger och som\r\nkan komma att införas.</pre><pre></pre><pre>I Europaunionens länder har man en helt annan syn\r\nnär det gäller den personliga integriteten. Många\r\ntycker kanske att det förhållningssätt som man har\r\ni södra Europa är bättre. Där tillåter man inte\r\njournalister att gå in i olika handlingar som\r\ninnehåller personuppgifter. Men då tycker jag att\r\nman också skall säga att man tycker att vår\r\noffentlighetsprincip skall begränsas, för att man\r\ntycker att man i EU har en bättre syn när det gäller\r\npersonlig integritet.</pre><pre>Offentlighetsprincipen innebär delvis att den\r\npersonliga integriteten skyddas. Det är i det öppna\r\nsamhället man kan se vilka uppgifter\r\nmyndigheterna samlar om de enskilda individerna.\r\nDet är en del av integriteten som man inte skall\r\nbortse från. Därför tycker jag fortfarande att det är\r\nmycket märkligt att vi från svensk sida inte har sett\r\ntill att vi inte behöver ändra oss när det gäller just\r\ndetta EG-direktiv. Såvitt jag förstår kommer inte\r\ndetta att falla under det som statsrådet tidigare tog\r\nupp om det som vi har överlämnat och det som kan\r\nkomma i konflikt med regeringsformen. Detta\r\nligger ju i tryckfrihetsförordningen och är inte\r\napplicerbart.</pre><pre>I en diskussion i förra veckan med anledning av\r\nkonstitutionsutskottets betänkande uttalade KU\r\natt regeringsformen inte kan anses öppna en\r\nmöjlighet att överlåta beslutande som väsentligt\r\nrubbar dessa principer utan att samtidigt göra en\r\nändring av grundlag. Man avsåg då\r\ntryckfrihetsförordningen.</pre><pre>Jag ställde då frågan om man kan se KU:s uttalande\r\nsom ett slags förbehåll att använda när en konflikt\r\nuppstår, så att man kan säga att Sveriges riksdag har\r\nbeslutat att inte göra ändringar.</pre><pre>Hur ser statsrådet på konstitutionsutskottets\r\nbetänkande? Om man gör ett sådant\r\nställningstagande -- statsrådet sade tidigare att det\r\nsom vi säger här i Sveriges riksdag är viktigt -- håller\r\ndå ett sådant förbehåll vid en eventuell konflikt,\r\nt.ex. när det gäller just frågan om personlig\r\nintegritet? Det är en fråga som man lägger stor vikt\r\nvid och som väsentligen kan komma att rubba vår\r\noffentlighetsprincip och andra principer som är\r\nviktiga för vår demokrati. Jag skulle gärna vilja ha\r\nsvar på min fråga.</pre><pre>Anf. 32  BIRGITTA HAMBRAEUS (c):</pre><pre>Herr talman! Vi har genom vår\r\nsekretesslagstiftning möjlighet att hemligstämpla\r\nmaterial som rör våra relationer till främmande\r\nmakt -- utrikessekretessen. Grundlagsfäderna\r\ntänkte sig väl aldrig att våra egna inhemska lagar\r\nskulle stiftas av institutioner i andra länder och\r\ndärmed kunna bli föremål för hemligstämpling\r\nenligt sekretesslagen. Men det är precis vad som\r\nhar skett.</pre><pre>I förhandlingarna om EES-avtalet var det mycket\r\nsom hemligstämplades under åberopande av att\r\nförhandlingar pågick -- plötsligt har vår lagstiftning\r\nblivit en förhandlingsfråga som av denna anledning\r\nkan hemligstämplas. Men också utrikessekretessen\r\nåberopades, eftersom det uppenbarligen rörde\r\nfrämmande makt.</pre><pre>Daniel Tarschys utredning är ovanligt frisk och\r\nskön. Han tycker att vi skall sluta med det\r\növerdrivna hemligstämplandet enligt lagen om\r\nutrikessekretess och i stället friskt och frejdigt\r\nbehålla vår offentlighetsprincip också när det gäller\r\nEU:s institutioner i de fall det är fråga om\r\ngemensam lagstiftning. Men då är problemet att vi\r\nhar fått besked att vi, under förutsättning att vi blir\r\nmedlemmar, skall rätta oss efter de gällande\r\nreglerna. Institutionerna tillämpar alltså\r\nhemligstämpling och såvitt jag förstår en mycket\r\nsträng sådan. Visserligen läcker det. Men om vissa\r\nsaker läcker som inte får läcka, kan tjänstemän inte\r\nbara avskedas utan deras pensionspoäng dras in\r\netc. Det är alltså frågaom viss repressalie och inte\r\nfråga om något meddelarskydd eller liknande.</pre><pre>Detta är vad som gäller där och som man kräver att\r\nvi skall gå in för så fort någonting är gemensamt.\r\nDet blir alltså EU:s institutioner som kommer att\r\nstifta de lagar som skall gälla i Sverige.</pre><pre>Då är min fråga till statsrådet: Tycker statsrådet\r\nliksom jag att det är lämpligt att vi, innan de olika\r\nmedlemsländerna godkänner vår\r\nmedlemsansökan, gör som Daniel Tarschys? Han\r\ntalar bara frejdigt om att vi ämnar fortsätta vår\r\noffentlighetsprincip, att vi tänker läcka som såll, att\r\nvi tänker göra prydliga register över alla de\r\nhandlingar som på något sätt berör vår egen\r\ninhemska lagstiftning, även när de sker i EU:s\r\ninstitutioner, och att vi liksom nu kommer att\r\nvälkomna alla människor som har lust att ta del av\r\ndetta, oberoende av nationalitet. Man behöver inte\r\nens vara svensk medborgare för att ha denna\r\nrättighet. Detta vore ett effektivt sätt att snabbt få\r\noffentlighetsprincipen gällande i EU. Men för att\r\ndet inte skall bli väldigt allvarligt framöver föreslår\r\njag att vi, innan vi accepteras som medlemmar,\r\ntalar om att detta är vad vi tänker göra.</pre><pre>Anf. 33  Statsrådet REIDUNN LAURÉN</pre><pre>(-):</pre><pre>Herr talman! Hans Göran Franck försöker här\r\nmåla upp bilden av att regeringen har misslyckats\r\nnär det gäller offentlighetsprincipen. Jag menar att\r\ndet är en alldeles felaktig bild. Tvärtom har\r\nregeringen gjort precis det som man föresatte sig att\r\ngöra i början av förhandlingarna, vilket man också\r\nhar lyckats med.</pre><pre>Det har aldrig varit fråga om att försöka få något\r\nslags juridiskt bindande verkan av en deklaration.\r\nVarför inte det? Därför att om man skulle slå in på\r\nden vägen skulle det innebära att vi ställer oss\r\nunder EG-domstolen när det gäller uttolkandet av\r\nvår offentlighetsprincip. Så fort det har blivit EG-\r\nrätt av detta, vilket det måste bli om det är fråga om\r\nnågot med juridiskt bindande verkan, är det EG-\r\ndomstolen som har att göra en uttolkning. Den\r\nsituationen vill vi inte försätta oss i.</pre><pre>Det har från flera håll frågats varför inte Sverige\r\nhar begärt undantag för offentlighetsprincipen. I\r\nförhandlingarna förhandlar man om gällande\r\nexisterande regler. Det är dessa som man begär\r\nundantag ifrån. Som jag inledningsvis sade i mitt\r\ninterpellationssvar finns det på detta område ingen\r\nEG-rätt att begära undantag ifrån, om man nu skall\r\nvara så formell. Det är då självklart att man inte\r\nheller begär undantag. Vi har i detta hänseende vår\r\nnationella lagstiftning. Vi sade i inledningen av\r\nförhandlingarna att vi ämnar behålla den, och vid\r\navslutandet av förhandlingarna sade vi i princip\r\nsamma sak. Tydligare än så kan man inte vara,\r\nmenar jag, vare sig mot EG-institutionerna eller\r\nmot medlemländerna. Det är fullständigt\r\nkristallklart var Sverige står i detta avseende.</pre><pre>Handlingar från EU som kommer hit omfattas av\r\nutrikessekretess. Det var just därför som jag bad\r\nDaniel Tarschys att se över våra regler om\r\nutrikessekretess, vilket han har gjort. Som Birgitta\r\nHambraeus mycket riktigt sade har han lämnat ett\r\nmycket bra förslag, nämligen att principen\r\nbeträffande utrikessekretessen fortsättningsvis\r\nskall vara offentlighet och inte, som tidigare,\r\nslutenhet. Detta är ett mycket bra förslag. Detta är\r\nnaturligtvis något som man kommer att följa när\r\ndet gäller EU:s handlingar.</pre><pre>Jag vill återigen understryka att vi i det här\r\navseendet tillämpar vår egen lagstiftning. Vi\r\ntillämpar alltså inte någon lagstiftning som rör EG:s\r\ninterna institutioner.</pre><pre>Beträffande direktivet om dataskydd,\r\ndatadirektivet, är jag naturligtvis väl medveten om\r\natt man i en arbetsgrupp under ministerrådet just\r\nnu diskuterar ett förslag till direktiv till skydd för\r\npersonuppgifter vid databehandling. Men jag vill\r\nbetona att detta fortfarande är ett förslag till\r\nkommissionen. Arbetet med direktivet har gått\r\nmycket långsamt, och medlemsländerna har\r\nsynpunkter på i stort sett varenda artikel. När\r\nfrågan behandlades i Europaparlamentet fanns det\r\növer 100 ändringsförslag.</pre><pre>Vi vet alltså inte i dag om det över huvud taget\r\nkommer något datadirektiv. Men om det kommer\r\nnågot vet vi att det på många punkter kommer att\r\nse helt annorlunda ut än kommissionens förslag.\r\nDet är bra, därför att det finns inslag i direktivet\r\nsom vi har varit mycket kritiska mot.</pre><pre>Från svensk sida har vi framfört våra synpunkter på\r\nförslaget både till kommissionen och till\r\nmedlemsländerna. Vi har däremot inte tagit upp\r\nfrågan som en formell punkt i förhandlingarna.\r\nFörhandlingarna har -- det vill jag återigen\r\nunderstryka -- handlat om existerande EG-rätt.\r\nDet här är ett förslag, och man förhandlar inte om\r\nförslag.</pre><pre>Det mesta talar för att något datadirektiv inte\r\nkommer att existera före den 1 januari 1995. Vid ett\r\nja till EU vid folkomröstningen kan Sverige som\r\nmedlemsland vara med fullt ut när det gäller att\r\nutforma nya EG-regler.</pre><pre>Detta var vad jag nu ville säga om datadirektivet.</pre><pre>Anf. 34  HANS GÖRAN FRANCK (s):</pre><pre>Herr talman! Statsrådet Lauréns inlägg är märkligt\r\ndärför att hon nu gör om hela frågan till att\r\ningenting egentligen behövs. Det räckte egentligen\r\nmed den ursprungliga deklarationen. Samtidigt har\r\nhon vid flera tillfällen förklarat att man skulle\r\nbeakta kritiken. Hon gjorde det bl.a. på ett mycket\r\nuppmärksammat möte ordnat av TCO, där jag\r\ndeltog i debatten.</pre><pre>Ingenting av det som Reidunn Laurén har framfört\r\nvid flera tillfällen har uppfyllts. Det har inte blivit\r\nnågot som helst resultat. Man har förhandlat om\r\ndetta. Man har eftersträvat att få en gemensam\r\ndeklaration med EU, men man har inte lyckats.\r\nSom svar på den svenska deklarationen har man i\r\nEU klart sagt ifrån att det är en skyldighet för\r\nsvenska myndigheter att genomdriva de regler som\r\nEU kan komma att besluta om på det här området.</pre><pre>Det är också alldeles tydligt för var och en som hör\r\npå den här debatten att statsrådet försöker att\r\nundgå alla de frågor -- jag upprepar dem inte nu\r\nutan hänvisar till mitt anförande -- som gjorde att\r\ndet fanns ett starkt behov av att få ett förbehåll och\r\nett uttryckligt undantag, som hon själv i tidigare\r\ndebatter har försökt ge sken av att hon eftersträvar.\r\nDärför är regeringens sätt att hantera frågan\r\nmycket olycklig. Man har inte velat tala om hur\r\nman har agerat under resans gång och i slutskedet.</pre><pre>Här är det av särskilt intresse vad som ett\r\ndepartementsråd i Justitiedepartementet sade,\r\nnämligen att man eftersträvade att få en annan\r\nlösning, men att det inte gick för sig. Det som jag\r\nhar framfört här i debatten är synpunkter som\r\nkommer från många håll. Invändningar finns bl.a.\r\natt läsa i professor Håkan Strömbergs artikel i\r\nFörvaltningsrättslig tidskrift.</pre><pre>Anf. 35  BIRGITTA HAMBRAEUS (c):</pre><pre>Herr talman! Det nya om vi skulle bli medlemmar i\r\nunionen är att många lagar som skall gälla i Sverige\r\nkommer att stiftas i EU i Bryssel, där vi är med som\r\nen minoritet. Lagar kommer att stiftas av\r\ninternationella överstatliga organ. Svensk\r\nlagstiftning och de lagar som har gällt i vårt land har\r\nföljt en öppen process. Underlagsmaterialet har\r\nvarit offentligt. Man har haft ett remissförfarande\r\nsom innebär att alla som har berörts av en lag har\r\nkunnat ta del av bakgrundsmaterial och vända sig\r\ntill myndigheterna. Massmedier har kunnat följa\r\nlagstiftningsprocessen och man har kunnat göra\r\nuppvaktningar.</pre><pre>Såvitt jag förstår är det annorlunda i EU. Dels är\r\ndet svårt därför att det sker på en annan plats och\r\npå ett annat språk. Men om vi nu vill hålla på att\r\noffentlighetsprincipen skall gälla i fortsättningen\r\nskall vi inte kalla det för en utrikesfråga så fort det\r\nhandlar om en lag som blir giltig i Sverige.\r\nUtrikessekretessen skall inte gälla. Det innebär att\r\nvi måste gå in på kommissionsnivån.</pre><pre>De lobbyorganisationer som förser kommissionen\r\nmed underlag till förslaget till lagar skall alltså\r\noffentliggöras. Vi måste se till att vår kommissionär\r\nläcker som ett såll och gör ordentliga register över\r\nallt. Det är finessen. Det skall gå att få tillgång till\r\nallt bakgrundmaterial och inte bara till vad någon\r\nplockar ut, så att man vet vilka som har påverkat de\r\nlagförslag som läggs fram.</pre><pre>I ministerrådets hundratals arbetsgrupper, där våra\r\ntjänstemän befinner sig tillsammans med\r\ntjänstemän från andra länder, behandlas allt\r\nmaterial innan man kommer fram till beslut. Man\r\nmåste se till att det materialet skall vara\r\noffentliggjort.</pre><pre>Det material som finns på bordet när ministerrådet\r\nfattar sina beslut skall också offentliggöras. Är\r\nstatsrådet beredd att se till att det här sker och att\r\ntala om att vi ämnar göra detta enligt Daniel\r\nTarschys förslag? Tala om det för medlemsstaterna\r\ni EU innan de tar ställning till vårt medlemskap!</pre><pre>Anf. 36  BENGT HURTIG (v):</pre><pre>Herr talman! Jag fäste mig vid en passus vid\r\nstatsrådets anförande där hon sade att man inte vill\r\nha något juridiskt bindande avtal med verkan i\r\nSverige när det gäller offentlighetsprincipen. Då\r\nskulle det bli EG-rätt och då är det EG-domstolen\r\nsom bestämmer. Detta är också ett erkännade av\r\natt det ytterst blir EG-domstolen som avgör hur det\r\nskall tolkas när det väl har blivit EG-rätt, även om\r\nvi själva beslutar om offentlighetsprincipen.</pre><pre>Jag har en fråga om hur det blir med diarier över\r\nsekretessbelagda handlingar som vi får från EU,\r\nalltså sådana diarier som våra myndigheter för. EU\r\nhar inga diarier. Kommer EU att tolerera att\r\nsvenska myndigheter för diarier så att svenska\r\njournalister kan gå in och se att det finns ett antal\r\nhandlingar och kanske också få motiveringar till\r\nvarför de är hemligstämplade? Det skulle vara\r\nintressant att få svar på den frågan.</pre><pre>En annan fråga gäller om en svensk journalist som\r\narbetar i Bryssel skulle få ut sekretessbelagda\r\nhandlingar av en hög funktionär på någon av EU:s\r\ninstitutioner. Där råder inte meddelarskydd och\r\nmeddelarfrihet utan man skulle i princip ha rätt att\r\ngöra efterforskningar om vem det är som har\r\nlämnat ut uppgifter. Man skulle kunna fråga\r\njournalisten varifrån han har fått sina uppgifter.\r\nOm han däremot åker hem till Sverige skulle man\r\ninte ha rätt att ställa de frågorna. Här i Sverige\r\ngäller att man inte får försöka förmå en journalist\r\natt avslöja vilka källor han har, även när det gäller\r\nviss typ av sekretessbelagda handlingar.</pre><pre>Jag ser att det kan finnas en risk för konflikt mellan\r\nhur EU:s institutioner ser på saken och hur vi ser\r\npå den. Detta skulle jag gärna vilja ha klarhet i.\r\nKommer EU:s myndigheter att kunna begära att\r\nvia den svenska regeringen ta reda på hur en\r\nsekretessbelagd handling har läckt ut från EU:s\r\nmyndigheter?</pre><pre>Mina två frågor rörde alltså dels diarier, dels\r\nsvenska journalisters arbetsförhållanden i EU:s\r\ninstitutioner.</pre><pre>Anf. 37  INGELA MÅRTENSSON (fp):</pre><pre>Herr talman! Statsrådet säger att det är fullkomligt\r\nkristallklart var vi står. Jag tycker inte att det är\r\nkristallklart var vi står, och jag tycker faktiskt att\r\ndet aldrig har varit det. Det hela går inte ihop när\r\nman först säger att offentlighetsprincipen är en\r\nomistlig del av vår demokrati och sedan, då man ser\r\nhur det kommer att bli, säger -- t.ex. när det gäller\r\nutrikessekretessen -- att vi kommer att flytta över\r\nen mängd beslut. Detta kommer de facto att\r\ninnebära att offentlighetsprincipens betydelse\r\nkommer att minska för det svenska samhället och\r\nför den svenska befolkningen. Jag tycker att man\r\nskall tala om detta, så att folk vet vad som gäller.</pre><pre>Om EG-direktivet säger statsrådet att vi tillämpar\r\nvår egen lagstiftning och att vi inte behöver bry oss\r\ndärför att det vår nationella lagstiftning som gäller\r\npå det här området -- alltså beträffande vad som är\r\ninom Sveriges gränser. Statsrådet är fullt medveten\r\nom det EG-direktiv som finns. Men statsrådet\r\nsäger: Vi vet inte vad det blir av det. Det här är inte\r\nfärdigt ännu. Om vi skall diskutera detta får vi\r\ndiskutera existerande lagstiftning.</pre><pre>Men här har man ju kommit så pass långt i sina\r\ntankegångar att man har arbetat med detta i flera\r\nomgångar i Europaparlamentet. Man har ju ställt\r\nsig bakom detta, och de ändringar som har gjorts\r\nhar på intet sätt inneburit att\r\noffentlighetsprincipens krav har tillgodosetts från\r\nsvensk sida. Fortfarande är det dock så att man\r\nväger den registrerades intressen mot allmänhetens\r\nintressen. Då väger den registrerades intressen\r\ntyngre. Det är det synsätt som gäller i\r\nmedlemsländerna. Jag har inte sett att man\r\nkommer att ändra på det i det här fallet.</pre><pre>Eftersom det är så pass stor risk för att nämnda\r\nordning kommer att införas tycker jag att man\r\nskulle ha garderat sig.</pre><pre>Hur ser statsrådet på riksdagens uttalande om att\r\nman inte överlåter någon beslutanderätt som\r\nväsentligt rubbar tryckfrihetsförordningen och vår\r\noffentlighetsprincip? Går t.ex. det här EG-\r\ndirektivet igenom kommer det, som jag ser saken,\r\natt bli en ordentlig rubbning av\r\noffentlighetsprincipen. Hur ser statsrådet på detta?\r\nKan det som vi säger här i riksdagen användas som\r\nett förbehåll?</pre><pre>Vidare tycker jag att det är en märklig diskussion\r\nnär man säger att det är domstolen som skall avgöra\r\nom vi skall få undantag. Men om EG-direktivet går\r\nigenom blir det ju domstolen som i alla fall kommer\r\natt avgöra hur det skall vara beträffande vår\r\noffentlighetsprincip.</pre><pre>Anf. 38  Statsrådet REIDUNN LAURÉN</pre><pre>(-):</pre><pre>Herr talman! Hans Göran Franck återger mina\r\ntidigare uttalanden felaktigt. Jag har nämligen\r\naldrig talat om att vi syftar till att få ett förbehåll\r\neller ett undantag. Vad jag har talat om -- det gäller\r\ni synnerhet det TCO-seminarium som Hans Göran\r\nFranck berörde -- är att vi skulle försöka få en bra\r\nmarkering, och det är just vad vi har fått.</pre><pre>Bengt Hurtig ställde två frågor. Jag kan säga att vi\r\nkommer att fortsätta att föra diarier enligt vår egen\r\nlagstiftning. En svensk journalist som får ut\r\nhandlingar från EU har ingen som helst skyldighet\r\natt svara vid efterfrågningar. EU har möjlighet att\r\ngöra efterforskningar inom sina egna institutioner.\r\nMen man kan inte gå så långt att man påstår att\r\nsvenska journalister skulle ha någon skyldighet att\r\nsvara på sådana frågor. Så är det alltså inte.</pre><pre>Jag vill alltså återigen framhålla att\r\noffentlighetsprincipen är en omistlig del av vårt\r\npolitiska och kulturella arv. Detta har vi framhållit\r\nhela tiden under förhandlingarnas gång. Det kan\r\ninte ha undgått någon. Den här lagstiftningen\r\ntänker vi behålla. Just för att vi tänker behålla den\r\noinskränkt och utan ens marginella förändringar\r\nhar vi inte på något sätt förhandlat om den.</pre><pre>Det som Hans Göran Franck väljer att tala om som\r\nförhandlingar var vanliga, konventionella,\r\nunderhandskontakter som man tar när man avger\r\ndeklarationer i internationella sammanhang. Det är\r\ninget konstigt med det. Så gör man allmänt. Vi har\r\nalltså avgivit den deklaration som vi ville avge.\r\nSedan är det intet mera med det.</pre><pre>Anf. 39  HANS GÖRAN FRANCK (s):</pre><pre>Herr talman! Det är på det viset att regeringen\r\neftersträvade att få till stånd en gemensam\r\ndeklaration med EU. Det finns det klara belägg för\r\ni ett uttalande av Göran Schäder, departementsråd\r\npå Justitiedepartementet. Vi riksdagsledamöter vet\r\nockså på andra vägar att det var på det sättet.\r\nVidare har regeringen presenterat ett antal mer\r\neller mindre omöjliga förslag i den här riktningen.</pre><pre>Här har det förts diskussioner om möjligheterna att\r\nfå till stånd nämnda lösning. Men EU har klart sagt\r\nifrån. Något sådant blir det inte. I stället är det en\r\nskyldighet för Sverige att följa de beslut som kan\r\nkomma att fattas av EU i de här frågorna. Det\r\ngäller också de regler som är aktuella. Diarier kan\r\ninte föras om direktivet går igenom. Det är ett\r\nexempel på en situation som kan uppstå.</pre><pre>Vidare hade regeringen diskussioner om att få till\r\nstånd en nordisk deklaration i de här frågorna. Men\r\ninte heller det lyckades man med. Man kan väl\r\ndessutom säga att det finns bättre uttalanden från\r\nandra håll än det som har uttalats från svensk sida.</pre><pre>Statsrådet Reidunn Laurén försöker här säga att\r\nhon vid TCO-mötet enbart syftade till en\r\nmarkering. Men då måste väl berget ha fött en\r\nråtta. Den deklaration som nu är gjord är ju i\r\npraktiken inget annat än den deklaration som\r\ngjordes från början. Där fick dock genom\r\nstatsrådet Laurén hela auditoriet ett klart intryck av\r\natt sådana förändringar skulle vidtas i\r\nförhandlingslinjen som tillgodosåg kritikernas\r\nkrav. Det har man alls inte gjort. Därför kan jag på\r\nnytt fastslå att regeringen har misslyckats i sitt\r\nagerande både i EU för egen del och tillsammans\r\nmed de nordiska länderna.</pre><pre>Jag tycker att det här är en allvarlig fråga av det\r\nenkla skälet att det rör sig om en grundläggande\r\ndemokratisk princip som det är ytterligt angeläget\r\nför oss att kunna vidmakthålla. Här hade det\r\nbehövts ett klart undantag.</pre><pre>Anf. 40  Statsrådet REIDUNN LAURÉN</pre><pre>(-):</pre><pre>Herr talman! Det som Hans Göran Franck säger är\r\nalldeles riktigt, nämligen att det under ett stadium\r\nförekom diskussioner om att försöka åstadkomma\r\nen gemensam nordisk deklaration. Jag har också\r\nuttalat att jag tycker att det skulle ha varit bra. Men\r\nnu visar det sig att det inte gick att åstadkomma\r\ndetta, därför att vi hade olika förutsättningar för\r\ndenna deklaration. Ett skäl var att Sverige är det\r\nenda land som har meddelarfrihet.</pre><pre>I en gemensam nordisk deklaration hade vi ändå\r\nvarit tvungna att skilja ut Sverige i det här\r\navseendet. Under de omständigheterna blev\r\nslutsatsen att det var bättre att de nordiska länderna\r\navgav särskilda deklarationer.</pre><pre>Jag kan inte alls hålla med Hans Göran Franck om\r\natt de andra länderna har bättre deklarationer än\r\nSverige, tvärtom. Sverige har den längre gående\r\ndeklarationen och den tydligare deklarationen.</pre><pre>Jag har aldrig utlovat någonting annat än en\r\nbestämd markering när det gäller\r\noffentlighetsprincipen. Om Hans Göran Franck går\r\ntillbaka och läser vad som sades vid seminariet\r\nkommer han att kunna konstatera det.</pre><pre>Överläggningen var härmed avslutad.</pre><pre>5 §  Svar på interpellation 1993/94:132 om\r\nmeningsfull sysselsättning för arbetslösa</pre><pre>Anf. 41  Arbetsmarknadsminister BÖRJE\r\nHÖRNLUND (c):</pre><pre>Herr talman! Carl Olov Persson har frågat mig om\r\nvilka ytterligare åtgärder jag är beredd att vidta för\r\natt skapa meningsfull sysselsättning till alla som är\r\narbetslösa.</pre><pre>Den för svenska förhållanden mycket höga\r\narbetslösheten har, som Carl Olov Persson tar upp\r\ni sin interpellation, lett till stora mänskliga och\r\nsamhällsekonomiska påfrestningar. Som\r\nregeringen nämner i den nyligen framlagda\r\nkompletteringspropositionen har dessa problem\r\naktivt angripits på tre fronter.</pre><pre>För det första -- vilket för den långsiktiga\r\nutvecklingen av samhällsekonomin och\r\nsysselsättningen är helt avgörande -- har en serie\r\nekonomiskpolitiska åtgärder inletts för att sanera\r\nstatens finanser och skapa förutsättningar för en\r\nhållbar ekonomisk utveckling och nya varaktiga\r\narbeten.</pre><pre>För det andra har regeringen gjort mycket\r\nbetydande satsningar på utbildning, forskning och\r\nförbättrad infrastruktur. En rad åtgärder har\r\nvidtagits för att underlätta och stimulera\r\nföretagande och nyetableringar. Alla dessa\r\nåtgärder är långsiktigt verkande investeringar för\r\natt främja hela samhällsekonomins förmåga till\r\nomvandling, utveckling och förnyelse.</pre><pre>För det tredje har de akuta arbetslöshetsproblemen\r\nmötts med en målmedveten och aktiv\r\narbetsmarknadspolitik av aldrig tidigare uppnådd\r\nomfattning. Resurserna till traditionella åtgärder\r\nhar ökat markant. Nya åtgärder, som har gjort det\r\nmöjligt för Arbetsmarknadsverket att ge ett stort\r\nantal arbetslösa meningsfull sysselsättning eller\r\npraktik, har introducerats. Därmed har\r\narbetsmarknadspolitiken kunnat motverka\r\narbetslösheten långt utöver vad som hade varit\r\nmöjligt med de tidigare åtgärderna.</pre><pre>Från en totalt raserad grund år 1991 har det nu lagts\r\nfast ett underlag för tillväxt och fasta arbeten.\r\nÅterhämtningen i ekonomin har inletts. Inflationen\r\när låg. Export och produktion stiger.\r\nIndustriinvesteringarna väntas öka markant. Läget\r\npå arbetsmarknaden håller successivt på att\r\nstabiliseras. Varslen om uppsägningar och antalet\r\nkonkurser minskar kraftigt. Antalet företagare\r\nökar. Övertidsuttaget är omfattande. Inflödet av\r\nlediga platser ökar.</pre><pre>Regeringens bedömning, som framgår av den\r\nreviderade finansplanen, är att den öppna\r\narbetslösheten kommer att minska under nästa\r\nbudgetår. En förutsättning är emellertid att de\r\narbetsmarknadspolitiska åtgärderna hålls på en\r\nfortsatt hög nivå.</pre><pre>Sammantaget ger regeringens förslag möjligheter\r\nför ca 380 000 arbetslösa i genomsnitt per månad att\r\ndelta i åtgärder av olika slag. I denna kalkyl ingår\r\nsåväl de åtgärder som finansieras via anslagna\r\nmedel till AMS som ALU och utbildningsvikariat\r\nsamt de extra utbildningsplatser som finansieras via\r\nUtbildningsdepartementets huvudtitel.</pre><pre>Det är med andra ord ett mycket omfattande\r\nåtgärdsprogram. Ett fullt utnyttjande av de\r\nmöjligheter som erbjuds förutsätter emellertid att\r\nanordnare och arbetsgivare är beredda att ställa\r\nplatser till förfogande och att de arbetslösa är\r\nberedda att ta erbjudna studieplatser,\r\npraktikplatser och andra föreslagna åtgärder.</pre><pre>Det är emellertid viktigt att hålla i minnet att\r\nvändningen på arbetsmarknaden sker från en\r\nsituation med en unik minskning i sysselsättningen\r\noch en historiskt sett hög arbetslöshet. Det ställer\r\nstora krav på utformningen av\r\narbetsmarknadspolitiken under de kommande\r\nåren. Långtidskalkylerna tyder på att det krävs\r\nmånga år av hög tillväxt för att återvinna de\r\narbetstillfällen som gått förlorade.</pre><pre>Tillskottet av nya arbeten måste ske inom\r\nnäringslivet för att återhämtningen skall bli\r\nbestående. Det är därför väsentligt att näringslivet\r\nutnyttjar möjligheterna att ersätta det höga\r\növertidsuttaget med nyanställningar och dessutom\r\ntar chansen att investera och tidigarelägga\r\nnyanställningar så att efterfrågan kan mötas med en\r\nintrimmad personal och produktionsapparat.</pre><pre>AMS genomför nu en bred informationskampanj\r\nriktad till arbetsgivarna i detta syfte. I kampanjen\r\ningår att sprida kännedom om möjligheterna och\r\nutvecklingen på arbetsmarknaden. Kampanjen\r\nredovisar bl.a. möjligheterna till GAS och\r\nrekryteringsstöd för nyanställning samt den\r\nförändrade arbetsrättslagstiftningen. Regeringen\r\nföreslår också i kompletteringspropositionen att\r\nArbetsmarknadsverket under nästa budgetår skall\r\nfå göra tillfälliga personalförstärkningar för att ge\r\narbetsförmedlingen ökade möjligheter till\r\ndirektkontakt med företagen. En fördel med\r\nungdomspraktiken, i detta sammanhang, är att den\r\ngett arbetsförmedlingen ett bredare kontaktnät\r\nmed företagen. Det underlättar arbetet med aktiva\r\nföretagskontakter när konjunkturen vänder.\r\nArbetslivsutveckling (ALU) kan i detta\r\nsammanhang också bidra positivt genom sitt\r\nupphov till en mångfald av idéer och initiativ.</pre><pre>Anf. 42  CARL OLOV PERSSON (kds):</pre><pre>Herr talman! Jag får tacka\r\narbetsmarknadsministern för svaret. Jag tycker att\r\ndet är mycket viktigt att vi tar vara på den vilande\r\nresurs som de arbetslösa är. De arbetslösa i sig är\r\ninget problem. Problemet är faktiskt hur vi\r\npolitiker, facket, m.fl. sköter arbetsmarknaden,\r\nhur vi ser till att sysselsättning kommer till stånd för\r\nbåde ungdomar och äldre.</pre><pre>Den här interpellationen har kommit till stånd i\r\nsamarbete med ett antal arbetslösa hemma i\r\nVästmanlands län. De arbetslösa hemma säger: Vi\r\nvill inte ha kontant arbetsmarknadsstöd eller a-\r\nkasseersättning. Vi vill ha ett arbete, så att vi kan\r\ngöra rätt för oss. Det är en fin inställning.</pre><pre>Mina arbetslösa vänner hemma i länet säger: Vi\r\nmåste beredas möjlighet till meningsfull\r\nsysselsättning. Här får varken fack eller\r\narbetsgivarsynpunkter sätta upp några som helst\r\nspärrar. Det är bättre att den arbetslöse inskolas\r\nparallellt med en som arbetar kvar än att han/hon\r\nstannar hemma och slår ihjäl tiden. Detta innebär\r\nsamtidigt att företagen får dubbel kompetens. Det\r\nblir en mjukare övergång när någon slutar på\r\narbetsplatsen eller när orderingången stiger, som\r\nden gör nu t.ex. Facit har vi alltså redan.</pre><pre>Under dåliga tider ser man ingen ljusning\r\nnågonstans. Nu råder det redan brist på kompetent\r\narbetskraft, med övertidsuttag som följd och det\r\nbara ökar. Det är inget farligt med litet dåliga tider,\r\nbara man använder dem till att bygga upp\r\nkompetensen och arbeta för att möta de bättre tider\r\nsom alltid har kommit efter det att det har varit\r\ndåliga tider.</pre><pre>Jag vill fråga arbetsmarknadsministern: Vad kan vi\r\ngöra för att få ett bra program på det här området?</pre><pre>Anf. 43  Arbetsmarknadsminister BÖRJE\r\nHÖRNLUND (c):</pre><pre>Herr talman! Det som är avgörande är att vi måste\r\nta stora steg mot fler ordinarie jobb. I dag har\r\nArbetsmarknadsverket hand om drygt 6 % av\r\narbetskraften. Det är mycket svårt att komma\r\nväsentligt högre. Jag har högre ambitioner än så,\r\nmen det visar sig att Arbetsmarknadsverket i dag\r\ninte kan utnyttja erhållna medel.</pre><pre>Övertiden tog jag också upp i svaret. Jag menar för\r\nmin del att det nu är rätt tid att byta ut övertiden\r\nmot nya ordinarie jobb. Det går rätt bra nu när det\r\ngäller export och tillverkning. Min och många\r\nandras bedömning är att det kommer att vara\r\nväsentligt högre fart till hösten. Därför är det bra\r\natt rekrytera nu, så att personalen är inskolad till\r\nhösten. Jag tänker därför kalla till mig\r\nrepresentanter för näringslivet och för fackliga\r\norganisationer just för att resonera igenom\r\növertidsfrågan ordentligt.</pre><pre>Carl Olov Persson har kanske lagt märke till att\r\narbetslösheten har minskat med drygt 1 000\r\npersoner per dag de senaste tre veckorna. Min\r\nbedömning är att den kommer att fortsätta att\r\nminska ett tag till, men sedan kommer det ut\r\novanligt många elever från våra universitet,\r\nhögskolor, gymnasieskolor osv. Det gör att\r\nproblemen inte är över, men utvecklingen går åt\r\nrätt håll.</pre><pre>Vad kan göras? När det gäller tillfälliga åtgärder\r\nkan jag säga att Arbetsmarknadsverket har alla de\r\nresurser det behöver. Jag har mycket kontakter\r\nmed både stora och små företag och resonerar\r\nigenom dessa frågor. Carl Olov Persson har nog lagt\r\nmärke till att t.ex. ABB tar in 3 000\r\nungdomspraktikanter, en på var tionde anställd, för\r\natt skola upp dem. Man har också sagt att man tror\r\natt många av dessa kan bli anställda efteråt. Flera\r\nandra stora svenska företag jobbar på samma sätt i\r\ndag. Det är jag tacksam för. De små företagen har\r\nhela tiden ställt upp på ett hyggligt sätt när det\r\ngäller ungdomspraktikanter.</pre><pre>A och O är emellertid att vi får framtidstro, inte\r\nbara i de stora företagen utan också i alla våra små\r\nföretag. Det är först då det vänder på allvar.</pre><pre>Positivt är också att konsumtionen har börjat öka\r\nlitet i vårt land efter en stark nedgång.</pre><pre>Negativt är att ränteutvecklingen har varit åt fel håll\r\ni nu snart tre månader. Det har internationella\r\norsaker. Det oroar naturligtvis marknaden, som\r\nockså oroas av det höga svenska\r\nbudgetunderskottet. Det är ett långsiktigt arbete\r\natt steg för steg nedbringa budgetunderskottet.</pre><pre>Det skulle vara positivt ur framför allt\r\nsysselsättningssynpunkt om räntan kunde bringas\r\nner ett par procentenheter. Då vågade både den\r\nenskilde och företagen investera på ett annat sätt.</pre><pre>Anf. 44  CARL OLOV PERSSON (kds):</pre><pre>Herr talman! Jag håller med om att den viktigaste\r\nåtgärden för att få ordning på sysselsättningsläget\r\när faktiskt att vi för en sund ekonomisk politik,\r\nskapar förtroende för Sveriges ekonomi och på det\r\nviset får ner räntorna. Det skapar förutsättningar\r\nför bättre läge på investeringssidan, och då får fler\r\narbete. Likaså blir börsen mer intressant med lägre\r\nräntor, och man får in mer pengar till investeringar.\r\nDet var på god väg. Sedan blev det en svacka i\r\nförväntningarna i januari i år. Vi får hoppas att\r\nförväntningarna kommer tillbaka. Det kan vara\r\nnog så svårt i ett valår med tanke på att det finns\r\npartier som skrämmer dem som skall investera med\r\natt de kommer att beskattas hårdare i framtiden.</pre><pre>Faktum är att de arbetslösas situation är så pass svår\r\natt vi måste göra litet mera. Vi har satsat 32\r\nmiljarder på AMS -- det låter väldigt mycket -- och\r\npå arbetslöshetskassan. Det är stora underskott.\r\nMen vad får vi ut av det? För att de som redan har\r\narbete skall vara beredda att betala måste pengarna\r\ngå till vettiga saker, till att bygga upp en god framtid\r\nmed den vilande resursen.</pre><pre>Jag vill peka på några saker man kan göra.</pre><pre>Jag tog upp att man skulle låta den som är ung och\r\narbetslös gå intill någon som redan har arbete och\r\nsom kan lära ut erfarenheter från arbetslivet. På det\r\nviset får man ytterligare en kompetent person. Här\r\ntror jag att ungdomspraktikplatserna är mycket\r\nbra. Jag håller med arbetsmarknadsministern om\r\natt det är en bra satsning. Men jag tror att det\r\nfuskas en del i det sammanhanget, framför allt i\r\nintroduktionen. Man lägger upp dåliga\r\narbetsprogram. Det gäller att verkligen se till att\r\nungdomarna skolas in i ett nytt arbete, att det inte\r\nbara blir terapi.</pre><pre>En så stor del som 40 % kommer in i praktikplatser\r\npå den offentliga sektorn. Det finns inga\r\nförutsättningar för dem att få arbete. Det är inte\r\navsikten inom den offentliga sektorn att ta in mer\r\nfolk just nu. Jobben måste skapas på den privata\r\nsektorn.</pre><pre>Det är erhört viktigt att de riktigt små företagen\r\nockså tar in ungdomar. Jag vet att facket ställer\r\nganska omöjliga krav som är svåra att uppfylla.\r\nMan måste ha kollektivavtal osv. Det har hindrat\r\nen hel del. Det är viktigt att vi tar itu med det. Det\r\nhar visat sig att sedan man började ta betalt -- 1 000\r\nkr av företagen de första sex månaderna och 3 000\r\nkr för nästa period -- utnyttjas systemet bättre. Från\r\nden 1 januari till mitten på december har 3 000--\r\n4 000 ytterligare fler ungdomar fått jobb. Det har\r\nvarit bra att man ställt krav på arbetsgivaren.</pre><pre>Anf. 45  Arbetsmarknadsminister BÖRJE\r\nHÖRNLUND (c):</pre><pre>Herr talman! För nästa budgetår har\r\nArbetsmarknadsdepartementet och\r\nUtbildningsdepartementet ett gemensamt förslag\r\nsom ger 77 000 extra utbildningsplatser. Det tycker\r\njag är mycket positivt. Det Carl Olov Persson är ute\r\nefter försöker man nu göra på ABB. Där tar en\r\nordinarie anställd ansvar för en ung praktikant.</pre><pre>Ungdomspraktikplatserna har varit uppe i 93 000\r\nför något år sedan och har sedan legat på 60 000,\r\n70 000, 80 000. Det går alltid att spåra när det inte\r\nriktigt fungerar som man har tänkt sig. Ofta\r\nfungerar det väldigt bra för de ungdomar som själva\r\nsöker praktikplatsen, och det gör väldigt många.\r\nOm man däremot blir placerad och inte är riktigt\r\nintresserad, är det litet besvärligare.</pre><pre>Jag håller med Carl Olov Persson när det gäller\r\noffentlig kontra privat sektor. Det gamla systemet\r\nför ungdomar ledde i det närmaste till 100 % till\r\nprimärkommunerna. Där är det tillräckligt många\r\nsom vikarierar och vill in. Det leder inte till\r\nanställningar i någon större utsträckning. Det nya\r\nsystemet för ungdomspraktiken har lett till att\r\nungefär två tredjedelar av ungdomarna är i privat\r\nverksamhet, en tredjedel i offentlig. Så ser vår\r\narbetsmarknad ut.</pre><pre>Jag vill här passa på att nämna rekryteringsstödet.\r\nDet ökar nu kraftigt. Det beror på att företagen ser\r\nmöjligheter efter en inskolningsperiod till en fast\r\nanställning. I det förslag som nu lagts fram säger\r\nregeringen som sin mening att rekryteringsstödet i\r\nden nu uppåtgående konjunkturen är en viktig\r\nåtgärd.</pre><pre>Anf. 46  CARL OLOV PERSSON (kds):</pre><pre>Herr talman! Det verkar väldigt vettigt med ett\r\nförslag över gränserna mellan\r\nArbetsmarknadsdepartementet och\r\nUtbildningsdepartementet för att ordna så många\r\nutbildningsplatser. Det är tacksamt att ABB ställer\r\nupp. När ABB, Ericsson och andra stora företag\r\nställer upp kan det blåsas i basun, men det är väldigt\r\nmånga också som får arbete i de små företagen.</pre><pre>Jag var nere i Anderstorp och talade men en\r\nföretagare där. Det var bara någon månad efter det\r\natt det här systemet kom till. Företagaren sade så\r\nhär: ''På en gång, inom 14 dagar, var det faktiskt\r\nslut på alla de ungdomar som behövde plats. Vår\r\navsikt är inte att sätta dessa ungdomar i något\r\ntempoarbete där de skall få gå som billig\r\narbetskraft. Vår avsikt är att bygga upp\r\nkompetensen så att de skall få arbete. Vi vill ha dem\r\nkvar i vårt företag hela deras livstid.'' Det är väl\r\nungefär så som det skall vara.</pre><pre>I den offentliga sektorn har man missuppfattat\r\ndetta. Man har den gamla inställningen som man\r\nhade när det var ungdomslag förra gången, att det\r\nskulle vara något slags lekfull verksamhet. Men det\r\nhär handlar ju inte om det, utan det handlar om att\r\nungdomarna skall skaffa sig möjligheter att sedan\r\nta över och sköta ett arbete, såvitt jag har förstått.\r\nJag hoppas att detta kan inpräntas.</pre><pre>Det finns också andra saker som skulle kunna\r\nåtgärdas. Man skulle t.ex. kunna gå litet längre när\r\ndet gäller ROT-sektorn och de 30 procenten som\r\nfår dras av. Jag hörde en bankman hemma säga att\r\nom man inte går så långt som till åtminstone 50 %\r\nkommer det att fortsätta att vara på samma sätt.\r\nHan skulle bygga om, och varje kväll ringer det\r\nnågon och erbjuder sina tjänster för 75 kronor i\r\ntimmen. Det går ju till så att man jobbar samtidigt\r\nsom man har arbetslöshetsersättning. Då förstör\r\nman den övriga marknaden.</pre><pre>En annan svår fråga är de som har låg utbildning.\r\nDe personer som är dåligt utbildade kommer aldrig\r\natt få något jobb i framtiden, vilket är en del av den\r\nstrukturförändring som vi i dag har. Vad gör vi åt\r\nde lågutbildade? Vad gör vi för att skapa\r\nstudiemotivation?</pre><pre>Jag hade besök av en skolklass i förra veckan. Det\r\nvar en bygg- och anläggningsklass där man hade\r\ngått ned från 27,5 till 4,5 timmars praktiktid.\r\nEleverna var förtvivlade över detta därför att de var\r\nså skoltrötta. Frågan är vad vi kan göra för att\r\nmotivera dessa elever. Kan utbildning och praktik\r\nvarvas på ett bättre sätt? Kan vi motivera eleverna\r\ngenom att upplysa dem om det allvarliga i det\r\nframtida kravet från arbetslivet?</pre><pre>Anf. 47  Arbetsmarknadsminister BÖRJE\r\nHÖRNLUND (c):</pre><pre>Herr talman! När det gäller erbjudandet om ett\r\ntredje gymnasieår är det inte alla ungdomar som är\r\nberedda att acceptera ett sådant erbjudande.\r\nMånga gör det emellertid. När den nya\r\ngymnasieskolan stegvis växer fram är det ju\r\nmeningen att det skall bli ett varvande mellan teori\r\noch praktik i den senare delen.</pre><pre>Arbetsmarknadsutbildningarna har ju ökat rätt\r\nkraftigt under våren. Många av\r\narbetsmarknadsutbildningarna är ju en typ av\r\nfärskvara. En datautbildning som inte leder till\r\njobb blir rätt så fort omodern. Detta ställer krav på\r\nArbetsmarknadsverket att handla rätt. Det får inte\r\nbli så, att det plötsligt uppstår flaskhalsproblem när\r\nolika näringar söker arbetskraft. Det finns alltid en\r\nsådan risk.</pre><pre>Jag avsluta denna debatt med att både vädja och\r\nuppmana såväl stora som små företag att försöka att\r\ndra ner på övertiden ordentligt. De borde i stället\r\ndiskutera rekryteringsstöd för nyanställda. Jag vill\r\nframför allt betona att det är ett ansvar för\r\narbetsgivare, fackliga organisationer, politiska\r\npartier, regering och riksdag och över huvud taget\r\nalla krafter att just nu göra maximalt för att ge så\r\ngoda förutsättningar som möjligt för den unga\r\ngenerationen. Den är oskyldig till den arbetslöshet\r\nsom den har råkat ut för. Därför är det väldigt\r\nviktigt att alla gör vad som går att göra för att\r\nbereda ungdomar tillfälliga uppgifter under tiden\r\nsom de nya ordinarie jobben växer fram.</pre><pre>Överläggningen var härmed avslutad.</pre><pre>6 §  Svar på interpellation 1993/94:120 om\r\nkårobligatoriet</pre><pre>Anf. 48  Utbildningsminister PER UNCKEL\r\n(m):</pre><pre>Herr talman! Bengt Silfverstrand har ställt ett antal\r\nfrågor till mig angående avvecklingen av den\r\nobligatoriska anslutningen till studentkår, nation\r\noch studentförening för fakultet, det s.k.\r\nkårobligatoriet.</pre><pre>Låt mig först ett ögonblick få redogöra för sakläget.</pre><pre>Riksdagen beslutade våren 1993, på regeringens\r\nförslag i propositionen Högre utbildning för ökad\r\nkompetens (1992/93:169), att kårobligatoriet skall\r\navskaffas från den 1 juli 1995. Skälen härför är i\r\nhuvudsak principiella.</pre><pre>Principen om föreningsfrihet är en av de\r\ngrundläggande fri- och rättigheterna som finns\r\nreglerade i regeringsformen. Den s.k. negativa\r\nföreningsfriheten innebär, enligt regeringsformen,\r\nett skydd mot att genom tvång tillhöra politisk\r\nsammanslutning, trossamfund eller annan\r\nsammanslutning för åskådning i politiskt, religiöst,\r\nkulturellt eller annat sådant hänseende.</pre><pre>Den negativa föreningsfriheten är grundläggande\r\nför varje demokratiskt samhälle. Därför har det\r\nfrån principiella utgångspunkter varit fel att\r\nstudenter tvingats tillhöra studentkår samt i många\r\nfall också en nation eller fakultetsförening som ett\r\nvillkor för att få studera.</pre><pre>Regeringen påpekade samtidigt i propositionen att\r\nen del uppgifter, som kårerna tagit ansvar för på det\r\nstudiesociala området, är viktiga och att ett\r\navskaffande av obligatoriet inte får medföra en\r\nförsämring för studenterna i detta avseende.\r\nDessutom underströk regeringen att det ligger\r\nbetydande sociala och kulturhistoriska värden i att\r\nnationshusen i Lund och Uppsala även i\r\nfortsättningen kan användas för studenternas\r\nverksamhet.</pre><pre>I riksdagens ställningstagande uttalades att det\r\nförutsattes att regeringen, när klarhet vunnits i\r\nfrågan, informerar riksdagen om de ekonomiska\r\nkonsekvenserna för studentkårerna m.fl. av\r\navvecklingen av kårobligatoriet. Dessutom\r\nförutsattes att regeringen lägger fram förslag till\r\nriksdagen om särskilda statliga medel behövs för\r\nkårernas och nationernas fortsatta verksamhet eller\r\nför andra kostnader till följd av obligatoriets\r\navveckling.</pre><pre>Regeringen har låtit utreda hur avvecklingen av\r\nkårobligatoriet bör ske praktiskt. En särskild\r\nutredare tillkallades den 9 september 1993 för att\r\nbelysa vissa frågor som är förknippade med\r\navvecklingen. Utredaren överlämnade den 10 mars\r\n1994 sina förslag i betänkandet Avveckling av den\r\nobligatoriska anslutningen till studentkårer och\r\nnationer (SOU 1994:47).</pre><pre>Beredningen av hur avvecklingen av\r\nkårobligatoriet konkret skall genomföras pågår nu\r\ninom regeringskansliet.</pre><pre>Avvecklingen av obligatoriet skall ske på ett sådant\r\nsätt att den enskilde studentens negativa\r\nföreningsrätt skyddas. Kårer och nationer skall\r\nsamtidigt tillförsäkras arbetsvillkor som gör att\r\ndessa kan fullgöra viktiga funktioner gentemot\r\nstudenterna.</pre><pre>Anf. 49  BENGT SILFVERSTRAND (s):</pre><pre>Herr talman! Jag ber att få tacka statsrådet för\r\nsvaret.</pre><pre>I min interpellation ställde jag åtta frågor till\r\nutbildningsministern. Han besvarar egentligen inte\r\nnågon av dem. Han tycks inte vara beredd att\r\nbeakta den massiva kritik som har riktats mot\r\nförslaget att avskaffa kårobligatoriet. Skall denna\r\ntystnad tolkas så, att utbildningsministern inte bryr\r\nsig om vad universitetens och högskolornas\r\nföreträdare tror och tycker i frågor som ligger dem\r\nnära?</pre><pre>Med något enstaka undantag har alla studentkårer\r\nvid universitet och högskolor kritiserat\r\nutbildningsministerns sätt att handlägga\r\nobligatoriefrågan. Inte heller i det fallet har han\r\nvisat minsta tecken till att ha låtit sig påverkas av\r\nden breda opinionen eller att ge sig in i en\r\nsakdiskussion. I stället ägnar sig Per Unckel åt att\r\nifrågasätta om de som försvarar kårobligatoriet rätt\r\nhar förstått innebörden av begreppet demokrati.</pre><pre>Till de som är okunniga i detta sammanhang hör\r\ntydligen rektorn vid Uppsala universitet Stig\r\nStrömholm och professorn i statskunskap vid\r\nsamma universitet Leif Lewin.</pre><pre>Författningsutredningen prövade på sin tid frågan\r\nom ifall kårobligatoriet stred mot\r\nföreningsfrihetens princip som en väsentlig del i\r\nden demokratiska styrelseformen. Utredningen\r\nslog fast att det inte stred mot kravet på\r\nföreningsfrihet att alla studenter vid ett universitet\r\nmåste tillhöra en studentkår.</pre><pre>Fri- och rättighetsutredningen fastslår samma sak.\r\nOckså Europakommissionen har prövat frågan och\r\nkommit till samma slutsats. Varför kan inte\r\nUtbildningsdepartementet och dess chef nöja sig\r\nmed begreppen demokrati och föreningsrätt så som\r\ndet allmänt uppfattas i västeuropeisk mening? Kan\r\ndet möjligen bero på att utbildningsministern har\r\nmissuppfattat den reella innebörden av begreppet\r\nstudentkår?</pre><pre>I interpellationssvaret hänvisas till\r\nregeringsformens skydd mot tvångsanslutning till\r\n''politisk sammanslutning, trossamfund eller annan\r\nsammanslutning för åskådning i politiskt, religiöst,\r\nkulturellt eller annat sådant hänseende''. Men\r\nstudentkåren. Per Unckel, är ju ingen\r\nsammanslutning av här beskrivet slag.\r\nStudentkåren är helt enkelt ena delen, eller om\r\nman så vill fundamentet, av universitetet eller\r\nhögskolan. Den andra delen, det andra\r\nfundamentet, utgörs av lärarna. Vid större\r\nlärosäten är ämnena fördelade på fakulteter med\r\nobligatorisk tillhörighet för professorer och övriga\r\nlärare för vilkas tjänster krävs lägst\r\ndoktorsexamen. Har utbildningsministern\r\nobserverat att det föreligger en parallellitet mellan\r\nstudenternas obligatoriska anslutning till\r\nstudentkårer och lärarnas likaledes obligatoriska\r\nanslutning till fakulteter? Skall även lärarnas\r\nobligatoriska anslutning till fakulteter avskaffas?</pre><pre>Likheten mellan det system som\r\nutbildningsministern vill införa och det nuvarande\r\när ju att röstberättigade i båda fallen är samtliga vid\r\nett lärosäte inskrivna studenter.</pre><pre></pre><pre>Skillnaden består i att varje studentkår i dagsläget\r\nbestämmer hur valen skall genomföras. I\r\nutbildningsministerns system avgör regeringen och\r\nförvaltningsmyndigheterna hur valen skall gå till.\r\nVilken större frihet uppnår studenterna om valet är\r\norganiserat av myndigheter i stället för av\r\nstudenterna själva?</pre><pre>Visa nu klart och tydligt för kammaren, herr\r\nutbildningsminister, varför utbildningsministerns\r\nsystem är mer i överensstämmelse med\r\nföreningsfrihetens principer än det nuvarande!</pre><pre>En annan och helt avgörande skillnad är att valen i\r\nutbildningsministerns system endast omfattar val av\r\nett antal representanter i universitetens\r\nledningsorgan, medan valet enligt nuvarande\r\nordning gäller val till studenternas egna organ,\r\nkårfullmäktige eller liknande. De utser inte bara\r\nrepresentanter i universitetens ledningsorgan utan\r\nfattar också beslut i studenternas egna\r\nangelägenheter såsom kurativ verksamhet,\r\nbostäder, mat, internationella kontakter,\r\nkulturaktiviteter och mycket annat.</pre><pre>Vilken större frihet anser utbildningsministern\r\nuppstår för studenterna om de fråntas rätten att\r\nbesluta om och finansiera sina egna verksamheter\r\noch dessa uppgifter i stället övergår till att beslutas\r\noch bekostas av myndigheter?</pre><pre>Att utbildningsministern framlägger ett förslag som\r\ninnebär att studenternas nuvarande rätt att besluta\r\ni sina egna angelägenheter, dvs. självbestämmande,\r\nersätts av en offentlig kontroll och reglering känns\r\nmärkligt, för att inte säga obehagligt. Per Unckel\r\npåstår, och tror kanske också, att han är i färd med\r\natt öka studenternas frihet. I verkligheten\r\nbegränsar och inskränker han denna frihet högst\r\nväsentligt.</pre><pre>Jag ber utbildningsministern att utnyttja den\r\ngenerösa tid han har till sitt förfogande -- i\r\nförhållande till min -- genom att konkret besvara de\r\nfrågor jag ställt i interpellationen och de\r\npreciseringar jag nu gjort när det gäller\r\nföreningsrätten. Det kan inte råda någon tvekan\r\nom deras innebörd. Tala om för kammaren hur det\r\npraktiskt skall gå till att avveckla kårobligatoriet,\r\nvilka ekonomiska konsekvenser detta får för kårer\r\noch nationer, hur stora fastighetsbestånd skall\r\nkunna avvecklas med kort varsel och vad de\r\nskattemässiga konsekvenserna av ett nytt system\r\nblir för studentkårer och nationer!</pre><pre>Anf. 50  KRISTINA SVENSSON (s):</pre><pre>Herr talman! När riksdagen för ett år sedan fattade\r\nbeslut om att avskaffa kårobligatoriet reserverade\r\nsig Socialdemokraterna. Jag tycker att det har blivit\r\nganska tydligt och klart under det här året att det\r\nvar en riktig hållning från vår sida.</pre><pre>Det här beslutet följdes sedan av utredningen om\r\nvilka konsekvenserna skulle bli av ett avvecklande\r\nav kårobligatoriet. Det har föranlett massiva\r\nprotester. Det handlar inte bara om enskilda\r\nstudenter utan om studentkårerna. Det handlar om\r\nSACO och TCO. De har tillsammans protesterat\r\nhögljutt inför det här förslaget. Det har också varit\r\nen mycket intensiv mediedebatt i den här frågan.</pre><pre>Varför har då dessa höga protester kommit? Det är\r\nnaturligtvis för att det här förslaget innebär att det\r\nblir ett minskat studentinflytande. Det innebär att\r\nstudenthälsovården urholkas och att studiemiljön\r\nförmodligen blir torftigare. Det finns inga\r\nalternativ presenterade. Det är det som saknas. Det\r\när därför som förslaget avvisas. Man har inte tänkt\r\nut en bättre modell än den som finns i dag. Det\r\nmärkliga är att utbildningsministern inte tar någon\r\nsom helst hänsyn till dessa yttringar.</pre><pre>Utbildningsministerns huvudargument är\r\nideologiskt. Han gör detta till en ideologisk fråga.\r\nDet har klart och tydligt framgått av den debatt som\r\nhar förts i medierna. Han menar att det är en\r\ntvångsanslutning. Jag tycker att det är en ganska\r\nmärklig argumentering. Det handlar nämligen inte\r\nom något åsiktsförtryck. Det är inte så att man\r\nkränker fri- och rättigheter genom anslutning till\r\nkårerna.</pre><pre>Det finns faktiskt organisationer som vi är tvungna\r\natt vara med i för att samhället skall fungera.\r\nMånga har gjort en liknelse med anslutningen i\r\nkommuner, att vi är medlemmar i en kommun.\r\nKommunerna sköter sociala angelägenheter och\r\nliknande. Det är i princip det kårerna gör här\r\nockså. Det finns inget bättre system. Det saknas\r\nalternativ.</pre><pre>Jag skulle gärna vilja ha ett klarläggande och en\r\nkonkretion av den sista meningen i\r\nutbildningsministerns svar. Vad betyder den? Det\r\nstår: ''Kårer och nationer skall samtidigt\r\ntillförsäkras arbetsvillkor som gör att dessa kan\r\nfullgöra viktiga funktioner gentemot studenterna.''\r\nDet är nämligen det som saknas.</pre><pre>Anf. 51  Utbildningsminister PER UNCKEL\r\n(m):</pre><pre>Herr talman! Jag börjar med ett par kommentarer\r\ntill vad de båda frågeställarna hävdar att jag tycker,\r\nnämligen några kommentarer kring ett förslag som\r\ninte finns.</pre><pre>När regeringens beredning är helt avslutad kommer\r\njag, precis som riksdagsbeslutet har förutsatt, att\r\nredovisa de slutsatser regeringen har dragit av de\r\nolika förslag till hur avvecklingen av kårobligatoriet\r\nskall ske. Först därefter finns det en rimlig\r\nmöjlighet att bedöma vad utbildningsministerns\r\nförslag faktiskt innebär.</pre><pre>Då kommer det sannolikt också att visa sig att\r\nmånga av de tankar som de båda frågeställarna nu\r\nframfört om att ingen hänsyn tas till något annat än\r\nutbildningsministerns egna ideologiska tankar är\r\nfelaktiga.</pre><pre>Herr talman! Låt mig understryka en sak när det\r\ntalas om det som beskrivs som den massiva kritiken\r\nav avvecklingen av kårobligatoriet. Jag vill peka på\r\nnågra uppgifter som kan vara värda att beakta.</pre><pre>Den enda undersökning som mig veterligen har\r\ngjorts av vad studenterna tycker, observera att det\r\ninte nödvändigtvis gäller studenternas\r\nsammanslutningar utan studenterna själva, har\r\ngenomförts vid Stockholms universitet. Den visar\r\natt 60 % av studenterna anser att det är bra eller\r\nmycket bra att kårobligatoriet avvecklas.</pre><pre>Det är ingalunda så som frågeställarna låter antyda\r\natt alla studentkårer plötsligt skulle vara för att\r\nkårobligatoriet skall vara kvar. För bara några\r\ndagar sedan tillskrev mig studentkårerna i Lund,\r\nBengt Silfverstrands egen studentkår, kåren i\r\nStockholm, kåren i Umeå, studentkåren på\r\nHandelshögskolan i Göteborg liksom filosofiska\r\nfakulteternas studentkår. De hade undersökt\r\nbetydelsen av att kårobligatoriet avvecklades. Man\r\nhade olika synpunkter på hur detta skulle ske.</pre><pre>Herr talman! Eftersom de båda frågeställarna\r\ntillhör ett och samma parti vill jag citera vad som\r\nframhålls i dagens Svenska Dagbladet. Där står det\r\ni en debattartikel: ''Det är tyvärr oftast\r\nsocialdemokrater som tror att en kollektiv\r\nanslutning av enskilda individer (studenter) behövs\r\nför att de skall veta sitt eget bästa. Som\r\nsocialdemokratiska studenter gör det oss\r\nbeklämda. Att våra partikamrater,\r\npartikongressbeslut till trots, inte verkar det minsta\r\nintresserade av att verkställa kongressens beslut,\r\noroar oss.''</pre><pre>Sedan fortsätter man: ''Tyvärr är detta\r\nsymptomatiskt för tillståndet i socialdemokratin.\r\nPartiet är dåligt på att formulera en egen politik. I\r\nstället för man en icke-politik, där en återgång till\r\ngamla och otidsenliga lösningar står i centrum.''\r\nDen är bl.a. undertecknad av Martin Engman,\r\npartiordförande i det som kallas Studentsossarna.</pre><pre>Det Martin Engman säger representerar inte\r\nnödvändigtvis i alla delar mina åsikter, Bengt\r\nSilfverstrand. Men hans uttalande låter ändå\r\nantyda att det finns skäl att med något större nyans\r\nän den som Bengt Silfverstrand representerar gå in\r\ni den diskussion vi just nu för.</pre><pre>Det är ställt utom varje tvivel att studentkårerna i\r\ndag intar ståndpunkter å studenternas vägnar i\r\nåsiktsfrågor. Det gäller när de företräder\r\nstudenterna i olika studentfackliga sammanhang.\r\nFörr gällde det också sådant som låg sedvanliga\r\npolitiska ståndpunkter mycket nära. Det finns\r\ningenting som förhindrar studentkårerna att göra\r\ndetta om och om igen. För att avstå från att ta del\r\nav ståndpunkterna finns det ingen annan möjlighet\r\nför studenten än att avsvära sig sin rätt till högre\r\nutbildning. Riksdagsmajoriteten accepterar inte att\r\ndet finns sådana villkor för att få studera vidare.</pre><pre>Ingen facklig organisation skulle, såvitt jag förstår,\r\nkomma på idén att tvångsansluta ett företags eller\r\nannan arbetsgivares anställda till sina åsikter och\r\ntill sin organisation. Inget företag skulle komma på\r\nidén att kräva obligatorisk anslutning. Det bör inte\r\nkrävas av studenterna heller.</pre><pre>Jag söker, herr talman, ett system för den framtida\r\nkårverksamheten och för studenternas inflytande\r\nsom säkerställer studenternas rätt att, om de så vill,\r\nstå utanför det fackliga företrädarskap som\r\nstudentkårerna utövar å sina medlemmars vägnar.\r\nMen det skall samtidigt vara ett system som\r\nsäkerställer att alla de goda ting som kårerna i dag\r\nstår för och som nationerna utövar också kan\r\nutövas i framtiden. Jag har goda förhoppningar om\r\natt dessa båda ståndpunkter är väl förenliga med\r\nvarandra.</pre><pre>Anf. 52  BENGT SILFVERSTRAND (s):</pre><pre>Herr talman! Det är naturligtvis en händelse som\r\nser ut som en tanke att det kommer en artikel i\r\nSvenska Dagbladet som Per Unckel kan utnyttja i\r\nen debatt. Men nu råkar det vara på det sättet, herr\r\nutbildningsminister, att det finns en felaktig uppgift\r\ni artikeln som kullkastar alla dessa teorier och\r\nuppfattningar.</pre><pre>Det finns nämligen inte något beslut från någon\r\nsocialdemokratisk partikongress om avskaffande\r\nav kårobligatoriet. För de motioner som togs upp\r\ntill behandling blev beslutet att de skulle övervägas,\r\natt ett underlag skulle tas fram och att studenterna\r\nskulle spela en mycket aktiv roll och få framföra\r\nsina synpunkter, inte bara en gång utan under hela\r\nresans gång. Beslutet blev alltså avslag på dessa\r\nmotioner.</pre><pre>Det är inte så egendomligt att uppfattningarna i\r\ndenna fråga varierar inom ett demokratiskt parti\r\nsom Socialdemokraterna. I det socialdemokratiska\r\npartiet är det -- i motsats till vad som tydligen är\r\nfallet i utbildningsministerns parti -- tillåtet att ha\r\navvikande meningar i sakfrågor och ändå bli\r\nomnominerad både till riksdagen och andra\r\npolitiska församlingar.</pre><pre>Det är ganska fantastiskt att utbildningsministern\r\nnu säger att han inte har något sakförslag att\r\nredovisa i dag. Alltså skjuter regeringen över målet\r\neller slår in öppna dörrar. Per Unckel går ju ifrån\r\nhela sitt upplägg av interpellationssvaret, där han\r\nhävdade att ett kårobligatorium inte är förenligt\r\nmed föreningsfriheten.</pre><pre>I Fri- och rättighetsutredningen står det klart och\r\ntydligt att studentkårsobligatoriet faller utanför\r\ngrundlagsregeln, då sådana\r\nstudentsammanslutningar med hänsyn till sitt\r\nändamål inte kan anses vara sammanslutningar av\r\npolitisk eller annan åskådningskaraktär. Med detta\r\nfaller hela resonemanget att ett kårobligatorium på\r\nnågot sätt skulle kränka föreningsfriheten. Det är\r\nfullt förenligt med föreningsfriheten.</pre><pre>Mot bakgrund av att riksdagen begärde ett förslag\r\nså tidigt, Per Unckel, utgick vi i vår skrivning ifrån\r\natt vi i god tid under vårriksdagen skulle få ett\r\nförslag som också vi kunde uttrycka synpunkter på\r\noch se om det verkligen var så enkelt att avskaffa\r\nkårobligatoriet utan menliga konsekvenser för\r\nstudenterna som beslutet förra våren angav.</pre><pre>Men vi har inte fått något sådant förslag, och därför\r\nborde utbildningsministern -- på tal om nyanser --\r\nkunna besvara de konkreta frågor som jag ställt.\r\nInte på en enda punkt har jag fått något svar.\r\nUtbildningsministern har ju dock ytterligare något\r\ntillfälle under denna debatt att besvara frågorna.</pre><pre>Anf. 53  KRISTINA SVENSSON (s):</pre><pre>Herr talman! Jag tycker att det är viktigt att\r\nunderstryka det som Bengt Silfverstrand tog upp,\r\nnämligen att det inte är förenat med åsiktsförtryck\r\natt ha ett kårobligatorium. Detta har ju helt klart\r\nframgått av de referenser som Bengt Silfverstrand\r\ngjorde här -- och även av den offentliga debatten.\r\nUtbildningsministerns bärande argument är inte\r\nhållbart i denna fråga.</pre><pre>För mig är det viktiga vad man skall ersätta\r\nkårobligatoriet med, om man nu skall ta bort det.\r\nDet är ju kärnfrågan, men det finns inget svar på\r\nden. Det vill vi ha.</pre><pre>Anf. 54  Utbildningsminister PER UNCKEL\r\n(m):</pre><pre>Herr talman! Låt mig först i all stillhet upplysa\r\nBengt Silfverstrand om att jag inte citerade dagens\r\ndebattartikel i Svenska Dagbladet för att upplysa\r\nhonom om vad den socialdemokratiska\r\npartikongressen hade beslutat eller inte beslutat.\r\nJag bad att få upplysa honom om hur unga\r\nmänniskor inom Bengt Silfverstrands eget parti ser\r\npå den sak som den här debatten bl.a. handlar om.</pre><pre>Det är ju ingen tillfällighet, Kristina Svensson och\r\nBengt Silfverstrand, att alla politiska ungdoms- och\r\nstudentförbund har samma uppfattning som jag i\r\ndenna fråga. De har uppfattningen att det är viktigt\r\natt slå vakt om den enskildes rättigheter i ett\r\nsamhälle som snarare kräver mer av detta än\r\nmindre.</pre><pre>Får jag, apropå frågan om kränkning av åsikter,\r\nfråga om Bengt Silfverstrand och Kristina Svensson\r\nverkligen kan hävda att det inte är frågan om att\r\ngenom kårobligatoriet stå för bestämda\r\nståndpunkter?</pre><pre>Jag möter dagligen och stundligen studenter,\r\nstudentkårer och Sveriges förenade studentkårer.\r\nDe framför till mig synpunkter om allehanda\r\nviktiga frågeställningar. Jag har inbillat mig att de\r\ngör det i kraft av det medlemskap som de tvångsvis\r\nhar fått medlemmarna att gå in i. Jag vet inte hur\r\njag annars skall tolka det som de framför till mig.\r\nÄr det inte åsikter?</pre><pre>Min utgångspunkt har varit att det är ståndpunkter\r\nsom de framför, och min kritik av systemet har varit\r\natt de som inte delar de ståndpunkter som kårer och\r\nSveriges förenade studentkårer står för inte skall\r\nbehöva göra det genom en tvångsmässig anslutning\r\ntill kårerna -- som villkor för att få göra det som de\r\nhelst av allt vill, nämligen att studera vidare.</pre><pre>Bengt Silfverstrand var förvånad över att det inte\r\nfinns något sakförslag. Får jag bara upplysa honom\r\nom att riksdagen inte har begärt att vi skall\r\nåterkomma med förslag utan med en redovisning av\r\nde ting som jag bl.a. kommenterade i mitt svar.\r\nDessutom har riksdagen uttalat att regeringen skall\r\nåterkomma till riksdagen med denna redovisning\r\nnär beredningen är färdig. Detta kommer också att\r\nske.</pre><pre>Men får jag, herr talman, för att ändå ge en\r\nfingervisning i vilken riktning den här beredningen\r\narbetar i dag ge några riktlinjer för hur jag ser att\r\nkårobligatoriet bäst kan avvecklas.</pre><pre>Som jag har sagt tidigare handlar det om att skydda\r\nintegriteten och samtidigt slå vakt om kårerna och\r\nnationerna. Det kommer att ske genom att\r\nregeringen avvecklar obligatoriet såsom det är\r\nuttryckt i den speciella förordningen om dessa ting.</pre><pre>Vi vill härutöver ge stora möjligheter för universitet\r\noch högskolor att själva finna en form för hur\r\nstudenternas inflytande och den sociala servicen\r\nskall ordnas. Jag förutsättter att detta kommer att\r\nske, icke genom diktat från lärosäten eller ensidiga\r\nbeslut utan genom att universiteten, kårerna och\r\nnationerna kommer överens.</pre><pre>Det kommer att ges möjligheter för universitet och\r\nhögskolor att välja mellan olika modeller för att\r\nsäkra studentinflytandet och den studiesociala\r\nservicen.</pre><pre>Väljer man, vilket jag är övertygad om att många\r\nkommer att göra, att fortsätta med kårer och\r\nnationer som i dag skall som villkor för denna\r\nlösning gälla att den enskilde studenten ges rätt att\r\nställa sig utanför kåren eller nationen. Naturligtvis\r\nskall studenten informeras om konsekvenserna av\r\ndetta vid inskrivningen.</pre><pre>Studenten bör i det fall som här är i fråga i så fall få\r\nbetala en avgift till lärosätet i utbyte mot den avgift\r\nsom han eller hon inte behöver betala till kåren för\r\natt bestrida de uppgifter som är nödvändiga och\r\ninte har med åsikterna att göra.</pre><pre>Den skattebefrielse som studentkårer och nationer\r\ni dag har förutsätter jag överflyttad till kårer och\r\nnationer enligt den nya ordningen.</pre><pre>Anf. 55  BENGT SILFVERSTRAND (s):</pre><pre>Herr talman! När det gäller det påstådda tvånget i\r\nsammanhanget vill jag bara slå fast att såväl\r\nsakkunniga i statskunskap, som de som grundligt\r\nhar gått igenom grundlagen på denna punkt,\r\nFörfattningsutredningen, Fri- och\r\nrättighetsutredningen och Europakommissionen\r\nklart och tydligt har fastställt att obligatoriskt\r\nmedlemskap i studentkårer inte på något sätt står i\r\nstrid med föreningsfriheten.</pre><pre>Med detta har jag klarat ut den frågan. På den\r\npunkten har utbildningsministern och alla de andra\r\nsom fortsätter att envisas med en annan uppfattning\r\nalltså fel.</pre><pre>Det är vidare riktigt att regeringen har fått ett\r\nuppdrag av riksdagen, men jag har själv varit med\r\nom att fatta detta beslut, och vi lyckades faktiskt i\r\nenighet få in skrivningar -- vilket majoriteten\r\nursprungligen inte var helt villig att göra -- om att\r\nman i god tid innan riksmötets slut skulle\r\nåterkomma med en redovisning, så att vi vet vad vi\r\nskall ta ställning till.</pre><pre>Jag vill nu fråga Per Unckel: Kommer innevarande\r\nriksmöte, som har fattat beslutet, att få möjlighet\r\natt uttala sig om det förslag som Per Unckel nu\r\nskisserar, och när kommer det förslaget? Om det nu\r\när så, är det ännu mera förvånande att Per Unckel\r\noch Utbildningsdepartementet till utskottets kansli\r\nhar aviserat att pengar för denna verksamhet inte\r\nkommer att avsättas förrän i 1995 års budget. Det\r\nverkar nästan som om Per Unckel säger: Gånge\r\ndenna kalk ifrån oss! Han tror inte ens själv att han\r\nkommer att få vara med om att fullfölja detta\r\nbeslut.</pre><pre>Jag vill till sist när det gäller vår inställning i denna\r\nfråga ge en signal till de berörda studenterna att\r\nsitta still i båten, inte företa sig något förhastat och\r\ninte gå vidare med någon avveckling. Mot\r\nbakgrund av de besked eller snarare icke-besked\r\nsom utbildningsministern har lämnat här i dag\r\nbedömer jag det som fullt rimligt att i ett annat\r\nparlamentariskt läge i höst riva upp det beslut om\r\nkårobligatoriets avveckling om vars konsekvenser\r\nden regering som gentemot en mycket stark\r\nstudent- och läraropinion genomdrev beslutet tycks\r\nvara osäker. Man är så osäker att man inte ens efter\r\nen utredning i frågan kan informera samma\r\nriksmöte som har fattat beslutet om innebörden och\r\nkonsekvenserna av beslutet.</pre><pre>Ett sådant upprivande kan, såvitt vi kan se, ske\r\nutan några samhällsekonomiska konsekvenser.\r\nMed ett sådant beslut överlåter vi också till\r\nstudenterna själva att avgöra hur de vill bedriva sin\r\nverksamhet.</pre><pre>Anf. 56  KRISTINA SVENSSON (s):</pre><pre>Herr talman! Jag tycker att våra avsikter i händelse\r\nav ett förändrat parlamentariskt läge är tydliga och\r\nklara. Bengt Silfverstrand har klart deklarerat\r\ndessa här, och jag tycker att det är viktiga signaler\r\nsom därmed ges.</pre><pre>Jag har två frågor. När är beredningen av ärendet\r\nfärdig, och vad innebär förslaget vad gäller den\r\nekonomiska kompensationen till studenterna för\r\nden kårservice som faller bort? Det är frågor som\r\nman ställer sig på berört håll.</pre><pre>Anf. 57  Utbildningsminister PER UNCKEL\r\n(m):</pre><pre>Herr talman! Ingen överraskas väl över att\r\nsocialdemokraterna skulle vilja riva upp ett sådant\r\nbeslut, eftersom de var emot det när det initierades.\r\nJag tror dock att det finns ett antal unga\r\nsocialdemokrater som lika mycket som de som jag\r\ntidigare citerade kommer att beklaga att\r\nsocialdemokratin ingenting lärt om frågor av detta\r\nslag.</pre><pre>Låt mig med viss envishet, herr talman, be Bengt\r\nSilfverstrand att lägga alla citat åt sidan och ett\r\nögonblick tänka alldeles själv. Om jag tvingas att gå\r\nmed i en organisation som uttrycker entydiga\r\nståndpunkter å mina vägnar och jag själv inte delar\r\ndessa, är det då åsiktsfrihet om jag som enda\r\nalternativ för att friskriva mig från att tillräknas\r\ndessa ståndpunkter måste avstå från att studera?</pre><pre>Tänk nu själv, Bengt Silfverstrand! Är detta att ha\r\nrätt till en fri tanke? Är det inte de facto detsamma\r\nsom att jag för att få studera tvingas ställa mig\r\nbakom de åsikter som studentkårerna intar å mina\r\nvägnar?</pre><pre>Från mina utgångspunkter är svaret på den frågan\r\nalldeles givet: Ingen skall behöva sälja sina\r\nståndpunkter för rätten till förkovran.</pre><pre>Bengt Silfverstrand och Kristina Svensson frågar\r\nmig om detta riksmöte kommer att få den\r\nredovisning som ni efterfrågar. Jag kommer att\r\nredovisa konsekvenserna av förslagen när\r\nberedningen i regeringen är färdig. Det var\r\nnämligen inte en tillfällighet att vi bestämde oss för\r\natt föreslå riksdagen att avvecklingen inte skulle\r\nske den 1 juli 1994, som Bengt Silfverstrand\r\nförefaller att tro, utan den 1 juli 1995. Därmed ges\r\ntillräckligt med tid för att vi skall kunna veta att\r\nförslaget till ersättande av det nuvarande\r\nkårobligatoriet skall bli bra från de utgångspunkter\r\nsom vi här diskuterar. Regeringen kommer alltså\r\natt redovisa detta förslag när beredningen är färdig.</pre><pre>Bengt Silfverstrand undrar varför jag inte har\r\nanvisat några pengar till\r\nkårobligatorieavvecklingen, som skall påbörjas\r\nunder 1995, och frågar sig hur det kan komma sig\r\natt dessa medel skall anvisas först i det årets\r\nbudgetproposition. Socialdemokraterna vill\r\ntydligen föreslå en konstitutionell innovation, att\r\npengar skall anslås ett år innan de skall utbetalas.\r\nDet är en i svensk statsförvaltning okänd ordning.\r\nJag noterar den som den innovation det är fråga\r\nom. Regeringen kommer i den tid som grundlagen\r\nstipulerar att föreslå de pengar som kommer att bli\r\nnödvändiga.</pre><pre>Det hade varit intressant, herr talman, om de båda\r\nsocialdemokraterna ett ögonblick hade velat\r\nkommentera vilka hemska konsekvenser som\r\nskulle följa av en kårobligatorieavveckling i\r\nenlighet med de riktlinjer som jag redovisade i mitt\r\nsenaste inlägg. Kanske kommer den redovisningen\r\nnu.</pre><pre>Överläggningen var härmed avslutad.</pre><pre>7 §  Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1993/94:T73--T77 till trafikutskottet</pre><pre>8 §  Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkande 1993/94:KU49</pre><pre>Skatteutskottets betänkanden 1993/94:SkU33 och\r\nSkU34</pre><pre>Justitieutskottets betänkanden 1993/94:JuU13 och\r\nJuU26</pre><pre>Försvarsutskottets betänkande 1993/94:FöU9</pre><pre>Jordbruksutskottets betänkande 1993/94:JoU20</pre><pre>Arbetsmarknadsutskottets betänkanden\r\n1993/94:AU17, AU22 och AU23</pre><pre>Bostadsutskottets betänkanden 1993/94:BoU16\r\noch BoU17</pre><pre>9 §  Bordläggning</pre><pre>Anmäldes och bordlades</pre><pre>Proposition</pre><pre>1993/94:250 Reformering av det allmänna\r\npensionssystemet</pre><pre>v-11 &gt; 10 §  Anmälan om interpellationer</pre><pre>Anmäldes att följande interpellationer framställts</pre><pre>v-6 &gt; </pre><pre>den 2 maj</pre><pre>1993/94:146 av Rolf L Nilson (v) till miljöministern\r\nom försurning:</pre><pre>Försurningen av marker och vattendrag tilltar. Nya\r\nrapporter visar att situationen är allvarligare än\r\nman tidigare befarat. Det är framför allt svavel- och\r\nkväveoxidföreningar som är problemet.</pre><pre>Vänsterpartiet har flera gånger de senaste åren\r\ntagit upp problemen med miljöministern, eftersom\r\nsituationen ständigt förvärras. Svaren har främst\r\ninnehållit regeringens önskelistor om åtgärder, men\r\nmycket litet av konkreta åtgärder.</pre><pre>Vi kan nu summera denna regerings miljöpolitik.\r\nNär det gäller försurning fortsätter försämringen.\r\nVissa utsläpp har minskat men själva processen\r\npågår, och utsläppen från trafik- och\r\njordbrukssektorn har endast förändrats marginellt.</pre><pre>Befintliga internationella avtal väntas endast\r\nminska utsläppen över södra Sverige med 5--10 %,\r\nmedan varaktiga förbättringar kräver reduceringar\r\npå ca 80 %. Sverige bör i internationella\r\nförhandlingar inte nöja sig med mindre.</pre><pre>Beträffande kväveoxid måste vi visa hur våra\r\nutsläpp kan minskas med 30 % från 1980 till 1998.\r\nHittills har endast små förändringar skett.</pre><pre>Alarmerande forskningsresultat</pre><pre>- Försurning hotar 40 % av landets sjöar om inte\r\nnya effektiva åtgärder sätts in.</pre><pre>- Värdeförlusten uppskattas till 1--2 miljarder\r\nkronor.</pre><pre>- Den försurade skogsmarken innebär stora\r\nekologiska och ekonomiska förluster.</pre><pre>- Tröskeleffekterna är ett stort hot.</pre><pre>m2 &gt; </pre><pre>c31 &gt; Fig. 1 Sjunkande pH i Skåne från 1949 till 1984, ur Sveriges Nationalatlas</pre><pre>mp</pre><pre>- Förändringarna i Stockholms län är dramatiska. Nedfallet av svavel (6--9\r\nkg/ha) är långt mer än vad\r\nskogsmarken tål.</pre><pre>- I Bergslagen hotas ett långsiktigt, uthålligt skogsbruk.</pre><pre>- I Skåne, Halland och Blekinge ligger markens pH på gränsen för dramatiska\r\nstörningar i den naturliga\r\nkemiska balansen, och de ekonomiska förlusterna är omfattande.</pre><pre>- Till detta kan man lägga oroande rapporter från Älvsborgs län och Norrland.</pre><pre>Sverige måste genom egna åtgärder minska utsläppen av svavel och kväve från\r\nvägtrafik, energisektorn\r\noch jord- och skogsbruk.</pre><pre>Det är oroande att användningen av fossila bränslen ökar igen efter flera års\r\nminskning. Att regeringen\r\nnu, genom att föreslå utvidning av kväveoxidavgiften, gör ett gammalt\r\nvänsterpartikrav till sitt är bra,\r\nmen inte tillräckligt.</pre><pre>Kunskapsbilden är fragmentarisk. Därför behövs det en utredning som kartlägger\r\nförsurningsläget i\r\nhela landet och föreslår åtgärder som snabbt kan genomföras.</pre><pre>Jag vill därför fråga miljömininstern:</pre><pre>1. Kommer regeringen att tillsätta en utredning om försurningsproblematiken?</pre><pre>2. Vilka åtgärder kommer regeringen att vidta för att minska användningen av\r\nfossila bränslen inom\r\ntrafiksektorn?</pre><pre>3. Vilka åtgärder tänker regeringen vidta för att fastställda mål beträffande\r\nkväveoxidutsläppen skall\r\nnås?</pre><pre>1993/94:147 av Lennart Rohdin (fp) till statsministern om den s.k.\r\nWedénaffären:</pre><pre>Publiceringen av boken Jag var för snäll av förre riksdagsledamoten Hans\r\nLindblad har åter fört fram\r\nden s.k. Wedénaffären i ljuset.</pre><pre>Natten till den 21 augusti 1968 invaderade Sovjetunionen och fyra andra\r\nWarszawapaktsstater\r\nTjeckoslovakien och satte stopp för den s.k. Pragvåren. Det skedde efter en\r\nlång tid av allt starkare\r\nutpressning från Moskvas sida gentemot den tjeckoslovakiska stats- och\r\npartiledningen. De brutala\r\npåtryckningarna skedde parallellt med en militär planering och uppladdning\r\nrunt Tjeckoslovakiens\r\ngränser.</pre><pre>Samtidigt med den pågående politiska och militära uppladdningen runt\r\nTjeckoslovakien besökte den\r\nsovjetiske regeringschefen Kosygin Sverige, i mitten av juli 1968 -- i\r\ninledningen av den svenska\r\nvalrörelsen. I den gemensamma svensk-sovjetiska kommuniké som publicerades den\r\n13 juli uttalade de\r\nbåda ländernas regeringar att de var ense om betydelsen av att ''utveckla\r\nsamarbetet mellan alla\r\neuropeiska stater på grundval av jämlikhet, icke-inblandning i inre\r\nangelägenheter, respekt för den\r\nstatliga suveräniteten och territoriella integriteten samt på grundval av\r\növriga principer i FN:s stadga''.</pre><pre>Den dåvarande folkpartiledaren Sven Wedén gjorde den 26 juli, mindre än fyra\r\nveckor före\r\nWarszawapaktsinvasionen, ett uttalande mot den pågående politiska och militära\r\nuppladdningen mot\r\nTjeckoslovakien. Han förklarade att ''det skulle stå i god överensstämmelse\r\nmed den svenska\r\nregeringens principiella hållning beträffande uttalanden i betydelsefulla\r\ninternationella konflikter med\r\nideologisk innebörd om statsminister Erlander och hans kolleger ville göra ett\r\nliknande uttalande till\r\nstöd för det tjeckoslovakiska folkets självbestämmanderätt''.</pre><pre>Wedéns uttalande utsatte honom för en kanonad av kritik från den\r\nsocialdemokratiska parti- och\r\nregeringsledningen, som ifrågasatte hans politiska omdöme -- en kritik som kom\r\natt utgöra ett av\r\nhuvudinslagen i 1968 års svenska valrörelse. Statsminister Tage Erlander\r\nuttalade den 2 augusti:\r\n''Wedén har som alltid talat på fel sätt, på fel tidpunkt och på fel plats.''</pre><pre>Statsministern fortsatte några dagar senare med att fråga sig: ''Hur skulle\r\ndet se ut om vi mitt under\r\nhändelserna sa något som betydde att vi inte litade på Kosygins ord? Det\r\nskulle möjligtvis Goldwater,\r\nWallace och Wedén kunna göra.'' Redan dagen därpå fortsatte statsministern med\r\natt hänvisa till\r\n''avspänningen som nu inträtt i Tjeckoslovakien''.</pre><pre>Så sent som fyra dagar före invasionen uttalade statsrådet Olof Palme: ''Det\r\när bara på den yttersta\r\nhögerkanten man inte tyckte att vi skulle tiga för det tjeckiska folkets\r\nskull.'' Folkpartiledaren Sven\r\nWedéns agerande ansåg Olof Palme vara ''det klumpigaste politiska inhopp som\r\ngjorts''.</pre><pre>Som Hans Lindblad framhåller i sin bok, kom debatten under de sista veckorna\r\nav valrörelsen 1968\r\natt förvirras av ett ''hemligt brev'', som regeringen efter invasionen\r\nhänvisade till. Brevet skulle enligt\r\nutrikesminister Torsten Nilsson visa att man från tjeckiskt håll inte önskade\r\nnågot svenskt uttalande.\r\nMed hänvisning till hemligstämpeln kunde brevet inte publiceras. Den\r\nsocialdemokratiska regeringen\r\nhänvisade till ett hemligt brev, som inte kunde publiceras, för att vädja till\r\nväljarna om förtroende för\r\nsitt agerande. Valet 1968 blev en stor framgång för det socialdemokratiska\r\npartiet.</pre><pre>Från Utrikesdepartementet har man med hänvisning till att brevet rör främmande\r\nmakter förklarat att\r\ndet kan hemlighållas i 50 år. Sovjetunionen och Warszawapakten har upplösts\r\noch existerar inte längre.\r\nDetsamma gäller det forna DDR, som var mest pådrivande inom Warszawapakten för\r\nett militärt\r\ningripande mot Tjeckoslovakien. De kommunistiska diktaturerna i Polen, Ungern\r\noch Bulgarien, de\r\növriga invasionsdeltagarstaterna, har också fallit. Likaså har det\r\nkommunistiska systemet i\r\nTjeckoslovakien fallit. Landet har dessutom delats i två nya statsbildningar.\r\nNågon hänsyn till de\r\ninblandade främmande makterna finns ej att ta, då de inte längre existerar.</pre><pre>Enligt uppgift skulle brevet vara skrivet av den svenska ambassaden i\r\nJugoslavien och bygga på\r\nuppgifter från jugoslaviska diplomater. Såväl den kommunistiska diktaturen i\r\nJugoslavien som staten\r\nJugoslavien har likaså upplösts. Inte heller här finns således längre någon\r\nkälla att ta hänsyn till.</pre><pre>Mot bakgrund av det anförda vill jag fråga statsministern om regeringen är\r\nberedd att häva\r\nhemligstämpeln för det anförda ''hemliga brevet''.</pre><pre>1993/94:148 av Gustaf von Essen (m) till statsrådet Reidunn Laurén om\r\nhandläggning av\r\nfamiljerättsärenden:</pre><pre>Handläggning i tingsrätter om vårdnads- och umgängesfrågor har den största\r\nbetydelse för barnen och\r\nför föräldrarnas möjligheter att finna samförståndslösningar. Tvister kan bli\r\nuppslitande och\r\nundergräva långsiktiga och förtroendegivande lösningar. Det är därför av\r\nstörsta vikt att\r\nfamiljerätterna hanterar mål som rör frågor om umgänge, vårdnad och faderskap.</pre><pre>Jag har tagit del av en sammanställning som gjorts av\r\nUmgängesrättsföräldrarnas riksförening och som\r\nrör enskilda människors upplevelser av felaktig handläggning av\r\nfamiljerättsärenden.</pre><pre>Utan att närmare bedöma de enskilda personernas förhållanden är det av stort\r\nintresse att pröva om\r\nytterligare åtgärder kan vidtas i syfte att skapa förutsättningar för att\r\nfamiljerätterna skall fungera i\r\nenlighet med de mål som torde finnas vad beträffar effektivitet och inriktning\r\npå ''barnens bästa''.</pre><pre>I maj 1993 interpellerade jag statsrådet angående införande av familjenämd.\r\nStasrådet nämnde i sitt\r\nsvar bl.a. att en proposition angående familjerådgivning var att vänta. Sådan\r\nproposition har sedan\r\navlämnats, och beslut har fattats i riksdagen. Vidare har en utredning\r\ntillsatts för att se över\r\nlagstiftningen, och man har särskilt pekat på den finländska modellen vad\r\navser vårdnadstvister m.m.</pre><pre>En familjenämnd skulle arbeta fram förslag till lösning vid\r\nseparationstvister. Olika företrädare från\r\nsocialtjänst, familjeterapeut, barnpsykolog, jurist och ekonom skulle ingå.\r\nNämndens uppgift skulle\r\nvara att lotsa fram föräldrarna till ett gemensamt beslutsförslag och därefter\r\nförelägga tingsrätten\r\nförslaget för avgörande.</pre><pre>Jag önskar nu fråga statsrådet om någon förändring av förfarandet avseende\r\nseparations- och\r\nvårdnadstvister övervägs och i så fall inom vilket tidsperspektiv?</pre><pre>1993/94:149 av Widar Andersson (s) till statsministern om marknadsekonomi och\r\ndemokrati:</pre><pre>Regeringens övergripande strategi är -- sådan den uttryckts i\r\nregeringsförklaringar och i ett antal\r\n''linjetal'' av statsminister Carl Bildt -- -att återupprätta Sverige som\r\nföretagarnation.</pre><pre>I ett tal vid Svensk Handels årsmöte den 13 oktober 1993 sade statsministern\r\nbl.a. följande: ''Det är\r\ninte längre staten eller kollektivet som är bärare av framstegen och\r\ntillväxten. Med det liberala\r\nsystemskiftet över världen är det åter den fria företagaren som blir\r\nutvecklingens motor.''</pre><pre>Regeringens strategi behöver såväl problematiseras som preciseras. Betoningen\r\nav marknadsekonomin\r\noch samhällets behov av vinst- och arbetsplatsskapande företag är i och för\r\nsig okontroversiell i vårt\r\nland. Problemet är hur det liberala systemskiftet låter sig förenas med\r\ndemokratin. I det följande skall\r\njag beskriva några områden där regeringens övergripande, politiska\r\nmålsättningar,och dess förhållande\r\ntill demokratin, behöver preciseras av statsministern.</pre><pre>Vårt samhälle befinner sig i stark transformation. Den ökade rörligheten för\r\nmänniskor, varor,\r\nkunskap, kapital och informationer, är sannolikt en av de mest pådrivande\r\nförändringskrafterna.\r\nDemokratin som system utsätts därmed för stora påfrestningar. Legitimiteten\r\nför demokratin är\r\nnämligen direkt avhängig dess beslutsförmåga. I ett allt rörligare samhälle\r\nkrävs därför en ökad\r\nrörlighet och förmåga till förnyelse hos såväl de enskilda medborgarna som hos\r\ndet demokratiska\r\nsystemets institutioner. Ju längre vi lever kvar i det ''gamla'' samhällets\r\ninstitutioner, desto större risk\r\nför undergrävd legitimitet.</pre><pre>Regeringens strategi där icke längre ''staten och kollektivet'' utan i stället\r\nföretagaren, skall vara bärare\r\nav framstegen och tillväxten, är dock inget svar på behovet av en demokratisk\r\nförnyelse. Förvisso är\r\nrörligheten stor hos såväl de enskilda företagen som hos marknadsekonomin i\r\nstort, men varken företag\r\neller marknad har, eller kan få, någon nämnvärd demokratisk legitimitet. Min\r\nförsta fråga till\r\nstatsministern är därför: Hur skall demokratin, offentligheten och det\r\nallmänna intresset tillgodoses,\r\nnär staten och kollektivet, enligt statsministern, skall träda tillbaka och\r\nefterträdas av företagaren?</pre><pre>Min andra delfråga till statsministern kräver en kort historisk återblick.\r\nSverige blev relativt sent\r\ndemokratiserat. Striden om rösträtten, parlamentarismen och demokratin var\r\nockså hård i begynnelsen\r\nav seklet. Hovet, den gamla högern och delar av näringslivet hyste djup\r\nmisstro mot demokratin.</pre><pre>I historikern Rolf Torstendals arbete ''Mellan nykonservatism och liberalism''\r\nciteras t.ex. Jarl\r\nHjalmarsson som ännu i mellankrigsåren kunde uttala: ''Konservatismen måste\r\ntjänstgöra som\r\npådrivare, undan för undan mala sönder den demokratiska ideologin och ersätta\r\nden med sina egna\r\npositiva begrepp.'' Han sade vidare: ''Demokratin kan inte godtas eftersom den\r\när ett utslag av liberal\r\nindividualism.'' Konservatismen betraktades i vissa kretsar som ett slags\r\n''överideologi'' där de med\r\nposition och ''förstånd'' skulle överflygla demokrati och parlamentarism.</pre><pre>Det finns uppenbara likheter mellan den ovan beskrivna brytningstiden och vårt\r\neget, just nu\r\npågående, tidsskifte. Statsministern beskriver, i det ovannämnda talet inför\r\nSvensk Handel, sin\r\nbelåtenhet med att ''-- -- -- vi varje sekund värderas och bedöms på världens\r\nvaluta och\r\nkapitalmarknader. Att vi varje dag och vecka prövas av de som i företag runt\r\nom i världen har att avgöra\r\nvar de skall förlägga sina satsningar på framtiden.''</pre><pre>Här framtonar bilden av ''marknaden'' som den nya tidens överideologi. Bedömer\r\nvi regeringens politik\r\nunder mandatperioden finner vi också att marknadens begrepp och styrsystem\r\nalltmer överförs till den\r\nallmänna sektorn. Skolor och sjukhus blir resultatenheter. Dagisbarn,\r\nskolelever och sjuka blir kunder.\r\nLäkares etableringsfrihet och behovet av konkurrensneutralitet får försteg\r\nframför folkhälsan.\r\nRegeringens lista på statliga företag som skall föras ut på marknaden --\r\nprivatiseras -- är lång och\r\nlångtifrån alltid sakligt motiverad.</pre><pre>Min andra fråga till statsministern är därför: Är marknadens ökande makt och\r\ninflytande ett resultat\r\nav regeringens medvetna ideologiska strategi? Är politikens -- statens och\r\nkollektivets -- krympande\r\nbeslutssfär en process som gagnar demokratin och ökar medborgarnas inflytande\r\növer\r\nsamhällsutvecklingen?</pre><pre>11 §  Anmälan om frågor</pre><pre>Anmäldes att följande frågor framställts</pre><pre>den 2 maj</pre><pre>1993/94:493 av Krister Örnfjäder (s) till arbetsmarknadsministern om\r\nregionalpolitiskt stöd till\r\nVästervik:</pre><pre>Den 29 september 1993 skickade Västerviks kommun in en ansökan om att få ingå\r\ni stödområdet i\r\nenlighet med förordningen om regionalpolitiskt stöd.</pre><pre>Anledningen till den förnyade ansökan var och är den mycket svåra situation\r\nsom kommunen upplever\r\npå arbetsmarknaden, med delvis extremt hög arbetslöshet och en\r\nnäringslivsstruktur som gör att\r\narbetslösheten kommer att vara hög även vid en konjunkturuppgång.</pre><pre>Ansökan har ännu inte besvarats.</pre><pre>Kan arbetsmarknadsministern lämna ett svar på när ärendet skall behandlas?</pre><pre>1993/94:494 av Krister Örnfjäder (s) till kommunikationsministern om\r\njärnvägssträckan mellan\r\nVästervik och Växjö:</pre><pre>Den 13 mars 1994 skrev Föreningen Västervikståget 2000 till\r\nkommunikationsministern med anledning\r\nav smalspårsjärnvägen Västervik--Växjö.</pre><pre>Den 28 april hade ministern fortfarande inte svarat.</pre><pre>Är kommunikationsministern beredd att göra vad han kan för att rädda\r\nsmalspårsjärnvägen\r\nVästervik--Växjö?</pre><pre>1993/94:495 av Pär Grandstedt (c) till statsrådet Alf Svensson om Indonesien:</pre><pre>Indonesiens största oberoende fackförbund har nyligen förbjudits och ett stort\r\nantal av dess ledare\r\nfängslats.</pre><pre>Hur påverkar detta förhållande regeringens syn på frågan om u-krediter till\r\nIndonesien?</pre><pre></pre><pre>12 §  Kammaren åtskildes kl. 15.26.</pre><pre>Förhandlingarna leddes</pre><pre>av andre vice talmannen från sammanträdets\r\nbörjan t.o.m. 4 § anf. 31 (delvis) och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}