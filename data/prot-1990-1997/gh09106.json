{"dokumentstatus":{"dokument":{"hangar_id":"2349371","dok_id":"GH09106","rm":"1993/94","beteckning":"106","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"106","slutnummer":"0","datum":"1994-05-18 00:00:00","systemdatum":"2005-10-27 13:42:48","publicerad":"1994-05-18 00:00:00","titel":"Riksdagens snabbprotokoll 1993/94:106 Onsdagen den 18 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{9907EB8C-0546-461F-8B83-E386989F3E13}","dokument_url_text":"http://data.riksdagen.se/dokument/GH09106/text","dokument_url_html":"http://data.riksdagen.se/dokument/GH09106","dokumentstatus_url_xml":"http://data.riksdagen.se/dokumentstatus/GH09106","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:106</div>\r\n<div class=\"sidhuvud_datum\">Onsdagen den 18 maj</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Förnyad bordläggning</pre><pre>Föredrogs men bordlades åter</pre><pre>Finansutskottets betänkanden 1993/94:FiU18 och\r\nFiU21</pre><pre>Skatteutskottets betänkande 1993/94:SkU31</pre><pre>Utrikesutskottets betänkanden 1993/94:UU22,\r\nUU24, UU26 och UU29</pre><pre>Socialförsäkringsutskottets betänkande\r\n1993/94:SfU17</pre><pre>Utbildningsutskottets betänkanden\r\n1993/94:UbU10 och UbU19</pre><pre>2 §  Vårdnadsbidrag, barnomsorg m.m.</pre><pre>Föredrogs</pre><pre>socialutskottets betänkanden</pre><pre>1993/94.SoU25 Vårdnadsbidrag (prop.\r\n1993/94:148) och</pre><pre>1993/94:SoU29 Barnomsorg m.m. (prop.\r\n1993/94:148.</pre><pre>Andre vice talmannen meddelade att\r\nsocialutskottets betänkanden SoU25 och SoU29\r\nskulle debatteras gemensamt.</pre><pre>Anf. 1  INGRID HEMMINGSSON (m):</pre><pre>Herr talman! Vårdnadsbidraget är ett viktigt steg\r\nmot ökad rättvisa och större valfrihet för\r\nfamiljerna. Med de avdragsmöjligheter som ges för\r\nden som väljer annan barnomsorg än den\r\nsubventionerade, som kommunen tillhandahåller,\r\nutgör vårdnadsbidraget ett steg mot en rättvisare\r\nfördelning av det allmännas stöd till\r\nbarnfamiljerna.</pre><pre>Framför allt ger det familjerna en större möjlighet\r\natt välja vem som skall ta hand om barnen de första\r\nåren. Många dagmammor som i dag arbetar svart\r\nkommer att betala skatt för inkomsterna. De som\r\nsjälv vill ta hand om sina egna barn de första åren\r\nfår det mycket lättare ekonomiskt. Många\r\nlågavlönade väljer detta även i dag, trots att det\r\nbetyder väldigt stora uppoffringar för familjen.</pre><pre>Som alltid när möjligheter till egna beslut ökar\r\nkommer också nya lösningar. Det kommer vi att\r\nuppleva trots att vårdnadsbidraget är ganska så\r\nbegränsat. Det finns all anledning att i framtiden gå\r\nvidare mot målet om likvärdiga villkor oavsett valet\r\nav barnomsorg. Stat och kommun borde egentligen\r\nstå helt neutrala till vilken barnomsorg som\r\nföräldrarna väljer.</pre><pre>Socialdemokraterna har naturligtvis motsatt sig ett\r\nvårdnadsbidrag under alla år när vi har diskuterat\r\ndetta i kammaren. Socialdemokraterna är\r\nfullständigt låsta i sin familjepolitik. Den består av\r\nföräldraförsäkring, barnbidrag och barnomsorg,\r\nsom bestäms och fördelas av politiker. Det står att\r\nläsa i deras reservation: ''Förvärvsarbete är den\r\nfaktor som har störst betydelse för familjernas\r\nekonomi och jämställdheten.''</pre><pre>Det finns faktiskt andra värden, som många\r\nfamiljer anser viktigare. Allt har sin tid.\r\nSmåbarnstiden i en familj går mycket fort. Den är\r\nsnart förbi. I debatten om vårdnadsbidraget verkar\r\ndet ibland som om småbarnstiden pågår hela livet,\r\nmed allt tal om kvinnofälla, brist på jämställdhet\r\noch allt elände som kan drabba svenska familjer\r\nsom kommer i åtnjutande av vårdnadsbidrag.</pre><pre>Det är viktigt att poängtera att vårdnadsbidraget är\r\nfrivilligt. Det är frivilligt om man vill utnyttja\r\nvårdnadsbidrag eller inte. Om föräldrarna vill\r\njobba heltid och ha kommunal barnomsorg är det\r\nderas val. De har då valt bort vårdnadsbidraget\r\ndärför att det kanske inte passar just deras familj.\r\nMen de har ändå fått del av samhällets stöd den\r\nkommunala barnomsorgen, som är\r\nsubventionerad.</pre><pre>Familjer har olika värderingar som inte alltid passar\r\nin i den socialdemokratiska mallen. Det har heller\r\ninte fallit Socialdemokraterna in att en del väljer\r\nannan form av barnomsorg än den som kommunen\r\nerbjuder. Men med avdragsrätt för styrkta\r\nbarnomsorgskostnader kommer detta att bli\r\nverklighet för många.</pre><pre>Utskottets majoritet anser att vi inte har råd med\r\nett vårdnadsbidrag och att förslaget är ofinansierat.\r\nNettokostnaden blir 2,3 miljarder, och det är\r\nfinansierat i den framlagda budgeten. Det görs\r\nprecis på det sätt som man brukar finansiera sådana\r\nutgifter, utan att man direkt pekar ut från vilka\r\nposter medlen tas.</pre><pre>Dessutom sparar kommunerna åtskilliga miljoner\r\nom familjerna väljer andra former av barnomsorg i\r\nstället för den dyra kommunala omsorgen. Det har\r\nju nyligen sagts från Kommunförbundets sida att\r\nkommunerna vill ha kompensation för de\r\nkostnader som barnomsorgslagen kan innebära\r\nmed eventuell utbyggnad av kommunal\r\nbarnomsorg. Även här borde vårdnadsbidraget\r\nkomma till nytta.</pre><pre>Jag förstår mig inte på Ny demokrati. Det tror jag\r\ninte att era väljare gör heller. Visserligen har ni\r\nlångtgående förslag i motionen, som inget parti\r\nstöder. Men utöver detta föreslår ni i reservation 3\r\natt ett vårdnadsbidrag skall utgå till barn upp till 6\r\nårs ålder. Ni anser även att dagens orimliga stöd till\r\nkommunal barnomsorg bör upphöra. Man kan\r\ntycka att vårt förslag om vårdnadsbidrag skulle vara\r\natt komma en bra bit på vägen för er del.</pre><pre>Vad kan man då läsa i betänkande 25? Jo, ni yrkar\r\nbifall till den socialdemokratiska motionen. Ni\r\nskriver under på att Socialdemokraterna står för\r\nden bästa familjepolitiken. Det är faktiskt citerat i\r\nbetänkandet. Det finns refererat på s. 7 och 8. Ni\r\nyrkar alltså bifall till detta. Yrkandena står på s 16.\r\nTror ni inte att det blir litet förvirrande för era\r\nväljare som läser reservation 3, och samtidigt får\r\nklart för sig att ni yrkar bifall till den\r\nsocialdemokratiska motionen?</pre><pre>Vore det inte mera logiskt att stödja\r\nvårdnadsbidraget och komma en bit på väg mot\r\nmålet, större rättvisa mellan de som har kommunal\r\nbarnomsorg och de som väljer andra former? Vore\r\ndet inte mera logiskt att ni hjälpte till att ge\r\nföräldrarna litet större möjligheter att själva\r\nbesluta om vem som skall ta hand om barnen? Vad\r\när det som ni säger ja till egentligen genom att\r\nstödja den socialdemokratiska motionen?</pre><pre>Ny demokratis representant i utskottet har sagt ja\r\ntill fortsatt makt för politiker -- ingen förskjutning\r\növer till familjerna. Ny demokratis ställning\r\ninnebär ett ja till fortsatt orättvisa mellan de som\r\nfår den suventionerade barnomsorgen och de som\r\nvill välja annan barnomsorg. Ny demokrati har\r\ngjort det svårare för unga familjer att själva ta hand\r\nom sina barn under en förhållandevis kort period av\r\nlivet.</pre><pre>Ny demokratis agerande har varit nödvändigt för\r\natt socialdemokraterna skulle få igenom sin politik\r\nhär i kammaren. Utan ert stöd har inte\r\nsocialdemokraterna någon möjlighet att få igenom\r\nsin egen politik. Det är verkligheten som den ser ut\r\nom ni följer utskottets linje. Ni talar ju så mycket\r\nom att ni befinner er i verkligheten. Var det på det\r\nsättet som ni skulle förverkliga er vision? Det är\r\ndags att tänka om!</pre><pre>Under de senaste åren har vi från den borgerliga\r\nsidan undan för undan flyttat fram positionerna\r\ninom familjepolitiken till förmån för familjerna,\r\nsom har fått allt större möjligheter att själva göra\r\nsina val.</pre><pre>Från början var det ett absolut motstånd mot all\r\nbarnomsorg som inte var kommunal. Så\r\nsmåningom tvingades Socialdemokraterna undan\r\nför undan att ge efter för opinionen. Efter stor\r\nvånda blev det tillåtet att driva föräldrakooperativ\r\noch så småningom även personalkooperativ, men\r\nmed ganska många restriktioner.</pre><pre>Först när det blev en borgerlig regering blev det\r\ntillåtet med barnomsorg i privat regi. Detta gav\r\nfamiljerna större valfrihet, och det blev en viktig\r\nstrategi för att klara full behovstäckning.\r\nStatsbidrag till daghem och fritidshem som drevs av\r\nannan än kommunen blev en första etapp i\r\nutvecklingen mot ökad valfrihet inom\r\nbarnomsorgen.</pre><pre>Senare fattades det beslut om att samma\r\nekonomiska villkor skall gälla för daghem i\r\nkommunal och privat regi och att kommunen inte\r\nkan neka etablering.</pre><pre>Vad är det som har hänt efter de besluten? Jo, en\r\nmängd nya barnomsorgsformer har uppstått. Den\r\nkommunala barnomsorgen har kompletterats med\r\nolika enskilda alternativ. Det har uppstått daghem\r\nmed olika inriktningar och olika pedagogik. Många\r\nfamiljer har valt de nya alternativen. De står sig bra\r\ni konkurrensen med den traditionella kommunala\r\nbarnomsorgen -- båda behövs. Det är bra för dem\r\nsom skall välja.</pre><pre>Men det tycker inte Socialdemokraterna. I\r\nutskottets betänkande 29 upprepar\r\nSocialdemokraterna sina gamla krav från motioner\r\nsom har blivit avslagna här i kammaren. De\r\nbeklagar sig över att kommunerna måste ge samma\r\nstöd till privata alternativ som till kommunala. Det\r\när oacceptabelt att kommunens pengar skall gå till\r\nverksamheter som det inte finns behov av, kan man\r\nläsa i reservationen. Vad menas med ''behov av''?\r\nVem är det som bestämmer behovet?</pre><pre>Det är återigen nödvändigt att tala om att det är\r\nföräldrarna som bestämmer. Om det inte finns\r\nbehov av en kommunal anläggning därför att\r\nföräldrarna väljer en privat får den kommunala\r\nläggas ner -- eller tvärtom. När vi fattade dessa\r\nbeslut förstod Ny demokrati vad det handlade om\r\noch röstade efter det.</pre><pre>Betänkande 29 tar i övrigt upp gamla motioner från\r\nSocialdemokraterna och Vänsterpartiet som\r\nriksdagen både har debatterat och fattat beslut om\r\ntidigare. Socialdemokraterna återkommer\r\nnaturligtvis till alla försämringar som de anser har\r\nskett under de borgerliga regeringsåren. De\r\nglömmer som vanligt att tala om att under den\r\ntidigare regeringen ökade den offentliga\r\nkonsumtionen, vilket ledde till att tillväxten sjönk,\r\nräntan steg och investeringarna flyttade utomlands.\r\nHela samhällsekonomin kom i otakt.</pre><pre>Det var bl.a. sådana problem som den borgerliga\r\nregeringen måste ta itu med. Som en följd av detta\r\nmåste även kommunerna minska sina utgifter. För\r\natt lyckas med detta krävs det verkligen engagerade\r\noch skickliga kommunalpolitiker som är framsynta\r\noch prioriterar rätt. Det visar sig också att vissa\r\nkommuner har klarat det bättre än andra.</pre><pre>Socialstyrelsens rapport visar också att den\r\ngenerella kvaliteten inom barnomsorgen är god på\r\nde flesta håll i landet. I de kommunerna där\r\nbesparingarna och förändringarna är väl\r\ngenomtänkta och förberedda har verksamheten\r\nanpassats till förändrade ramar utan försämringar,\r\nstår det att läsa i rapporten. Speciellt i storstäderna\r\nfinns det anledning för kommunalpolitikerna att\r\nfästa uppmärksamheten på detta eftersom det är\r\ndär som problemen är störst.</pre><pre>Socialdemokraternas och Vänsterns reservationer i\r\növrigt i utskottsbetänkande 29 innehåller inget\r\nnytt. Allt har, som jag sade tidigare, beslutats och\r\ndebatterats. Det finns inga nya tankar och inga som\r\nhelst visioner i de socialdemokratiska förslagen\r\nmed anledning av det nödvändiga\r\nförändringsarbete som pågår i kommunerna.</pre><pre>Herr talman! Jag yrkar bifall till reservation 1 i\r\nSoU25 och i övrigt till utskottets hemställan samt\r\nbifall till utskottets hemställan i SoU29 i dess\r\nhelhet.</pre><pre>Anf. 2  STEFAN KIHLBERG (nyd):</pre><pre>Herr talman! År 1994 har av FN utropats till\r\nfamiljens år. Något familjens år har vi tyvärr inte\r\nsett så mycket av i Sverige ännu. Ibland är jag orolig\r\nför att vi inte får se så mycket av det heller. När man\r\nlyssnar på de politiska partierna får man ibland ett\r\nintryck av att vi är ganska få som öppet och tydligt\r\ndeklarerar familjens betydelse som vårt samhälles\r\nviktigaste fundament. Jag beklagar detta djupt.</pre><pre>När man lyssnar på vissa av de övriga partierna får\r\nman ofta intrycket av att de tror och önskar att\r\nSverige domineras av en massa ensamstående\r\nmammor och pappor i mer eller mindre trassliga\r\nsamboförhållanden och med mer eller mindre\r\nalkoholiserade kontrahenter. Vidare får man\r\nintrycket av att den viktigaste omsorgen om barnen\r\nvisas genom den offentliga barnomsorgen allt\r\nunder det att föräldern förvärvsarbetar och sliter\r\nlångt utöver vad vederbörande vill och vad som är\r\nnyttigt och önskvärt. Allt detta sker för att kunna\r\nuppfylla dessa partiers krav på jämställdhet och\r\noberoende.</pre><pre>Jämställda barn kanske bara är sådana som har haft\r\nförmånen att få gå på dagis. Barn som tvingas vara\r\nhemma med mamma och pappa är ojämställda,\r\nmen det vet de inte. De är i stället naiva nog att vara\r\nlyckliga över den kärlek och omsorg som mamma\r\noch pappa visar dem.</pre><pre>Herr talman! Förlåt om jag är ironisk. Dess värre\r\nligger det ett djupt allvar bakom min ironi.</pre><pre>Herr talman! När vi nu kan summera regeringens\r\nfamiljepolitik under de gångna tre åren blir jag litet\r\nledsen. Tänk att en borgerlig regering skall ha så\r\nsvårt att föra en borgerlig politik! Det blir än mer\r\nsvårt för mig att förstå när jag studerar de fyra\r\nregeringspartiernas familjepolitiska program. Jag\r\nkan försäkra församlingen att jag har studerat dem\r\nmycket noga.</pre><pre>När man läser dem kan man konstatera precis vad\r\nvi sade under valrörelsen 1991, nämligen att det\r\nrimligtvis inte kunde vara några problem att sy ihop\r\nen bra familjepolitik utifrån dessa fyra program.\r\nMen nu vet vi sanningen. Det var uppenbarligen\r\ninte lätt. Ett av skälen är naturligtvis att alla partier\r\ninte följer sina partiprogram nu när de sitter i\r\nregeringen. Det beklagar jag också djupt.</pre><pre>Ställd inför detta faktum blir det plötsligt Ny\r\ndemokrati som är skurken. Man anser att det är\r\nvårt fel. Skulle det vara så är vår makt makalöst\r\nstor. Vi brukar ju beskyllas för motsatsen. Hur kan\r\nett misslyckande bero på oss? Den logiken förstår\r\njag inte.</pre><pre>Kds partiledare, vår vän Alf Svensson, har t.ex.\r\nsagt att han är djupt besviken. Han låtsas vara litet\r\nförvånad över att vi så konsekvent hävdar vår\r\nfamiljepolitik. Han vill att vi skall komma på vad\r\nhan kallar ''bättre tankar''. Jag har förstått att han\r\nmenar att ''bättre tankar'' är kds-tankar.\r\nIdeologiskt tror jag att vi ligger varandra ganska\r\nnära. Det tycker jag är uppenbart när man läser\r\nvåra respektive program i familjepolitiskt\r\nhänseende. I andra sammanhang finns det stora\r\nskillnader. Men vi kommer att fortsätta att driva vår\r\nfamiljepolitik lika konsekvent och lika uthålligt\r\nsom hittills.</pre><pre>För ett antal månader sedan blev jag upprörd mer\r\nän en gång. Då fick jag via medierna höra att vi\r\nskulle ha svängt och vinglat i den här frågan. Om\r\ndet är någon fråga där vi inte har svängt och vinglat\r\när det i familjepolitiken. Vi har konsekvent sagt\r\nprecis samma sak hela tiden. Därför blev jag\r\nupprörd när t.ex. Alf Svensson sade att vi under\r\nvalrörelsen 1991 pläderade för vårdnadsbidrag.</pre><pre>Det är inte sant. Det gjorde vi inte alls. Det är en\r\nosanning eller, som min kära gamla farmor sade,\r\ndet är att ha livlig fantasi. Hon kunde nämligen inte\r\ntänka sig att människor ljög. Vi pläderade inte ens\r\nför vår familjepolitik. Vi hade nämligen ingen\r\nfamiljepolitik i valrörelsen 1991. Vi sade just, som\r\njag citerade nyss, att vi inte trodde att det skulle bli\r\nett problem att tillsammans med de fyra borgerliga\r\npartierna sy ihop någonting.</pre><pre>Vår utmärkta familjepolitik är av betydligt senare\r\ndatum. Den presenterades offentligt den 21 januari\r\n1993 kl. 14.30. Jag vet det, herr talman, eftersom\r\ndet var jag själv som presenterade den på\r\npresskonferensen och det är jag som är\r\nhuvudarkitekten bakom vår familjepolitik.</pre><pre>Vi har vidare aldrig rest land och rike runt och\r\npläderat för vårdnadsbidrag. Vi har pläderat för en\r\nfamiljepolitik som är rättvis och som ger valfrihet,\r\noch det tycker vi att bl.a. vår familjepolitik gör.\r\nMen vi tycker också -- hör och häpna -- när vi läser\r\nom Folkpartiets, Moderaternas, kds och Centerns\r\nfamiljepolitik att denna har många\r\nberöringspunkter med vår. Också deras politik\r\nskulle ge rättvisa och valfrihet, om partierna följde\r\nsina partiprogram.</pre><pre>Vi vet också att det inte finns någon\r\nriksdagsmajoritet som stöder vårt förslag, och vi\r\naccepterar parlamentarismens sätt att fungera.\r\nMen det är precis samma sak för\r\nregeringspartierna. Det finns inte heller någon\r\nmajoritet för dem. Vi sitter alltså på sätt och vis i\r\nsamma båt eller, om man så vill, i var sin båt men i\r\nsamma sjö. Vi har försökt att sitta litet lugnt i båten\r\nför att inte störa de känsliga diskussionerna. Vi har\r\nockså mycket tydligt gjort klart hur vi ser på de här\r\nfrågorna. Det kan inte ha varit något som helst\r\ntvivel för någon, varken på Rosenbad eller inom\r\nSocialdepartementet, om var vi står i\r\nfamiljepolitiska frågor.</pre><pre>Ibland får jag en känsla av att man njuter av att\r\nspela parlamentarisk rysk roulett. Låt mig försäkra,\r\nherr talman, att vi inte gör det. Ibland får jag en\r\nkänsla av att man faktiskt är djupt oense inom\r\nregeringen i de familjepolitiska frågorna och att\r\nman faktiskt har olika familjepolitiska\r\ngrundvärderingar. Jag blir därför konfunderad när\r\njag läser dessa partiers program. Där framkommer\r\nnämligen inte detta, utan där är det gemensamma\r\ngrundvärderingar som tonar fram.</pre><pre>Vi vet alla att det är andra faktorer som har skapat\r\nde tyvärr mycket starka prestigelåsningar som\r\ntidigare har präglat förslagen. Men, som sagt, vi får\r\nskulden. Man kritiserar oss för att vi inte\r\nförbehållslöst stödjer regeringens -- låt mig kalla\r\ndet så -- familjepolitiska sylta. Det är nämligen\r\nmånga komponenter i denna.</pre><pre>Och varför skulle vi då stödja den? Jo, man säger\r\natt den är ett steg i rätt riktning och att den är det\r\nnäst bästa alternativet. Jag funderar då över om det\r\nmöjligen är så att man tycker att vår familjepolitik\r\när det bästa alternativet.</pre><pre>Vad menas då med ''rätt riktning''? Jo,\r\npappamånad, en tvingande barnomsorgslag och ett\r\noerhört starkt understrykande av den kommunala\r\nbarnomsorgen. Det finns i detta dessutom politiska\r\npekpinnar som vi inte alls gillar. Man permanentar\r\ndjupa orättvisor och ger vårdnadsbidrag till\r\nmiljonärer. Det finns i detta även en krydda som vi\r\ninte är förtjusta i och som vi kallar Myrdalsk\r\nWesterbergideologi. Herr talman! Det är inte i\r\ndenna riktning som Ny demokrati vill medverka till\r\natt driva familjepolitiken.</pre><pre>Vilken är då vår inriktning? De fyra grundpelarna\r\när valfrihet, rättvisa, barnets bästa och föräldrarnas\r\nansvar. Det är de grundvärderingar som bär upp\r\nhela vårt familjepolitiska program. När jag läser\r\nregeringspartiernas familjepolitiska program finner\r\njag inte att deras grundvärderingar skiljer sig från\r\nvåra, men jag har lärt mig att man kan lägga in olika\r\nbetydelser i ord.</pre><pre>Vårt förslag resulterar dessutom i en\r\nsamhällsekonomisk besparing på drygt 20\r\nmiljarder. Det är en sifferuppgift som vi har fått\r\nhjälp med att verifiera via Finansdepartementet.\r\nDet är alltså inte bara våra egna datorer och\r\nhuvudräknare som har kommit fram till den. Den\r\nideologiska grunden för Ny demokratis\r\nfamiljepolitik är att familjen är individens och det\r\nsvenska samhällets absolut viktigaste och mest\r\nbetydelsefulla fundament och att föräldrarna alltid\r\nhar det hela och fulla ansvaret för sina barn, även\r\nom föräldrarna skulle vara frånskilda eller bo\r\nåtskilda.</pre><pre>Självklart skall staten erbjuda ett stöd för\r\nföräldrarnas ansvarstagande. Vi tycker att det är\r\nsjälvklart att stödet skall vara lika för alla, men det\r\nskall inte utgå till miljonärer. Vi ser inget skäl i\r\nvärlden till att man skall ta pengar från människor\r\nsom har knappt om dem och ge dem till människor\r\nsom uppenbarligen inte behöver dem.</pre><pre>Detta har resulterat i vårt förslag, som i korthet\r\ninnebär att vi vill införa vad vi kallar en\r\nvårdnadsersättning, vilken i normalfallet skall vara\r\n8 000 kr i månaden och skall utgå under alla år fram\r\ntill skolstarten. Vi föreslår också en höjning av\r\nbarnbidraget, som skall börja utbetalas när\r\nskolgången börjar och precis som i dag skall\r\nfortsätta fram till 16 års ålder. Vi föreslår att det\r\nskall utgå med 1 000 kr i månaden och, som sagt,\r\nskall utbetalas till dem som behöver dem, Detta\r\ninnebär att vi trappar ned bidraget när föräldrarnas\r\nsammanlagda årsinkomst överstiger 300 000 kr och\r\natt det inte skall utgå med en enda krona när deras\r\nårsinkomst överstiger 500 000 kr. Vi tycker att det\r\när helt i sin ordning.</pre><pre>Men, herr talman, en viktig faktor är att vi också\r\nvill avskaffa föräldraförsäkringen. Det finns ingen\r\nföräldraförsäkring i vårt förslag. Den tillkommer\r\nalltså inte som en ytterligare påbyggnad, som\r\ngrädde på moset eller lök på laxen. Vi vill också\r\ntotalrevidera det offentliga stödet i form av\r\nstatsbidrag till barnomsorgen i kommunerna. Vi\r\nmenar att det är föräldrarna som skall styra\r\nbarnomsorgsformerna. De skall kunna välja mellan\r\natt själva behålla vårdnadsersättningen, som i vårt\r\nförslag utgår netto och är pensionsgrundande, eller\r\natt köpa barnomsorg. De skall kunna anställa\r\nbarnflicka eller förfara på annat sätt. Valfriheten är\r\nnära nog obegränsad.</pre><pre>Vi menar att vårt förslag med stor sannolikhet\r\nskulle resultera i att många föräldrar faktiskt\r\nkommer att göra det som de egentligen vill,\r\nnämligen vara hemma mera med sina barn, minska\r\nsin arbetstid, gå ner på deltid, kanske rent av välja\r\natt stanna hemma på deltid under ett, två eller tre\r\når för att förvalta sin största förmögenhet, nämligen\r\nbarnen. Vi anlägger inga värderingar på det ena\r\neller andra valet, men vi tycker att ett fundament är\r\nviktigt: Det är föräldrarna som skall fatta beslutet.\r\nDe skall ha den reella valfriheten att fatta detta\r\nbeslut.</pre><pre>Vi tror att konsekvensen av detta skulle bli\r\nväsentligt färre vilsna och mentalt trasiga barn. Vi\r\ntror att många fler barn då skulle få uppleva en\r\nkärleksfull uppväxt. Varenda klok förälder vet att\r\ndetta är den enda garantin för utvecklandet av\r\nharmoniska, självständiga och ansvarstagande\r\nmänniskor.</pre><pre>Vårt förslag skulle också minska arbetslösheten. Vi\r\ntycker att många av de förslag som t.ex. Ann-Marie\r\nPålsson och regeringens utredare Lars Vinell har\r\nlagt fram är utmärkta. De skulle möjliggöra för\r\nmånga föräldrar att öka sin valfrihet genom att\r\nköpa tjänster. Vi har mycket svårt att se att det\r\nskulle vara stötande att ha en anställd butler som\r\ntar hand om barnen. Det är enligt vårt sätt att se ett\r\nhedervärt yrke.</pre><pre>Avslutningsvis, herr talman: Vårt förslag är helt och\r\nhållet finansierat inom familjepolitikens ram. Det\r\nger dessutom ett nettotillskott till statskassan vilket\r\nminskar våra barns och barnbarns skuld med över\r\n20 miljarder.</pre><pre>Låt mig till sist peka på vår utsträckta hand, en\r\nhand som vi under nästan ett år har hållit fram till\r\nregeringen. Vi har skickat många och entydiga\r\nsignaler om att vi är beredda att medverka till en\r\nbra och samhällsekonomiskt ansvarsfull politik. Vi\r\nmå kritiseras för att vi vill spara hårt. Att vi\r\nkritiseras för att ta ekonomiskt ansvar för Sverige\r\när något som vi tar med jämnmod och är stolta över.\r\nDen kritiken kan vi bära.</pre><pre>Herr talman! Jag har gjort en ändring i den allra\r\nsista delen av mitt förberedda anförande. I stället\r\nför de bifallsyrkanden som jag ursprungligen hade\r\ntänkt framföra har jag, mot bakgrund av\r\ndiskussionerna under gårdagens eftermiddag och\r\nkväll samt under morgonen stannat för att yrka på\r\nåterremiss av socialutskottets betänkande SoU25.</pre><pre>Anf. 3  INGRID HEMMINGSSON (m)\r\nreplik:</pre><pre>Herr talman! Jag sade i mitt inledningsanförande\r\natt jag inte riktigt förstod mig på Ny demokrati och\r\nderas agerande i frågan om barnomsorgen och\r\nsärskilt vårdnadsbidraget. Jag blev inte mycket\r\nklokare efter Stefan Kihlbergs anförande. Det\r\ninnehöll visserligen en hel del åsikter som vi kan\r\nställa oss bakom, t.ex. att det är föräldrarna som\r\nhar ansvaret och att man strävar efter rättvisa\r\nmellan dem som får subventioner och dem som inte\r\nfår det. Men för övrigt tycker jag ändå att Stefan\r\nKihlberg har hamnat i fel båt.</pre><pre>Han säger också att makten måste vara makalöst\r\nstor eftersom vi, om den socialdemokratiska\r\npolitiken går igenom, lägger skulden på Ny\r\ndemokrati. Ja, det blir ju på det sättet om Ny\r\ndemokrati sätter sig i samma båt som\r\nsocialdemokraterna. Jag har också tidigare sagt att\r\ndet endast är Ny demokrati som kan se till att den\r\nsocialdemokratiska familjepolitiken blir\r\ncementerad här i kammaren.</pre><pre>Det är resultat som gäller. Det är kanske det som\r\nNy demokrati inte riktigt har klart för sig. Man vill\r\nha igenom hela sin motion precis som den är\r\nskriven, och det kan vi inte ställa upp på. Däremot\r\ninser vi att Ny demokratis åsikter om en del saker\r\nnär det gäller vårdnadsbidraget och effekterna av\r\ndetta stämmer överens med våra. Därför anser jag\r\natt man borde ställa upp på vårdnadsbidraget.</pre><pre>Jag sade att det är resultat som gäller. Det gör också\r\natt man får arbeta på det sättet att man tar ett steg\r\ni taget här i riksdagen. Det kan vara väldigt svårt\r\nför ett enskilt parti att ta ett enda skutt mot det\r\nslutmål och den vision man har. Man får faktiskt\r\nanpassa sig till verkligheten.</pre><pre>Jag måste verkligen protestera när Stefan Kihlberg\r\ntalar om regeringens familjepolitik under de\r\ngångna åren och säger att det inte har hänt\r\nnågonting. Det fanns en hel del missuppfattningar\r\ni hans syn på vad som har hänt. I mitt\r\ninledningsanförande talade jag om hur mycket som\r\nhar hänt och att vi har åstadkommit en otrolig\r\nmängd enskilda alternativ som tidigare har varit\r\nförbjudna. Vi har mot socialdemokraternas vilja\r\noch trots deras motioner åstadkommit otroligt\r\nmycket under den här tiden. Det första beslut som\r\nden borgerliga regeringen fattade var att ge\r\nmöjligheter för privat barnomsorg. Det var bara\r\nprecis en månad efter det att regeringen tillträdde.</pre><pre>Anf. 4  STEFAN KIHLBERG (nyd) replik:</pre><pre>Herr talman! Jag tror att Ingrid Hemmingsson\r\nförstår vår familjepolitik. Jag tror också att hon\r\nförstår vårt agerande. Om det är någonting som\r\nfaktiskt är lätt att förstå är det vår familjepolitik och\r\nden fullständigt 100-procentiga konsekvens vi har\r\ndrivit den med.</pre><pre>Nej, Ingrid Hemmingsson, vi sätter oss inte i fel\r\nbåt. Vi sätter oss inte i någon socialdemokratisk\r\nfamiljebåt. Jag är fullständigt klar över att Ny\r\ndemokrati och Socialdemokraterna har olika\r\nutgångspunkter för hur man vill att samhällets\r\nfamiljepolitik skall se ut. Men vi i Ny demokrati\r\nskäms inte för att sitta i samma båt som\r\nsocialdemokraterna om de också tycker att det är\r\nviktigt att ta samhällsekonomiskt ansvar. Vi sitter\r\ngärna i båtar med människor som tar\r\nsamhällsekonomiskt ansvar, oavsett om de är\r\nvänsterpartister eller socialdemokrater eller om de\r\när från Moderaterna, kds, Centern eller\r\nFolkpartiet. Vi har inga problem med det\r\nsällskapet.</pre><pre>Ingrid Hemmingsson säger att det är resultat som\r\ngäller och att mycket har hänt. Ja, till viss del kan\r\njag hålla med om det. En tvingande\r\nbarnomsorgslag har kommit. En pappamånad är på\r\nväg. Det har också blivit litet lättare att starta\r\nprivata daghem. Men det var faktiskt jag som fick\r\nstrida och kämpa som en furie i socialutskottet för\r\natt vidga möjligheterna för privata omsorgsformer.\r\nVi lyckades till viss del med en skrivning, men så\r\nvitt jag förstår tycker man på sina håll att den\r\nskrivningen inte är så mycket värd.</pre><pre>Herr talman! Vi inser att parlamentarismen nu en\r\ngång är sådan att man får kompromissa och ge och\r\nta, så vi har inga som helst illusioner om att få\r\nigenom hela vår familjepolitiska motion. De har vi\r\naldrig drömt om. Vi är realister. Det är inte det som\r\när problemet.</pre><pre>Just därför skulle jag vilja säga precis tvärtom: Om\r\ndet är något parti som har varit anspråkslöst i sina\r\nkrav så är det Ny demokrati. Om man summerar\r\nalltsammans -- det vet regeringen, herr talman --\r\nhar vi ytterst bara ställt ett enda krav. Det handlar\r\nom samhällsekonomiskt ansvar. Finansiera\r\nvårdnadsbidraget inom familjepolitikens ram i tid\r\noch i rätt omfattning! Det är egentligen det enda\r\nkrav vi har ställt. Vi har sagt: Fixa det! Jag tror inte\r\natt någon har givit så många förslag som jag till hur\r\nman skulle kunna göra. Men inte ens detta är man\r\nberedd att göra, trots att Sverige befinner sig i sin\r\ndjupaste ekonomiska kris någonsin! Det, herr\r\ntalman, gör mig ytterligt bedrövad.</pre><pre>Anf. 5  INGRID HEMMINGSSON (m)\r\nreplik:</pre><pre>Herr talman! Stefan Kihlberg nämnde i sitt\r\nanförande att han ändrade sitt yrkande och yrkade\r\npå återremiss. Det vore väldigt intressant att få\r\nhöra av Stefan Kihlberg vad Ny demokrati vill\r\nåstadkomma med detta. Jag hoppas att det handlar\r\nom att ni tar tillbaka det yrkande om bifall till den\r\nsocialdemokratiska motionen ni gjort. I och med\r\natt ni har yrkat bifall till den har ni också ställt upp\r\npå texten i motionen, och det har ni kanske inte\r\nriktigt uppmärksammat. Motionärerna framhåller\r\njust att socialdemokraterna står för den bästa\r\nfamiljepolitiken med föräldraförsäkring osv. Om ni\r\nhar yrkat bifall till den motionen har ni också yrkat\r\nbifall till innehållet. Därför skulle jag vilja veta vad\r\nåterremissyrkandet egentligen innebär och vad ni\r\nsyftar till.</pre><pre>Det förslag om barnomsorgslag som antogs här i\r\nriksdagen ingick i ett helt paket. Jag tycker att man\r\nskall se den i sitt sammanhang. Den innebär att\r\nkommunerna skall se till att det finns\r\nbarnomsorgsplats till alla som önskar detta. I och\r\nmed vårdnadsbidraget finns det större möjligheter\r\nför alla att få välja sin barnomsorg. På det sättet kan\r\nbarnomsorgslagen inte heller i Ny demokratis ögon\r\nutgöra en hämsko på någon.</pre><pre>Jag skulle gärna vilja veta vad återremissyrkandet\r\ninnebär och vad Ny demokrati syftar till med detta.</pre><pre>Anf. 6  STEFAN KIHLBERG (nyd) replik:</pre><pre>Herr talman! Om det är någonting som Ny\r\ndemokrati inte vill ha eller förtjänar skulden för är\r\ndet en tvingande barnomsorgslag i Sverige. Vi var\r\ndet enda politiska parti som aktivt röstade mot den.\r\nJag är klar över att konsekvenserna av politiken\r\nsedan kan bli ökade kostnader. Men jag tycker att\r\nvanlig både intellektuell och parlamentarisk heder\r\nkräver att man själv tar konsekvenserna av de\r\nbeslut man har drivit igenom här i kammaren och\r\ninte lastar skulden på dem som har röstat emot. Det\r\ntycker jag är ytterligt bedrövligt.</pre><pre>Jag kan inte svara på Ingrid Hemmingssons sista\r\nfråga ännu. Skälet till att jag yrkar på återremiss är\r\natt jag är optimist. Det har förekommit kontakter\r\nmed regeringspartierna. De kontakterna har givit\r\noss anledning att begära denna återremiss för att\r\nytterligare penetrera frågan och se om vi kan hitta\r\nen lösning.</pre><pre>Jag sade i mitt huvudanförande att vi uthålligt,\r\nupprepat och konstruktivt har sträckt ut handen i\r\nnästan ett år. Den är fortfarande utsträckt. Därför\r\nbegär vi återremiss, och jag är optimist.</pre><pre>Jag tror och hoppas, på grundval av de\r\nunderhandskontakter vi har haft, att återremissen\r\nskall kunna leda fram till att regeringens\r\nfamiljepolitik faktiskt går igenom i kammaren.\r\nMen jag kan inte och vill inte heller, för att\r\ntillfredsställa Ingrid Hemmingsson, nu stapla upp\r\nkrav och liknande, utan jag ber henne acceptera att\r\nvi går in i det här med öppna och konstruktiva\r\nambitioner.</pre><pre>Anf. 7  EVA ZETTERBERG (v):</pre><pre>Herr talman! Det första ämnet för dagens debatt,\r\nvårdnadsbidrag, kan man känna en lätt trötthet\r\ninför, eftersom det inte är första gången vi har den\r\nfrågan uppe här i riksdagen och argumenten för\r\nbörjar bli rätt utnötta.</pre><pre>Utskottets majoritet har avstyrkt förslaget om\r\nvårdnadsbidrag, vilket gör att vi egentligen inte\r\nskulle behöva orda så mycket om saken. Men jag\r\ntror ändå att det är nödvändigt att slå fast några av\r\nde grundläggande skälen för Vänsterpartiet att säga\r\nnej till vårdnadsbidraget.</pre><pre>För att börja med det ekonomiska argumentet, är\r\ndet helt klart för alla partier att budgetunderskottet\r\när stort och att vi behöver spara pengar. Det blir\r\ndärför väldigt märkligt när 3,7 miljarder skall\r\nkunna anslås till en s.k. ny reform.</pre><pre>Vi menar att om man nu har så pass mycket pengar\r\noch vill satsa på stöd till familjerna och stöd till barn\r\ni utsatta situationer, är det helt andra frågor som\r\nborde lyftas fram, ett helt annat stöd.</pre><pre>Vänsterpartiet har önskemål om att förlänga\r\nföräldraförsäkringen, men jag måste tillstå och\r\nbeklaga att vi inte har pengar i vårt budgetförslag,\r\nså vi kan inte yrka på en sådan förbättring i det här\r\nsammanhanget utan får komma igen.</pre><pre>Eftersom förslaget till vårdnadsbidrag är\r\nofinansierat, är det uppenbart att ett genomförande\r\nav det sannolikt kommer att drabba andra former\r\nav stöd till familjer eller föräldraförsäkring eller\r\nkommunal barnomsorg. Det är ett mycket tyngt\r\nvägande skäl för avslag.</pre><pre>Det andra skälet som jag vill lyfta fram är\r\njämställdhetsaspekten. Det är helt uppenbart att\r\ntillgången till vårdnadsbidrag kommer att göra att\r\nmånga arbetsgivare anser att framför allt kvinnor\r\nkan vara hemma i stor utsträckning.\r\nVårdnadsbidraget kommer också att påverka\r\ndiskussionen ''på hemmaplan''. När kvinnan har\r\nlägre lön än mannen, blir hon den som får vara\r\nhemma och därmed förlora väldigt lång tid på\r\narbetsmarknaden.</pre><pre>Det tredje skälet som jag skulle vilja ta upp är\r\nfrivilligheten att utnyttja bidraget. Ingrid\r\nHemmingsson talade om valfriheten. Jag menar att\r\nden är en chimär. Det finns ingen valfrihet att\r\nutnyttja vårdnadsbidraget eller att inte göra det.\r\nVilka familjer kan utnyttja det? Jo, det är självklart\r\nde familjer där två föräldrar svarar för\r\nförsörjningen. Men hur går det för en\r\nensamstående förälder?</pre><pre>När Ingrid Hemmingsson och Stefan Kihlberg\r\ntalade familjens lov, tyckte jag att det hördes ytterst\r\nlitet om familjer med endast en vårdnadshavare,\r\nframför allt ensamstående kvinnor som drar försorg\r\nom sina familjer. Vilken ensamstående mamma\r\nkommer att ha möjlighet att utnyttja\r\nvårdnadsbidraget?</pre><pre>Jag tycker att det är tydligt och klart att det är fråga\r\nom en reform som kan utnyttjas av familjer där\r\nmannen har en relativt hygglig inkomst. Väldigt\r\nmånga andra kommer över huvud taget inte att\r\nkunna utnytta den.</pre><pre>Som ett fjärde exempel mot vårdnadsbidraget\r\nskulle jag kunna tala om att jag tycker att hela\r\npropositionen är väldigt slarvigt beredd av\r\nregeringen. När man nu är för reformen, har man\r\nt.ex. glömt adoptivbarnen, vilket har lyfts fram i\r\nflera motioner.</pre><pre>Vänsterpartiet är alltså mycket kritiskt mot\r\nvårdnadsbidraget, men vi menar att skall det över\r\nhuvud taget införas, måste det självfallet omfatta\r\näven adoptivbarn som kommer till Sverige när de är\r\näldre än ett år. Att så inte är fallet i propositionen,\r\ntycker jag är ett exempel på hur slarvigt frågan är\r\nberedd i regeringskansliet.</pre><pre>Jag tycker att det är märkligt -- och intressant\r\nockså -- att konstatera att när vi diskuterar den här\r\nfrågan i dag finns inte socialministern på plats.\r\nBengt Westerberg, som är den som i\r\nregeringskansliet har hand om de här frågorna, har\r\nalltså valt, av för mig okänd anledning, att inte vara\r\npå plats och försvara vårdnadsbidraget.</pre><pre>Detta är inte sagt med någon som helst ringaktning\r\nmot hans partikamrat Lennart Rohdin, som jag har\r\nen hög uppskattning om. Men det handlar inte om\r\npersoner, utan det handlar om roller. Det handlar\r\nom att socialministern är den som i regeringen har\r\nlagt fram förslaget och väl också borde kunna vara\r\nhär och försvara det. Jag tycker att hans frånvaro\r\ntalar för sig själv.</pre><pre>Herr talman! Från Vänsterpartiets sida har vi alltså\r\nstarka invändningar mot vårdnadsbidraget, och jag\r\nvill bara kort nämna att vårt alternativ, som\r\ndefinitivt går ut på att stärka barnfamiljerna, är att\r\npå sikt bygga ut föräldraförsäkringen. För\r\nnärvarande har vi inga pengar till det i vårt\r\nbudgetförslag, men det är annars det som vore en\r\nväldigt viktig reform.</pre><pre>Vi vill också ha sex timmars arbetsdag, som inte\r\nheller går att genomföra på en gång. Men framför\r\nallt vill vi ge stöd till kommunerna för att de skall\r\nkunna bedriva en bra barnomsorg. Vidare vill vi\r\ninföra en kommunakut, och vi vill låta\r\nkommunerna själva bestämma om de vill höja\r\nskatten för att kunna hålla en bra standard. Det\r\nskulle vara ett betydligt bättre stöd till\r\nbarnfamiljerna i Sverige.</pre><pre>Jag vill med det alltså yrka bifall till majoritetens\r\nförslag i betänkande 25 om vårdnadsbidrag.</pre><pre>Så, herr talman, är det logiskt att fortsätta debatten\r\nom barnomsorg. I det betänkande som vi har\r\nframför oss från socialutskottet behandlas en rad\r\nmotioner som har lyft fram situationen inom\r\nbarnomsorgen.</pre><pre>Inledningsvis vill jag gärna understryka att jag\r\nkänner mig stolt över den svenska barnomsorgen,\r\nden modell som vi har arbetat fram i vårt land. Vid\r\nresor i landet och i Stockholm, där jag känner till\r\nsituationen bäst inom barnomsorgsområdet, träffar\r\njag ofta föräldrar och personal, som har stort\r\nförtroende för varandra, och ser att det är ett\r\nfantastiskt bra jobb som utförs.</pre><pre>Jag menar också att tillkomsten av\r\nbarnomsorgslagen var välkommen, därför att den\r\nstadgade krav på kommunerna att ordna\r\nbarnomsorg. Men med det sagt vill jag inte\r\nunderlåta att ta upp de problem som definitivt finns\r\ninom barnomsorgen och som -- det kan jag se\r\ntydliga tecken på -- faktiskt ökar.</pre><pre>Det sker en privatisering, där medel förs över från\r\nkommunal barnsomsorg till privata alternativ. Jag\r\nvill i sammanhanget framhålla att Vänsterpartiet\r\ninte är emot utan har accepterat privata\r\nbarnomsorgsformer. Vi menar att speciellt\r\nalternativa pedagogiska modeller har ett klart och\r\nstort värde för att visa hur man utifrån en annan\r\npedagogik kan bedriva en bra\r\nbarnomsorgsverksamhet.</pre><pre>Men det betyder ju inte, herr talman, att privata\r\nalternativ som bygger på ekonomisk vinning har en\r\nframtid och har kommit till för att ge barnen en\r\nbättre omsorg.</pre><pre>De problem som har visat sig runt om i vårt land,\r\nexempelvis stora barngrupper, som personalen har\r\nprotesterat mot, är väldigt tydliga. Socialstyrelsen\r\nhar lyft fram de här problemen i sin slutrapport om\r\nhur barnens situation ser ut i dag. Jag menar att\r\nregeringen och den borgerliga majoriteten inte\r\ntycks låta rapporterna spela någon roll, och jag är\r\nväldigt förundrad över det.</pre><pre>Inte bara i officiella rapporter utan runt om i vårt\r\nland -- på skolor, på daghem, fritidshem, osv. --\r\nframkommer den stora oro som föräldrar och\r\npersonal känner. Det har varit protester i\r\nGottsunda utanför Uppsala, och på en rad håll i\r\nvårt land har man väldigt tydligt visat att gränsen är\r\nnådd för hur långt besparingar kan göras utan\r\nallvarliga men för barnen.</pre><pre>Jag var nyligen på besök på ett daghem i Flen,\r\nNybble daghem, där föreståndaren, som jobbat\r\nväldigt länge, beskrev vilket fint arbete man har\r\ngjort. Vi diskuterade frågan om barngruppernas\r\nstorlek, och hon konstaterade att det först var 16\r\nbarn och att det sedan blev 17-18, och nu undrade\r\nhon: När kommer det 19:e barnet? Ansvariga\r\npersoner på en rad andra daghem, som tvingats ta\r\nemot 19:e, 20:e och 21:a barnet, menar att man inte\r\nkan göra på det sättet och samtidigt bibehålla en\r\nbra kvalitet.</pre><pre>Jag har därför väldigt svårt att förstå att övriga\r\npartier inte inser att vi behöver föra en diskussion\r\nom var gränsen går. Jag kan inte säga exakt var\r\ngränsen för barngruppernas storlek skall gå, men\r\njag menar att man måste diskutera saken, och man\r\nmåste kunna fastställa något slags övre gräns. Vi\r\nhar i vår meningsyttring med ett förslag till en sådan\r\növre gräns, och jag beklagar att vi är ensamma om\r\ndet. Jag tycker att åtminstone Socialdemokraterna\r\nväldigt klart borde stöda det kravet.</pre><pre>I vår meningsyttring har vi också tagit upp några\r\nandra frågor, exempelvis barnomsorgsplaner. Vi\r\nhänvisar i det sammanhanget till 17 §\r\nsocialtjänstlagen, som vi menar bör vara kvar för\r\natt kommunerna därigenom skall få rätt att\r\nundersöka om det finns behov av ytterligare privata\r\nalternativ och om dessa fungerar bra ihop med\r\növriga former av barnomsorg som finns i\r\nkommunen. Vi menar att de privata alternativen\r\nvisst skall få finnas men att det är kommunen som\r\ni sista hand ändå måste ta reda på hur dessa kan\r\nkomplettera den kommunala barnomsorgen.</pre><pre>Vi har också tagit upp frågan om utbildning av\r\npersonal. Man har i dag på många håll personal som\r\nhar jobbat länge men som inte hinner med\r\nvidareutbildning. Det finns alltså ett stort behov av\r\nsådan utbildning, och personalen har också på\r\ngrund av en pressad arbetssituation små\r\nmöjligheter att gå ifrån arbetet för att delta i\r\nutbildning. Jag stöder på den punkten reservation\r\n3 från Socialdemokraterna.</pre><pre>Jag vill också, herr talman, ta upp frågan om\r\nutbildning för att möta asylsökande barns behov. Vi\r\nhar kunnat konstatera att det finns stora brister i\r\ndet sammanhanget.</pre><pre>Jag vill nämna förslaget att det skulle vara möjligt\r\natt genomföra sanktioner mot kommuner. Jag tror\r\natt det vore ett verksamt medel mot de kommuner\r\ndär man faktiskt bryter mot barnomsorgslagen. Det\r\när bra att lagen finns, men om man inte kan följa\r\nupp lagen och visa vad följderna blir för den\r\nkommun som inte följer lagen, blir den inte\r\nverkningsfull.</pre><pre>Vi har också tagit upp frågan om barnvårdare, som\r\nfyller en väldigt viktig funktion och som tyvärr är\r\nen grupp som är på utdöende i vårt land. Vi vill i\r\ndet sammanhanget lyfta fram hur just\r\nensamstående föräldrar har drabbats särskilt hårt.</pre><pre>Till slut vill jag nämna föräldrautbildningen, som\r\nser väldigt olika ut på olika platser runt om i vårt\r\nland. Vi menar att det skulle vara av stor vikt att\r\nlyfta fram föräldrautbildningen och se till att den får\r\nett ökat stöd.</pre><pre>Herr talman! Jag vill alltså yrka bifall till mom. 1\r\nom barngrupper och mom. 2 om\r\nbarnomsorgsplaner i vår meningsyttring till\r\nsocialutskottets betänkande 29. I övrigt vill jag\r\nhänvisa till Vänsterpartiets meningsyttring i båda\r\nbetänkandena.</pre><pre>Till slut vill jag skicka med en fråga till Ny\r\ndemokrati. Jag har väldigt svårt att förstå Stefan\r\nKihlbergs resonemang om återremiss. Jag\r\nuppfattade i utskottet att ni i Ny demokrati var\r\növerens om att yrka avslag på förslaget om\r\nvårdnadsbidrag. På vilket sätt skulle det gagna\r\nfrågan att nu göra en återremiss av ärendet? Syftet\r\när väl enbart att lyfta fram era egna minst sagt\r\nomåttliga besparingsplaner, som skulle drabba\r\nSveriges barnfamiljer på ett sätt som vi väl ännu\r\naldrig har sett och som vi hoppas att vi slipper se.</pre><pre>Anf. 8  INGRID HEMMINGSSON (m)\r\nreplik:</pre><pre>Herr talman! Vi har många gånger här i kammaren\r\ndebatterat Vänsterpartiets alternativ till\r\nfamiljepolitik, och det står väl helt klart att det är\r\nen väldigt stor skillnad mellan Vänsterpartiets syn\r\npå familjepolitiken och den syn som vi i de\r\nborgerliga partierna har. Vänsterpartiet vill ha en\r\npolitikerstyrd barnomsorg. Det framgick också av\r\nvad Eva Zetterberg sade om att medel från\r\nkommunal barnomsorg förs över till de privata\r\nalternativen och att det skulle vara en orättvisa.\r\nDetta lämnar jag därför därhän.</pre><pre>Därmed vill jag gå in på Eva Zetterbergs argument\r\nmot vårdnadsbidraget. Hon säger att argumenten\r\nför vårdnadsbidraget är utnötta. Det tycker jag inte\r\nalls, jag tycker att argumenten i dag är mycket\r\naktuella och inte alls utnötta.</pre><pre>Hon säger också att vårdnadsbidraget skulle vara\r\nofinansierat. Det var ovanligt att höra att någon\r\nfrån vänstern har bekymmer med ekonomin. Jag\r\nhar tidigare sagt att vårdnadsbidraget icke är\r\nofinansierat utan att det är finansierat inom den\r\nbudget som har lagts fram.</pre><pre>Eva Zetterberg nämnde också att jag hade sagt att\r\ndet är frivilligt om man vill utnyttja\r\nvårdnadsbidraget eller inte. Det är faktiskt det.\r\nDebatten omkring vårdnadsbidraget har hittills\r\nvarit så statisk. Socialdemokraterna och vänstern\r\nhar inte velat tala om något annat än att\r\nvårdnadsbidraget skall gå till högavlönade som har\r\nhemmafruar som kan stanna hemma -- detta\r\nåterkommer i alla reservationer. Men så är det ju\r\ninte.</pre><pre>Vad som är mycket viktigt att påpeka är att det med\r\nden lilla hjälp som man får är möjligt att välja andra\r\nformer av barnomsorg än den kommunala. Denna\r\nmöjlighet har alltså även ensamstående. Vi kan inte\r\nhär i riksdagen tala om hur olika familjer och olika\r\nmammor med barn skall ordna sin barnomsorg,\r\nmen vi kan ge den här möjligheten. Det kommer nu\r\natt finnas pengar så att den som kanske bor i\r\nglesbygd eller som av andra orsaker kanske inte vill\r\neller kan utnyttja den kommunala barnomsorgen\r\nfår den här möjligheten att välja ett annat\r\nalternativ.</pre><pre>Som jag sade tidigare: Var så säker på att det, när\r\ndet här förslaget har genomförts, kommer att visa\r\nsig att människor är väldigt påhittiga vad gäller att\r\nordna för sig själva och sina familjer på många olika\r\nsätt.</pre><pre>I valfriheten ligger också att den som inte vill\r\nutnyttja vårdnadsbidraget utan har en bra\r\nkommunal plats ju redan har fått sin subvention,\r\nsitt stöd av samhället, i och med det stora stöd som\r\ngår till en kommunal barnomsorgsplats. Då kan\r\nman väl inte missunna andra, med andra\r\nförhållanden, möjligheten att få en liten hjälp, så\r\natt vi uppnår en större rättvisa?</pre><pre>Anf. 9  EVA ZETTERBERG (v) replik:</pre><pre>Herr talman! Ingrid Hemmingsson talar om\r\nfrivilligheten, men hur kan det finnas någon\r\nfrivillighet om man inte har möjlighet att ta del av\r\ndet hela? Vårdnadsbidraget handlar ju om 2 000 kr\r\ni månaden. Då undrar jag: Vilken ensamstående\r\nförälder kan klara sig på det? Om ni från den\r\nborgerliga sidan hade menat allvar med att\r\nvårdnadsbidraget faktiskt skulle vara tillgängligt för\r\nalla, då skulle bidraget vara i storleksordningen\r\n10 000 kr i månaden, eller hur? Då skulle det kunna\r\nvara ett alternativ för en ensamstående förälder.</pre><pre>Men vad är alternativet nu för en ensamstående\r\nutan rika föräldrar och utan -- som Ingrid\r\nHemmingsson antyder -- andra resurser i\r\nbakfickan? Ja, det blir i så fall socialbidrag som får\r\nfylla ut. Jag kan inte anse att den modellen är\r\nsärskilt önskvärd, att vi skulle rekommendera\r\nmänniskor att ta ett vårdnadsbidrag som skulle\r\nfyllas ut av socialbidrag. Jag tycker att det är\r\nmycket märkligt att Ingrid Hemmingsson\r\nuppenbarligen förespråkar en sådan modell. Det\r\nblir i så fall fråga om frivillighet för dem som har\r\nråd, och det är i mina ögon felaktigt.</pre><pre>Ingrid Hemmingsson har invändningar mot att jag\r\ntidigare hävdade att förslaget är ofinansierat. Ja, de\r\n3,7 miljarderna finns i och för sig med i regeringens\r\ntotala budget, men man har samtidigt inte angett\r\nvarifrån pengarna skall tas. Jag menar att det är en\r\nstor brist. Jag är mycket oroad, och jag tror att det\r\nfinns god anledning att vara oroad över att\r\npengarna skall tas just från andra områden som\r\nbarnfamiljer är beroende av, bl.a.\r\nföräldraförsäkring och barnomsorg -- kanske även\r\nbarnbidrag, vad vet jag? Om regeringen tycker att\r\nmin och många andras oro är obefogad, borde man\r\nha talat om varifrån pengarna skall tas -- att de skall\r\ntas från försvaret eller från det ena eller det andra\r\nsom vi kan tycka är onödigt -- men så har inte skett.</pre><pre>Anf. 10  INGRID HEMMINGSSON (m)\r\nreplik:</pre><pre>Herr talman! Vi här i riksdagen kan inte komma\r\nmed pekpinnar och tala om hur familjerna skall\r\nordna sin tillvaro. Därför kan vi inte heller i det här\r\nfallet komma med pekpinnar. Däremot kan vi ge\r\nfamiljer möjligheter. Genom vårdnadsbidraget ger\r\nvi dem som så önskar möjligheten att själva ta hand\r\nom sina barn, och vi ger också människor\r\nmöjligheten att välja andra former av barnomsorg,\r\nbarnomsorg som man i dag inte har möjlighet att\r\nvälja -- det kan vara flera familjer som går ihop, och\r\ndet finns mängder av olika lösningar som passar\r\nolika familjer.</pre><pre></pre><pre>Det är detta, att vi ger möjligheter, som är så\r\nviktigt. Vi skall ge familjer sådana möjligheter i\r\nstället för att hela tiden utgå från att det är vi\r\npolitiker som skall styra och som vet bäst. Det\r\nframgår mycket tydligt av reservationerna att\r\nVänstern inte har någon förståelse för det, och inte\r\nSocialdemokraterna heller. Man tänker så statiskt!\r\nMan har inga visioner, och man är så fast i\r\nuppfattningen att politiker vet bäst och att\r\nfamiljerna inte har riktigt klart för sig vad som är\r\nbra för dem.</pre><pre>Anf. 11  EVA ZETTERBERG (v) replik:</pre><pre>Herr talman! Jag och Vänsterpartiet menar inte alls\r\natt politiker alltid vet bäst. Men när det gäller\r\nkommunal barnomsorg har ju svenska folket i olika\r\nundersökningar klart angivit vilka alternativ de\r\nönskar. Drygt 90 % av svenska folket vill ha\r\nkommunal barnomsorg. Den saken behöver man\r\ninte ens fråga politiker om.</pre><pre>Men jag menar att det finns ett demokratiskt\r\ninnehåll i de beslut som politiker fattar i exempelvis\r\nen kommun. Där finns det möjligheter till\r\ndemokratisk kontroll. Vi har yttrandefriheten, och\r\nvi har offentlighetsprincipen. Det gör att invånarna\r\ni en kommun kan tala om för sina\r\nkommunalpolitiker vad de vill ha; de kan också\r\nklaga, och de kan besluta sig för att välja andra om\r\nde är missnöjda med sina politiker. Det är ett sätt\r\natt föra fram sina synpunkter. Men som jag\r\ninledningsvis sade är det också tydligt vad svenska\r\nfolket anser om behovet av vårdnadsbidrag\r\nrespektive kommunal barnomsorg.</pre><pre>Anf. 12  STEFAN KIHLBERG (nyd) replik:</pre><pre>Herr talman! Eva Zetterberg konstaterade att 90 %\r\ni en undersökning hade sagt sig vilja ha kommunal\r\nbarnomsorg. Det är struntprat, Eva Zetterberg.\r\nDet finns en elementär sanning om enkäter och\r\nintervjuer, och det är: Som man frågar får man svar.\r\nDet är inga problem att ställa en fråga så, att man\r\nfår precis det svar man vill ha. Det är just vad den\r\nundersökningen har lyckats med.</pre><pre>Jag kan tala om att jag i min undersökning har\r\nkommit till resultatet att hundra procent vill ha bra\r\nbarnomsorg. Det säger alla som vi har frågat. Och\r\nbra barnomsorg är inte detsamma som kommunal\r\nbarnomsorg. Det är när föräldrarna själva kan\r\nvälja -- vad som är bra för dem vet varken jag eller\r\nEva Zetterberg.</pre><pre>Jag skall inte gå i polemik -- det är ganska\r\nmeningslöst att Eva Zetterberg och jag för en\r\nideologisk diskussion. Jag är hyfsat insatt i\r\nmarxismen. Jag var tvungen att läsa både Das\r\nKapital och dialektisk analys när jag läste sociologi;\r\npå den tiden -- under det röda 60-talet -- hette det\r\nsociologi. Jag känner därför igen de resonemang\r\nsom Eva Zetterberg för. Låt mig bara ta några\r\nexempel.</pre><pre>Det är inte många år sedan vi pratade om lex\r\nPysslingen. Då var det fult, ja det värsta man kunde\r\ngöra, att ens andas om att man skulle kunna bedriva\r\nbarnomsorg och ha något kommersiellt utbyte av\r\ndet. Det var så vansinnigt fult att kunna tjäna\r\npengar. En meningsfrände till Eva Zetterberg --\r\nSten Andersson -- talade med emfas om hur kusligt\r\notäckt det var att man kunde tjäna pengar på barn!\r\nJag är inte marxist, än mindre socialist.</pre><pre>Vi värnar också om dem som av ett eller annat skäl\r\när ensamstående mammor. Enligt våra\r\nfamiljepolitiska förslag får man 8 000 skattefritt i\r\nmånaden. Jag kan fortfarande inte förstå -- därför\r\nskall Eva Zetterberg gärna få svara på den frågan --\r\nhur detta kan skapa annat än valfrihet för en\r\nensamstående mamma. Hon kan välja att stoppa\r\ndessa 8 000 netto i fickan -- de är\r\npensionsgrundande -- och vara hemma och ta hand\r\nom sitt barn, om hon vill det. Hon kan också välja\r\natt förvärvsarbeta och använda pengarna till att\r\nanställa barnflicka, ensam eller tillsammans med\r\nnågon annan, eller köpa kommunal dagisplats. Jag\r\nförstår inte varför det skulle vara svårare för en\r\nensamstående mamma att fatta de besluten än för\r\nnågon annan.</pre><pre>Avslutningsvis vill jag säga, herr talman, att jag har\r\nvälgrundad anledning att yrka på återremiss -- det\r\när inte effektsökeri. Vi har fått tydliga signaler från\r\nregeringsföreträdare som vi inte ett ögonblick\r\nmisstror, så vi har en realistisk förhoppning om att\r\ndet kanske skulle kunna lösa problemet. Men jag\r\nvar litet slarvig i mitt yrkande. Jag yrkar i första\r\nhand på återremiss och i andra hand -- om det\r\nyrkandet faller -- på bifall till utskottets hemställan\r\ni mom. 1 och bifall till vår reservation, nr 3.</pre><pre>Anf. 13  EVA ZETTERBERG (v) replik:</pre><pre>Fru talman! Det är bra att Stefan Kihlberg ägnar\r\nviss tid åt att studera marxismen -- det kan säkert\r\ninte skada. Men när det gäller barnomsorgsfrågor\r\ntycker jag personligen att det har givit mer att träffa\r\noch diskutera med föräldrar och personal, just för\r\natt få deras synpunkter på hur den skall fungera\r\nidealt. Där har i varje fall inte jag hittat särskilt\r\nmycket i marxismen.</pre><pre>Självklart handlar det om en bra barnomsorg,\r\nStefan Kihlberg. Det var ju det jag var inne på i mitt\r\nanförande: Den kommunala barnomsorgen håller\r\npå att urholkas. Som jag sade är jag rädd för att vi\r\nhåller på att bygga upp en barnomsorg med ett A-\r\noch ett B-lag: Föräldrar som har det gott ställt kan\r\nvälja privata alternativ som har större\r\npersonaltäthet och som har barn från familjer med\r\nfärre problem än andra och som därmed kan ge en\r\nlugn och trygg miljö, medan B-laget får betydligt\r\nsvårare att hävda sina intressen. Det är självfallet\r\ndet som det handlar om.</pre><pre>Jag vet inte vilka undersökningar Stefan Kihlberg\r\nåberopar, men jag tänker inte bara på en\r\nundersökning, utan det har gjorts återkommande\r\nundersökningar om vilken barnomsorg föräldrar\r\nönskar. Det jag redovisade är inte hämtat ur mina\r\nprivata sonderingar av vad folk i allmänhet tycker,\r\nutan det är välgrundade resultat av undersökningar\r\nsom har gjorts av Statistiska centralbyrån, olika\r\nopinionsinstitut, osv. Av dem framgår det tydligt\r\nvad föräldrar önskar.</pre><pre>Anf. 14  STEFAN KIHLBERG (nyd) replik:</pre><pre>Fru talman! Ja visst, det framgår tydligt vad de\r\nönskar: bra barnomsorg! Jag vädjar till Eva\r\nZetterberg: Låt föräldrarna själva aktivt välja!\r\nProblemet är att det i dag inte finns några\r\nmöjligheter att välja. På det här området gäller\r\nHenry Fords klassiska uttalande: Välj vilken färg ni\r\nvill, bara den är svart. Så ser valfriheten på det här\r\nområdet i praktiken ut i dag. Välj vilken\r\nbarnomsorg ni vill, men det finns i stort sett bara ett\r\nkommunalt utbud.</pre><pre>Det är det mönstret vi vill byta. För oss är mamma\r\noch pappa till barnen de enda som har rätt att fatta\r\nbeslutet. Vi vänder oss i grunden mot den\r\nförmyndarmentalitet som ligger bakom Eva\r\nZetterbergs uttalande om vad som är bäst för barn.</pre><pre>Visst studerar jag barnomsorgen -- intensivt, skulle\r\njag vilja påstå, Eva Zetterberg. Dess värre har jag\r\nlitet svårare att göra det lika intensivt sedan jag\r\nhamnade i riksdagen som när jag bor i Göteborg.\r\nJag bor nämligen granne med ett daghem; ett\r\nkommunal daghem är vår allra närmaste granne.\r\nJag har tillbragt många timmar där, men vi har inte\r\nhaft våra egna barn där.</pre><pre>Eftersom vi bodde grannar försökte vi få tillstånd\r\nför våra barn att leka med dagisbarnen, men det\r\nfick de inte. Vi fick inte släppa in våra barn för att\r\nleka med dagisbarnen på Svetsaregatan 10 i\r\nGöteborg! Varför inte det? Nej, det kunde de inte\r\nta ansvar för. Nej, sade jag, det behöver ni inte. Vi\r\nkan friskriva er från det i ett dokument: Vi, mamma\r\noch pappa, tar ansvaret, vad som än händer. Men\r\ndet gick inte. Det tycker inte jag är barnomsorg!\r\nJag tror t.o.m. -- ja, jag vet det -- att dagisbarnen\r\ngärna ville att Petra, Andreas och Sara skulle\r\nkomma och leka med dem, men det fick de inte. --\r\nJag tycker alltså inte att Eva Zetterberg skall\r\nutnämna sig till den som ensam är kunnig på\r\nområdet.</pre><pre>I måndags var jag på en debatt för blivande\r\nförskollärare på Lärarhögskolan här i Stockholm.\r\nDet var ungefär 300 -- naturligtvis var 295 kvinnor;\r\ndet är ju så. Men det skall vi inte klandra dem för.\r\nMen det skrämmer mig litet grand att\r\nnyrekryteringen fortfarande är så totalt\r\nkvinnodominerad.</pre><pre>Något som gjorde mig litet beklämd var att det\r\nframgick så tydligt vilka politiska uppfattningar\r\ndessa blivande förskollärare hade. Jag frågade en\r\nav lärarna: Har ni gjort något skolval eller\r\nliknande? Jag har nämligen en hypotes. -- Nej,\r\nsvarade han och såg påtagligt besvärad ut; han\r\nförstod min hypotes. Jag kan garantera att det så att\r\nsäga inte hade blivit samma resultat i det skolvalet\r\nsom det blir på Handelshögskolan i Stockholm!</pre><pre>Anf. 15  EVA ZETTERBERG (v) replik:</pre><pre>Fru talman! Jag skall kommentera den senaste\r\nfrågan. Både Stefan Kihlberg och jag bör fundera\r\növer om det är hur man ser på kontakten med\r\nbarnen och på deras behov som gör att man väljer\r\nannorlunda politiskt.</pre><pre>Hur Stefan Kihlberg har löst eller inte löst sina\r\nbarnomsorgsproblem tänker jag inte lämna några\r\nsynpunkter på. Stefan Kihlberg och Ny demokrati\r\ntar upp det faktum att det på vissa håll har funnits\r\noch finns en stelbent byråkrati inom den\r\nkommunala barnomsorgen. Att man tar det till\r\nintäkt för att hela verksamheten skulle vara fel eller\r\ninte vara till gagn för föräldrarna är att gå väldigt\r\nlångt i sina slutsatser. Jag ställer inte upp på det.</pre><pre>Däremot finns det all anledning att se till att\r\nföräldrar får mer att säga till om även inom den\r\nkommunala barnomsorgen och att man får\r\nmöjlighet att där pröva alternativ pedagogik. Det\r\nfinns mycket att göra på det området.</pre><pre>Till sist, fru talman, vill jag ta upp frågan om\r\nåterremissen. Jag tycker inte att Stefan Kihlberg\r\nlämnar en bra förklaring. Denna fråga har vi\r\nnämligen diskuterat under en lång tid i\r\nsocialutskottet. Stefan Kihlberg har haft alla\r\nmöjligheter att lägga fram sina alternativa förslag\r\noch försöka få med sig de borgerliga\r\nrepresentanterna i socialutskottet, men han har\r\ninte lyckats. Varför komma med detta i elfte\r\ntimmen? Det verkar vara en ursäkt för att komma\r\nundan och tillgodose de borgerliga partierna, trots\r\natt man har sagt sig vilja stå för ett avslag när det\r\ngäller vårdnadsbidraget. Jag kan inte tolka det på\r\nnågot annat sätt.</pre><pre>Anf. 16  MAJ-INGER KLINGVALL (s):</pre><pre>Fru talman! Vi socialdemokrater yrkar avslag på\r\nregeringens proposition om införande av ett\r\nvårdnadsbidrag. Det gör också majoriteten i\r\nsocialutskottet.</pre><pre>Vår inställning är väl känd. Ett vårdnadsbidrag\r\nkommer att öka orättvisorna, minska valfriheten,\r\nhota jämställdheten och öka budgetunderskottet i\r\nstatens finanser.</pre><pre>Vårt land befinner sig i en ekonomisk kris med\r\nmassarbetslöshet, urusla statsfinanser och ökande\r\nklyftor mellan människorna.</pre><pre>Krisen drabbar barnen. I måndags kom ännu en\r\nlarmrapport från barnens värld. Sveriges\r\nkommuner skall spara 1,6 miljarder på\r\nbarnomsorgen bara i år. Det är SKTF,\r\nKommunaltjänstemannaförbundet, och IMU som\r\nhar sammanställt en omfattande och nedslående\r\nrapport om läget inom barnomsorgen.</pre><pre>I går kom Socialstyrelsen med sin skrift Social\r\nrapport 1994. Den visar bl.a. att 500 000 barn i vårt\r\nland växer upp i familjer med knappa ekonomiska\r\nresurser. För vart femte barn med ensamförälder\r\ntäckte inte familjens inkomst de beräknade\r\nlevnadsomkostnaderna.</pre><pre>I detta utomordentligt dystra läge har regeringen\r\nlagt fram sitt förslag till vårdnadsbidrag med en\r\nberäknad kostnad på 3,7 miljarder. Det är ett helt\r\nofinansierat förslag som bara spär på det redan\r\nrekordhöga budgetunderskottet. Till det kommer\r\nungefär 70 miljoner i ökade administrativa\r\nkostnader. Det behövs nämligen en rejäl byråkrati\r\nför att räkna ut och betala ut vårdnadsbidraget.</pre><pre>Regeringen visar med detta en anmärkningsvärd\r\nbrist på ekonomiskt ansvar -- men inte bara det.\r\nRegeringen visar också en anmärkningsvärd brist\r\npå rättvis prioritering.</pre><pre>Samtidigt som kommunerna tvingas skära bort 1,6\r\nmiljard i barnomsorgen tar regeringen på sig\r\nspenderbyxorna och lägger 3,7 miljarder på ett\r\nvårdnadsbidrag. Vilka vinner och vilka förlorar på\r\nden politiken?</pre><pre>Ensamstående småbarnsmammor kommer inte att\r\nfå någon nytta alls av vårdnadsbidraget. De\r\nkommer bara att få vara med och betala genom sin\r\nskatt. Som ensamförsörjare måste de arbeta minst\r\n30 timmar per vecka, och det betyder noll kronor i\r\nvårdnadsbidrag.</pre><pre>Vårdnadsbidraget blir mest intressant för dem som\r\nredan har råd att stanna hemma, familjer med en\r\nhögavlönad man och en hemmafru.\r\nVårdnadsbidraget blir i kronor räknat allra mest\r\nvärt för de familjer där bägge föräldrarna\r\nförvärvsarbetar, har goda inkomster och kan\r\nanställa en barnflicka. De familjerna får hela\r\nbidraget på 2 000 kr och får desssutom göra avdrag\r\nvid taxeringen för kostnaderna för barnflickan. Det\r\nbetyder att de får 2 000 kr i månaden efter skatt i\r\nvårdnadsbidrag.</pre><pre>Man kan verkligen fråga sig om det är dessa\r\nfamiljer som nu främst behöver samhällets stöd.</pre><pre>I ett svårt ekonomiskt läge gäller det att hålla\r\nsamman och se till att klyftorna mellan människor\r\nblir så små som möjligt. Att bära varandras bördor\r\nhar för oss socialdemokrater en djup etisk\r\nbetydelse. Regeringens politik går tyvärr i motsatt\r\nriktning.</pre><pre>Socialstyrelsen lämnade nyligen sin rapport Barns\r\nvillkor i förändringstider till regeringen och\r\nsocialminister Bengt Westerberg. Av det digra\r\nmaterialet kan man dra många slutsatser. Jag skall\r\ndra tre:</pre><pre>För det första prioriteras inte verksamheter för\r\nbarn. Tvärtom minskar resurserna mer för barn och\r\nunga än för annan kommunal verksamhet. Det\r\nvisar också den nyligen publicerade\r\nundersökningen från SKTF och IMU.</pre><pre>För det andra fortsätter nedskärningarna allra mest\r\ni storstäder och förortskommuner som har en mer\r\nansträngd ekonomi än andra.</pre><pre>För det tredje blir barnfamiljernas egen ekonomi\r\nallt viktigare för barnens välfärd. Många familjer\r\nkan med pengar, tid och kunskap kompensera sina\r\nbarn när dagis, skola, fritis, bibliotek och\r\nmusikskola försämras eller läggs ner. Andra\r\nfamiljer har inte en chans att kompensera.</pre><pre>Barnombudsmannens kommentar var att\r\nrapporten är oroväckande när det gäller synen på\r\nbarn enligt FN:s barnkonvention. Regeringen har\r\nanledning att titta på hur man lever upp till\r\nåtagandena i barnkonventionen. De långsiktiga\r\neffekterna är inte belysta säger\r\nbarnombudsmannen Louise Sylwander.</pre><pre>Precis samma kritik kan riktas mot\r\nvårdnadsbidragspropositionen. Regeringen har\r\ninte analyserat vilka effekter vårdnadsbidraget\r\nkommer att ge. Hur många småbarnsmammor\r\nkommer att stanna hemma? Vad händer med\r\narbetskraftsutbudet på sikt? Kommer kvinnor att\r\nhelt tappa fotfästet på arbetsmarknaden? Hur\r\nmånga barnfamiljer kommer att välja bort\r\nbarnomsorg som har offentligt stöd? Hur många\r\nfler småbarnsföräldrar kommer att skiftarbeta?\r\nHur många barn med behov av särskilt stöd\r\nkommer att sluta i barnomsorgen? Vad kommer att\r\nhända med vår väl utbyggda barnomsorg?</pre><pre>På alla dessa frågor ger propositionen inga svar.\r\nIngen vet.</pre><pre>Som vårdnadsbidraget är konstruerat gynnar det\r\nprivata tillsynsalternativ framför offentligt stödd\r\nbarnomsorg. Kostnaden för helprivat tillsyn får\r\ndras av motsvarande bidraget på 2 000 kr.\r\nAvgifterna till kommunalt dagis eller\r\nföräldrakooperativ får inte dras av alls.</pre><pre>Eftersom vårdnadsbidraget betalas fullt ut bara till\r\ndem som har helprivat tillsyn eller ingen alls finns\r\ndet risk för att allt fler kommer att ''saxa'' sina\r\narbetstider för att behålla så mycket som möjligt av\r\nbidraget. Vårdnadsbidraget blir en extrainkomst i\r\nvardagsbudgeten, och det ligger nära till hands att\r\nmånga föräldrar ser sig tvingade att lösa\r\nbarnomsorgen på billigast möjliga sätt och avstå\r\nfrån en daghemsplats. Det kanske blir en släkting,\r\nen granne eller ett äldre syskon som får se till\r\nbarnen medan föräldrarna arbetar. Mest drabbas\r\nbarnen med behov av särskilt stöd.</pre><pre>Konstruktionen av vårdnadsbidraget innebär att\r\nföräldrarna kan använda pengarna till vad som\r\nhelst -- utom till barnomsorg med offentligt stöd.\r\nDå fryser pengarna inne.</pre><pre>Om regeringen var genuint intresserad av att\r\nförbättra barnfamiljernas situation genom att satsa\r\nytterligare 3,7 miljarder hade man naturligtvis valt\r\nde upparbetade vägar som vi har i den svenska\r\nfamiljepolitiken. Man kunde ha höjt barnbidraget.\r\nMan kunde ha förbättrat bostadsbidraget för att nå\r\nframför allt låginkomstfamiljerna. Man kunde ha\r\nbyggt vidare på föräldraförsäkringen. Man kunde\r\nha satsat på kommunerna för att klara kvalitén i\r\nbarnomsorgen.</pre><pre>Men detta gör man inte. Man är ute efter något\r\nannat. Det handlar inte om att ge barnfamiljerna\r\nmer stöd. Man vill åstadkomma ett systemskifte i\r\nsvensk familjepolitik genom stora nedskärningar i\r\nvälfärden och genom en helt annan syn på kvinnors\r\noch mäns uppgifter i samhället.</pre><pre>Många kvinnor i Sverige är i dag rädda för den\r\neuropeiska unionen och för ett svenskt EU-\r\nmedlemskap med dess befarade konsekvenser när\r\ndet gäller kvinnors rätt till arbete och utbildning.\r\nJag vill påstå att det är en obefogad rädsla i\r\nförhållande till vad regeringen tänker åstadkomma\r\nalldeles på egen hand.</pre><pre>Inga Persson, docent i nationalekonomi som har\r\narbetat åt Finansdepartementet, svarade i en\r\nintervju på frågan om vad som händer svenska\r\nkvinnor vid ett EU-medlemskap. Hon sade: ''Ett\r\nvårdnadsbidrag som gör det lönsamt för många\r\nkvinnor att stanna hemma blir ett större bakslag för\r\njämställdheten än ett medlemskap i EU.''</pre><pre>Fru talman! Vårdnadsbidraget hotar\r\njämställdheten på flera sätt.</pre><pre>Marginaleffekterna är extrema. För lågavlönade\r\ndeltidsarbetande kvinnor blir det knappt lönsamt\r\natt arbeta. Samtidigt är bidraget så litet att\r\nknappast någon enda pappa kommer att stanna\r\nhemma med barnen. Signalen är tydlig --\r\nsmåbarnsmammor behövs inte i arbetslivet. Deras\r\ninsats är försumbar.</pre><pre>Vårdnadsbidraget bidrar till att kvinnor får ännu\r\nsämre villkor i arbetslivet med bl.a. en sämre\r\nlöneutveckling. Sambandet mellan förhållandena i\r\narbetslivet och fördelningen av föräldraansvaret\r\nmellan mamman och pappan är mycket tydlig.\r\nJämställda villkor i arbetslivet förutsätter en\r\njämnare fördelning av föräldraansvaret.\r\nVårdnadsbidraget verkar i rakt motsatt riktning.\r\nKopplingen till tre års tjänstledighet innebär att\r\nmånga kvinnor aldrig kommer in på\r\narbetsmarknaden eller kommer att utestängas från\r\nden. Kvinnorna som stannar hemma blir återigen\r\nberoende av männnens inkomster. Kvinnorna\r\ntappar fotfästet på arbetsmarknaden, och däri\r\nligger också det största hotet mot jämställdheten.</pre><pre>Fru talman! Vi socialdemokrater vill i stället driva\r\nen familjepolitik som sätter barnens levnadsvillkor\r\ni främsta rummet, som främjar jämställdheten\r\nmellan kvinnor och män och som stärker\r\nkvinnornas ställning i arbetslivet.</pre><pre>Den socialdemkratiska familjepolitiken har lett till\r\natt vi i dag lever i ett av världens mest jämställda\r\nländer. Kvinnor och män kan kombinera\r\nförvärvsarbete och föräldraskap. Nästan alla\r\nsmåbarnsmammor arbetar utanför hemmet,\r\nsamtidigt som vi har höga födelsetal.</pre><pre>Föräldraförsäkring, god barnomsorg och\r\nbarnbidrag till alla barn är hörnstenar i den\r\nsocialdemokratiska familjepolitiken. Vill man\r\nförbättra barnfamiljernas ekonomi och samtidigt\r\nöka valfriheten och jämställdheten så krävs en helt\r\nannan politik än den regeringen för.</pre><pre>Det krävs en politik som ser till att god barnomsorg\r\nblir tillgänglig för alla barn. Det krävs en politik för\r\nfull sysselsättning så att alla föräldrar som vill\r\narbeta kan göra det. Förvärvsarbete är den faktor\r\nsom har störst betydelse för familjernas ekonomi\r\noch för jämställdheten.</pre><pre>För kvinnornas och barnens skull hoppas jag att en\r\nmajoritet av riksdagens ledamöter i dag bestämmer\r\nsig för att avvisa regeringens förslag.</pre><pre>Jag yrkar bifall till hemställan i utskottets\r\nbetänkande nr 25 och avslag på reservationerna nr\r\n1 och 3. Jag yrkar bifall till reservation 2 under\r\nförutsättning av bifall till reservation 1.</pre><pre>Vi socialdemokrater står självfallet bakom samtliga\r\nreservationer i betänkande nr 29, men för att vinna\r\nvoteringstid yrkar jag bifall till reservation 1.</pre><pre>I detta anförande instämde Georg Andersson, Elvy\r\nSöderström, Ewa Hedkvist Petersen, Hans\r\nKarlsson, Inger Lundberg, Maud Björnemalm,\r\nLahja Exner, Ulla Pettersson, Jan Andersson,\r\nMonica Widnemark, Martin Nilsson, Catarina\r\nRönnung, Ingvar Björk, Berit Löfstedt och Birgitta\r\nDahl (alla s).</pre><pre>Anf. 17  INGRID HEMMINGSSON (m)\r\nreplik:</pre><pre>Fru talman! Det var inga nyheter som Maj-Inger\r\nKlingvall kom med. Det var egentligen en\r\nrepetition av det som har sagts här tidigare. Jag kan\r\nverkligen konstatera att det statiska tänkandet som\r\nsocialdemokraterna har demonstrerat tidigare här i\r\nkammaren kvarstår. Man kan inte heller låta bli att\r\nkonstatera att det här vårdnadsbidraget som anses\r\nvara så litet och obetydligt ändå enligt den\r\nsocialdemokratiska synen kan ställa till med så\r\nförfärligt mycket elände. Jag tänker inte repetera\r\nallt. Ni har hört det många gånger tidigare.</pre><pre>Maj-Inger Klingvall säger att det här är så orättvist.\r\nDet är precis vad det inte är. Det här för oss ett steg\r\nnärmare rättvisa mellan olika familjer och olika\r\nföräldrar som väljer på olika sätt. Det finns familjer\r\nsom har tillgång till subventionerad kommunal\r\nbarnomsorg. Det gäller ganska mycket pengar.\r\nEftersom det är fråga om småbarnsplatser så gäller\r\ndet mellan 70 000 och 80 000 per plats. Det finns\r\nockså familjer som inte kan eller inte vill eller av\r\nnågot skäl inte har möjlighet att utnyttja kommunal\r\nbarnomsorg. Här kan vi utjämna så att det blir\r\nrättvist. Det finns också väldigt många lågavlönade\r\nföräldrar som trots stora ekonomiska umbäranden\r\nsjälva vill välja att stanna hemma och ta hand om\r\nsina egna barn.</pre><pre>Maj-Inger Klingvall säger att vi inte har analyserat\r\neffekterna och inte kan ge något svar. Nej, tänk att\r\nvi inte kan ge något svar. Gissa varför! Det är\r\nnämligen människorna själva som skall välja.\r\nDärför kan vi inte i förväg analysera allt. Men, som\r\njag har sagt tidigare, vill vi ge möjligheter och en\r\nstörre rättvisa.</pre><pre>Det är självklart att man bara får dra av för\r\nbarnomsorg som man har fått utanför den\r\nsubventionerade. Eftersom avdragen gäller\r\nbarnomsorg som man själv har betalat för med\r\nvårdnadsbidraget förstärker det möjligheten för\r\ndem som så önskar att kunna välja annan\r\nbarnomsorg.</pre><pre>Hur kan ett vårdnadsbidrag så totalt hota\r\njämställdheten? som Maj-Inger Klingvall vill påstå.\r\nVårdnadsbidraget är så pass försiktigt att det bara\r\ngäller under två år när barnen är små. Under två år\r\nfår föräldrarna möjlighet att t.ex. välja att stanna\r\nhemma eller att använda någon annan form av\r\nbarnomsorg. Vad är det för ett samhälle som\r\nSocialdemokraterna vill skapa, eller snarare tvinga\r\npå människor? Det gäller ju begränsade\r\nmöjligheter. Jag hoppas att vi i framtiden kommer\r\natt kunna uppnå den rättvisa som vi strävar efter.</pre><pre>Anf. 18  MAJ-INGER KLINGVALL (s)\r\nreplik:</pre><pre>Fru talman! Jag vill ställa en fråga till Ingrid\r\nHemmingsson. Trots att vi har haft så många\r\ndebatter i denna kammare i de här frågorna har jag\r\naldrig förstått på vilket sätt valfriheten ökar för\r\nbarnfamiljerna med ett vårdnadsbidrag. Vilken\r\nvalfrihet är det som Ingrid Hemmingsson\r\negentligen talar om? Hur ökar valfriheten för den\r\nlågavlönade ensamstående mamman med detta\r\nvårdnadsbidrag? Kan Ingrid Hemmingsson klara ut\r\ndet för mig i den här debatten skulle det vara\r\nmycket bra.</pre><pre>Ingrid Hemmingsson hade också en annan\r\nsynpunkt på rättvisa i sitt inlägg, som jag också\r\nmåste få fråga om. På vilket sätt blir det en mera\r\nrättvis fördelning mellan män och kvinnor när det\r\ngäller ansvarstagandet för barnen med ett\r\nvårdnadsbidrag? För mig är det en mycket stor\r\ngåta. Om Ingrid Hemmingsson kan lösa den vore\r\njag mycket tacksam.</pre><pre>Så till frågan om hur vi skall använda samhällets\r\nstöd. Vilka grupper är det som behöver samhällets\r\nstöd mest just nu? Jag återkommer till det faktum\r\natt vi nu vet att barnomsorgen kommer att fortsätta\r\natt utsättas för svåra nedskärningar. Samtidigt vill\r\nregeringen lägga 3,7 miljarder på ett\r\nvårdnadsbidrag som -- så som jag ser det -- ger mest\r\ntill dem som minst behöver dessa pengar. Vad\r\ntycker Ingrid Hemmingsson om den här\r\nprioriteringen som regeringen gör? Det stora\r\nproblemet i dag är att barnen utsätts för många av\r\nnedskärningarna i kommunerna. Det handlar inte\r\nbara om barnomsorgen. Det gäller också många\r\nandra mycket viktiga delar av välfärden. I den\r\nsituationen väljer regeringen ett vårdnadsbidrag.\r\nÄr det rättvist? Kommer det att leda till att\r\nföräldrarna kommer att få bestämma mera?</pre><pre>Ingrid Hemmingsson, vad är det för fel på\r\nföräldraförsäkringen och barnbidraget? Om Ingrid\r\nHemmingsson är beredd att satsa mer på\r\nbarnfamiljerna, varför vill hon då inte gå den\r\nvägen? Den vägen är väl beprövad. Den är rättvis,\r\noch den når alla.</pre><pre>Sedan sade också Ingrid Hemmingsson att\r\nfamiljepolitiken med barnbidrag och bra\r\nbarnomsorg är politikerstyrd. Men vem är det som\r\nskall bestämma om ett vårdnadsbidrag? Det, om\r\nnågot, är väl politikerstyrd familjepolitik?</pre><pre>Regeringen har kört svensk ekonomi i botten, och\r\njag tycker att regeringen skall ta ansvar för det. Då\r\nkan man inte i detta läge lägga fram förslag om\r\nytterligare reformer, som kostar 3,7 miljarder.</pre><pre>Anf. 19  INGRID HEMMINGSSON (m)\r\nreplik:</pre><pre>Fru talman! Först och främst vill jag protestera mot\r\npåståendet att regeringen skulle ha kört ekonomin\r\ni botten. Det är en fullständig osanning. Det är nog\r\nbara socialdemokraterna själva som tror på det.</pre><pre>I mitt inledningsanförande tog jag upp vad som har\r\norsakat den ekonomiska kris som vi har. Maj-Inger\r\nKlingvall nämnde inte med ett ord att kommunerna\r\nfaktiskt är tvungna att spara. Men jag sade också\r\natt det gäller att det finns duktiga och kunniga\r\npolitiker i kommunerna för att man skall kunna\r\nspara på rätt ställe, så att det inte blir fel.</pre><pre>Maj-Inger Klingvall frågade mig om den\r\nprioritering som regeringen gör är riktig, om det är\r\nrätt att satsa 2,3 miljarder på vårdnadsbidraget och\r\nsedan dra undan några andra miljarder från\r\nbarnomsorgen.</pre><pre>Det seglar omkring väldigt många sådana här\r\nuppgifter nu, som kommer från en\r\nSocialdemokraterna närstående organisation, eller\r\nvad man skall kalla det för. Det finns inte någon\r\nsom helst anledning att uppmärksamma dem.\r\nStatsbidraget till kommunerna ges ju numera i en\r\nenda påse, och det är faktiskt kommunalmännen\r\nsjälva som får göra prioriteringarna inom hela sin\r\nbudget.</pre><pre>Maj-Inger Klingvall ställde en hel del frågor, t.ex:\r\nVar ligger valfriheten med vårdnadsbidraget och\r\nrättvisan mellan män och kvinnor?</pre><pre>Vad gäller rättvisan mellan män och kvinnor anser\r\njag att varje familj själv skall bestämma hur man\r\nskall ha det från tid till annan. Återigen ser vi detta\r\nstatiska tänkande, att det är vi politiker som skall\r\nkomma med pekpinnar om vad som är jämlikhet\r\nmellan män och kvinnor i den enskilda familjen.\r\nDet är så olika i olika familjer, så detta måste vara\r\nnågot som man själv kommer överens om. De\r\nmöjligheterna ges i förslaget.</pre><pre>Med ett vårdnadsbidrag får man större rättvisa och\r\nvalfrihet i och med att de som i dag väljer någon\r\nannan omsorg än den som kommunen erbjuder\r\nfaktiskt inte får ett öre. De som vill vara hemma\r\nnågon längre tid än vad föräldraförsäkringen\r\nföreskriver måste kunna få den möjligheten. Jag\r\nupprepar: Vi ger möjligheten. Hur man sedan\r\nutnyttjar den måste vara familjernas ensak.</pre><pre>Som jag har sagt tidigare, finns det kanske\r\nmänniskor som vårdnadsbidraget inte passar för,\r\neftersom de hellre vill jobba heltid och utnyttja\r\nkommunal barnomsorg. Men då kan man väl inte\r\nsäga att vi skall undanhålla möjligheten också för\r\nalla andra, de som efterfrågar den.</pre><pre>Vi kan inte göra några analyser därför att vi faktiskt\r\nlitar på familjerna, på människorna. Det gör inte\r\nSocialdemokraterna.</pre><pre>Anf. 20  MAJ-INGER KLINGVALL (s)\r\nreplik:</pre><pre>Fru talman! Det var inte så väldigt klargörande när\r\ndet gäller i vilken mån valfriheten ökar för\r\nbarnfamiljerna.</pre><pre>Ingrid Hemmingsson sade att det finns barnfamiljer\r\nsom inte får ett öre, och att detta förslag skulle öka\r\nrättvisan. Det är inte sant. Alla barnfamiljer i dag\r\nhar ju rätt till barnbidrag, och alla barn har rätt till\r\nförskola och chans att gå på öppen förskola,\r\ndeltidsgrupp eller vad föräldrarna tycker passar\r\nbäst. Som barnfamilj har man också möjlighet att\r\nfå bostadsbidrag, om man är en låginkomstfamilj,\r\noch naturligtvis kan man också utnyttja\r\nföräldraförsäkringen.</pre><pre>Om man vill satsa på en ökad valfrihet för\r\nbarnfamiljerna som innebär att de skall kunna välja\r\nhur mycket de vill arbeta och hur mycket de vill\r\nvara hemma hos sina barn, och om man vill göra det\r\npå ett rättvist sätt -- ja, då finns det inget bättre\r\nmedel än en utbyggd föräldraförsäkring.</pre><pre>Den kan användas på ett oerhört flexibelt sätt och\r\nger, som sagt, mycket mer rättvisa. Framför allt ger\r\nden också alla pappor möjlighet att vara hemma\r\noch vara nära sina barn.</pre><pre>Ingrid Hemmingsson tycker uppenbarligen inte att\r\ndenna regering har något ansvar för den\r\nekonomiska situation som vi har i dag. Jag är av en\r\nhelt annan uppfattning. Vi har i dag 600 000\r\npersoner som befinner sig utanför den ordinarie\r\narbetsmarknaden, och vi har ett rekordstort\r\nbudgetunderskott.</pre><pre>Jag tror att det är dags att regeringen börjar ta\r\nansvar för situationen i svensk ekonomi. Det är\r\nsjälvklart att den situationen också bidrar till att\r\nfriheten för människor minskar. För varje dag som\r\narbetslösheten ökar, minskar människors frihet.\r\nDet tycker jag är en självklar slutsats med tanke på\r\nden situation som vi har.</pre><pre>Till slut skall jag säga något om barnomsorgen,\r\nrättvisan och valfriheten för föräldrarna att själva\r\nbestämma. Den väl utbyggda barnomsorg som vi\r\nhar i dag är en effekt av ett uttalat behov hos dagens\r\nfamiljer.</pre><pre>I dag har alla ungdomar skaffat sig utbildning och\r\narbete. Efter det vill man bilda familj; så ser\r\nmönstret ut för de allra flesta i Sverige. Nog vore\r\ndet konstigt om vi som förtroendevalda inte tog\r\nhänsyn till det? Detta är naturligtvis inte något\r\npåfund av maktfullkomliga politiker.</pre><pre>Detta är min sista replik. Jag vill passa på att tacka\r\nIngrid Hemmingsson för sex års debatterande om\r\nfamiljepolitik, eftersom jag vet att detta är hennes\r\nsista debatt. Det har varit mycket stimulerande och\r\nroligt, och jag vill också tacka för ett mycket långt\r\nsamarbete i socialutskottet.</pre><pre>Anf. 21  LENNART ROHDIN (fp):</pre><pre>Fru talman! Den här veckan kan riksdagen fullfölja\r\nden reformering av den svenska familjepolitiken,\r\nsom den här regeringen inledde för snart tre år\r\nsedan. Det är en reformering för ökad valfrihet\r\nockså i familjepolitiken.</pre><pre>Med införande av vårdnadsbidrag och pappamånad\r\nkan riksdagen ta de sista stegen i denna omgång på\r\nvägen mot ökad valfrihet för småbarnsfamiljerna.\r\nDet är den samlade effekten av samtliga förslag\r\nsom regeringen har lagt fram som skall öka\r\nvalfriheten för så många småbarnsfamiljer som\r\nmöjligt.</pre><pre>Låt mig ändå gärna tillstå att regeringens\r\nfamiljepolitik naturligtvis är en kompromiss mellan\r\nfyra partier, som förvisso lägger tonvikten litet\r\nolika i familjepolitiken. Vart och ett av våra fyra\r\npartier skulle inte har lagt exakt samma förslag,\r\nmen ändå är det en bra kompromiss, som vi alla kan\r\nställa oss bakom. Framför allt är det en bra\r\nkompromiss som verkligen ökar valfriheten i\r\nsvensk familjepolitik.</pre><pre>Även dagens debatt kommer att visa att få politiska\r\nområden väcker så många och så starka känslor\r\nsom familjepolitiken. Det visar hur viktig frågan\r\nom våra barns uppväxt och den omvårdnad som vi\r\nvill ge dem under denna tid är för oss alla.</pre><pre>På detta område finns också väldigt starka\r\nideologiska värderingar om hur vi vill att\r\nbarnfamiljer skall forma denna känsliga och\r\nmödosamma tid. Och som denna debatt redan har\r\nvisat, finns det lika starka ideologiska värderingar\r\nom hur man inte önskar att de skall göra.</pre><pre>Var och en av oss har säkert en mycket bestämd\r\nupfattning om vad som är, eller vad som var, rätt för\r\noss själva och vår familj. Men för mig som liberal\r\när det ändå viktigt att forma en familjepolitik som\r\när byggd på valfrihet just för den enskilda\r\nbarnfamiljen -- en valfrihet som ger möjlighet att\r\nsjälv välja vad som passar familjen bäst. Inte minst\r\nsmåbarnsfamiljen är utsatt för en rad konflikter och\r\nvalsituationer, något som ingen familjepolitik kan\r\nhjälpa den att undvika helt. Men varje\r\nfamiljepolitik måste stötta den i de val som den\r\nändå gör. Det skapar största möjliga trygghet för\r\nvarje småbarnsfamilj, en trygghet som vi alla vet\r\nhar avgörande betydelse för vilken start den\r\nfamiljens barn skall få på livets vandring.</pre><pre>Fru talman! Ordet valfrihet kan användas på många\r\nsätt. Motståndarna till varje form av\r\nvårdnadsbidrag hävdar t.ex. att ett\r\nvårdnadsbidrag -- även med den utformning det fått\r\ni regeringens förslag -- inte alls ökar valfriheten när\r\ndet gäller många småbarnsfamiljer. Visst är det\r\nsant! Det är sant på samma sätt som att en väl\r\nfungerande kommunal barnomsorg inte heller ökar\r\nvalfriheten för varje småbarnsfamilj. Det finns\r\nmånga småbarnsfamiljer som inte har plats i\r\nkommunal barnomsorg.</pre><pre>Det kan bero på att alltför många kommuner ännu\r\ninte byggt ut barnomsorgen eller på ett likvärdigt\r\nsätt understött alternativ barnomsorg. Det var ju\r\nett av motiven för regeringens förslag om en\r\nbarnomsorgsgaranti som riksdagen antog strax före\r\njul.</pre><pre>I en del fall beror det dock på att kommunal\r\nbarnomsorg helt enkelt inte passar -- och det gäller\r\ninte så få småbarnsfamiljer. För dem ökar inte\r\nvalfriheten för att vi inför en barnomsorgsgaranti,\r\nmen det gör den för dem som äntligen kan få en\r\nbarnomsorgsplats.</pre><pre>En barnomsorgsgaranti är således ett rejält steg i\r\nfamiljepolitiken i riktning mot ökad valfrihet.</pre><pre>Inte heller pappamånaden kommer, ens när pappor\r\noch mammor vant sig vid tanken att det är lika\r\nnaturligt att pappa är hemma hos sitt lilla barn som\r\natt mamma är det, att i varje skede av en familjs liv\r\nvara optimalt för den. Men pappamånaden är ändå\r\nett stort steg för att ge papporna ett verkligt insteg\r\ni småbarnens värld. Det är också ett steg i riktning\r\nmot ökad valfrihet.</pre><pre>Fru talman! Valfrihet skulle inte behövas om alla\r\nsmåbarnsfamiljer hade samma behov och samma\r\nönskemål. Valfriheten behövs för att vi är olika, för\r\natt barn i samma familj är olika, för att familjer kan\r\ngöra olika val över tiden. Ökad valfrihet innebär\r\ninte att varje inslag i familjepolitiken ökar varje\r\nsmåbarnsfamiljs valfrihet lika mycket. Ökad\r\nvalfrihet innebär att varje småbarnsfamilj genom\r\nfamiljepolitiken i så stor utsträckning som möjligt\r\nkan välja att utforma tillvaron så som det bäst\r\npassar den familjen under den tid barnen är små.</pre><pre>Vårdnadsbidraget innebär således inte heller att\r\nalla småbarnsfamiljer får lika mycket ökad\r\nvalfrihet. Men det innebär att en del\r\nsmåbarnsfamiljer, som i förhållandevis liten\r\nutsträckning har fått del av samhällets stöd till\r\nbarnfamiljerna och som ändå, av skäl som inte\r\nsamhället skall lägga sig i, valt sin väg, nu också kan\r\nfå ett visst stöd under den tid de valt att stanna\r\nhemma längre än vad föräldraförsäkringen kunnat\r\nge dem.</pre><pre>Fler kan göra ett val som passar dem bäst. Det är\r\ninnebörden av ökad valfrihet.</pre><pre>Fru talman! Den här regeringen har infört en\r\nbarnomsorgsgaranti som skall ge alla\r\nsmåbarnsfamiljer som så önskar en\r\nbarnomsorgsplats.</pre><pre>Den här regeringen har sett till att alternativa\r\nbarnomsorgsformer behandlas likvärdigt vad gäller\r\nsamhällets stöd.</pre><pre>Den här regeringen har ställt krav på kvaliteten i\r\nbarnomsorgen.</pre><pre>Den här regeringen har lagt fram ett förslag till\r\nvårdnadsbidrag. Riksdagen kan i dag besluta om ett\r\nstöd till dem som valt att stanna hemma längre med\r\nsina små barn.</pre><pre>Den här regeringen har lagt fram ett förslag som\r\nriksdagen på fredag kan besluta om -- att ge\r\nsmåbarnspapporna ökade möjligheter att gå in och\r\ndela på föräldraledigheten.</pre><pre>Den här regeringen har under den här\r\nmandatperioden med de här förslagen\r\nsammantaget gjort det möjligt att väsentligt öka\r\nvalfriheten i svensk familjepolitik. Om Sveriges\r\nsmåbarnsfamiljer skall få ökad valfrihet, det\r\nbestämmer riksdagen. Hur varje småbarnsfamilj\r\nväljer att utforma sin korta tid med sina små, det\r\nskall den själv bestämma. Vi skall ge den\r\nmöjligheten att välja.</pre><pre>Fru talman, jag yrkar bifall till reservation 1 i\r\nsocialutskottets betänkande angående\r\nvårdnadsbidrag och i övrigt till utskottets\r\nhemställan i betänkandena 25 och 29.</pre><pre>Anf. 22  MAJ-INGER KLINGVALL (s)\r\nreplik:</pre><pre>Fru talman! Jag kan förstå att det är en svår dag i\r\ndag för Folkpartiet, som väl såvitt jag kan bedöma\r\ninte är intresserat av att riksdagen skall fatta något\r\nbeslut om vårdnadsbidrag.</pre><pre>Jag har också noterat att socialministern inte är här\r\ni kammaren och följer debatten.</pre><pre>Jag beklagar att Folkpartiet för att klara sämjan i\r\nregeringen får acceptera det här förslaget. Det finns\r\ndelar av familjepolitiken där vi är ganska överens\r\nmed Folkpartiet. Jag tänker på\r\nbarnomsorgsgarantin och pappamånaden. Jag kan,\r\nsom sagt, bara beklaga att vi nu har hamnat i det\r\nläget att Folkpartiet stöder förslaget om\r\nvårdnadsbidrag i propositionen och i det här\r\nbetänkandet.</pre><pre>Lennart Rohdin har vältaligt yttrat sig om valfrihet.\r\nJag noterade hans definition: Ökad valfrihet\r\ninnebär att fler kan välja, säger Lennart Rohdin.\r\nDet är intressant. Vilka är dessa ''fler''? Vilka är det\r\nsom får ökad valfrihet? Det är definitivt inte alla.\r\nDet visar också de erfarenheter vi har om hur\r\nfamiljernas situation är.</pre><pre>Valfriheten bestäms dessutom, Lennart Rohdin, av\r\nmånga olika faktorer. Det som hänt under dessa tre\r\når med en moderatledd borgerlig regering är att\r\nvalfriheten har minskat på grund av att vi haft en\r\nökande arbetslöshet och en kris i ekonomin, där\r\nkommunerna varit tvingade att göra stora\r\nnedskärningar i välfärden, vilket just har drabbat\r\nbarnen. Detta framkommer mycket tydligt i\r\nSocialstyrelsens rapport.</pre><pre>Jag tolkar alltså Lennart Rohdin så att för\r\nFolkpartiet är valfrihet en valfrihet för flera, inte\r\nför alla. Det är, som sagt, intressant att få den saken\r\nklar för sig.</pre><pre>När det gäller prioriteringarna vill jag ställa samma\r\nfråga till Lennart Rohdin som jag ställde till Ingrid\r\nHemmingsson: Hur ser Folkpartiet på regeringens\r\nprioriteringar i dagsläget?</pre><pre>Folkpartiet finns på Socialdepartementet. Bengt\r\nWesterberg har dragit i gång Socialstyrelsens\r\nrapportskrivning om barns situation. Tycker\r\nLennart Rohdin att 3,7 miljarder på ett nytt\r\nvårdnadsbidrag är den rätta prioriteringen? Vi ser\r\nvilka stora behov det finns för barnen och\r\nbarnfamiljerna ute i våra kommuner.</pre><pre>Om man vill stödja barnfamiljerna, varför väljer\r\nregeringen ett vårdnadsbidrag? Varför, Lennart\r\nRohdin, väljer man inte att bygga vidare på de\r\nformer som vi redan har, barnomsorg,\r\nföräldraförsäkring, barnbidrag?</pre><pre>Anf. 23  LENNART ROHDIN (fp) replik:</pre><pre>Fru talman! Till att börja med, Maj-Inger\r\nKlingvall, är detta inte någon svår debatt för\r\nFolkpartiet. Den som studerar Folkpartiets\r\nfamiljepolitiska program sedan många år tillbaka\r\nvet att även ett bidrag till småbarnsföräldrarna,\r\nalltså någon form av vårdnadsbidrag, ingår som en\r\ndel i ett samlat program för Folkpartiets\r\nfamiljepolitik.</pre><pre>Maj-Inger Klingvall gör ett stort nummer av det\r\nsvåra ekonomiska läge som Sverige befinner sig i.\r\nDet är ju, som även Maj-Inger Klingvall väl vet, ett\r\nproblem som har uppstått under lång tid. Jag vill\r\nbara uppmärksamma Maj-Inger Klingvall på den\r\nproposition som den socialdemokratiska\r\nregeringen lade fram den 8 februari 1990,\r\nundertecknad av Ingvar Carlsson och Mona Sahlin.\r\nDen, om någon, visar väl på den medvetenhet som\r\nden socialdemokratiska regeringen redan då hade\r\nom vart svensk ekonomi var på väg att köras med\r\nden socialdemokratiska ekonomiska politiken. Det\r\nhar naturligtvis skapat ett svårt ekonomiskt läge,\r\nsom har drabbat stora delar av den svenska\r\nbefolkningen och som den här regeringen har fått\r\nanvända mycket energi till att långsiktigt bygga upp\r\nförutsättningarna för att ta oss ur igen.</pre><pre>När det sedan gäller valfriheten, har\r\nfamiljepolitiken i stor utsträckning varit inriktad på\r\natt stödja barnomsorg, framför allt kommunal\r\nbarnomsorg, och det är riktigt att den har\r\nefterfrågats av en stor del av småbarnsfamiljerna.\r\nDet är anledningen till att vi från Folkpartiets sida\r\nockså stöder en sådan politik. Men om den\r\nbarnomsorgen inte efterfrågas av alla, av olika skäl,\r\när införandet av kompletterande inslag i\r\nfamiljepolitiken ett steg mot ökad valfrihet för\r\nännu fler. Det gör att de som har stått utanför delar\r\nav den hittillsvarande familjepolitiken också får\r\nökad valfrihet. Det innebär inte att valfriheten\r\nminskar för dem som redan hittills har haft\r\nvalfrihet.</pre><pre>Anf. 24  MAJ-INGER KLINGVALL (s)\r\nreplik:</pre><pre>Fru talman! När det gäller den ekonomiska\r\nsituationen handlar det naturligtvis i dag om hur\r\nregeringen har förmått hantera den lågkonjunktur\r\nsom drabbade Sverige någon gång runt 1990-1991.\r\nDär blir betyget tyvärr BC eller möjligen C. Vi har\r\nen situation där 600 000 är arbetslösa. När den\r\nnuvarande regeringen tog över hösten 1991 hade vi\r\nEuropas lägsta arbetslöshet. Det är klart att det är\r\nmånga som vill utkräva regeringens ansvar när det\r\ngäller den ekonomiska politiken.</pre><pre>När det gäller valfriheten är det en konstig myt,\r\nsom även Ingrid Hemmingsson odlar, att det finns\r\nbarnfamiljer och barn som har stått utanför. Det är\r\ningen som har stått utanför den familjepolitik som\r\nvi har bedrivit i det här landet -- alla barn har\r\nomfattats av den. Ett vårdnadsbidrag kommer,\r\nenligt min bedömning, inte att på något sätt öka\r\nvalfriheten för de grupper som jag och\r\nSocialdemokraterna tycker att det är viktigt att\r\nstödja i nuvarande läge.</pre><pre>Frågan om vilka prioriteringar man skall göra är\r\nnaturligtvis oerhört viktig ju sämre de ekonomiska\r\nresurserna är. Jag tycker att det är oerhört\r\nmagstarkt att lägga fram förslaget om\r\nvårdnadsbidrag i detta läge, när vi ser vilka behov\r\nsom finns ute i samhället för barnen och\r\nbarnfamiljerna.</pre><pre>Kvinnornas ställning på arbetsmarknaden har\r\nockså varit en folkpartifråga när det gäller\r\njämställdheten mellan män och kvinnor. Här finns\r\ndet mycket stora risker med vårdnadsbidraget,\r\näven om det är litet, bl.a. i fråga om effekter för\r\nkvinnornas ställning. Det gäller inte minst förslaget\r\nom tre års tjänstledighet, där både arbetsgivar- och\r\narbetstagarsidan har hissat varningsflagg för vad\r\ndet kan betyda för kvinnornas möjligheter att\r\nkomma in på arbetsmarknaden och att komma\r\nigen. Hur tänker Folkpartiet klara de här\r\neffekterna?</pre><pre>Jag upprepar att det inte finns någon analys i\r\npropositionen. Men nog måste ni väl ändå ha tänkt\r\npå vad det här kan komma att betyda för kvinnors\r\nställning. En följd av det här är också att\r\norättvisorna mellan kvinnor och män och mellan\r\nolika grupper kommer att öka.</pre><pre>Anf. 25  LENNART ROHDIN (fp) replik:</pre><pre>Fru talman! Till skillnad från Maj-Inger Klingvall\r\noch Socialdemokraterna sticker inte Folkpartiet\r\nhuvudet i sanden. Vi är medvetna om att det även\r\nnär det gäller familjepolitiken finns konflikter som\r\ndet inte går att undvika. Om man vill åstadkomma\r\njämställdhet fullt ut, maximalt, skall familjer över\r\nhuvud taget inte skaffa barn. Vad det handlar om\r\när att ge möjligheter att hantera en situation som\r\ninnebär konflikter mellan olika önskemål i den\r\nenskilda familjen.</pre><pre>Maj-Inger Klingvall tar upp risker med\r\nvårdnadsbidrag och tre års tjänstledighet. Visst\r\nfinns det risker, och de är också i någon mån ett hot\r\nmot jämställdhet. Men de riskerna finns också med\r\nföräldraförsäkringen. Den ger precis samma\r\nmöjligheter för arbetsgivarna att resonera så att det\r\när stor risk för att småbarnsmammorna kommer att\r\nanvända föräldraförsäkringen till att vara hemma i\r\nbetydligt större utsträckning än vad\r\nsmåbarnspapporna gör -- vilket de faktiskt gör.</pre><pre>När jag är ute i Europa och argumenterar för en\r\nföräldraförsäkring av svensk modell, är det precis\r\nde argument som Maj-Inger Klingvall här för fram\r\nsom de som inte vill riskera jämställdheten\r\nanvänder mot föräldraförsäkringen. Det finns en\r\nkonflikt här, och det gäller att försöka hantera den.</pre><pre>Framför allt gäller det att ge möjligheter för den\r\nenskilda barnfamiljen att själv välja hur man\r\nprioriterar under de här åren mellan de olika\r\nönskemål som man har.</pre><pre>Regeringen skall naturligtvis ta ansvar för den\r\nekonomiska politiken. I den proposition som jag\r\nhänvisade till, som kom ett och ett halvt år innan\r\ndenna regering tillträdde, innan den lågkonjunktur\r\nkom som Maj-Inger Klingvall hänvisar till, föreslog\r\nden socialdemokratiska regeringen ett lönestopp\r\noch ingrepp i avtalsfriheten. Den var tecken på att\r\näven den socialdemokratiska regeringen då hade\r\ninsett att den dåvarande ekonomiska politiken var\r\npå väg mot en katastrof. Detta var långt innan den\r\nnuvarande regeringen kom till. Det är klart att det\r\ntar tid att ta sig ur en så djupgående ekonomisk\r\nsvacka som Sverige då var på väg in i.</pre><pre>Slutligen säger Maj-Inger Klingvall att det har rått\r\nvalfrihet också med den hittillsvarande\r\nfamiljepolitiken, med en stor satsning på\r\nbarnomsorg, framför allt kommunal barnomsorg.\r\nJa, det har det gjort, formellt sett. Men vi vet att\r\ndet finns ett antal barnfamiljer som ändå inte har\r\nkunnat använda sig av denna. Det är för att ge\r\nockså dem ökad valfrihet som familjepolitiken\r\nbehöver kompletteras. För Socialdemokraterna\r\noch Maj-Inger Klingvall ligger valfriheten i att välja\r\nden familjepolitik som Socialdemokraterna har\r\nbestämt är den riktiga. Det behövs kompletteringar\r\nför att öka valfriheten för dem som ställer sig\r\nutanför Socialdemokraternas familjepolitik.</pre><pre>Anf. 26  EVA ZETTERBERG (v) replik:</pre><pre>Fru talman! Jag vill först säga att det är\r\növerraskande att det här inte är en svår diskussion\r\nför Lennart Rohdin, eftersom Folkpartiet ju gärna\r\nhar velat göra sig känt genom\r\njämställdhetsfrågorna. Jag konstaterar också att\r\npriset för pappamånaden -- jag välkomnar det\r\nförslaget -- har varit högt för Folkpartiet. Jag\r\nundrar om Lennart Rohdin tycker att det har varit\r\nvärt det.</pre><pre>Jag skall inte uppta mer tid för att diskutera\r\nvalfrihet, men det är ändå helt uppenbart att\r\nFolkpartiet vill öka valfriheten bara genom att ge\r\nmöjlighet till vårdnadsbidrag. Däremot har det\r\ntydligen inte varit aktuellt att höja barnbidraget,\r\nsom väsentligt skulle ha förbättrat för många\r\nbarnfamiljer.</pre><pre>Den fråga jag vill ställa till Lennart Rohdin är: Hur\r\nställer ni er till Ny demokratis förslag om\r\nåterremiss? Som jag ser det, kan en återremiss av\r\ndet här ärendet inte leda till annat än att de\r\nborgerliga partierna går vidare med Ny demokratis\r\nsatsning på ytterligare försämringar för Sveriges\r\nbarnfamiljer. Är Folkpartiet och övriga borgerliga\r\npartier verkligen beredda att gå den vägen, i stället\r\nför att acceptera att det inte finns ett underlag för\r\nvårdnadsbidrag i dag?</pre><pre>Till slut vill jag, fru talman, bara komplettera\r\nyrkandet i mitt tidigare anförande. Jag yrkar också\r\nbifall till meningsyttringen från Vänsterpartiet i\r\nbetänkandet om vårdnadsbidrag.</pre><pre>Anf. 27  LENNART ROHDIN (fp) replik:</pre><pre>Fru talman! Jag tror nog att Eva Zetterberg\r\nuppfattade mitt entydiga yrkande beträffande de\r\nförslag som de fyra regeringspartierna har lagt fram\r\ni utskottet, som jag framförde från talarstolen för\r\nen stund sedan.</pre><pre>När det gäller frågan om vad som är svårt, sade jag\r\nnog i det föregående replikskiftet att jag är fullt\r\nmedveten om att det är en svår situation för\r\nsmåbarnsfamiljer, att försöka tillgodose de olika\r\nönskemål som man har i familjen: barnens\r\nönskemål, kvinnans önskemål, mannens önskemål\r\noch familjens samlade önskemål.</pre><pre></pre><pre>Av egen erfarenhet vet jag att det för de allra flesta\r\nsmåbarnsfamiljer inte innebär att man kan\r\ntillgodose alla dessa önskemål till hundra procent\r\nsamtidigt, och att olika familjer olika framgångsrikt\r\nförsöker hitta en avvägning. Den valfrihet som jag\r\noch Folkpartiet talar om är en familjepolitik som\r\ninnehåller flera olika inslag som gör att varje\r\nbarnfamilj kan göra den valmix som i största\r\nmöjliga utsträckning tillgodoser deras önskemål.</pre><pre>Då innebär inte vårdnadsbidraget i sig hela\r\nvalfriheten. Vårdnadsbidraget är -- som Eva\r\nZetterberg vet -- även med det här förslaget en liten\r\ndel av den samlade familjepolitiken, en liten del av\r\nde resurser som samhället satsar på\r\nfamiljepolitiken. Men vårdnadsbidraget innebär att\r\nytterligare ett antal familjer, som av olika skäl inte\r\ni samma utsträckning som andra har kunnat eller\r\nvelat använda sig av det hittillsvarande batteriet\r\ninom familjepolitiken, får större möjligheter att\r\näven de bättre välja hur de vill utforma tiden med\r\nsina små barn.</pre><pre>Om fler familjer får större möjligheter att välja\r\nökar valfriheten, inte bara för den stora majoritet\r\nsom redan i dag hyfsat har kunnat använda sig av\r\nden hittillsvarande familjepolitiken.\r\nFamiljepolitiken ändras inte, men den\r\nkompletteras med vårdnadsbidraget som ökar\r\ninslaget av valfrihet.</pre><pre>Anf. 28  EVA ZETTERBERG (v) replik:</pre><pre>Herr talman! Jag skall inte fortsätta den här\r\ndebatten om valfrihet längre. Jag beklagar att\r\nFolkpartiet har hamnat vid den här ståndpunkten.\r\nJag har mycket svårt att se hur detta kan ge valfrihet\r\nannat än till en liten grupp som har ekonomiska\r\nmöjligheter att klara sig på det vis som ett\r\nvårdnadsbidrag ger möjlighet till.</pre><pre>Jag uppfattar det så, Lennart Rohdin, att man från\r\nFolkpartiets sida inte är beredd att stödja kravet på\r\nåterremiss. Jag hoppas att det är ett besked som\r\ngäller för hela den borgerliga gruppen.</pre><pre>Anf. 29  LENNART ROHDIN (fp) replik:</pre><pre>Herr talman! Jag håller med om att debatten om\r\nvalfriheten och vårdnadsbidraget har pågått länge\r\nunder det här riksdagsåret och att argumenten\r\nkanske börjar tryta. Men man kan inte hitta en\r\nlösning som löser alla problem. Det gäller att hitta\r\nflera olika möjligheter, som slutligen ger den\r\nenskilda barnfamiljen rätten att själv välja för sin\r\negen del.</pre><pre>Vårdnadsbidraget kommer inte att vara lösningen\r\nför alla småbarnsfamiljer, säkerligen inte för en\r\nmajoritet av dem. Men de andra inslagen i\r\nfamiljepolitiken är inte heller lösningen för alla\r\nsmåbarnsfamiljer.</pre><pre>Flera gånger har frågan ställts om inte\r\nvårdnadsbidraget innebär att valfriheten bara ökas\r\nför vissa, att det är vissa som gör största möjliga\r\nvinst på vårdnadsbidraget. Det är klart att det finns\r\nsådana inslag. Men den linje som exempelvis\r\nVänsterpartiet och Eva Zetterberg förespråkar,\r\nnämligen en ökad satsning på föräldraförsäkringen,\r\natt ytterligare bygga ut den -- vilket jag tycker\r\nskulle vara tilltalande på många sätt -- innebär\r\nnaturligtvis också att vissa tjänar mer på en\r\nutbyggnad av föräldraförsäkringen än vad andra\r\ngör, eftersom den bygger på inkomstrelaterade\r\nersättningar. Det är naturligtvis ingen principiell\r\ninvändning mot att ändå göra detta, i ett läge då vi\r\nhar ekonomiska förutsättningar att göra det.</pre><pre>Men i realiteten kommer vi inte undan att det finns\r\nolika konflikter i familjepolitiken. Vi måste ge\r\nbarnfamiljerna möjlighet att själva välja.</pre><pre>Anf. 30  ROSA ÖSTH (c):</pre><pre>Herr talman! Jag vet inte för vilken gång i\r\nordningen som vi i riksdagen diskuterar ett\r\nvårdnadsbidrag. Det skulle vara intressant att se\r\nstatistik över det. Men det är i dag som vi för första\r\ngången har att ta ställning till ett färdigt förslag.\r\nEftersom det i denna kammare finns en majoritet\r\nför ett vårdnadsbidrag, talar förstås all logik för att\r\nvi nu också får ett beslut om detta.</pre><pre>Det var Centerns dåvarande partiledare Gunnar\r\nHedlund, som först satte sitt namn under en motion\r\nom införande av vårdnadsbidrag. Året var 1965.\r\nDet har runnit mycket vatten under broarna sedan\r\ndess, men trots det är den vision som fanns bakom\r\nhans förslag den gången, nämligen\r\ngrundtryggheten för barnfamiljerna, valfriheten\r\noch jämlikheten, fullt giltig och aktuell fortfarande.</pre><pre>Likaväl som det fanns, och fortfarande finns, ett\r\nbarnbidrag lika för alla barn, som är ett stöd till\r\nbarnfamiljernas konsumtion, bör det finnas ett\r\nlikvärdigt stöd också till barnomsorgen i vid\r\nmening. Då inkluderar jag föräldrarnas egna\r\nomsorgsinsatser, vilket egentligen borde vara en\r\nsjälvklarhet.</pre><pre>Jag har, ärligt talat, svårt att förstå det bittra\r\nmotstånd som Socialdemokraterna fortfarande\r\nspelar upp. Vänsterpartiet har jag litet större\r\nförståelse för. Med deras ideologi och tro på\r\nkollektivets styrka är det kanhända naturligt att\r\nbekämpa en stödform som riktar sig till individen,\r\neller till familjen, och som bygger på en tilltro till\r\nmänniskors egen förmåga.</pre><pre>Men, som sagt, Socialdemokraterna har ändå på de\r\nflesta andra områden visat en vilja att förnya sig, att\r\nompröva gamla dogmer, och de har slaktat en del\r\nav sina tidigare heliga kor. Kan det vara så att de\r\nhar gjort vårdnadsbidraget till den sista riktiga\r\nsymbolfrågan, att de i alla fall vill visa att de har\r\nnågot som de håller fast vid att de är emot och att\r\nde är det till varje pris?</pre><pre>Motståndet från Socialdemokraterna handlar\r\nmycket om att de ger en bild av verkligheten som\r\ninte alls stämmer. De talar om föräldraförsäkringen\r\noch barnomsorgen som en egen skapelse och som\r\nom den skulle stå i motsatsförhållande till ett\r\nvårdnadsbidrag. Så är det inte alls. När den första\r\nborgerliga regeringen tillträdde 1976 omfattade\r\nföräldraförsäkringen sju månader, men byggdes\r\nunder perioden ut till 12 månader. Antalet platser i\r\nbarnomsorgen ökade mer än någon gång tidigare,\r\ndet gällde både daghem och familjedaghem. Rätt\r\ntill förkortad arbetstid för småbarnsföräldrar\r\ninfördes, liksom s.k. barnaår i pensionssystem.\r\nFlerbarnstillägget infördes likaså.</pre><pre>Jag vet att när det begav sig fanns ett motstånd från\r\nSocialdemokraterna på en del av de här punkterna.\r\nMen under mina ganska många år här i riksdagen\r\nhar jag inte hört ett ord mer om detta. Tvärtom\r\nförklarar man nu gärna det uppnådda förhållandet\r\nsom om det vore i stort sett ett eget verk.</pre><pre>Det var under Karin Söders tid såsom\r\nsocialminister som en stor del av de insatser som jag\r\nnämnt gjordes. Hon var en mycket varm anhängare\r\nav en utbyggd barnomsorg, men hon brukade säga\r\natt familjepolitiken inte kan stå på bara ett ben,\r\nnämligen barnomsorgen. Det behövs också ett\r\nandra ben, ett vårdnadsbidrag, för att man skall\r\nkunna tala om jämlikhet och rättvisa och för att\r\nföräldrarna skall kunna känna att de har samhällets\r\nstöd för det egna valet, även om det består i att man\r\nvill ge mer egen tid till barnen under deras första\r\nlevnadsår.</pre><pre>Jag läste motionen av Ingvar Carlsson m.fl. som går\r\nut på avslag på propositionen. Jag hörde också Maj-\r\nInger Klingvall läsa ur den tidigare. Där står det\r\nbl.a att ett vårdnadsbidrag mest gynnar familjer\r\nmed högavlönade män och kvinnor. Orättvisorna\r\nökar, jämställdheten hotas och bidraget blir en\r\nkvinnofälla. Det här är ingenting annat än\r\nuppradande av ett antal gamla klyschor utan någon\r\nsubstans.</pre><pre>Man håller envetet fast vid myten att redan\r\nprivilegierade grupper skulle gynnas med ett\r\nvårdnadsbidrag. Men då glömmer man sådana som\r\nman annars brukar säga sig vilja måna om,\r\nnämligen många från LO-grupperna. För det är\r\ninte de som mest använder sig av den kommunala\r\nbarnomsorgen. I många fall hankar man sig i stället\r\nfram utan barnomsorg genom att pussla med\r\narbetstider och barnomsorg. När den ena föräldern\r\nförvärvsarbetar tar den andra hand om barnen och\r\nså byter man. Det handlar alltså om en ganska\r\njobbig situation, ofta med tungt skiftarbete. Man\r\nräknar sig knappast till de högavlönade eller\r\nsärskilt gynnade grupperna.</pre><pre>Om de här familjerna skulle få ett bidrag på 2 000\r\nkr per barn och månad, så att en av föräldrarna,\r\nförmodligen oftast mamman, kan minska sin\r\narbetstid, kan någon på allvar påstå att orättvisorna\r\ndärigenom skulle öka eller att jämställdheten skulle\r\nminska? Jag är för min del övertygad om att den\r\nmamman inte skulle uppleva att hon fastnat i den\r\nfördömda kvinnofällan. Förmodligen skulle hon i\r\nstället känna sig litet friare än tidigare, friare att\r\nkunna och orka ta sitt föräldraansvar.</pre><pre>En annan grupp som också missgynnas av dagens\r\nofullständiga system är de föräldrar som inte har\r\nhunnit etablera sig på arbetsmarknaden och som\r\ninte kan dra nytta av föräldraförsäkringens\r\nförmåner. Deras barn har samma rätt som alla\r\nandra till en trygg tillvaro, till trygga föräldrar som\r\nkänner att de också har rimlig ekonomisk möjlighet\r\natt ge sina barn en bra uppväxt.</pre><pre>Det finns en allvarlig hake i socialdemokraternas\r\nresonemang, en av flera vill jag säga. Det är att man\r\nständigt återkommer till kvinnofällan. Man säger\r\natt eftersom det är kvinnorna som har de lägre\r\nlönerna så blir det de som avstår från\r\nförvärvsarbete. Detta finner jag vara ett något\r\nmärkligt resonemang. Det är som om man för all\r\nframtid är beredd att acceptera att kvinnor har\r\nlägre lön än män. Men det är en fråga för sig, som\r\nman måste ta sig an i särskild ordning -- något som\r\nman verkligen måste förklara att man har en vilja\r\natt göra.</pre><pre>Om vi från samhällets sida menar något med våra\r\nord om jämlikhet och solidaritet måste alla\r\nmänniskor omfattas av våra trygghetsinsatser. Det\r\ngäller barnfamiljerna, pensionärerna, de sjuka, de\r\nhandikappade, m.fl. Det är det som vi i Centern\r\nbrukar kalla för grundtrygghet.</pre><pre>Vi ser förslaget till vårdnadsbidrag som en del av\r\ndenna grundtrygghet. Jag är inte beredd att hävda\r\natt det här förslaget är till alla delar fulländat.\r\nSäkert går det att hitta detaljer. Vi har redan sett\r\nprov på det, och jag föreställer mig att vi kommer\r\natt få se ytterligare exempel, där man hävdar att\r\nden och den detaljen kommer att slå orättvist.</pre><pre>Men de detaljer som eventuellt inte är allra bäst\r\nutformade är heller inte omöjliga att rätta till i\r\nefterhand. Det är snarast naturligt att det kan\r\nfinnas vissa svagheter i en ny reform. Det är något\r\nsom är vanligt i alla sammanhang. Exempelvis kan\r\ntiderna för barnomsorg och därmed gränserna för\r\nbidragets varierande storlek vara en sådan sak som\r\nman måste se över. Det har man också från\r\nregeringens sida förklarat att man är beredd att\r\ngöra.</pre><pre>Men det är, herr talman, inte i första hand\r\ndetaljerna som det handlar om, utan principen om\r\nett rättvisare stöd där inga grupper lämnas utanför.</pre><pre>Jag yrkar bifall till reservation 1 till betänkande nr\r\n25 och i övrigt till utskottets hemställan.</pre><pre>Jag skall avslutningsvis bara orda något om\r\nbetänkande nr 29, som handlar om barnomsorgen.\r\nDär uppfattar jag att vi egentlien i stort sett är\r\növerens. Reservationerna från Socialdemokraterna\r\nhar gjort mig något konfunderad. I reservation 1\r\nhävdas det att man måste skapa garantier för\r\nrättvisa, kvalitet och valfrihet i barnomsorgen. Det\r\när egentligen det yrkandet går ut på. Men hela\r\ndenna reservation är egentligen ett ordsvall. Jag\r\nskulle vilja veta på vilket sätt man har tänkt sig att\r\nformulera den här garantisedeln.</pre><pre>Reservation nr 3 hade Maj-Inger Klingvall den\r\ngoda smaken att inte yrka bifall till. Det har jag en\r\nviss förståelse för. Den är utomordentligt märklig.\r\nDär anmärker man på att regeringen inte har varit\r\ntillräckligt tydlig när det gäller utbildningsbehovet\r\nför barnomsorgspersonalen. Regeringen säger att\r\n''barns behov av omsorg och god pedagogisk\r\nverksamhet kan tillgodoses''. Det är riktigt.\r\nPersonalen skall ''ha en sådan utbildning eller\r\nerfarenhet att barns behov av omsorg och god\r\npedagogisk verksamhet kan tillgodoses''. Men,\r\nsäger reservanterna, detta är inte tillräckligt. Sedan\r\nkommer man med det egna förslaget. Där säger\r\nman att personalen skall ha ''sådan utbildning och\r\nerfarenhet att barnens behov av omsorg och god\r\npedagogisk verksamhet kan tillgodoses''. Man\r\nföreslår alltså i reservationen ordagrant det som\r\nman vänder sig emot i regeringens förslag. Det\r\nskulle jag gärna vilja ha en kommentar till. Är inte\r\ndetta om något att ägna sig åt luftförslag?</pre><pre>Jag yrkar bifall till hemställan i dess helhet i\r\nbetänkande nr 29.</pre><pre>I detta anförande instämde Stina Eliasson, Karin\r\nIsraelsson, Ulla Tillander, Birgitta Carlsson,\r\nRoland Larsson, Ingrid Skeppstedt och Kjell\r\nEricsson (samtliga c).</pre><pre>Anf. 31  MAJ-INGER KLINGVALL (s)\r\nreplik:</pre><pre>Herr talman! Rosa Östh gör ett tappert försök att\r\nskjuta över frågan om vårdnadsbidrag på oss\r\nsocialdemokrater. Vi skulle ha gjort den till en\r\nsymbolfråga. Sanningen är att detta är en otrolig\r\nsymbolfråga för i första hand kds, men också för\r\nregeringssamarbetet, såvitt jag kan förstå. Här\r\nhandlar det om att till vilket pris som helst driva\r\nigenom vårdnadsbidraget.</pre><pre>Är det något som är en gammal dogm är det väl att\r\nfortfarande arbeta för ett familjepolitiskt förslag\r\nsom lades fram 1965. Det har runnit mycket vatten\r\nunder broarna sedan dess, och det har hänt mycket\r\ni det svenska samhället som gör att den moderna\r\nfamiljepolitik som Socialdemokraterna står för och\r\nsom även fler står för är den som passar väldigt bra\r\noch som är mycket önskad av dagens familjer.</pre><pre>Problemet med vårdnadsbidraget, Rosa Östh, är\r\natt det är för litet för att det skall vara något\r\nalternativ, samtidigt som det är för stort genom att\r\ndet ställer till med allvarliga problem.</pre><pre>Det är ett faktum att det är de privilegierade\r\ngrupperna som kommer att få mest glädje av\r\nvårdnadsbidraget. Det är de grupper som redan i\r\ndag har möjligheter att vara hemma. Hur pengarna\r\nskall räcka till privat tillsyn med kvalitet för\r\nlågavlönade familjer kan möjligen Rosa Östh svara\r\npå. Det kan i alla fall inte jag ha något som helst\r\ngrepp om. Det verkar oerhört svårt.</pre><pre>Vad skall den ensamstående mamman göra med\r\n2 000 kr? Vad skall hon ha för glädje av dem? Hon\r\nmåste arbeta minst 30 timmar och kommer inte att\r\nfå ett öre i vårdnadsbidrag.</pre><pre>Rosa Östh har i många debatter om\r\nfamiljepolitiken och vårdnadsbidraget talat sig\r\nvarm för möjligheten att gå ned i arbetstid med\r\nhjälp av ett vårdnadsbidrag. Tyvärr gör den\r\nkonstruktion som vårdnadsbidraget har fått i\r\nregeringens proposition det helt omöjligt. Man får\r\nalltså, som Rosa Östh väl vet, ingenting om man\r\njobbar mer än 30 timmar i veckan. Jobbar man\r\nmellan 15 och 30 timmar får man 700 kr. Hur det\r\nskall kunna underlätta för en vanlig barnfamilj att\r\ngå ned i arbetstid är för mig en stor gåta.</pre><pre>Vad det handlar om, Rosa Östh, är fortfarande det\r\njag har sagt tidigare i debatten:\r\nföräldraförsäkringen. Föräldraförsäkringen kan\r\nanvändas precis på det sätt och ge de möjligheter\r\nsom Rosa Östh vill ha. Varför, Rosa Östh, inte\r\nbygga ut föräldraförsäkringen i stället?</pre><pre>Vilka är det som skall kunna välja, Rosa Östh?\r\nVilken valfrihet får ensamma mammor? Vilken\r\nprioritering tycker Rosa Östh är rättvis i dagens\r\nläge? Är det de barnfamiljer som skall ha 3,7\r\nmiljarder, eller skulle vi möjligen kunna använda\r\nde här pengarna så att de kom alla till del på ett\r\nrättvist sätt?</pre><pre>Anf. 32  ROSA ÖSTH (c) replik:</pre><pre>Herr talman! Det är inte i första hand en\r\nsymbolfråga för oss, Maj-Inger Klingvall, utan en\r\nrättvisefråga. Vi i Centerpartiet kallar det gärna för\r\nen grundtrygghetsfråga.</pre><pre>Vårdnadsbidraget omfattar, till skillnad från det\r\nsystem som gäller i dag, alla grupper i samhället.\r\nJag tycker att det är litet oroande att Maj-Inger\r\nKlingvall avskärmar sig så från verkligheten och\r\näven från de grupper som hon normalt brukar säga\r\nsig ha god kontakt med, nämligen LO-familjerna.\r\nDe har i många fall inte någon barnomsorgsplats,\r\nutan de har en jobbig tillvaro där de, som jag sade\r\ntidigare, hankar sig fram genom att avlösa varandra\r\nmed förvärvsarbetet och med barnomsorgen i\r\nhemmet.</pre><pre>Det gäller just de människorna och den grupp -- jag\r\nförstår att Maj-Inger Klingvall nu väljer att inte\r\nsvara på det som jag tog upp i mitt anförande -- som\r\ninte har hunnit etablera sig på arbetsmarknaden\r\noch som inte kan tillgodogöra sig\r\nföräldraförsäkringen, hur bra den än är för dem\r\nsom har fått en ganska hög inkomst. Vad har Maj-\r\nInger Klingvall för någonting att erbjuda dem?</pre><pre>Menar man något med rättvisa och solidaritet är det\r\ni varje fall för oss i Centerpartiet självklart att man\r\nskall omfatta alla, att man inte skall utestänga vissa\r\ngrupper därför att de inte har valt att anpassa sig\r\nefter det system som en majoritet i riksdagen har\r\nvalt.</pre><pre>Ensamföräldrarna skulle inte ha möjlighet att gå\r\nned i arbetstid, säger Maj-Inger Klingvall. Men det\r\när ju just det som är avsikten med det här bidraget.\r\nJag har sagt det tidigare, och jag erkänner att det\r\nkan finnas vissa problem med just 30-\r\ntimmarsgränsen. Nivån för den tid som man arbetar\r\nkan ligga något högre. Men det är sådant som vi får\r\nse över och ändra på, om vi kommer fram till att det\r\nbehövs.</pre><pre>Anf. 33  MAJ-INGER KLINGVALL (s)\r\nreplik:</pre><pre>Herr talman! Det var i alla fall skönt att Rosa Östh\r\nerkände att det skulle bli vissa problem för\r\nensamföräldrarna. Sanningen är ju att det inte\r\nkommer att bli någon ökad valfrihet eller någon\r\nförbättring för de här grupperna kvinnor.\r\nKonstruktionen av vårdnadsbidraget är gjord på\r\ndet sättet att man inte får ett öre i vårdnadsbidrag\r\nom man arbetar mer än 30 timmar i veckan. De\r\nensamma kvinnor som har försörjningsansvar\r\nmåste självklart jobba heltid för att klara sin och sin\r\nfamiljs försörjning.</pre><pre>LO-familjernas problem, Rosa Östh, löser vi inte\r\nmed ett vårdnadsbidrag. Till det behövs helt andra\r\nsaker. Det är prioriteringarna som jag har försökt\r\natt envist föra fram i denna debatt, vilka insatser\r\nsom man behöver göra i svåra tider och vilka\r\ngrupper som har störst behov av att vi når dem med\r\nsamhällets insatser. Det kan aldrig vara ett\r\nvårdnadsbidrag, Rosa Östh, som är det mest\r\nnödvändiga och det som ger mest effekt för de här\r\nfamiljerna. Tvärtom har LO-familjernas situation\r\nredan kraftigt försämrats och den kommer\r\nfortsättningsvis att försämras med det här\r\nvårdnadsbidraget. Det kommer inte att ge dem\r\nnågon ökad rättvisa eller någon ökad valfrihet.</pre><pre>Om vi vill öka jämställdheten för kvinnor, om vi vill\r\nförbättra kvinnornas situation på\r\narbetsmarknaden, kan vi inte införa ett bidrag som\r\nkraftigt försämrar kvinnornas situation. Den\r\nfamiljepolitik som vi står för står på tre ben:\r\nbarnbidraget, barnomsorgen och\r\nföräldraförsäkringen. Vill Rosa Östh vara med och\r\nförbättra barnfamiljernas situation och göra det\r\nmöjligt för småbarnsföräldrar att kunna välja ett liv\r\nsom passar dem, handlar det framför allt om\r\nföräldraförsäkringen. Den ger precis de\r\nmöjligheter som Rosa Östh är ute efter.</pre><pre>Innan jag slutar min replik till Rosa Östh vill jag\r\nframföra samma tack som till Ingrid Hemmingsson.\r\nJag har förstått att det är den sista debatten som vi\r\nför i den här kammaren. Det har för mig varit sex\r\nintressanta och stimulerande år att få debattera\r\nmed Rosa Östh och att få samarbeta med henne i\r\nsocialutskottet.</pre><pre>Anf. 34  ROSA ÖSTH (c) replik:</pre><pre>Herr talman! Det är mycket tydligt att man från\r\nSocialdemokraternas sida hänger sig åt\r\ndetaljutformningen och söker ofullständigheten i\r\ndenna. Men vad det handlar om är de obotfärdigas\r\nförhinder i det här sammanhanget. Om\r\nSocialdemokraterna någon gång hade visat minsta\r\nintresse för att diskutera principen som sådan, tror\r\njag att vi mycket väl tillsammans skulle ha kunnat\r\narbeta fram ett förslag som hade tillgodosett\r\nvalfriheten och som hade ökat tryggheten för de\r\ngrupper som i dag, för det är så Maj-Inger\r\nKlingvall, helt står utanför samhällets\r\ntrygghetssystem.</pre><pre>Maj-Inger Klingvall säger också att det behövs\r\nandra saker för LO-grupperna. Vilka saker? Det\r\nsom Socialdemokraterna gör i det här\r\nsammanhanget är att man yrkar avslag på\r\nregeringens proposition om vårdnadsbidrag utan\r\natt man egentligen har något eget konkret att\r\nkomma med. Socialdemokraterna presenterar inte\r\ni det här läget som alternativ en utbyggd\r\nföräldraförsäkring med tre eller sex månader.</pre><pre>De senaste åren under denna regeringsperiod har\r\nSocialdemokraterna ständigt återkommit till att\r\nden här regeringen har medfört att kommunerna\r\nmåste spara och gneta så att det har blivit sämre och\r\nsämre, inte minst för barnfamiljerna. Därför hade\r\nman förväntat sig att Socialdemokraterna i\r\nsamband med kompletteringspropositionen skulle\r\nkomma med ett förslag där man presenterade mer\r\npengar till kommunerna. Men såvitt jag har förstått\r\nhar man inte lyckats åstadkomma en enda krona.</pre><pre>Slutligen, herr talman, vill jag gärna återgälda de\r\nvänliga orden till Maj-Inger Klingvall och tacka så\r\nmycket för den givande debatt som vi har haft\r\ngenom åren.</pre><pre>Anf. 35  CHATRINE PÅLSSON (kds):</pre><pre>Herr talman! Vi står i dag inför det kanske\r\nviktigaste beslutet någonsin på familjepolitikens\r\nområde. I dag har vi chans att besluta om en\r\nkursändring till förmån för familjens\r\nsjälvbestämmande. I dag kan vi besluta om att ta\r\nett stort steg på vägen mot en bättre rättvisa för\r\nSveriges familjer.</pre><pre>Herr talman! Jag har under de två och ett halvt år\r\nsom gått ett antal gånger försökt att i den här\r\ntalarstolen ge argument för vår ideologiska syn.\r\nMen uppenbart är att de tål att upprepas en dag\r\nsom denna.</pre><pre>Vi måste bry oss om våra barn mer! De allra första\r\nlevnadsåren är så oändligt viktiga. Då tar\r\nmänniskan de djupaste intryck. Då formas\r\npersonligheten. Då skapas förutsättningar för att\r\nbarnet skall uppleva trygghet och trivsel senare i\r\nlivet.</pre><pre>Barn måste få känna att de är älskade. Vi vuxna\r\nmåste ge mer tid åt barnen och ge dem den bästa\r\ntänkbara omsorg och mest kärleksfulla fostran.</pre><pre>Samhället blir känslokallt och otryggt om umgänget\r\nmellan föräldrar och barn, umgänget över\r\ngenerationsgränser, inte värderas och främjas.\r\nUtan fungerande hemmiljöer kan vi inte bygga ett\r\nsamhälle som präglas av omtanke och trygghet.</pre><pre>Herr talman! Familjen är det lilla samhället. Det\r\nsäkraste sättet att minska våld och kriminalitet, att\r\nmotverka rotlöshet och drogbruk är faktiskt att ge\r\nallt tänkbart stöd till hem och familjer. Det är i de\r\nsmå nära miljöerna som vi kan skapa en motkraft\r\ntill den materialistiska människosyn som föder\r\negoism och hänsynslöshet. Föräldrars kravlösa\r\nkärlek kan knappast ersättas av något. Familjen blir\r\nvad man skulle kunna kalla samhällets bästa och\r\nmest naturliga solidaritetsskola. Just därför är\r\nfamiljepolitiken ett av de absolut viktigaste\r\nområdena i samhällsarbetet. Familjepolitiken\r\ngriper in i så gott som alla sammanhang. Det är i\r\nfamiljegemenskapen som värdemönster, normer\r\noch vägledande etik kan överföras från generation\r\ntill generation.</pre><pre>Egentligen handlar vårdnadsbidrag om rättvisa. Jag\r\nvill gärna nämna några siffror. 43 % av alla barn\r\nmellan 6 månader och 6 år står i dag utanför den\r\nav staten subventionerade barnomsorgen. 43 % av\r\nalla barn har föräldrar som har betalat till en\r\nbarnomsorg som de inte kan eller vill utnyttja. För\r\nden kategori som vårdnadsbidraget gäller är\r\nsituationen ännu orättvisare. 60 % av alla 1-åringar\r\ni Sverige och 40 % av alla 2-åringar har barnomsorg\r\nhemma eller på annat sätt. De får inte en krona av\r\nden subventionerade barnomsorgen.</pre><pre>Kommunal barnomsorg är bra för många barn. En\r\ndel måste eller vill utnyttja andra alternativ. Med\r\nett vårdnadsbidrag ökar valfriheten i och med att\r\nfamiljerna kan använda vårdnadsbidraget till den\r\nbarnomsorg som de tycker passar bäst för just deras\r\nbarn och familj.</pre><pre>Maj-Inger Klingvall påstår att vårdnadsbidraget\r\nförsämrar valfriheten -- det är otroligt. Jag vill till\r\nMaj-Inger Klingvall rikta frågan: Hur kan det\r\nförsämra valfriheten?</pre><pre>Ett vårdnadsbidrag är inte så komplicerat som man\r\nvill göra gällande. Vårdnadsbidraget handlar inte\r\nheller om fraser om kvinnor fjättrade vid spisar,\r\ntvingade att vara hemma och ta hand om man och\r\nbarn osv. Det handlar om rättvisa och chansen att\r\nfå mer tid med sina barn för båda föräldrarna.\r\nSvenska kvinnor har faktiskt förmåga att bestämma\r\növer sina liv, även om det inte låter så i debatten.</pre><pre>Herr talman! Att ägna några år helt åt barnet är för\r\nde flesta människor lika berikande som, eller mer\r\nberikande än, en karriär och ett yrkesliv utanför\r\nhemmet. När vi talar för vårdnadsbidrag gör vi det\r\nför att vuxna människor skall få större möjligheter\r\natt välja. En av grunderna för fungerande familjer\r\när att föräldrarna själva skall få bestämma -- detta\r\när egentligen en självklarhet -- på vilket sätt deras\r\nbarn skall få sin omsorg.</pre><pre>Det enda sättet att på sikt bygga upp en väl\r\nbalanserad ekonomi är att föra över goda normer\r\noch införa valfrihet i familjepolitiken. Det är naivt\r\natt tro att bristande familjestabilitet och icke-\r\nfungerande familjer inte skulle ha ekonomiska\r\nkonsekvenser. Ju bättre fungerande familjer, desto\r\nbättre samhälle.</pre><pre>Det har diskuterats mycket om den ekonomiska\r\nklokheten i ett vårdnadsbidrag. Jag skulle vilja säga\r\nså här: Det här är egentligen ingen ekonomisk fråga\r\nutan en ideologisk fråga. I det sammanhanget vill\r\njag gärna också jämföra olika kostnader inom\r\nbarnomsorgen. Vårdnadsbidraget beräknas initialt\r\nkosta 2,3 miljarder netto, men kostnaderna för hela\r\nstödet till barnfamiljer uppgår faktiskt till 80\r\nmiljarder kronor.</pre><pre>Nu vet vi också att det på sikt kommer att vara en\r\ngod ekonomi att införa vårdnadsbidraget. Trots det\r\när det inte vårt huvudargument.</pre><pre>Jag vill motsätta mig när socialdemokraterna\r\nständigt säger att vårdnadsbidraget inte är\r\nfinansierat. Det är finansierat i budgeten. Enligt\r\nberäkningar av Statistiska centralbyrån kommer\r\nredan en minskning av efterfrågan på kommunal\r\nbarnomsorg med ca 10 % att ge ett överskott på ca\r\n1 miljard kronor. En minskning med 10 % skulle\r\nuppnås om barn i den kommunala barnomsorgen\r\nbörjar där tre fyra månader senare än vad de gör i\r\ndag. Jag är övertygad om att det blir mer än 10 %\r\nsom väljer att förlänga sin tid med barnen ett tag\r\nmed hjälp av vårdnadsbidraget.</pre><pre>Herr talman! Det harmoniska samhället,\r\nbalansgången mellan eget ansvar och gemensamt\r\nansvar, nås bäst genom att bygga upp trygga\r\nfamiljer. Familjepolitiken är i allt väsentligt\r\ninriktad på att ge barn goda uppväxtvillkor genom\r\ngenerella insatser, som innebär att man värnar om\r\nbarnfamiljernas ekonomiska trygghet och stöd i\r\nolika former vid barnens vård och fostran.\r\nFamiljepolitiken är till för att underlätta för\r\nföräldrarna att själva välja den vård och fostran av\r\nbarnen som passar dem och barnen bäst. Om varje\r\nbarnfamilj får möjlighet att ordna barnomsorgen\r\npå det sätt den själv önskar, skapas större trygghet\r\nför både föräldrar och barn.</pre><pre>Alla fagra ord som uttalats under åren om\r\nbarnomsorg och om hur viktigt det är för barnen att\r\nträffa sina föräldrar mer står i djup kontrast till den\r\npraktiska politiken. Familjepolitiken har i\r\npraktiken getts ganska låg status. Vi bör ställa oss\r\nfrågan: Vad är egentligen viktigast? För oss\r\nkristdemokrater är saken klar: Fostran av barn,\r\nomsorgen om barn, är en av de allra viktigaste\r\nuppgifterna i samhället. Familjen, den lilla\r\ngemenskapen, formar hela framtiden.</pre><pre>Politiker kan inte, och skall inte heller, besluta i\r\ndetaljer runt föräldrar och barn. Men politiker är\r\nskyldiga att ange en viljeinriktning. Om man\r\nprioriterar och finner att det är viktigt att låta\r\nföräldrarna avsätta mer tid för att vara tillsammans\r\nmed barnen, då är det naturligt att underlätta detta\r\nval även via ett ekonomiskt stöd. Vårdnadsbidraget\r\när till för att barn skall, om föräldrarna så vill, få\r\ndel av deras tid, antingen så att mamma eller pappa\r\njobbar deltid, sextimmarsdag eller halvtid eller så\r\natt någon av föräldrarna under en del av barnets\r\nförsta levnadsår på heltid har\r\nbarnomsorgsansvaret, eller genom något annat\r\nalternativ. Beslutet i det enskilda fallet skall\r\nföräldrarna själva fatta. Det är detta som är viktigt.</pre><pre>Herr talman! Vårdnadsbidraget kommer att vara\r\ntill störst glädje för metallarbetare,\r\nsjukvårdsbiträden, undersköterskor,\r\nbusschaufförer, snickare, träindustriarbetare,\r\nkontorister och alla med vad vi brukar kalla\r\nnormala LO-löner. Det är dessa föräldragrupper\r\nsom i dag har minst möjlighet att förändra sin\r\narbetstid -- detta på grund av att ekonomin för\r\nfamiljen inte tillåter att någon sänker sin\r\nsysselsättningsgrad eller är hemma ett par månader\r\nefter föräldraförsäkrignen. Vårdnadsbidraget är för\r\ndessa familjer ett rejält handslag och konkret stöd,\r\nom man vill avsätta mer tid för att vara tillsammans\r\nmed barnen. Vårdnadsbidraget är ett erbjudande,\r\ninget tvång. Erbjudandet är format för att låta alla\r\nföräldrar, inte enbart dem med höga löner som\r\nhittills, få chans att välja mer tid tillsammans med\r\nsina barn under barnens första levnadsår.</pre><pre>Beträffande andra frågor har politiker ofta böjt sig\r\nför vad väljarna vill och tycker. Eva Zetterberg har\r\nett antal gånger i debatten talat om att majoriteten\r\nav svenska folket vill ha kommunal barnomsorg.\r\nNär det gäller vårdnadsbidraget torde det finnas få\r\nfrågor där åsikterna är så väldokumenterade. Totalt\r\nhar 15 opinionsundersökningar gjorts angående\r\nvårdnadsbidraget. I alla finns ett starkt stöd för att\r\ngenomföra denna barn- och föräldrareform.\r\nSpeciellt starkt är stödet hos barnfamiljer och\r\nkvinnor. I två av de senaste Sifoundersökningarna\r\nsade 65 % respektive 64 % av kvinnorna i åldrarna\r\n16--29 år ja till ett vårdnadsbidrag. Endast 22 %\r\nrespektive 36 % sade nej, trots att man av debatten\r\natt döma kan tro att siffrorna skulle vara de\r\nomvända. Av önskemålen framgick också att hela\r\n75 % av de tillfrågade ville gå ner i arbetstid, om de\r\nfick bättre ekonomiska förutsättningar med hjälp\r\nav ett vårdnadsbidrag.</pre><pre>Herr talman! I dag fattar vi beslut om barnens\r\nframtid. Med ett vårdnadsbidrag har vi chansen att\r\nöka valfriheten och flytta över litet av\r\nbeslutanderätten från politikerna till familjerna.\r\nDet är väl det som familjepolitik skall handla om?</pre><pre>(Applåder)</pre><pre>Anf. 36  MAJ-INGER KLINGVALL (s)\r\nreplik:</pre><pre>Herr talman! Jag förstår att det här är en stor dag\r\nför kds. Någon vårdlön har det ju inte blivit, men\r\ndet har blivit ett bidrag, som enligt kds bara är\r\nbörjan. Då vill jag fråga Chatrine Pålsson: Början\r\npå vad då? Början på ett samhälle där kvinnor med\r\nbarn inte längre arbetar och där det familjestöd som\r\nvi under många år har byggt upp minskar? På sikt\r\nskall vårdnadsbidraget bli billigare. Det har jag läst\r\ni pressen och det sade även Chatrine Pålsson i sitt\r\nanförande.</pre><pre>Jag har tidigare frågat representanterna för\r\nregeringspartierna om de bristfälliga analyserna i\r\nvårdnadsbidragspropositionen. Det förefaller som\r\natt Chatrine Pålsson sitter inne med en anlys, i alla\r\nfall av hur många kvinnor som kommer att stanna\r\nhemma och på det sättet minska kommunernas\r\nkostnader. Det vore intressant att få veta vilka\r\nberäkningar som Chatrine Pålsson stöder sig på när\r\nhon säger att vårdnadsbidraget kommer att bli\r\nbilligare. Och i så fall: På vilket sätt skall\r\nvårdnadsbidraget bli billigare? Det finns alltså\r\ningenting i vårdnadsbidragspropositionen som på\r\nnågot sätt stöder tanken att det skulle bli billigare.</pre><pre>Sedan sade Chatrine Pålsson att detta inte är en\r\nekonomisk fråga utan är en ideologisk fråga. Det\r\nvar skönt att få det belagt, eftersom det känns att\r\ndetta verkligen är en ideologisk fråga. Det är ingen\r\nekonomisk fråga, och det är inte heller någon\r\nvalfrihetsfråga. Det handlar om ideologi och inte\r\nom att ge föräldrar och barn ett ökat stöd, därför\r\natt då finns det -- som jag redan tidigare har sagt --\r\nbra och upparbetade vägar att gå med den\r\nfamiljepolitik som vi under många år har bedrivit i\r\ndet här landet. Den möjligheten finns, om man\r\nvore intresserad av att ge familjerna ett ökat stöd.\r\nMen uppenbarligen är man intresserad av\r\nnågonting annat. Då är min fråga: Är det ett annat\r\nsamhälle som Chatrine Pålsson talar om, där män\r\noch kvinnor har andra uppgifter än vad de har i\r\ndag?</pre><pre>Jag måste kommentera ett helt otroligt påstående\r\nsom Chatrine Pålsson gjorde. Hon sade att LO-\r\nfamiljerna skulle med ett vårdnadsbidrag verkligen\r\nkunna få utrymme för att gå ner i arbetstid och välja\r\nandra lösningar. Om man arbetar mellan 15 och 30\r\ntimmar, alltså en vanlig deltidstjänst, får man\r\n700 kr minus skatt i månaden. Jobbar man mer än\r\n30 timmar, vilket är det allra vanligaste, får man\r\ningenting. Att komma med det påstående som\r\nChatrine Pålsson gjorde är att fullständigt slå blå\r\ndunster i folk. Jag kräver faktiskt litet mer.</pre><pre>Anf. 37  CHATRINE PÅLSSON (kds)\r\nreplik:</pre><pre>Herr talman! Jag vill först säga till Maj-Inger\r\nKlingvall att vi har kallat detta för vårdlön,\r\neftersom vi tycker att det handlar om ett arbete som\r\nockså skall accepteras som ett arbete. Men om det\r\nkallas för lön eller bidrag är ingen huvudfråga. Det\r\när innehållet som är det avgörande.</pre><pre>Maj-Inger Klingvall frågade vad vårdnadsbidraget\r\nvar början till. Ja, det är en början till att\r\nfamiljepolitiken skall utgå från familjens behov,\r\noch det är det som vi kristdemokrater vill bygga\r\nvidare på.</pre><pre>Sedan undrade Maj-Inger Klingvall hur vi hade\r\nfixat prognoserna och vem som hade bestämt att\r\nföräldrarna skall vara hemma. Det är olika\r\nberäkningar som har gjorts. Just att vi inte exakt\r\nkan tala om hur det kommer att bli är anledningen\r\ntill att man får välja själv. Vi kan bara göra\r\nberäkningar. Skulle jag exakt ha kunnat ange hur\r\ndet skulle ha blivit, hade man inte fått den valfrihet\r\nsom vi vill ha.</pre><pre>Vårdnadsbidraget är en ideologisk fråga framför\r\nallt för Maj-Inger Klingvall och hennes parti. Man\r\ntycker att det är bättre att samhället fostrar barn än\r\natt föräldrarna ger mer tid åt sina barn. Det är\r\nuppenbart att man i Socialdemokraternas Sverige\r\nkan byta barn med grannen och få del av\r\nfamiljestödet. Men om man sköter sina egna barn\r\när det värt 0 kr. Det är det som jag avser när jag\r\ntalar om att detta är en ideologisk fråga.</pre><pre>Det är precis som att Maj-Inger Klingvall skulle\r\nvara rädd för att använda LO-familjerna som\r\nexempel. 2 000 kr i månaden är väl mer än 0 kr! Nu\r\nkan inte en förälder från en LO-familj med ganska\r\nsmå inkomster vara hemma längre tid med barnen,\r\ndärför att pengarna inte räcker. Men om man får\r\n2 000 kr extra i månaden är det säkert många som\r\nkan välja att vara hemma ytterligare ett visst antal\r\nmånader. Om man inte vill stanna hemma, är det\r\ninget tvång, utan då får man utnyttja samhällets\r\nbarnomsorg och arbeta. Vårdnadsbidraget är en\r\nmöjlighet och ingen svårighet.</pre><pre>Anf. 38  MAJ-INGER KLINGVALL (s)\r\nreplik:</pre><pre>Herr talman! Jag måste ställa ytterligare en fråga\r\ntill Chatrine Pålsson: Är det inte så i dag att\r\nfamiljerna kan bestämma hur de vill ha det?\r\nBestämmer inte familjerna i dag hur de vill ordna\r\ndet för sina barn, vilken barnomsorg de vill ha, hur\r\nlänge man vill arbeta osv.?</pre><pre>Den familjepolitik som sedan lång tid tillbaka har\r\nbedrivits i vårt land bygger på familjernas behov.\r\nSedan är den politiken inte fulländad, självfallet\r\ninte. Det finns många hål att fylla. Inte minst med\r\ndagens ekonomiska läge och höga arbetslöshet är\r\ndet naturligtvis många insatser som i en framtid\r\nmåste till för att vi skall kunna nå ett läge då barn\r\noch familjer kan leva ett så idealt liv som möjligt.</pre><pre>Med de tre inslag som den svenska familjepolitiken\r\nhar haft under lång tid -- barnbidrag, barnomsorg\r\noch föräldraförsäkring -- har vi skapat ett samhälle\r\nmed väldigt god jämställdhet mellan kvinnor och\r\nmän och som har gett barn unikt goda\r\nuppväxtvillkor. Detta vill vi Socialdemokrater\r\nbygga vidare på och vara rädda om. Vi tycker att\r\ndet är oerhört viktigt att satsa på barnen i en\r\nframtid -- barnen är för oss framtiden. Därför kan\r\nvi Socialdemokrater aldrig se att förslaget om ett\r\nvårdnadsbidrag är ett alternativ som på något sätt\r\nleder till en bättre framtid.</pre><pre>Anf. 39  CHATRINE PÅLSSON (kds)\r\nreplik:</pre><pre>Herr talman! Man bestämmer i dag inte själv hur\r\nman vill ha det med familjen. Om man vill ge mer\r\ntid till sina barn och vara hemma, måste man har\r\ngoda ekonomsika möjligheter till detta. Har man\r\ninte dessa möjligheter finns det ingen valfrihet.</pre><pre>Enligt opinionsundersökningarna är inte heller\r\nsvenska folket nöjt med dagens barnomsorg. Då\r\nskulle det inte vara 65--70 % som vill ha vårdlön.</pre><pre>Vårdnadsbidraget är ingen jämställdhetsfråga. Det\r\när en rättvise- och frihetsfråga. Vårdlön skulle\r\nkanske visa att samhället äntligen värderar det\r\narbete som kvinnor oavlönat har utfört i hundratals\r\når. Av det skälet kanske det är en positiv\r\njämställdhetsfråga. Som det är nu har ju de flesta\r\nkvinnor ingenting annat än en tvångströja på sig.\r\nDe måste gå ut och jobba för att klara ekonomin.</pre><pre>Maj-Inger Klingvall och jag har helt skilda\r\nvärderingar om vad som är frihet. Frihet är för mig\r\natt jag som förälder tillsammans med min familj får\r\nbestämma hur jag vill ordna min barnomsorg och\r\natt samhället accepterar mitt beslut. Även mitt\r\nbeslut om privata alternativ eller om jag själv väljer\r\natt ta hand om mina barn skulle kunna vara värt\r\nsamhällets stöd.</pre><pre>Anf. 40  GÖTE JONSSON (m):</pre><pre>Herr talman! Jag har ett litet barnbarn. Han är åtta\r\nmånader gammal och heter Gustav. Det är mitt\r\nförsta barnbarn, och det är ju spännande och\r\nintressant.</pre><pre>Häromdagen kom hans mamma till mig och\r\nfrågade: Pappa, hur blir det med vårdnadsbidraget?\r\nDet låg oro i hennes fråga. Den unga familjen, i\r\nvilken båda har yrkesutbildning och som inte lider\r\nav det gamla spissyndromet, ser just i\r\nvårdnadsbidraget en ökad möjlighet att skapa goda\r\nförutsättningar för lille Gustav och för eventuella\r\nandra barn som skall komma i den familjen.</pre><pre>Herr talman! Det är alldeles uppenbart att frågan\r\nom vårdnadsbidrag är av utomordentligt stor vikt\r\nför tusentals familjer i Sverige i dag. Vad det ytterst\r\nhandlar om är frågan vem som skall bestämma.\r\nVem skall bestämma över de egna barnen? Hur\r\nskall vi politiker fatta beslut som skapar\r\nförutsättningar för barnfamiljerna att få en ökad\r\nmöjlighet att påverka sin egen tillvaro?</pre><pre>Jag vill fråga socialdemokrater och\r\nvänsterpartister: Varför förneka unga moderna\r\nbarnfamiljer denna valfrihet? Vad finns det för\r\nmotiv? Vad finns det för orsaker?</pre><pre>Sett utifrån det historiska perspektivet finns det\r\ngivetvis ideologiska motiv för socialister att säga nej\r\ntill vårdnadsbidraget.</pre><pre>Jag har tittat tillbaka litet grand i den socialistiska\r\nhistorien. Titta på Gunnar och Alvar Myrdals\r\nböcker, där de t.ex. menade att det i ett\r\nflerbostadshus är onödigt att ha familjekök. Där\r\nräcker det med ett stort kollektivt kök, där man\r\nkokar sina morgonägg och sin morgongröt\r\ngemensamt och sedan äter gemensamt. Det är ju\r\nrationellt och bra.</pre><pre>Vad är grunden till en sådan uppfattning? Jo, det är\r\nen strikt materialistisk människosyn.</pre><pre>Om jag går vidare i den socialdemokratiska\r\nhistorien och tittar på det socialdemokratiska\r\nkvinnoförbundets program från slutet av 1970-\r\ntalet, märker jag en familje- och\r\näktenskapsfientlighet som är ideologiskt betingad.\r\nDen är inte sakligt utan idologiskt betingad.</pre><pre>Om man går till början av 1980-talet och tittar på\r\nde propositioner som bl.a. dåvarande biträdande\r\nsocialminister Bengt Lindqvist skrev, märker man\r\nockså där en hyllning till kollektivismen och ett\r\nifrågasättande av föräldrarnas möjlighet att ta hand\r\nom sina egna barn.</pre><pre>Om vi tittar på dagens situation, nådens år 1994, är\r\ndet ideologiska motståndet från socialistiskt håll i\r\ndenna kammare precis likadant.</pre><pre>Ärade kammarledamöter! I dag på morgonen var\r\njag med om ett mycket intressant möte. Det ägde\r\nrum i TV 2. Det var två kvinnors möten. Den ena\r\nkvinnan heter Margareta Winberg, och den andra\r\nkvinnan heter Lena Roos.</pre><pre>Lena Roos är en trebarnsmamma som väntar på att\r\nvi här skall besluta om ett vårdnadsbidrag, därför\r\natt hon insett att det skapar ökade möjligheter för\r\nhenne och hennes make att ge sina tre barn en\r\nbättre förutsättning, en bättre möjlighet i livet.\r\nMargareta Winberg har, som vi vet, en annan\r\nuppfattning. Jag respekterar den.</pre><pre>Diskussionen avslutades med en fråga till\r\nSocialdemokratiska kvinnoförbundets ordförande:\r\nNå vad säger du? Varför vill du förneka Lena Roos\r\natt stanna hemma och ta hand om sina egna barn?</pre><pre>Margareta Winbergs svar blev: Hon får gärna vara\r\nhemma, men hon får inte räkna med att vi betalar\r\nför detta.</pre><pre>Det var ett intressant kvinnors möte i svensk TV en\r\nmorgon nådens år 1994, därför att det där var fråga\r\nom hon och vi. Där avslöjades å ena sidan\r\nindividens önskemål inom ramen för en ung\r\nmammas önskemål och å andra sidan\r\nkollektivismens besked till denna unga mamma och\r\nhennes önskemål. Jag måste säga att det var\r\noerhört avslöjande. Det visade en genomgående\r\nbrist på solidaritet.</pre><pre>Alldeles nyss hörde vi Maj-Inger Klingvall i\r\ntalarstolen säga: Vi socialdemokrater skall bära\r\nvarandras bördor.</pre><pre>En liten uppmaning, Maj-Inger Klingvall: Tala om\r\ndetta för Socialdemokratiska kvinnoförbundets\r\nordförande, som i dag på morgonen, utifrån\r\nsocialistisk ideologisk utgångspunkt, har gett\r\nuttryck för någonting helt annat!</pre><pre>Ärade kammarledamöter! De besked som vi får\r\nfrån socialdemokratiskt håll kan kommenteras så\r\nhär: Så inkonsekvent, så avslöjande och så\r\norättvist.</pre><pre>När vi sedan lyssnar till de kritiker som är emot\r\nvårdnadsbidraget, är det något alldeles fantastiskt\r\nvad detta vårdnadsbidrag kan ställa till med. Det är\r\nen kvinnofälla -- hur det nu kan vara det i och med\r\natt kvinnorna och männen får ökade möjligheter att\r\nbestämma. I hela begreppet kvinnofälla ligger ju\r\nfaktiskt en kvinnofientlighet, därför att man inte\r\ntror att kvinnor inom ramen för en solidarisk familj\r\nsjälva har möjlighet att bestämma över sin egen\r\nsituationen.</pre><pre>Det andra man säger är att det kostar för mycket\r\npengar. Jag vill ställa en fråga till Maj-Inger: Skall\r\nsvensk socialdemokrati sätta stopp för utbyggnad\r\nav barnomsorgen om ni socialdemokrater vinner\r\nvalet i höst? Om svaret på min fråga är nej, hur\r\nskall ni finansiera utbyggnad av barnomsorgen?\r\nSkall ni gå så långt att ni säger att kommunalskatten\r\nfår höjas? Jag vill gärna ha ett besked när det gäller\r\ndessa frågor.</pre><pre>Eftersom Socialdemokraterna nu gör ett stort\r\nnummer av att detta skulle vara en stor ekonomisk\r\nkostnadsfråga, krävs det besked från\r\nsocialdemokratiskt håll om vilka besparingar ni\r\nskall göra i familjepolitiken. Vilka satsningar skall\r\nni göra, och hur skall de betalas?</pre><pre>Maj-Inger Klingvall talade också om 500 000 barn,\r\ntror jag det var, som inte lever i familjer med\r\ngodtagbara ekonomiska förutsättningar. Men,\r\nMaj-Inger Klingvall, hur kan då deras ekonomiska\r\nförutsättningar bli sämre om de får ett\r\nvårdnadsbidrag?</pre><pre>Vi ser här slående brister på logik i hela detta\r\nresonemang. Maj-Inger Klingvall säger att\r\nvårdnadsbidraget är både för stort och för litet. Det\r\när ju också logik. Risken är bara att man, om man\r\nförsöker att sitta på två stolar samtidigt, ramlar\r\nemellan och slår rumpan ordentligt. Jag tycker\r\nfaktiskt att det är det som socialdemokraterna gör\r\ni debatten om vårdnadsbidraget.</pre><pre></pre><pre>Jag läste för några månader sedan i Aftonbladet en\r\nartikel där några far- och mormödrar ojade sig över\r\nvårdnadsbidraget. De skrev: Om det blir ett\r\nvårdnadsbidrag tvingas vi stanna hemma och ta\r\nhand om våra barnbarn. Det var kända far- och\r\nmormödrar som gav uttryck för denna tanke i\r\nAftonbladet.</pre><pre>Det är något alldeles fantastiskt vilka effekter ett\r\nvårdnadsbidrag kan få! Den grånade friheten för\r\nfar- och mormödrar i detta land skulle starkt\r\nbegränsas om vi får ett vårdnadsbidrag. Det är\r\nfullständigt horribla resonemang! Vad det faktiskt\r\nhandlar om är raka motsatsen.</pre><pre>Förresten, ärade kammarledamöter: Vad är det för\r\nsyn på solidaritet, inom ramen för ett vidare\r\nfamiljebegrepp, som dessa far- och mormödrar ger\r\nuttryck för i Aftonbladet? Jag tycker egentligen att\r\nden är ganska skrämmande. Den är grundad i\r\nmaterialism, och den formar ett kallt samhälle i\r\nstället för att utgå från det värde och den\r\ngemenskap som finns i det vida familjebegreppet.</pre><pre>Socialdemokratisk och socialistisk familjepolitik\r\ninnebär styrning, brist på valfrihet och orättvisa.\r\nJag har många gånger ställt mig frågan -- jag vet att\r\nfrågan är känslig, men jag ställer den ändå: Hur\r\nmånga svenska barn har hamnat i sociala problem\r\nberoende på en ensidig socialistisk familjepolitik?</pre><pre>Jag menar inte med detta att offentlig barnomsorg\r\när dålig. Den är bra i väldigt många fall. Jag menar\r\ninte att svensk barnomsorg är dålig. Den är bra i\r\nväldigt många fall. Vad jag menar är, att för\r\nfamiljer och barn för vilka den formen av\r\nbarnomsorg inte passar, men där man ändå tvingas\r\nin i den formen, kan konsekvenserna bli förödande.\r\nVem är beredd att ta det politiska ansvaret för den\r\nformen av sociala effekter?</pre><pre>Herr talman! Jag har lekt med tanken: Tänk om vi\r\nskulle tillämpa denna orättfärdiga styrningspolitik\r\npå andra områden? Hur skulle då reaktionen bli?</pre><pre>Tänk om vi i kammaren skulle gå ut och säga, eller\r\njag skulle föreslå: Nu skall vi se till att pensionerna\r\nbara går till de pensionärer som handlar på Domus\r\noch som bor i allmännyttan. Några andra\r\npensionärer skall inte få pension. Det skulle vara\r\nhögsta sanning, solidaritet och social rättvisa. Om\r\nnågon sade så, skulle man givetvis säga: Den där\r\ntalaren och detta förslag tyder på att man har tappat\r\nnågonting av förståndet.</pre><pre>Men när det gäller familjepolitiken är man beredd\r\natt fullt ut acceptera denna orättvisa, en orättvisa\r\nsom skulle vara fullständigt otänkbar när det gäller\r\npensionärspolitiken är sanning, rätt och högsta\r\nrättvisa när det gäller familjepolitik!</pre><pre>Herr talman! Jag tar detta exempel eftersom jag\r\ntycker att det finns anledning att fundera över\r\ndenna situation.</pre><pre>Herr talman! Förslaget om vårdnadsbidrag och\r\navdragsrätt för styrkta barnomsorgskostnader är\r\nfaktiskt revolutionerande. Det bryter en gammal\r\ntrend. Det är detta som gör att den här dagen är en\r\nså viktig dag i svensk politik.</pre><pre>Från moderat sida har vi under många år arbetat för\r\nett vårdnadsbidrag. Vi har gjort det därför att vi\r\nbygger vår politik på den ideologiska grunden att\r\nfamiljer är en viktig hörnsten i det svenska\r\nsamhällsbygget, och inte bara i det svenska.</pre><pre>Familjen är den lilla världens tyngsta grundsten.\r\nDet är i familjen som föräldraansvaret och\r\ntryggheten starkast dokumenteras. Det är i och för\r\nsig angivet i svensk lag. Men det finns ju andra lagar\r\nsom inte är skrivna som styr detta faktum, nämligen\r\nde naturliga lagarna. Familjen är grunden.</pre><pre>Att skapa en god förutsättning för familjen att\r\nverka innebär också att vi har möjligheter att skapa\r\ndet goda samhället. Det är något som vi moderater\r\nvill arbeta för. Det goda samhället är inte bara en\r\noffentlig sektor, utan det inkluderar hela samhällets\r\nalla sfärer.</pre><pre>Effekten blir en ökad valfrihet, och den är inte\r\nnegativ för någon. Den är inte negativ för den\r\nensamstående. Den ensamstående får faktiskt\r\nockså ökad valfrihet genom detta förslag. Den är\r\ninte negativ för dem som i fortsättningen väljer\r\nkommunal eller offentlig barnomsorg. De skall ha\r\nrätt att välja sådan omsorg. Jag är den förste att\r\nställa upp på det.</pre><pre>I förslaget finns den totala valfriheten. Det är inte\r\nfråga om att dirigera till vårdnadsbidrag eller till\r\nnågonting annat, utan man öppnar för valfriheten.\r\nDet innebär att Lena Roos, som sågs i TV 2 nu på\r\nmorgonen, får ökade möjligheter att ta hand om\r\nsina barn hemma, därför att hon vill det. Det\r\ninnebär också att andra familjer har möjlighet att\r\nvälja annan barnomsorg i större utsträckning,\r\ndärför att de vill det och därför att det är bra för\r\nderas egna barn.</pre><pre>Det förslag som i dag ligger på riksdagens bord\r\ninnebär faktiskt en mycket klar förstärkning av\r\nfamiljen. Förslaget innebär därmed också en\r\nmycket stark förstärkning när det gäller ökad social\r\ntrygghet inom ramen för en bättre familjepolitik. I\r\ndenna mycket viktiga och angelägna politiska fråga\r\nhar vi i dag kommit till ett vägskäl.</pre><pre>Herr talman! Jag har förståelse för att det har\r\nutbrutit litet grand av stora skälvan i socialistlägret\r\ni denna kammare. Det är alldeles uppenbart, att om\r\ndenna kammare under denna mandatperiod är\r\nberedd att fatta ett beslut om införande av ett\r\nvårdnadsbidrag och en ökad valfrihet, blir det hart\r\nnär omöjligt för socialister att ta tillbaka det\r\nbeslutet. Då har svenska familjer fått smaka på den\r\nökade valfriheten. Vi har då brutit den politiska\r\ndirigeringstrenden i svensk familjepolitik och\r\nskapat ökade möjligheter för att gå vidare på\r\nvalfrihetens väg.</pre><pre>Herr talman! Jag vill med detta vädja till alla som\r\ninte accepterar en socialistisk familjepolitik att nu i\r\ndetta sammanhang ta sitt ansvar och att stöda\r\ndenna markanta trendförändring i riktning mot\r\nökad valfrihet och förstärkt familjepolitik. Jag vill\r\nvädja om detta. På så vis stärker vi svenska,\r\nmoderna barnfamiljers möjlighet att på ett riktigt\r\nsätt skapa sin egen framtid.</pre><pre>Det handlar om att skapa en ökad möjlighet till\r\nvalfrihet och att också skapa förutsättningar för\r\nbarnens rätt till ökad trygghet. Det är någonting av\r\ndet angelägnaste vi kan ställa upp på i ett sådant här\r\nsammanhang.</pre><pre>I detta anförande instämde Leif Carlson, Karl-\r\nGösta Svenson, Carl G Nilsson, Maud Ekendahl,\r\nWiggo Komstedt, My Persson, Bengt Wittbom,\r\nInger René och Gustaf von Essen, samtliga (m).</pre><pre>Anf. 41  MARGARETA WINBERG (s)\r\nreplik:</pre><pre>Herr talman! Det finns vissa typer som alltid gör\r\nmig så uppretad. Det är upplåsta män som med\r\npekfingret talar om för oss kvinnor hur vi skall vara\r\noch vad vi skall göra och som med pösighet\r\nrecenserar ett samtal som jag hade i morse på TV\r\n2. Det var ett samtal i mycket vänlig ton. Det är\r\nmän som talar om för oss hur det skall vara men\r\nsom inte med ord nämner männen och männens roll\r\neller pappornas roll i det här sammanhanget.</pre><pre>Göte Jonsson är urtypen för den uppblåstheten.\r\nGöte Jonsson talar om solidaritet. Jag vill fråga:\r\nVem tjänar på ett vårdnadsbidrag?</pre><pre>Jo, det är den högavlönade mannen med en\r\nhemmafru. Allra mest tjänar de två högavlönade,\r\nman och kvinna, som kan ha ett hembiträde eller\r\nen barnflicka, som vi hörde tidigare i dag. Är det\r\nsolidaritet?</pre><pre>Göte Jonsson beskrev vårt samtal i TV i morse.\r\nMen han glömde att beskriva att jag också talade\r\nom vad jag som förvärvsarbetande skattebetalare\r\nfaktiskt bidrar till när det gäller Lenas försörjning.\r\nDet handlar om sjukvård, utbildning, barnbidrag,\r\ntandvård och bostadsbidrag, som hon sannolikt\r\nhade. Det är jag villig att solidariskt betala för, men\r\ndäremot inte för ett vårdnadsbidrag.</pre><pre>Göte Jonsson talade också om det\r\nsocialdemokratiska kvinnoförbundets familje- och\r\näktenskapsfientliga program. Får jag be om en\r\nprecisering, tack!</pre><pre>Sedan gjorde Göte Jonsson ett oförlåtligt\r\növergrepp när han antydde att den svenska\r\nbarnomsorgen gör barnen till brottslingar. Är det\r\nmoderat politik? Är det så att förskollärare och\r\nbarnskötare i det här landet gör barnen till\r\nbrottslingar, Göte Jonsson? Jag tycker att det\r\nfordrar en ursäkt till alla de förskollärare och\r\nbarnskötare i det här landet som gör ett alldeles\r\nutmärkt jobb.</pre><pre>(Applåder)</pre><pre>Anf. 42  GÖTE JONSSON (m) replik:</pre><pre>Herr talman! Jag skall inte recensera det betyg som\r\nMargareta Winberg satte på mig och på andra som\r\nhar en annan uppfattning om familjepolitik än vad\r\nhon har själv. Jag bara konstaterar att de som inte\r\nhar en socialistisk familjepolitisk syn är typer,\r\nuppblåsta män och pösmunkar. Jag ifrågasätter inte\r\nMargareta Winbergs rätt att sätta det epitetet på\r\nmig och på andra moderater som har en annan\r\nuppfattning än vad hon har själv. Jag skall inte\r\nsvara med samma mynt.</pre><pre>Jag har sagt att jag respekterar Margareta\r\nWinbergs socialistiska grundsyn. Men jag\r\naccepterar inte de effekter den får. Därför har jag\r\npekat på de negativa effekter som Margareta\r\nWinbergs socialistiska grundsyn innebär.</pre><pre>Sedan säger Margareta Winberg, som beskyller mig\r\nför att vara pösmunk, att vårdnadsbidraget bara går\r\ntill högavlönade män som tjänar en massa pengar.\r\nFörsök i stället att litet grand applicera frågan på\r\ndagens realitet, Margareta Winberg! Men snälla\r\nMargareta Winberg, det var i dag på morgonen som\r\nMargareta Winberg mötte Lena Roos -- en ung\r\ntrebarnsmamma. Hon vädjade till Margareta\r\nWinberg att rösta för vårdnadsbidraget.</pre><pre>Har Margareta Winberg tänkt på att hennes svar till\r\nmig är ett direkt besked till Lena Roos att hon är\r\nen högavlönad man som struntar i\r\nkvinnoperspektivet? Har Margareta Winberg tänkt\r\npå att den där pösmunken som skulle tjäna på\r\nvårdnadsbidraget är min måg hemma i Jönköping,\r\ni Kaxholmen, som är en jobbare. Det är dessa\r\nmänniskor Margareta Winberg sätter begreppet\r\npösmunk på. Jag tycker att det är oerhört\r\navslöjande för den här debatten.</pre><pre>Sedan säger Margareta Winberg: Be om ursäkt,\r\nGöte Jonsson, för påhoppet på\r\nbarnomsorgspersonalen som skulle fostra barnen i\r\nförskolan eller på dagis till brottslingar!</pre><pre>Kom ihåg att jag aldrig har sagt det! Jag sade, och\r\ndet står jag för, att kommunal barnomsorg och\r\noffentlig barnomsorg är bra. Jag kan gärna\r\nunderstryka att de som jobbar där är duktiga. Jag\r\nkänner många av dem. Jag sade att alla barn inte\r\npassar där. Det är de som drabbas av den\r\nsocialistiska familjepolitiken. Det är inte rika\r\npösmunkar. Det är oftast de fattigaste, barnen.\r\nKom ihåg det, Margareta Winberg!</pre><pre>(Applåder)</pre><pre>Anf. 43  MARGARETA WINBERG (s)\r\nreplik:</pre><pre>Herr talman! Jag anklagar verkligen inte dem som\r\nskulle ta emot ett eventuellt vårdnadsbidrag för att\r\nvara pösmunkar. Göte Jonsson missuppfattade\r\nmig. Jag talade om Göte Jonsson. Jag tror inte att\r\nhan är mottagare av ett vårdnadsbidrag.</pre><pre>Jag kunde notera att tonen var litet mindre\r\nuppblåst, åtminstone i början av repliken. Jag\r\nrespekterar andras åsikter, men jag tycker att de\r\nskall framföras med en viss respekt och inte med\r\npekfinger och uppblåsthet.</pre><pre>Göte Jonsson ifrågasatte faktiskt om inte den\r\nsocialistiska familjepolitiken -- jag tolkar det som\r\nden svenska familjepolitiken -- hade fostrat\r\nbrottslingar. Eftersom den socialistiska, dvs. den\r\nsvenska, familjepolitiken består av barnomsorg,\r\nbarnbidrag och föräldraförsäkring måste jag dra\r\nden slutsatsen eftersom ett barnbidrag knappast\r\nfostrar några brottslingar. Föräldraförsäkringen\r\ngör det inte heller. Det är ju familjen, som regel\r\nmamman, som utnyttjar den. Då finns ju bara\r\nbarnomsorgen kvar som fostrar dessa brottslingar.\r\nDärför tycker jag att det är befogat med den ursäkt\r\nsom jag tidigare bad om.</pre><pre>Sedan noterar jag att den precisering som jag bad\r\nom när det gäller det socialdemokratiska\r\nkvinnoförbundets familjepolitiska program från\r\n1972, tror jag, inte kom. Det kan jag bara tolka som\r\natt det inte går att göra en sådan precisering därför\r\natt det Göte Jonsson sade inte var sant.</pre><pre>Anf. 44  GÖTE JONSSON (m) replik:</pre><pre>Herr talman! Nu retirerar Margareta Winberg. Det\r\ntycker jag är bra. Det stämmer att jag inte har några\r\nförutsättningar att få ett vårdnadsbidrag. Jag har\r\ninte heller argumenterat i egen sak.</pre><pre>Margareta Winberg sade att det är de högavlönade\r\nmännen som tjänar på vårdnadsbidraget. Det är\r\nmöjligt att det är skillnad på pösmunkar och\r\nhögavlönade män. Det är det kanske. Jag\r\naccepterar det, och jag ber om ursäkt om jag\r\neventuellt gjorde en sammanblandningen.</pre><pre>Men nu råkar det ju vara så att vårdnadsbidraget\r\ngår ut till alla familjer, Margareta Winberg. Det är\r\ninte heller könsbundet. Det beror på familjen själv\r\nhur man vill disponera vårdnadsbidraget.</pre><pre>Margareta Winberg säger att hon som har\r\nförvärvsarbetat har bidragit till Lena Roos\r\nförutsättningar att få det ena och det andra. Jag\r\nrespekterar Margareta Winbergs förvärvsarbete.\r\nJag respekterar alla som väljer det sättet att leva.\r\nDet är inte detta det handlar om. Men då måste\r\nockså Margareta Winberg erkänna Lena Roos\r\narbete och insatser för det svenska samhället. Även\r\nhennes barn kommer att vara en positiv del i det\r\nframtida svenska samhället.</pre><pre>Sedan återkommer Margareta Winberg och\r\nförsöker påtala att jag skulle ha sagt att\r\nbarnomsorgen skulle fostra brottslingar. Jag har\r\ninte sagt det. Jag sade att den socialistiska\r\nfamiljepolitiken, som inskränker valfriheten för\r\nfamiljerna och som gör att föräldrar själva har\r\nbegränsade möjligheter att bestämma över sin egen\r\nbarnomsorg, kan innebära risker för barnen. Jag\r\nställde frågan: Hur många barn kan ha drabbats\r\nsocialt av det faktum att föräldrarna inte har haft\r\nvalfrihet?</pre><pre>Jag tycker inte att Margareta Winberg skall brusa\r\nupp över detta utan i stället sätta sig ner och\r\nanalysera den frågan. Jag tror att det skulle vara\r\nbetydligt mer konstruktivt i det här sammanhanget.\r\nDet innebär, herr talman, ingen kritik mot dem som\r\narbetar i kommunal barnomsorg, ingen kritik mot\r\nde föräldrar som självmant och uppriktigt väljer\r\nden barnomsorgsformen. Det handlar om en kritik\r\nmot den socialistiska familjepolitik som inte öppnar\r\nupp valfrihet för de föräldrar och de barn som inte\r\nvill eller har möjlighet till detta alternativ.</pre><pre>Anf. 45  MAJ-INGER KLINGVALL (s)\r\nreplik:</pre><pre>Herr talman! Jag kan instämma i mycket av vad\r\nMargareta Winberg har sagt i sin replik. Göte\r\nJonsson har gått ut mycket hårt, på gränsen till\r\nalltför hårt, med välkända argument. Men dessa\r\nargument blir inte mera övertygande för att Göte\r\nJonsson upprepar dem även i den här debatten.\r\nMärkligt är det dock att Göte Jonsson så starkt\r\nbetonar etiketteringen socialistisk av den\r\nfamiljepolitik som till stora del även moderaterna\r\nhar varit med om att rösta igenom här i riksdagen.</pre><pre>Jag tänker inte minst på beslutet före jul om en\r\nbarnomsorgsgaranti. Jag uppfattade att\r\nmoderaterna var med på denna, som kommer att få\r\nstora effekter för barnfamiljer. Det är också väl\r\nkänt att det i det svenska samhället över huvud\r\ntaget finns en stor uppslutning kring den\r\nfamiljepolitik som har bedrivits i vårt land under\r\nmånga år.</pre><pre>Göte Jonsson var vidare inne på frågan om vi bär\r\nvarandras bördor. Jag vill bara förtydliga och\r\nutveckla det som Margareta Winberg sade.\r\nSjälvklart bär vi i vårt samhälle varandras bördor.\r\nMajoriteten av småbarnsmammorna\r\nförvärvsarbetar och bidrar med sitt arbete och sin\r\nskatt till att alla barn i vårt land har chans att gå i\r\nförskola och kan få barnbidrag och till att\r\nfamiljerna kan få bostadsbidrag. Den stora andel\r\nförvärvsarbetande kvinnor som vi har i vårt land\r\nbidrar till att vi bär varandras bördor.</pre><pre>Däremot, Göte Jonsson, är det inte ett uttryck för\r\natt man bär varandras bördor när en lågavlönad\r\nensamstående mamma med sitt arbete och sin skatt\r\noch med 0 kr i vårdnadsbidrag skall vara med om\r\natt betala vårdnadsbidraget för en högavlönad man\r\nmed hemmafru. Jag kan aldrig gå med på det. Det\r\när fråga om en orättvisa, som visar hur orättvist\r\nvårdnadsbidraget med den utformning som det har\r\nkommer att vara för mycket stora grupper av\r\nbarnfamiljer, som skulle behöva helt andra insatser.</pre><pre>Så över till frågan om den svenska barnomsorgen.\r\nGöte Jonssons argument blir inte sannare för att de\r\nupprepas. Bengt-Erik Andersson, professor i\r\npedagogik, har under många år forskat om barn på\r\ndagis och om barn i andra omsorgsformer. Han\r\nvisar att det går mycket bra för de barn som tidigt\r\nbörjat på dagis. De blir kreativa, frimodiga, trygga\r\noch samarbetsvilliga, och de får ett bra språk. Han\r\nhar i sin forskning på Högskolan för lärarutbildning\r\ni Stockholm inte hittat några negativa effekter av en\r\ntidig start på dagis.</pre><pre>I stället är det faktiskt så att den svenska\r\nfamiljepolitiken med möjligheten att få en bra\r\nbarnomsorg och att vara hemma när barnen är\r\nsjuka har lett till en ideal situation för svenska barn.</pre><pre>Anf. 46  GÖTE JONSSON (m) replik:</pre><pre>Herr talman! Vi har sedan regeringen tillträdde\r\nsatsat på en rad positiva beslut inom\r\nfamiljepolitikens område. Vi har från moderat sida\r\ngivetvis ställt oss bakom dessa. De har inneburit en\r\nökad valfrihet och en fri etableringsrätt i alternativa\r\nbarnomsorgsformer. Detta har varit positivt för\r\nbarnfamiljerna. Detsamma gäller\r\nbarnomsorgsgarantin och ändringen av\r\nbarnomsorgslagen i stort.</pre><pre>Denna ändring skall ses i ett totalt perspektiv. I\r\nsamband med att vi fattade det beslutet hade\r\naviserats att det också skulle komma ett förslag om\r\nvårdnadsbidrag och om avdragsrätt för styrka\r\nbarnomsorgskostnader. Dessa båda inslag är\r\nmycket viktiga i helhetssynen på familjepolitiken,\r\nsom vi i dag diskuterar. Dessa båda viktiga delar\r\nsäger socialdemokraterna nej till. Därmed innebär\r\nden socialdemokratiska politiken en begränsad\r\nvalfrihet jämfört med den helhetssyn som den\r\nborgerliga regeringen har anlagt på\r\nfamiljepolitiken.</pre><pre>Vad beträffar att bära varandras bördor, Maj-Inger\r\nKlingvall, kan jag inte tolka det på annat sätt än att\r\ndet här handlar om vilken inriktning det gäller. De\r\nlågavlönade ensamstående mammorna förlorar\r\ninte på vårdnadsbidraget. Valfriheten ökar faktiskt\r\nockså för lågavlönade ensamstående i det här\r\nsammanhanget, eftersom också de får ökade\r\nmöjligheter att välja alternativ barnomsorg i detta\r\nsammanhang.</pre><pre>När det sedan gäller synen på vårdnadsbidrag\r\nkontra föräldraförsäkring och total rättvisa för alla\r\ngrupper i olika sammanhang vill jag säga att även\r\nföräldraförsäkringen har mycket klara brister och\r\nrymmer mycket stora orättvisor. Man kan inte utgå\r\nfrån att föräldraförsäkringen med den konstruktion\r\nsom den har skulle lösa alla problem på detta\r\nområde. Det är tvärtom snarare så att en utbyggnad\r\nav föräldraförsäkringen rent av skulle kunna\r\ninnebära en utökning av klyftorna i de\r\nfamiljepolitiska sammanhangen.</pre><pre>Anf. 47  MAJ-INGER KLINGVALL (s)\r\nreplik:</pre><pre>Herr talman! Jag undrar, Göte Jonsson, var\r\nrättvisan i vårdnadsbidragsförslaget finns, men jag\r\nhar inte fått något klargörande svar på den frågan.\r\nGöte Jonsson säger att ensamstående mammor inte\r\nförlorar på vårdnadsbidraget. Jo, visst gör de det.\r\nDe får ju inget vårdnadsbidrag. Dessutom är de\r\ngenom sin skatt med om att betala för\r\nvårdnadsbidragen. Detsamma sker förmodligen\r\nockså genom höga avgifter inom barnomsorgen. Vi\r\nhar ju under senare tid sett vad som skett där i form\r\nav avgiftsökning och förändringar i avgiftssystem.\r\nGöte Jonsson! För stora grupper av kvinnor finns\r\ndet alltså inte någon rättvisa i det här förslaget.</pre><pre>Jag vill också notera att Göte Jonsson inte har\r\nsvarat på frågan från Margareta Winberg om det\r\nsocialdemokratiska kvinnoförbundets program.\r\nJag och även Margareta Winberg kan då notera att\r\ndet inte finns något svar från Göte Jonsson att få på\r\nden punkten.</pre><pre>Jag kan vidare, Göte Jonsson, inte låta bli att\r\nfundera över vad som egentligen har hänt med\r\nmoderaterna i denna fråga. Såvitt jag har förstått\r\nhar moderaterna under lång tid varit emot ett\r\nvårdnadsbidrag. Bl.a. har riksdagens talman\r\ntidigare uttalat att hon varit motståndare till ett\r\nsådant. Såvitt jag vet brukar moderaterna vara\r\nstora motståndare till bidragssystem över huvud\r\ntaget, men nu är ni med på att införa det största\r\nbidraget någonsin. Jag tycker att det är\r\nutomordentligt märkligt, och jag skulle vilja få en\r\nförklaring från Göte Jonsson till vad som ligger\r\nbakom denna ändrade inriktning av politiken.</pre><pre>Till sist: Det som Göte Jonsson vill ge till sin lille\r\nGustav och påstår att vi vill förhindra genom att\r\nsäga nej till ett vårdnadsbidrag går alldeles utmärkt\r\natt ge med den föräldraförsäkring som vi har i dag.\r\nVi har redan ett bra instrument för att göra det\r\nmöjligt för våra småbarnsföräldrar att vara hemma\r\npå heltid eller på deltid, dvs. att välja den form som\r\nde vill ha för att kunna umgås med och ta hand om\r\nsina barn.</pre><pre>Anf. 48  GÖTE JONSSON (m) replik:</pre><pre>Herr talman! Jag tror att vi måste reda ut dessa\r\nbegrepp litet grand. Vad innebär vårdnadsbidraget\r\noch vad är rättvisa? Den ensamstående eller inte\r\nensamstående förälder som i dag inte utnyttjar\r\noffentligt finansierad barnomsorg får ju i dag inget\r\nbidrag till sin barnomsorg. Den som däremot\r\nutnyttjar den offentliga barnomsorgen får ca 70 000\r\nkr om året i stöd från samhällets sida.</pre><pre>Den ensamstående mamma eller pappa som\r\nutnyttjar kommunal barnomsorg i dag får ingen\r\nförändring i och med att vi inför vårdnadsbidraget.\r\nVederbörande fortsätter givetvis att ha sitt barn i\r\nkommunal barnomsorg om man anser att det är\r\nbra. Man får fortfarande dessa 70 000 kr i stöd från\r\nsamhällets sida.</pre><pre>Den som i dag inte får en krona i stöd för\r\nbarnomsorgen får vårdnadsbidraget. Det är det\r\nsom är rättvisan i detta sammanhang. Det är ett\r\nsteg mot en rättvisare familjepolitik.</pre><pre>Maj-Inger Klingvall säger att den ensamstående får\r\nvara med och betala vårdnadsbidraget. Jag vill på\r\nnytt ställa frågan till Maj-Inger Klingvall: Skall ni\r\nsätta stopp för utbyggnad av barnomsorgen, eller\r\nhur skall ni finansiera den? Kommer inte den\r\nensamma mamman att få vara med och finansiera\r\nockså den socialdemokratiskt utbyggda\r\nbarnomsorgen om det är så att ni skall bygga ut\r\nden?</pre><pre>Jag vill till sist säga att jag har Socialdemokratiska\r\nkvinnoförbundets program från 1978 här. Det är\r\nundertecknat i Stockholm i februari 1978. Det är en\r\nmycket intressant läsning. Jag kan inte läsa högt ur\r\ndet här, men jag skall gärna samtala med både\r\nMargareta Winberg och Maj-Inger Klingvall om\r\ninnehållet i detta program. Programmet finns. Det\r\nförvånar mig i och för sig att Margreta Winberg och\r\nMaj-Inger Klingvall inte själva har tagit del av detta\r\nprogram och erkänner eller tar avstånd ifrån det\r\nsom står där.</pre><pre>Anf. 49  Statsrådet ALF SVENSSON (kds):</pre><pre>Herr talman! Efter detta frejdiga meningsutbyte\r\nkanske jag skulle våga mig på att göra några\r\npåståenden som vi alla är rörande överens om.</pre><pre>Det första skulle kunna vara att vi tycker att våra\r\nbarn är det finaste och värdefullaste vi har och att\r\ndet inte finns någonting vi är mer måna om än våra\r\nbarn. Jag tror också att vi kan vara överens om att\r\ningen känner det enskilda barnet mer än föräldern\r\neller föräldrarna. Ingen myndighet kan veta bättre\r\nän föräldern eller föräldrarna hur barnet mår, vad\r\nbarnet trivs med och vad barnet behöver.</pre><pre>Därmed tycker jag att man borde våga anförtro åt\r\nföräldern eller föräldrarna att välja just den typ av\r\nbarnomsorg som man är övertygad om eller känner\r\noch tror är bäst för det egna barnet. Behöver det\r\negentligen vara så förfärligt mycket konstigare än\r\nså?</pre><pre>Jag är tvärsäker på, herr talman, att det sitter\r\nföräldrar här med två eller tre barn hemma som är\r\nväldigt olika. Något av barnen passar väldigt väl för\r\natt vara i grupp och har många kamrater. Ett annat\r\nbarn vill helst få litet lugn och möjlighet att vara sig\r\nsjälv närmast under uppväxtåren. Vem vet detta\r\nbättre än föräldrarna? Varför skall då inte\r\nföräldrarna få den regelrätta chansen att välja?</pre><pre>Någon sade tidigare att frågan om\r\nvårdnadsbidraget, eller vad vi nu har kallat det, har\r\nharvats av och an i valrörelse efter valrörelse i 30\r\når. Parti efter parti har haft broschyrer och\r\naffischer, och frågan har inte bara debatterats här i\r\nriksdagen utan på valmöten och torgmöten\r\növerallt.</pre><pre>Nu har regeringen för riksdagen lagt fram en\r\nproposition om att vårdnadsbidrag skall införas\r\nunder mandatperioden. I dag har vi chansen att\r\ngöra det.</pre><pre>Vad beror det på att det under så många år har varit\r\nen så väldigt intensiv debatt om just\r\nvårdnadsbidraget? Är det pengarna? Nej, det är\r\ndet ju egentligen inte. Är det någon här som tror\r\natt socialdemokrater och vänsterpartister hade satt\r\nsig på tvären om regeringen hade sagt att man\r\nskulle bygga ut föräldraförsäkringen och att det var\r\nfinansierat i budgeten? Är det någon som tror att\r\nsocialdemokrater och vänsterpartister då hade stått\r\nupp och sagt att det inte skulle göras under några\r\nomständigheter?</pre><pre>Det talas om att bära varandras bördor. Jag är\r\nmycket glad över att detta uttryck allt oftare\r\nanvänds i kampanjsammanhang. Men varför lyfter\r\nman då t.ex. inte in att de rika får barnbidrag och\r\natt föräldraförsäkringen ger en skillnad på 600 per\r\ndag mellan den som inte har någon inkomst och den\r\nsom har en rejäl inkomst? Jag bara konstaterar\r\ndet -- jag protesterar inte mot detta faktum. Efter\r\nsänkningen från 90 % till 80 % blir sänkningen\r\nungefär 500 kr per dag. Dessa faktum kan kanske\r\nockså få finnas med när vi talar om att vi skall skall\r\nbära varandras bördor?</pre><pre>Det handlar inte om någonting annat än det som\r\nhar skymtat fram här under hela debatten: det är en\r\nsystemskiftesfråga. Det är en ideologisk\r\nvattendelare eller ett ideologiskt vägskäl, om man\r\nvill uttrycka det så.</pre><pre>Det intressanta är, herr talman, att det finns en\r\nmajoritet för ett vårdnadsbidrag här i kammaren.\r\nPrecis som det har sagts tidigare vet vi, och det får\r\nvi respektera fullt ut och till 100 %, att två partier\r\npå inga vis i världen vill ha vårdnadsbidrag. Göte\r\nJonsson lyfte fram exemplet Lena Roos. Det är så\r\nklart utsagt det någonsin kan vara att man inte vill\r\nlåta henne bestämma. Man vill inte lägga pengarna\r\ni hennes hand, utan det skall styras uppifrån.</pre><pre>Jag måste ha rätt att säga att jag inte förstår varför\r\nman inte kan betro moderna föräldrar med att\r\nsjälva välja. Det gör vi i många andra sammanhang,\r\nmen inte när det gäller det finaste och värdefullaste\r\nvi har -- barnen. Det är ju egentligen om barnen det\r\nhandlar. Det sägs inte så mycket om dem, men det\r\när ju om barnen det handlar. När det gäller att välja\r\nden omsorgsform som är bäst för det enskilda\r\nbarnet vågar två partier här i kammaren inte betro\r\nföräldrarna. Men det finns ändå såvitt jag begriper\r\nen majoritet för vårdnadsbidrag, herr talman!</pre><pre>När vårdnadsbidraget är på tapeten får vi alltid\r\nhöra att det är kvinnan som skall fösas tillbaka till\r\nspisen. Jag har ändå tilltro till att kammarens\r\nledamöter vet att detta kastas i ansiktet på mig\r\nåtskilliga gånger per vecka. Det kan jag uthärda.\r\nMen precis som det sades här tidigare så tycker jag\r\natt det är märkligt att man vill chickanera moderna\r\nmänniskor på det sättet och tro att de låter sig fösas\r\noch fjättras! Man tror att moderna svenska män och\r\nkvinnor inte har en egen vilja, att de inte kan fatta\r\nbeslut och att det alltid är penningen som dikterar\r\nnär de skall välja. Jag tror inte att det är det när det\r\ngäller barnen. Jag tror t.o.m. att människor -- hör\r\nnu -- mycket ofta väljer en omsorgsform som i dag\r\ninnebär att de förlorar pengar. De gör det därför att\r\nde tror att det är bäst för det egna barnet. Jag tycker\r\natt de är hedervärda. Jag tror inte att det är särskilt\r\nsympatiskt att göra gällande att de är människor\r\nsom låter sig fösas eller fjättras.</pre><pre>Herr talman! Det är tiotusentals och åter\r\ntiotusentals -- jag tar inte tillbaks de siffrorna --\r\nföräldrar, kvinnor och män, som med mycket spänt\r\nintresse följer de här resonemangen, den här\r\ndebatten och den kommande voteringen. De har\r\nväntat och hoppats. De har kunskap om att det\r\nfinns en majoritet i riksdagen för ett\r\nvårdnadsbidrag. De vet att regeringen enats om ett\r\nförslag. De har sett fram emot den 1 juli i år. Många\r\nav dem har tyckt att vårdnadsbidraget har dröjt\r\nalldeles för länge. En del tycker att 2 000 är för lågt.\r\nMan hade hellre velat se 3 000, 4 000 eller något\r\nannat krontal. Men nu vet man hur förslaget ser ut\r\noch att det är framlagt. Helt plötsligt uppfattar man\r\natt det finns risk för att ens förhoppningar grusas,\r\ntrots att det finns en majoritet för förslaget.</pre><pre>Det var inte länge sedan, herr talman, som jag var\r\ni Norrland. På varje ställe jag besökte tog folk upp\r\nämnet och frågade: Det blir väl ett vårdnadsbidrag?\r\nEn del sade: Vi bor så långt ifrån ett daghem. Ni i\r\n08-området tror väl inte att vi kan nyttja\r\ndaghemsplatser? Det skulle inte gå med tanke på\r\nresandet.</pre><pre>Det märkliga var att det en och samma dag kom\r\ntvå -- hör nu -- ensamstående föräldrar till mig. Man\r\nkan tycka vad man vill om det de sade, men de sade\r\ndet de sade oberoende av varandra. Den ena sade:\r\nJag har det barn som jag har vårdnaden om hos min\r\nmor om dagarna när jag jobbar.</pre><pre>Precis samma sak sade samma dag en annan\r\nensamstående mor, oberoende av den första: Jag\r\nhar mitt barn hos min mor om dagarna, och jag\r\nskulle så väldigt gärna vilja ha vårdnadsbidraget, så\r\natt jag skulle kunna ge min mor de 2 000 kronorna,\r\nför nu ger jag henne ingenting alls. Hoppas att det\r\nblir ett vårdnadsbidrag!</pre><pre>Jag tror att vi kan ta hur många exempel som helst\r\noch visa att vårdnadsbidrag skapar ett större mått\r\nav valfrihet. Det är inte så att det handlar om\r\nantingen förvärvsarbete eller hemarbete. Väldigt\r\nmånga blommor kommer att blomma, om vi vågar\r\nbetro föräldrarna.</pre><pre>Herr talman! Jag tycker att vi borde bli mycket\r\nmycket bättre på jämställdhet än vad vi är i Sverige.\r\nDet eländiga faktum att vi inte har lika lön för lika\r\narbete lyfts väldigt ofta fram som ett argument mot\r\nvårdnadsbidrag, och jag förstår det resonemanget,\r\nmen det är ett dåligt argument. Det vore mycket\r\nmycket ärligare och mera juste att attackera det\r\nfaktum att vi inte har lyckats nå fram till lika lön för\r\nlika arbete.</pre><pre>Men vi borde också vida bättre och mer våga tala\r\nom jämlikhet mellan föräldrar, för det är ju detta\r\ndet här handlar om. I dag subventionerar vissa\r\nföräldrar, också lågavlönade föräldrar, via sina\r\nskattsedlar dem som är subventionerade och som\r\nhar och vill ha en daghemsplats.</pre><pre>Barnomsorgslagen var för mig kopplad till\r\nvårdnadsbidraget. Den har riksdagen beslutat om.\r\nDen innebär, säger Kommunförbundets\r\nordförande, en hel del kostnader. Samtidigt säger\r\nman från samma håll, från Kommunförbundet, att\r\ntrycket skulle lättas väsentligt och kostnaderna\r\nminskas, om vårdnadsbidrag infördes. Ja, det är\r\nklart. Det är en billigare variant, och de som\r\nfrivilligt väljer vårdnadsbidraget i stället för att\r\nfordra en daghemsplats gör naturligtvis\r\nkostnaderna lägre.</pre><pre>Nydemokraterna kan säga: Vi vill inte ha\r\nbarnomsorgslagen! Det respekterar jag\r\nnaturligtvis, men nu är verkligheten som den är. Vi\r\nhar barnomsorgslagen. Den finns beslutad. Och\r\nvad är egentligen politik värd som inte handlar om\r\natt ta tag i den verklighet som finns? Det är väl den\r\nvi måste försöka respektera.</pre><pre>Jag har all respekt för att Nydemokraterna vill ha\r\nhögre belopp som vårdnadsbidrag och att de inte är\r\nnöjda med den finansiering som regeringen har\r\nbestått med. Men verkligheten är likväl som den är.</pre><pre>I dag kan vi alltså cementera vad jag också vill kalla\r\nen socialistisk barnomsorg. Jag har svårt för att tro\r\natt det kan vara vad Nydemokraterna vill utifrån\r\nsitt program och utifrån de idéer de gick ut med till\r\nväljarna.</pre><pre>Låt föräldrarna välja! Det är inte ett nej till\r\nvårdnadsbidrag eller stopp till en utgift som\r\nNydemokraterna eventuellt voterar för, om de\r\nstöttar Socialdemokraternas förslag, utan det är ett\r\nja till fortsatt socialdemokratisk familjepolitik.</pre><pre>Låt oss vara ärliga. Vi låser oss alla i\r\nprestigehänseende i vissa frågor, men det viktiga är\r\nväl ändå att vi är konsekventa mot de idéer vi står\r\nför och förfäktar. Jag skulle mycket vänligt vilja\r\nuppmana Nydemokraterna: Vinn den största av\r\nsegrar, segern över er själva!</pre><pre>Den här debatten går till historien, kan man väl\r\nsäga, på ett eller annat sätt. Men, värderade\r\nkammarledamöter, gå till historien genom att visa\r\natt ni har förtroende för Sveriges föräldrar!</pre><pre>(Applåder)</pre><pre>I detta anförande instämde Ingvar Svensson,\r\nMargareta Viklund, Lars Svensk, Dan Ericsson i\r\nKolmården, Liisa Rulander, Harald Bergström,\r\nMärtha Gårdestig, Chatrine Pålsson, Alwa\r\nWennerlund, Tuve Skånberg, Harry Staaf, Åke\r\nCarnerö, Ingrid Näslund, Fanny Rizell, Kjell\r\nEldensjö, Roland Lében, Holger Gustafsson, Carl\r\nOlov Persson, Pontus Wiklund, Ulf Björklund, Jan\r\nErik Ågren och Stefan Attefall (samtliga kds).</pre><pre>Anf. 50  EVA ZETTERBERG (v) replik:</pre><pre>Herr talman! Det finns förvisso väldigt många\r\naspekter att ta upp i sak i det Alf Svensson sade,\r\nmen vi har redan före Alf Svenssons ankomst\r\nmycket utförligt diskuterat frågorna om valfrihet\r\noch föräldrars rätt att välja. Jag tycker att det finns\r\nanledning att bara hänvisa till tidigare inlägg.</pre><pre>Vad jag skulle vilja fråga Alf Svensson om, som jag\r\när litet mer nyfiken på, är arbetet inom regeringen.\r\nHar reviret för mänskliga rättigheter nu utsträckts\r\nså att även vårdnadsbidraget ingår under mänskliga\r\nrättigheter -- det tycker jag är en intressant vinkling\r\ni så fall -- och är arbetet inom regeringen så fördelat\r\natt det är Bengt Westerberg som har\r\npappamånaden och Alf Svensson som har\r\nvårdnadsbidraget?</pre><pre>Eftersom uppenbarligen Alf Svensson nu har\r\nvårdnadsbidraget, vill jag fråga ytterligare om de\r\nekonomiska aspekterna. Jag tycker inte att 3,7\r\nmiljarder är ett försumbart belopp. Jag tycker att\r\ndet är mycket pengar, som skulle kunna användas\r\npå ett helt annat och mycket bättre sätt.</pre><pre>Jag har väldigt svårt att förstå att Alf Svensson, som\r\nhar hand om biståndsfrågorna och under sin\r\nregeringstid fått se det totala biståndet minska, i\r\ndag kan anse det rimligt att lägga ut 3,7 miljarder\r\npå vårdnadsbidrag, som i mina ögon framför allt\r\nstärker vissa föräldrars möjligheter att vara hemma\r\noch leva ett bättre liv men definitivt inte stärker alla\r\nbarns rätt till ett bra liv. Hur kan Alf Svensson gå i\r\nbräschen för det?</pre><pre>Till slut vill jag fråga: Hur har Alf Svensson\r\nuppfattat att det finns en majoritet i riksdagen för\r\nvårdnadsbidrag? Det finns ju ett klart\r\navslagsyrkande från socialutskottet där en\r\nmajoritet talar emot, och Ny demokrati har också\r\ntalat emot. Då är jag väldigt intresserad av att höra:\r\nFinns det några hemliga uppgörelser med Ny\r\ndemokrati som vi andra inte har tagit del av, där Alf\r\nSvensson skall gå i bräschen för ytterligare\r\nförsämringar för barnfamiljerna, nu med Ny\r\ndemokratis stöd?</pre><pre>Anf. 51  Statsrådet ALF SVENSSON (kds):</pre><pre>Herr talman! Jag kanske kan svara på det senaste\r\nförst. Jag har kommit fram till att det finns en\r\nmajoritet i riksdagen för ett vårdnadsbidrag,\r\nutifrån de partiprogram och de ståndpunkter som\r\nförts till tals under valrörelsen. Jag har väldigt svårt\r\nför att tro att det är någonting som man bara kan\r\nspringa ifrån. Jag vet exempelvis att Eva Zetterberg\r\nunder valrörelsen vid de tillfällen då det begav sig\r\ntalade om att hon på inga vis i världen kan\r\nacceptera ett vårdnadsbidrag.</pre><pre>Sedan är det ett litet billigt trick som Eva\r\nZetterberg använder och som kan användas i precis\r\nalla sammanhang. Vad vi än beslutar om i Sverige,\r\noch detta jämförs med den miljard människor som\r\ninte har någon resurs alls, kan vi säga att vi unnar\r\noss alldeles för mycket. Men det finns ingen som\r\nhelst rim och reson i att göra den jämförelsen när vi\r\ntalar om vårdnadsbidrag, för då talar vi ju om\r\nrättvisa mellan dem som redan i dag har\r\nsubventioner och ligger väl till ekonomiskt och dem\r\nsom inte har någon subvention alls.</pre><pre>Det är alltså en rättvisefråga inom vår nations\r\ngränser, och jag hoppas att Eva Zetterberg inte\r\nmenar att allt rättvisetänkande och\r\nrättviseskapande i Sverige skall läggas åt sidan\r\ndärför att det råder sådan kompakt orättfärdighet\r\nmellan norra och södra halvklotet.</pre><pre>Att det skulle röra sig om ett försumbart belopp har\r\njag inte sagt någon gång. Men jag kan gott tillstå att\r\njag tycker att det har åtskilligt av mänskliga fri- och\r\nrättigheter över sig att man betror föräldrarna att\r\nvälja just den omsorgsform som de tycker är bäst\r\nför deras egna barn och att inte det centralistiskt\r\nskall dikteras.</pre><pre>Anf. 52  EVA ZETTERBERG (v) replik:</pre><pre>Herr talman! Jag konstaterar att jag inte fick svar\r\npå frågan om vilka uppgörelser som har gjorts med\r\nNy demokrati. Det tror jag att inte bara jag själv\r\nutan fler ledamöter skulle vara intresserade av,\r\neftersom det är Ny demokrati Alf Svensson förlitar\r\nsig till.</pre><pre>Att vi behöver göra mycket mer insatser för barnen\r\ni Sverige i dag, är jag helt på det klara med, och\r\nVänsterpartiet har lagt fram en rad sådana förslag.\r\nMen jag menar att summor i storleksordningen 3,7\r\nmiljarder är en väldigt stor satsning som jag inte\r\ntror kommer till barnens bästa. ad gäller\r\nbiståndet ville jag bara göra en jämförelse med de\r\nförsämringar som Alf Svensson under sin\r\nregeringstid har medverkat till på det området.\r\nProportionerna är litet skeva.</pre><pre>Anf. 53  Statsrådet ALF SVENSSON (kds):</pre><pre>Herr talman! Det har inte gjorts några uppgörelser\r\nmed Nydemokraterna, mig veterligt. Jag har inte\r\ngjort någon i vart fall.</pre><pre>Sedan är det intressant att höra Eva Zetterberg\r\nsäga att det behöver göras mycket mycket mer för\r\nsvenska barn. Men så säger hon plötsligt att det är\r\nen för stor summa. Men även om summan är aldrig\r\nså liten, finns det väl anledning att säga, jämfört\r\nmed hur barnen har det i u-länderna, att den inte\r\nkan vara särskilt rättfärdig.</pre><pre>Anf. 54  MAJ-INGER KLINGVALL (s)\r\nreplik:</pre><pre>Herr talman! Det är uppenbart att både Eva\r\nZetterberg och jag och kanske också ytterligare\r\nledamöter i kammaren tycker att det känns rätt så\r\nmärkligt att statsrådet Alf Svensson deltar i den här\r\ndebatten. Alf Svensson är såvitt jag förstår ansvarig\r\nför biståndspolitiken i regeringen och inte för\r\nfamiljepolitiken. Visserligen har vi en\r\nbiståndsparagraf i socialtjänstlagen, men det\r\nförklarar kanske inte varför Alf Svensson är här i\r\ndag och inte Bengt Westerberg.</pre><pre>När jag lyssnar på Alf Svensson får jag ännu mer\r\nbekräftat att vad kds egentligen vill ha är ett annat\r\nsamhälle än det vi har i dag. Man vill ha ett\r\nsamhälle där många fler kvinnor är hemma och där\r\nmäns och kvinnors roller blir mer utpräglat\r\ninriktade på reproduktion respektive produktion,\r\nså att var och en tar sitt ansvar. Det betonas enligt\r\nmin uppfattning också av att Alf Svensson säger att\r\nvi står vid ett ideologiskt vägskäl. Att Alf Svensson\r\nuttrycker sig på det sättet gör också att man förstår\r\natt det handlar om ideologi, att det inte handlar om\r\nrättvisa och valfrihet utan att det är något annat\r\nsom man är ute efter.</pre><pre>Något som är märkligt i Alf Svenssons\r\nargumentering är att han anklagar den nuvarande\r\nfamiljepolitiken för att ha ett uppifrånperspektiv,\r\natt den innebär en styrning uppifrån, men är det\r\nnågot som kommer att styras uppifrån är det väl\r\nbeslutet om vårdnadsbidrag.</pre><pre>Samtidigt säger Alf Svensson att det alltid handlar\r\nom pengar. Uppenbarligen är Alf Svensson helt\r\ninne på den linjen. Om det inte handlade om\r\npengar skulle man inte lägga fram det här förslaget\r\nom vårdnadsbidrag, som uppenbarligen innebär att\r\npengar satsas för att barnfamiljer skall få möjlighet\r\natt välja. Pengar är ju ett kraftigt styrmedel, och det\r\när ju detta som man uppifrån skall besluta om. Jag\r\ntycker därför att Alf Svenssons argumentation på\r\nden här punkten är något märklig.</pre><pre>Jag måste också få upprepa en fråga som jag\r\ntidigare ställde till Chatrine Pålsson men inte fick\r\nnågot egentligt svar på. Kds är uppenbarligen inne\r\npå en helt annan linje än socialministern när det\r\ngäller kostnader och eventuella besparingar i\r\nsamband med vårdnadsbidraget. Jag läste i media\r\natt kds räknar med besparingar på 2 miljarder\r\ngenom vårdnadsbidraget. Jag skulle väldigt gärna\r\nvilja ha detta klarlagt av partiordföranden i kds.</pre><pre>Anf. 55  Statsrådet ALF SVENSSON (kds):</pre><pre>Herr talman! Jag tror väl ändå att Maj-Inger\r\nKlingvall är underkunnig om att hela regeringen --\r\nalla ministrar, alla fyra partier -- står bakom\r\npropositionen. Inte så sällan klagas det på att\r\nstatsråd inte infinner sig till debatter i kammaren.\r\nOm jag nu har kommit hit hoppas jag att det inte\r\nskall betraktas som en ogästvänlig handling.</pre><pre>Jag har inte pläderat för ett samhälle där många fler\r\nkvinnor är hemma. Jag har pläderat för ett samhälle\r\ndär vi har förtroende för svenska medborgare, för\r\nföräldrar, kvinnor och män, där vi har förtroende\r\nför att föräldrarna är bäst på att välja den\r\nomsorgsform som är bäst för deras barn.</pre><pre>Det ideologiska vägskälet, Maj-Inger Klingvall,\r\nhandlar inte alls om att si eller så många fler\r\nkvinnor skall vara hemma. Det ideologiska\r\nvägskälet innebar ju -- och jag hoppas att jag\r\nuttalade det relativt klart och entydigt -- att vi skall\r\nlåta individen bestämma och inte vara styrd\r\nuppifrån.</pre><pre>Sedan är det förstås alldeles klart att belutet om ett\r\nvårdnadsbidrag måste fattas uppifrån. Det är ju\r\ndärför vi sitter här, det är ju därför vi för den här\r\ndebatten. Men när beslutet väl är fattat, finns en\r\nstörre möjlighet för individen att välja vilken\r\nomsorgsform man vill ha eller hur man vill ordna\r\nsin barnomsorg.</pre><pre>Det var det som var den ideologiska skillnaden, att\r\nvi menar att man inte skall behöva styras uppifrån\r\ni valet utan få möjligheten att själv välja.</pre><pre>Anf. 56  MAJ-INGER KLINGVALL (s)\r\nreplik:</pre><pre>Herr talman! Uppenbarligen anser i varje fall kds\r\natt det måste pengar till, så pengar har tydligen en\r\nstor betydelse även i kds familjepolitik.</pre><pre>Jag fick egentligen inget svar alls på min fråga om\r\nbesparingarna. Det är ju egentligen det som detta\r\nideologiska vägskäl handlar om. Det handlar om att\r\nen stor andel småbarnsmammor i fortsättningen\r\nskall vara hemma och inte gå tillbaka ut och jobba\r\nefter det att de har fått barn och har varit hemma\r\nmed föräldraförsäkring. Det här nämns inte alls i\r\npropositionen, utan det här är något som\r\nuppenbarligen kds håller på att laborera med vid\r\nsidan om. Enligt tidningsreferat finns uttalanden\r\nom att 10--15 % av kvinnorna skall stanna hemma\r\noch att det är det som skall ge upphov till den\r\nkommunala besparingen på 2 miljarder. Kds har\r\nuppenbarligen en klarare uppfattning om vad som\r\nkommer att hända när förslaget om vårdnadsbidrag\r\ngenomförs, medan regeringen inte har velat skylta\r\nmed detta i propositionen.</pre><pre>Samtidigt är det här intressant. Vad det egentligen\r\nstår för är att kvinnornas arbetsinsats är försumbar.\r\nDet är uppenbarligen den uppfattning som kds har:\r\nVi sparar om kvinnorna är hemma. Om 15 % av\r\nkvinnorna är hemma sparar vi 2 miljarder. Då kan\r\nman undra: Vad skulle vi då inte spara om alla\r\nkvinnor som har barn vore hemma? Jo, då skulle vi\r\nkunna spara in på hela kostnaden för dagis, fritis,\r\nkultur och allt vad det är som vi faktiskt satsar på\r\nde här barnen.</pre><pre>Det här håller inte, Alf Svensson! Det är en\r\nekvation som inte går ihop. Det som kostar mest i\r\nvårt samhälle nu är faktiskt det faktum att så många\r\nmänniskor är arbetslösa. Det är en oerhört stor\r\nkostnad, ett oerhört stort slöseri. Det viktigaste\r\nsättet att spara pengar i dag, för att senare kunna\r\ngöra insatser riktade till barnfamiljer och de barn\r\nsom har störst behov av sådana insatser, är att se till\r\natt folk får jobb. Det är det viktigaste sättet att\r\nspara pengar i dag, Alf Svensson. Det ligger\r\noerhört långt ifrån detta vårdnadsbidragsförslag,\r\nsom läggs fram i ett läge då vi så väl behöver arbeta\r\nför att stärka statens finanser, för att minska\r\nbudgetunderskottet och för att använda de pengar\r\nvi har till riktade insatser åt de barn som har störst\r\nbehov av sådana insatser.</pre><pre>Anf. 57  Statsrådet ALF SVENSSON (kds):</pre><pre>Herr talman! Om jag har förstått saken rätt hade\r\nMaj-Inger Klingvall varit emot det här förslaget om\r\nvi så hade befunnit oss i en mycket intensiv\r\nhögkonjunktur. Maj-Inger Klingvall bör därför inte\r\nensamt använda lågkonjunkturen som argument --\r\njag tror inte att det håller. Det är en ideologisk\r\nskillnad oss emellan.</pre><pre>Det är märkligt att hela tiden få höra att vi skall\r\nsatsa på vård och omsorg om barn. Jag sade\r\ninledningsvis att barn är det finaste och\r\nvärdefullaste vi har. Att ge dessa barn omsorg, i\r\nsynnerhet om de är ens egna, framställs emellertid\r\nsom det sämsta av allt i sysselsättningshänseende.\r\nAtt ge vård och omsorg åt egna barn är det lägsta\r\nman kan hänge sig åt.</pre><pre>Vi har aldrig sagt att 10--15 % av kvinnorna skall\r\nstanna hemma. Vi har inte anledning att lägga oss i\r\nom det är mamman eller pappan som stannar\r\nhemma. Jag hoppas att många många pappor\r\nkommer att begripa att de gör den största förlust\r\nom de inte tar chansen att vara hemma mycket mer\r\nän vad som för närvarande är fallet.</pre><pre>Vi har ju kontrollerat alla dessa SIFO-\r\nundersökningar och TEMO-undersökningar och\r\nSCB-undersökningar som Chatrine Pålsson\r\nnämnde; jag kommer inte ihåg hur många det var,\r\nmen det är en förfärligt stor hop. Av dessa\r\nundersökningar framgår det att man vill ha\r\nvårdnadsbidraget och att man vill nyttja det. Som\r\njag sade i mitt huvudanförande möter jag jämt och\r\nständigt människor som vill ha vårdnadsbidrag. När\r\nmänniskor själva vill ha vårdnadsbidraget,\r\nefterfrågar det och önskar det, är det ju inte alldeles\r\norimligt att tro att en hel del också kommer att välja\r\ndet i stället för att fordra en dagisplats.</pre><pre>Man kan då göra en hypotetisk beräkning av vad\r\ndetta ger och vad detta kostar, men det är alldeles\r\nklart att ingen vet. Ingen vet, vare sig Maj-Inger\r\nKlingvall eller jag vet hur många som kommer att\r\nvälja vårdnadsbidraget i stället för en institutionell\r\nomsorg. Men vilket man än väljer skall man\r\nnaturligtvis respekteras till hundra procent. Den\r\nsom vill ha en daghemsplats skall ha en\r\ndaghemsplats. Den som vill ha en\r\nfamiljedaghemsplats skall ha en\r\nfamiljedaghemsplats. Men den som vill forma\r\nomsorgen på något annat sätt därför att man tror\r\natt det passar det egna barnet bättre och därför att\r\ndet kanske passar den egna arbetssituationen\r\nbättre, varför skall denne inte få den chansen och\r\nden möjligheten? Det är där den ideologiska\r\nvattendelaren går.</pre><pre>Anf. 58  STEFAN KIHLBERG (nyd) replik:</pre><pre>Herr talman! Jag skall inte starta någon ideologisk\r\ndebatt med Alf Svensson -- ideologiskt tror jag att\r\nvi står mycket nära varandra i den här frågan, som\r\njag sade i mitt huvudanförande. Däremot står vi en\r\nbit ifrån varandra när det gäller ekonomi. Det kan\r\nmöjligen bero på att jag har fått en mycket grundlig\r\nekonomisk fostran, bl.a. genom många års arbete i\r\nbank -- det var innan man började slarva bort\r\npengar genom kreditförluster.</pre><pre>Visst skall man utgå från verkligheten, Alf\r\nSvensson. Ni har, med hjälp av socialdemokrater\r\noch vänsterpartister, ställt till det med en\r\nbarnomsorgslag. Man kan inte utgå från att andra\r\nskall komma och sopa upp efter en när man har\r\nställt till det; det är just ett sådant beteende som\r\ninte innebär ett ansvarstagande. Alf Svensson får\r\nfaktiskt ta ansvar för den verklighet han aktivt varit\r\nmed om att skapa. Begär inte att vi skall sopa upp\r\nefter er och lösa problemen som har uppstått!</pre><pre>Vi utgår också från verkligheten, och den är bister\r\nekonomiskt sett, Alf Svensson. Det gör oss\r\nförtvivlade när vi gång efter annan konstaterar att\r\nvi är det enda parti i riksdagen som lägger fram\r\nförslag om kraftfulla ekonomiska besparingar. Det\r\när ekonomisk kris i Sverige. Många seriösa\r\nekonomer talar om en uppenbar risk för en\r\nsystemkollaps. Så sent som i morse gjorde Anders\r\nIsaksson det i TV 2. Han utvecklade resonemanget\r\noch var djupt oroad. Jag delar helt och hållet hans\r\nsynsätt. Han pratade just om nya förmåner, nya\r\nbidragsformer, osv. -- man kan aldrig göra\r\ntillräckligt mycket. Det går inte att hålla på så. Man\r\nmåste ta bort någonting.</pre><pre>Låt mig läsa innantill ur en broschyr som jag tror\r\natt Alf Svensson har läst. Den är skriven av Bengt\r\nWesterberg som ordförande. Den heter Befria\r\nbarnfamiljerna, och är utgiven av Folkpartiet\r\nliberalerna 1991: ''Vi utgår från att barnkontot'' --\r\nså kallar man ett flexibelt vårdnadsbidrag -- ''skall\r\nersätta både dagens föräldraförsäkring och de\r\nplanerade kompletteringarna.'' Det utgick man\r\nalltså från för bara några år sedan! Och det tycker\r\njag är en mycket bra utgångspunkt.</pre><pre>Man skriver också att föräldraförsäkringen är\r\nkrånglig. ''Många tjänstemän vid\r\nförsäkringskassorna ägnar sig huvudsakligen åt att\r\nförklara för försäkringstagarna vad som gäller. Ca\r\n450 personer skulle kunna frigöras om\r\nregelsystemet kunde väsentligt förenklas.'' Det\r\nkallar vi för att ge sig på utgifter och åstadkomma\r\nbesparingar! Jag tycker det är utmärkta förslag, och\r\nde kommer från en regeringskollega till Alf\r\nSvensson.</pre><pre>Vi har försynt ställt ett enda krav: Förslagen skall i\r\ntiden och till omfattningen vara finansierade inom\r\nfamiljepolitiken. Det är det enda krav vi har ställt.</pre><pre>Anf. 59  ALF SVENSSON (kds):</pre><pre>Herr talman! Jag skall inte förhäva mig och göra\r\ngällande att jag har fått en lika grundlig ekonomisk\r\nfostran som Stefan Kihlberg. Men jag har fått en\r\ngedigen utbildning i innantilläsning, och därför\r\nskall jag läsa ur nydemokraternas partiprogram:</pre><pre>''Det är föräldrarna själva som har ansvar för sina\r\nbarn. Föräldrarna skall själva kunna välja om de\r\nskall stanna hemma några år och ta hand om sina\r\nbarn eller anlita annan barnomsorg. Barnomsorgen\r\nskall präglas av valfrihet och bl.a. bereda\r\nekonomiska möjligheter för barnen att växa upp i\r\nsina egna hem. Därför vill vi införa en\r\nvårdnadsersättning mellan noll och sex år, som är\r\nså hög att den skapar äkta valfrihet. Denna\r\nvårdnadsersättning skall vara pensionsgrundande.\r\nVi anser att arbete med att ta hand om sina barn är\r\nlika värdefullt som arbete utanför hemmet.''</pre><pre>Nu får inte Stefan Kihlberg här ett förslag som\r\nrymmer allt detta vare sig när det gäller krontalet\r\neller i åldershänseende, men med det här förslaget\r\nkommer man ändå upp på spåret mot valfrihet --\r\nmen då säger Stefan Kihlberg nej! Det har jag svårt\r\natt förstå.</pre><pre>Jag hade inte alls väntat mig att socialdemokrater\r\noch vänsterpartister skulle säga: Bra! Men jag hade\r\ninte heller förväntat att Stefan Kihlberg och\r\nnydemokraterna skulle säga: Om vi inte får allt\r\nsäger vi nej! Det är ungefär som om Stefan\r\nKihlberg går ner i en mörk källare och ser att man\r\nborde tända ett ljus. Han tycker då att man borde\r\nskruva i en 90-wattslampa. Eftersom det inte finns\r\nen sådan lampa erbjuds han en 60-wattslampa. Då\r\nsäger Stefan Kihlberg att det hellre får vara beck\r\nmörkt.</pre><pre>Jag har all respekt för att det är en ekonomisk kris\r\ni vårt land; det skall inte negligeras. Jag hoppas att\r\ndet framgår av de förslag som läggs fram av\r\nregeringen. Jag har också all respekt för de förslag\r\nsom har lagts fram av nydemokraterna. Om\r\nnydemokraterna röstar med socialutskottets\r\nmajoritet röstar de för en fortsatt\r\nsocialdemokratisk familjepolitik. Det kan inte vara\r\nmeningen med tanke på det programavsnitt som jag\r\nläste upp tidigare.</pre><pre>Anf. 60  STEFAN KIHLBERG (nyd) replik:</pre><pre>Herr talman! Jag sade i min inledande mening, Alf\r\nSvensson, att jag inte skulle starta någon ideologisk\r\ndebatt. Jag tror att vi är överens ideologiskt. Ändå\r\nförsöker Alf Svensson göra detta. Det är ganska\r\nmeningslöst. Vi står ju bara och håller med\r\nvarandra. Vi är överens om ideologin bakom\r\nvalfriheten och allt det andra.</pre><pre>Däremot är jag uppriktigt besviken över att Alf\r\nSvensson är så slarvig med sanningen. Jag blir\r\nspeciellt upprörd, eftersom han företräder kds. Jag\r\nhar argumenterat för att skriva in kristen etik och\r\nmoral i läroplanen. Alf Svensson säger att vi i\r\nvalrörelsen pläderade för vårdnadsbidrag. Det är\r\nosanning. Vår familjepolitik såg dagens ljus den 21\r\njanuari 1993. Dessförinnan hade vi ingen. Jag sade\r\ndet i mitt huvudanförande, men Alf Svensson var\r\nuppenbarligen förhindrad att lyssna. Därför vill jag\r\nfråga: Varför far Alf Svensson med den här typen\r\nav osanningar? Jag tycker inte att det är hederligt.</pre><pre>Det handlar, som sagt, inte om att vi till hundra\r\nprocent skall få igenom vår familjepolitik. Det sade\r\njag också i mitt huvudanförande. Vi drömmer inte\r\nens om det. Det skulle var hemskt roligt, men jag\r\nhåller med om att det är utomordentligt\r\norealistiskt. Vi ställer inte ens som krav att vi skall\r\nfå igenom någonting av vår familjepolitik. Vi har\r\nställt ett enda krav; det har vi gjort i snart ett år. I\r\nalla möjliga och omöjliga sammanhang har vi sagt\r\nsamma sak, nämligen att detta måste finansieras\r\ninom familjepolitiken. Det är det enda krav som vi\r\nhar ställt. Det handlar inte om att vi skall få igenom\r\nvår familjepolitik, Alf Svensson. Det handlar om\r\natt ta ansvar för svensk ekonomi.</pre><pre>Det går inte att bara komma med nya bidrag och\r\nförmåner utan att revidera och titta på systemen. Vi\r\nknäcker Sverige. Vi skuldsätter våra barn och\r\nbarnbarn upp över öronen. Det är höjden av\r\nansvarslöshet att göra så samtidigt som man säger\r\natt man värnar dessa barn. Jag vill kunna se mina\r\nbarn och eventuella barnbarn i ögonen och säga att\r\nvi inte har intecknat deras framtid genom att låta\r\nstatsskulden skena.</pre><pre>Jag är, både som pappa och före detta\r\nbankdirektör, djupt bekymrad. Det är varenda\r\nekonom som kan räkna. Det verkar vara vansinnigt\r\nsvårt att få regeringen att förstå att det är kris.</pre><pre>Slutligen, Alf Svensson, vill jag säga att jag i första\r\nhand har begärt återremiss därför att jag är\r\noptimist. Jag tror att vi kan fixa detta. Vi har\r\nnämligen fått konkreta besked från en mycket\r\ntrovärdig regeringsföreträdare. Jag tror alltså att vi\r\nfixar detta med en återremiss.</pre><pre>Anf. 61  Statsrådet ALF SVENSSON (kds):</pre><pre>Herr talman! Jag tror också att vi fixar detta. Men\r\njag tyckte inte om att bli kallad för lögnare. Det\r\ntycker ingen om. Jag undrar om Stefan Kihlberg\r\nhar hängt med i programskrivandet i det egna\r\npartiet.</pre><pre>Jag håller i en folder från 1991. Jag kan citera ur\r\nden: ''Familjens centrala och naturliga roll för varje\r\nmänniska får icke motverkas eller försvåras av\r\növerheten. Barnomsorgen ska präglas av valfrihet\r\noch bl a bereda ekonomiska möjligheter för barnen\r\natt växa upp i sina egna hem.''</pre><pre>Jag kommer ihåg den debatt som jag 1991 hade\r\nmed nydemokrater. De pläderade med iver för ett\r\nvårdnadsbidrag, även om det inte fanns utskrivet i\r\nprogrammet.</pre><pre>Det viktigaste är naturligtvis inte om detta skedde\r\n1991, 1992 eller 1993. Det partiprogram som finns\r\nnu måste väl ändå gälla? Om förslaget om\r\nvårdnadsbidraget har antagits senare än 1991 borde\r\ndet gälla extra mycket.</pre><pre>Jag hoppas att vi får igenom förslaget om\r\nvårdnadsbidraget. Det är en truism om något. Det\r\nfinns nämligen en majoritet för det. Jag är\r\nnaturligtvis glad över att Stefan Kihlberg står här\r\noch säger att han också tror att så blir fallet.</pre><pre>Anf. 62  MARGARETA WINBERG (s):</pre><pre>Herr talman! Jag undrar var det ansvariga\r\nstatsrådet är. Vi diskuterar nu en av de största\r\nfamiljepolitiska frågorna under den här\r\nmandatperioden. Det ansvariga statsrådet, Bengt\r\nWesterberg, är inte här.</pre><pre>Jag förstår om han drar sig för att komma hit. Han\r\nblev ju så chikanerad förra gången han var här när\r\nvi diskuterade denna fråga. Då gjordes det upp\r\nbakom socialministerns, och vice statsministerns,\r\nrygg. Statsministern ringde till Ian Wachtmeister\r\noch gjorde upp med honom. Gullan Lindblad stod\r\noch applåderade längst bak i kammaren. Isa\r\nHalvarsson stod och grät.</pre><pre>Man undrar om det är detta scenario som vi nu ser\r\nupprepas. Utanför denna kammare står nämligen\r\nNy demokrati och kds och diskuterar. Här inne förs\r\ndebatten. Det är tydligen ett spel för gallerierna.\r\nDet händer nämligen någonting någon annanstans.\r\nJag undrar vad. Jag undrar också var det ansvarige\r\nstatsrådet är och vad han vet.</pre><pre>Herr talman! Precis som tidigare talare undrar jag\r\nockså vad biståndsministern gör här inne i\r\nkammaren. Jag har aldrig tidigare upplevt att ett\r\nstatsråd tar över ett annat statsråds fråga. Det är\r\nlitet fräckt, Alf Svensson, att komma hit som\r\npartiledare för kds och utnyttja sin roll som\r\nbiståndsminister för att gå in i en debatt som han\r\ninte har ansvaret för. Det gör han bara för att\r\nagitera partipolitiskt.</pre><pre>Det vore på sin plats att också ministrar respekterar\r\narbetsfördelningen. Det finns massor med jobb och\r\nutmaningar i världen för den biståndsminister som\r\nvill sköta sitt arbete.</pre><pre>Herr talman! Vilken uppgift har vi som politiker?\r\nDet har sagts att vi skall stå neutrala i dessa frågor.\r\nDet skall vi självfallet inte göra. Vi är politiker\r\ndärför att vi har en vision av hur framtiden skall\r\nformas och av hur samhället skall se ut. Det har vi\r\ngått till val på. Det är vår uppgift att arbeta mot det\r\nmålet.</pre><pre>Hur ser då den socialdemokratiska visionen ut när\r\ndet gäller familjepolitiken? Man kan säga att den\r\ntill stor del formades av de socialdemokratiska\r\nkvinnorna. Grundtanken var och är att man skall\r\nkunna förena förvärvsarbete och föräldraskap.\r\nGrundtanken är att barnens behov skall sättas i\r\ncentrum -- inte mammornas önskan att vara\r\nhemma. Grundtanken är att vuxna är enskilda\r\nindivider som har ansvar för sin egen och sina barns\r\nförsörjning. Grundtanken är att man lever i en\r\nfamilj därför att man älskar varandra, inte för att\r\nman skall bli försörjd.</pre><pre>Med denna vision för ögonen skapar vi\r\nsocialdemokrater en politik. Den omfattar rätten\r\ntill betalt arbete för både kvinnor och män, rätten\r\ntill en god barnomsorg för barnens skull, en bra\r\nföräldraförsäkring som bygger på\r\ninkomstbortfallsprincipen och ett barnbidrag som\r\när lika för alla barn. Denna politik har ett stort stöd\r\nute bland människorna, inte minst bland\r\nkvinnorna.</pre><pre>Vissa har i dag hävdat att vi med det förslag till\r\nvårdnadsbidrag som nu diskuteras skulle skapa\r\nnågot slags valfrihet. Det är inte sant. Ett\r\nvårdnadsbidrag skapar inte valfrihet för alla utan\r\nför några. Ett vårdnadsbidrag gynnar högavlönade\r\nmän med hemmafruar. Det gynnar dem som har två\r\nhöga inkomster och kan anställa en barnflicka eller\r\nett hembiträde. Det missgynnar ensamstående och\r\nlågavlönade.</pre><pre>Vår första grund för kritiken är att\r\nvårdnadsbidraget är orättvist. Det skapar valfrihet\r\nför dem som redan har den. De får det ännu litet\r\nbättre.</pre><pre>Vår andra grund för kritiken är\r\njämställdhetsperspektivet. Vilken man vill stanna\r\nhemma för 2 000 kr i månaden minus skatt? Vi\r\nsocialdemokrater anser att barn behöver sina\r\npappor. Det är viktigt att papporna och barnen\r\ntidigt får en god relation till varandra. Det har de\r\nglädje av hela livet. Pappor blir ännu mer sällsynta\r\ni hemmet med vårdnadsbidraget.</pre><pre>Vår tredje grund för kritiken är kostnaden.\r\nVårdnadsbidraget är dyrt. Det kostar 3,7 miljarder,\r\noch det är inte finansierat. Det betyder att\r\nbudgetunderskottet i Sverige, som redan i dag är\r\nrunt 200 miljarder, ökas på. Om vi\r\nsocialdemokrater hade haft dessa pengar -- vilket vi\r\ninte har -- skulle vi ha byggt ut föräldraförsäkringen\r\nsom ett led i vår strävan mot vår framtidsvision om\r\nett gott och jämställt samhälle där barnen har sin\r\ngivna plats, nämligen i centrum.</pre><pre>Jag yrkar bifall till hemställan i utskottets\r\nbetänkande.</pre><pre>Anf. 63  Statsrådet ALF SVENSSON (kds):</pre><pre>Herr talman! Jag tycker att Margareta Winberg var\r\nväl aggressiv. Menar hon verkligen att det är fel att\r\njag som partiledare och engagerad i frågan deltar i\r\ndebatten?</pre><pre>Finns det någon praxis som säger att jag inte får\r\nvara här? Kan jag i så fall få den uppläst för mig?\r\nEller skall jag rådgöra med det socialdemokratiska\r\nkvinnoförbundets ordförande vid varje tillfälle som\r\njag skall debattera i kammaren? I så fall är det en\r\nhelt ny praxis.</pre><pre>Anf. 64  MARGARETA WINBERG (s)\r\nreplik:</pre><pre>Herr talman! Jag skulle inte ha någonting emot om\r\nAlf Svensson ville rådgöra med mig. Då blev det\r\nnämligen inte många debatter för Alf Svensson i\r\ndenna kammare. Det kan jag säga.</pre><pre>Skämt å sido är det mycket ovanligt, Alf Svensson,\r\natt en minister som har ansvar för bistånd och\r\nmänskliga rättigheter går in på en annan ministers\r\nansvarsområde. Varför är inte Bengt Westerberg\r\nhär i dag? Kan Alf Svensson svara på det? Det vore\r\nnaturligt att Bengt Westerberg, som är ansvarig och\r\nvice statsminister, infann sig när vi diskuterar en\r\nsådan här principiellt viktig fråga.</pre><pre>Anf. 65  Statsrådet ALF SVENSSON (kds):</pre><pre>Herr talman! Låt mig kort säga att jag inte har gått\r\nin och tagit Bengt Westerbergs plats. Fråga Bengt\r\nWesterberg varför han inte är här. Jag är här och\r\nhar själv bestämt att gå hit utan att fråga någon till\r\nråds. Så kommer jag också att agera\r\nfortsättningsvis.</pre><pre>Anf. 66  MARGARETA WINBERG (s)\r\nreplik:</pre><pre>Herr talman! Jag trodde att kontakterna mellan\r\nregeringsledamöterna var litet bättre än\r\nkontakterna mellan enskilda riksdagsledamöter\r\noch i det här fallet socialministern. Av detta förstår\r\njag att ni inte talar så mycket med varandra.</pre><pre>Anf. 67  INGER RENÉ (m):</pre><pre>Herr talman! I alla diskussioner om familjepolitik --\r\ndet må gälla barnomsorg, vårdnadsbidrag eller\r\nföräldraförsäkring -- förs det fram olika argument.</pre><pre>Ett argument är rättvisa. Det är inte rättvist att ett\r\nbarn, en familj, får en subvention på 50 000--\r\n100 000 kr om året och att en annan familj som inte\r\nutnyttjar den kommunala barnomsorgen inte får\r\nnågonting alls. Det är inte heller rättvist att en\r\nmamma som har hunnit förvärvsarbeta några år\r\nföre det första barnets födelse kommer i ett\r\nekonomiskt mycket bättre läge än den som t.ex. får\r\nbarn under studietiden.</pre><pre>Det känns heller inte rättvist om den som föder\r\nbarn med ett mellanrum som understiger två och ett\r\nhalvt år drar en vinstlott jämfört med den som har\r\nmer än två och ett halvt år mellan sina barns födslar.</pre><pre>Ett annat argument är jämställdhet och kvinnors\r\nmöjlighet att kombinera förvärvsarbetet med\r\nbarnafödande. I Sverige har vi troligen världens\r\nförmånligaste föräldraförsäkring. Av naturliga skäl\r\när det kvinnor som utnyttjar den till största delen.\r\nÄr det då ett hot mot jämställdheten att kvinnor\r\nundandras arbetsmarknaden under några\r\nsmåbarnsmammeår? Är en utbyggd\r\nföräldraförsäkring ett ytterligare hot? Är det i dag\r\nett hedervärt arbete att vara hemarbetande\r\nsmåbarnsmamma under precis den tid som\r\nföräldraförsäkringen utfaller medan man ''stannar\r\nhemma'', dvs. icke arbetar efter det att\r\nföräldraförsäkringen är slut?</pre><pre>I debatten låter det ofta som om Alva Myrdals\r\ntankar lever kvar. Hennes syn på hemarbetande\r\nkvinnor var inte nådig. Hon sade: ''Det finns\r\nfortfarande möjligheter för klena, imbicilla,\r\nindolenta och ambitionslösa eller i övrigt mindre\r\nväl rustade individer att stanna kvar hemma och dra\r\nsig fram''. Den attityden, även om den inte uttrycks\r\nså klart som hos Alva Myrdal, är djupt förnedrande\r\ngentemot de många som arbetar hemma eller som\r\nskulle vilja göra det om de ekonomiska\r\nmöjligheterna fanns.</pre><pre>Hotet mot jämställdheten när det är fråga om\r\nföräldraförsäkringen och småbarnstiden handlar\r\nmera om att vi, samhället och arbetsgivarna, inte\r\nvärderar småbarnstiden som den\r\npersonlighetsutvecklande och kompetenshöjande\r\ntid som den oftast är. Man kanske kan jämföra med\r\nde män som tjänstgör som reservare i\r\nmilitärväsendet. Deras frånvaro från arbetslivet\r\nbetraktas sällan som ett problem, utan det anses\r\nmera vara en förtjänst.</pre><pre>Inläggen i familjepolitiken handlar om ekonomi,\r\nrättvisa och jämställdhet. Men alltför sällan\r\nhandlar debatten om vad som är bäst för barnen.\r\nÄn mer sällan görs konsekvensanalyser av de beslut\r\nsom fattas. Jag menar då inte ekonomiska\r\nkonsekvensanalyser utan sådana som mäter\r\nkvalitet. Jag skulle vilja ta upp några\r\nfrågeställningar. Är det bra för barn att kvinnor och\r\nmän tenderar att bli allt äldre innan första barnet\r\nföds? Det är inte orimligt att det är ett resultat av\r\nföräldraförsäkringen som ger betydligt större\r\nutdelning för den som varit ute på\r\narbetsmarknaden några år och därmed blir litet\r\näldre innan ett barn föds. Är det bra för ett barn att\r\nfå syskon med högst två och ett halvt års\r\nmellanrum? Det är också vanligare i dag än\r\ntidigare. Det beror antagligen på de lagar som har\r\nantagits i denna kammare.</pre><pre>Barnens bästa har sällan varit det motiv som har\r\nuttalats vid dessa lagars tillkomst. Lagarna är sällan\r\nutformade så att individuella hänsyn kan beaktas.\r\nSkall barnens bästa vara ledstjärnan för\r\nfamiljepolitiken måste besluten flyttas från stat och\r\nkommun till de enskilda familjerna. Skälet är\r\nnaturligtvis att det ena barnet inte är det andra likt.\r\nBehovet av barnomsorg måste utformas med\r\nhänsyn till det enskilda barnet. Det avgörandet\r\nklarar inte vi eller kommunalpolitikerna. Det\r\navgörandet klarar bara familjen.</pre><pre>Det är därför tragiskt att bevittna den\r\nnedmontering av familjens möjlighet att besluta om\r\nsin egen vardag som har pågått åtminstone sedan\r\n30-talet. Om vi går litet längre fram i tiden minns\r\nsäkert alla det socialdemokratiska stridsropet från\r\n60-talet. ''Ned med familjen'' hette det då. De\r\nfrämsta förkämparna när det gällde att försvaga\r\nfamiljen var åter Gunnar och Alva Myrdal. I boken\r\n''Kris i befolkningsfrågan'' talade de om familjen\r\nsom en institution stadd i förfall och upplösning och\r\nsåsom varande destruktiv för sina medlemmar.\r\nMed tanke på vad familjen Myrdal och deras\r\nefterträdare ansåg och anser om familj och\r\nfamiljeliv är det inte så konstigt att man i\r\nsocialdemokraternas 90-talsprogram knappast kan\r\nhitta ordet familj. Jag har hittat det på ett ställe i\r\ndet tjocka materialet. Man tillmäter naturligtvis\r\ninte heller familjen någon som helst betydelse.</pre><pre>I början av 90-talsprogrammet förekommer ändock\r\nen klädsam självrannsakan där står: ''Tvivlet gror --\r\nhar välfärdssamhället i all sin välvilliga omtanke\r\ntagit över så många sociala uppgifter från familj,\r\nvänner, oss själva att livet blivit opersonligt och\r\nansvarslöst och vi själva blivit hjälplösa''.</pre><pre>Just så är det -- men hos socialdemokraterna slutar\r\ndet bara med denna läpparnas bekännelse. Man\r\ndrar dess värre inte slutsatsen att familjen är\r\nsamhällets viktigaste byggsten utan vilken barns\r\nfostran till kärleksfulla medmänniskor med en sund\r\nsjälvkänsla är om inte omöjlig så i alla fall mycket\r\nbekymmersam.</pre><pre>Enligt min mening styrs i dag alltför mycket av\r\nfamiljens vardag från detta rum och från landets\r\nkommunalhus. Ett vårdnadsbidrag är ett första steg\r\nmot att ge familjerna makten över vardagen så att\r\nde själva kan forma den barnomsorg som passar\r\njust deras barn bäst. Det ökar människors frihet\r\noch minskar politikers makt. Det ligger således inte\r\nbara precis i linje med regeringens politik utan\r\nockså med nydemokraternas politik. Jag medger\r\natt det är ett litet steg -- men det är ett litet steg åt\r\nrätt håll.</pre><pre>Jag kan inte låta bli att tycka att i Ny demokratis\r\nställningstagande blir det bästa det godas fiende.\r\nDet måste vara bättre med små steg åt rätt håll än\r\nmed inga steg alls. Nydemokraterna tar också upp\r\nkostnaden för vårdnadsbidraget, som enligt\r\nbetänkandet blir 2,3 miljarder kronor. Sällan torde\r\ndet ha varit så svårt att räkna ut den verkliga\r\nkostnaden för en ny reform. Här vet man ju inte --\r\noch skall inte veta -- hur familjerna kommer att\r\nutnyttja sin nya valfrihet. Det gör att kostnaden\r\nmaximalt kan bli 2,3 miljarder. Enligt en del\r\nberäkningar kan det här också, beroende på hur\r\nfamiljerna använder sig av vårdnadsbidraget, gå\r\nmed ekonomisk vinst för stat och kommun.</pre><pre>Slutet av Stefan Kihlbergs anförande gav dock en\r\nstrimma av ljus under denna ganska thrillerartade\r\nförmiddag. Ett vårdnadsbidrag innebär, herr\r\ntalman, att vi påbörjar en utveckling där varje\r\nbarns behov står i centrum och där just det enskilda\r\nbarnets behov kan tillgodoses.</pre><pre>Jag yrkar bifall till reservation nr 1 i betänkandet nr\r\n25.</pre><pre>Anf. 68  MARGARETA WINBERG (s)\r\nreplik:</pre><pre>Herr talman! I början av Inger Renés anförande fick\r\njag nästan för mig att hon talade för ett avskaffande\r\nav föräldraförsäkringen, men så var det väl ändå\r\ninte.</pre><pre>Jag skulle vilja ha Inger Renés kommentarer på två\r\npunkter. I den förra valrörelsen kom det ut två\r\nrapporter ifrån FN. Den ena rapporten visade att\r\nsvenska barn är lyckligast i världen. Den andra\r\nrapporten visade att svenska kvinnor är friast i\r\nvärlden. Jag skulle vilja ha en kommentar till de två\r\nuppgifterna. Uppgifterna kommer från FN och inte\r\nfrån det socialdemokratiska partiet eller från\r\nkvinnoförbundet. Det kanske är bäst att säga det.</pre><pre>Inger René talar mycket om familjen. Det gjorde\r\njag också i mitt anförande. Vad menar vi då med en\r\nfamilj? För oss socialdemokrater består en familj av\r\nfria, självständiga individer som har valt att gå\r\nsamman i en familj, eftersom de tycker om\r\nvarandra. De gör det av kärlek. Fortfarande består\r\nfamiljen av individer som är fria och självständiga.</pre><pre>Jag har fått för mig att familjen i den borgerliga\r\nbegreppsvärlden är ett slags kollektiv, där kvinnan\r\ngärna kan låta bli att arbeta utanför hemmet eller\r\natt bara göra det litet grann. Kvinnan kan också\r\ngärna få ett vårdnadsbidrag på 2 000 och därmed\r\nvara beroende av sin förvärvsarbetande man. Det\r\nblir ett ojämställt och ojämlikt förhållande. Vad\r\nmenar ni egentligen med en familj? Jag skulle vilja\r\nha en kommentar till det.</pre><pre>Anf. 69  INGER RENÉ (m) replik:</pre><pre>Herr talman! Jag hörde inte första delen av\r\nMargareta Winbergs första fråga. Jag hörde att\r\nsvenska barn var lyckligast i världen, sedan var det\r\nnågot om svenska kvinnor som jag inte riktigt\r\nuppfattade.</pre><pre>Vi har en bra familjepolitik i Sverige, och den\r\ngynnar naturligtvis såväl kvinnor som barn. Det är\r\ninte konstigt om svenska barn och svenska kvinnor\r\nanser sig vara lyckliga eller priviligierade, vad det\r\nnu var som Margareta Winberg sade, jämfört med\r\nmänniskor i andra länder.</pre><pre>Margareta Winberg hade fått för sig någonting när\r\ndet gäller den moderata synen på familjen. En\r\nfamilj kan bestå av en mamma och barn eller pappa\r\noch barn. Huvudsaken är att man i familjen stöttar\r\noch stöder varandra och fattar de för de enskilda\r\nfamiljemedlemmarna viktiga besluten tillsammans.</pre><pre>Jag läste ur Socialdemokraternas 90-talsprogram --\r\njag tror att det kom ut 1989. I programmet är även\r\nSocialdemokraterna ängsliga över att samhället har\r\ntagit över alltför mycket av de beslut som man\r\ntidigare fattade i familjen. Varken skolan eller\r\nbarnomsorgen -- och än mindre vi i denna sal -- kan\r\nfatta beslut för enskilda familjer. Den kompetensen\r\nhar bara familjen som sådan.</pre><pre>Anf. 70  MARGARETA WINBERG (s)\r\nreplik:</pre><pre>Herr talman! Det är ju roligt att höra att vi har en\r\nbra familjepolitik i Sverige. Det är nämligen vad vi\r\nsocialdemokrater hävdar, och det är på den vägen\r\nsom vi vill fortsätta. Jag förstår då inte varför man\r\nmed detta beslut vill förändra en familjepolitik som\r\när bra. En förändring är ju på gång -- inte minst har\r\nkds partiledare i dag sagt att detta är ett\r\nsystemskifte, en ideologisk vattendelare.</pre><pre>Om den familjepolitik som vi har är bra, tycker jag\r\natt det är konstigt att man vill gå ifrån den.</pre><pre>Under hela 80-talet ökade födelsetalen i Sverige. Vi\r\nkvinnor och män ökade dem frivilligt, därför att vi\r\nkände oss trygga och ansåg att vi vågade föda barn\r\ntill ett tryggt samhälle. Det tog bara elva månader\r\nefter valet innan födelsetalen började gå ned igen.</pre><pre>Anf. 71  INGER RENÉ (m) replik:</pre><pre>Herr talman! Jag sade att den svenska\r\nfamiljepolitiken är bra. Men om Margareta\r\nWinberg hade lyssnat på mig de senaste tio\r\nminuterna hade hon hört att jag vill att den skall bli\r\nbättre.</pre><pre>Den är inte rättvis, och den tar inte hänsyn till det\r\nenskilda barnets behov. Det vill vi rätta till genom\r\nett vårdnadsbidrag.</pre><pre>Anf. 72  STEFAN KIHLBERG (nyd) replik:</pre><pre>Herr talman! Jag skall inte gå in i någon ideologisk\r\ndebatt, eftersom jag inte tror att det finns anledning\r\ntill det. Vi skulle förmodligen bara stå och hålla\r\nmed varandra.</pre><pre>Däremot vill jag återkomma till det enda, försynta\r\nkrav som vi har ställt, nämligen finansieringen.\r\nMan måste ha de pengar som man skall göra av\r\nmed. Man måste inte vara civilekonom eller f.d.\r\nbankman för att förstå, det räcker att man har en\r\negen hushållskassa. Det är som Anders Isaksson\r\nsade i TV 2 i morse: Det räcker med att man klarar\r\nav sin egen hushållsekonomi. Egentligen är det inte\r\nmer komplicerat än så; det är bara beloppen som är\r\ngigantiskt mycket större.</pre><pre>Vi är alla överens om att förslaget inte är finansierat\r\ninom familjepolitiken, vare sig i tid eller\r\nomfattning. Vårdnadsbidraget börjar kosta pengar\r\nden 1 juli i år om det går igenom, medan\r\nbesparingarna slår igenom mycket senare. Vi\r\nräknar nämligen in besparingarna i\r\nföräldraförsäkringen -- självfallet. Vi vet att vissa\r\nföreträdare för regeringen inte vill göra det, men vi\r\ngör det naturligtvis.</pre><pre>Vi vet inte vilket utfallet blir. Nej, det gör man\r\naldrig. I varje ekonomisk verksamhet som kräver\r\nbudget och planering vet man aldrig vilket utfallet\r\nblir. Däremot vet vi vilket budgetbeloppet är: 3,7\r\nmiljarder, eller 3 700 miljoner. De pengarna måste\r\nvi ha, men vi har dem inte. Det är detta som är\r\nproblemet.</pre><pre>Vi påpekar, återigen litet försynt: Den totala\r\nfamiljepolitiken kostar i dag över 80 miljarder.\r\nGrovt räknat utgör 3,7 miljarder futtiga 4,6 % av\r\ndetta. Skulle det inte gå att göra en omfördelning?\r\nJo, visst går det att omfördela! Det enda som krävs\r\när vilja. Det är ingen som på allvar hävdar att\r\nproblemet är att det inte finns möjligheter.</pre><pre>Som jag sade tidigare i mitt anförande tror jag inte\r\natt någon har kommit med så många konkreta\r\nförslag till hur man skulle kunna göra. Det finns\r\ninget bekymmer på den punkten heller. Vi är de\r\nförsta att hålla med om det. Men det har vi fått på\r\nskallen för från första stund här i kammaren.</pre><pre>Det var vi som började prata om dynamiska\r\neffekter. Det fick vi kritik för. Kammarens ärade\r\nledamöter förklarade att i detta fall kunde man inte\r\nräkna med några dynamiska effekter. Sedan har vi\r\nlärt oss att räkna på det sätt som riksdagen gör, och\r\ndå får vi kritik för det.</pre><pre>Vi tror på dynamiska effekter. Det är ett av skälen\r\ntill att man kanske t.o.m. bör fördubbla\r\nvårdnadsbidraget -- då får man kraftfulla\r\ndynamiska effekter, har vi sagt.</pre><pre>Men nu är det slutligen så att\r\nstatsverkspropositionen handlar om miljarder\r\nkronor och ören; det finns inga dynamiska effekter\r\ni anslagsposterna.</pre><pre>Anf. 73  INGER RENÉ (m) replik:</pre><pre>Herr talman! Vårdnadsbidraget är finansierat som\r\nden här typen av reformer brukar vara\r\nfinansierade, genom statsbudgeten. Jag tycker inte\r\natt effekterna av just vårdnadsbidragets utfall går\r\natt jämföra med det som vi brukar kalla för\r\ndynamiska effekter. Det brukar handla om tillväxt\r\npå det ena eller andra sättet, om man t.ex. sänker\r\nskatter.</pre><pre>Men här är det föräldrars val av barnomsorgsform\r\nsom ger effekter som inte går att beräkna, dvs. vi\r\nkan fundera ut vad utfallet blir om si eller så många\r\nväljer det ena eller andra scenariot. Men vi kan inte\r\nsäga att det totalt sett blir på ett visst sätt, eftersom\r\nvi inte vet hur föräldrarna kommer att välja.</pre><pre>Jag håller med om att förslaget skall vara\r\nfinansierat. Den maximala kostnaden för\r\nvårdnadsbidraget kommer alltså att belöpa sig till\r\n2,3 miljarder. Den minimala, om jag säger så, kan\r\nt.o.m. ge ett plus för kommuner och stat.</pre><pre>Anf. 74  STEFAN KIHLBERG (nyd) replik:</pre><pre>Herr talman! 3,7 miljarder begär regeringen att\r\ndenna kammare skall besluta om, inte 2,3\r\nmiljarder. När man säger 2,3 miljarder har man\r\nredan gjort beräkningar som vi inte heller vet om\r\nde stämmer.</pre><pre>Men det är inte det som är det viktiga; vi kan inte\r\ngå in i den typen av resonemang. Ingen av oss kan\r\ngöra mer än mer eller mindre goda gissningar. Vi\r\nkan i och för sig avsluta debatten här, eftersom jag\r\nbestämt har gett uttryck för att åtminstone jag är\r\növertygad om att regeringens förslag blir verklighet\r\nmed en återremiss.</pre><pre>Anf. 75  MARTIN NILSSON (s):</pre><pre>Herr talman! Det sista beskedet som nu kom från\r\nStefan Kihlberg var i alla fall välgörande, och det\r\nbekräftar väl mycket av det som vi som har varit här\r\ni dag har misstänkt när vi har lagt märke till\r\nkorridorsnacket och diskussionerna utanför\r\nkammaren och när det säkert sker uppgörelser och\r\nförhandlingar någonstans just i detta ögonblick.</pre><pre>Självfallet kan man därför fundera över nyttan med\r\ndenna debatt, men det är ändå bra att\r\nståndpunkterna klart redovisas, diskuteras och kan\r\nbemötas.</pre><pre>Många av inläggen här har ju varit fulla av\r\nschabloner. Jag tänker på en talare som i varje\r\nmening antingen använde ordet socialistisk eller\r\nvalfrihet och som därigenom försökte skapa något\r\nslags motsättning emellan dessa saker.</pre><pre>Jag tänker försöka visa att mycket i förslaget om\r\nvårdnadsbidrag som vi diskuterar här i dag faktiskt\r\ninnebär en reform som kommer att påverka\r\nvalfriheten -- men inte bara öka den, utan på\r\nganska många sätt förändra och försämra den.</pre><pre>Reformen kostar någonstans mellan 3 och 4\r\nmiljarder, såsom vi känner till den och som den är\r\nredovisad. Den är inte finansierad, vilket redan har\r\ndiskuterats, och det tänker jag komma tillbaka till.</pre><pre>Många har poängterat att denna reform inte är\r\nspeciellt gynnsam från jämställdhetssynpunkt, att\r\nden inte direkt gynnar jämställdheten mellan\r\nkvinnor och män. Det är egentligen ingen som har\r\nsagt emot det påståendet, utan man har bara\r\nkonstaterat att detta inte är speciellt viktigt eller att\r\ndet inte påverkar särskilt mycket.</pre><pre>Jag tycker dock att något av det mest\r\nbeklagansvärda i detta är att så många f.d.\r\nsmåbarnsföräldrar diskuterar hur nuvarande eller\r\nblivande småbarnsföräldrar skall ha det. Jag\r\ntycker -- för att vara litet skämtsam -- att vi som är\r\nmitt i produktionen borde ha större möjlighet att\r\ngöra våra röster hörda. Det förslag som föreligger\r\ngestaltar i mångt och mycket en gammal politik,\r\ngamla värderingar i samhället.</pre><pre>Flera har sagt i debatten: Titta på SIFO-\r\nundersökningarna! De visar att 65-66 % faktiskt vill\r\nha 2 000 kr mer i månaden.</pre><pre>Är det ett så oerhört bra bevis! Om jag går ut på en\r\ngata här i stan och frågar vem som helst: Vill du ha\r\n2 000 kr mer i månaden?, så tycker jag det är ett\r\nhäpnadsväckande dåligt resultat om jag får bara 65-\r\n66 % ja. Det är väl märkvärdigt att så många\r\nmänniskor inte vill ha 2 000 kr mer i månaden. Det\r\nmåste innebära att var tredje tillfrågad ser något\r\nuppenbart dåligt bakom detta utan att behöva få\r\ndet beskrivet för sig.</pre><pre>Förslaget har stora brister. När man talar om\r\nvalfrihet och rättvisa i sammanhanget blir det litet\r\norwellskt nyspråk över det, där ja betyder nej och\r\nnej betyder ja.</pre><pre>Frågar man de unga småbarnsföräldrarna om de vill\r\nha vårdnadsbidraget, när man har beskrivit\r\nkonsekvenserna, då är inte svaret lika entydigt. Jag\r\nsäger inte att ingen vill ha det, men det är inte lika\r\nentydigt. Då blir det inte lika många bravorop.</pre><pre>Den första poängen är jämställdheten. Med ett\r\nvårdnadsbidrag blir det oftare så att de unga\r\nmammorna får stanna hemma och ta hand om\r\nbarnen. Det blir svårare för papporna att vara\r\nhemma med småbarn.</pre><pre>Det finns de som säger: Så blir det inte alls! Men\r\ndet bästa beviset för att den argumentationen är fel\r\nkommer den här kommaren i så gott som full\r\nenighet att ge på fredag. Då skall vi, som sitter här\r\ninne, rösta igenom en pappamånad. Vad är\r\nmotiveringen för den? Jo, om vi sänker\r\nersättningen i föräldraförsäkringen, då blir det för\r\nmånga familjer ekonomiskt ofördelaktigt att låta\r\npappan vara hemma. Nu skall man införa ett bidrag\r\npå en betydligt lägre nivå än föräldraförsäkringen,\r\noch ändå vill man påstå att detta inte alls har några\r\nkonsekvenser för jämställdheten. Verkligheten är\r\nju just den att ju lägre ersättning man får, desto mer\r\nblir familjerna benägna att låta den som har lägsta\r\ninkomsten stanna hemma. Vi vet att det vanligen är\r\nkvinnorna.</pre><pre>Då säger somliga: Inte skall vi vara så\r\nmaterialistiska! Inte skall vi låta pengarna styra oss!\r\nDet måste vara den egna familjen som får\r\nbestämma.</pre><pre>I samma ögonblick går Inger René och Göte\r\nJonsson upp i talarstolen och säger: Titta hur\r\nföräldraförsäkringen har påverkat föräldrarna! När\r\nman får högre inkomst väntar man med att skaffa\r\nbarn. Det är ett utomordentligt bevis för att faktiskt\r\nekonomin styr. Det blir ganska avgörande om man\r\nhar råd eller inte, och det styr vem som stannar\r\nhemma.</pre><pre>Några av oss såg i Dagens Nyheter i morse\r\nSocialstyrelsens rapport om det sociala tillståndet i\r\nlandet. Där stod om allt fler fattiga i Sverige. Man\r\nkan se att det gäller framför allt de yngre\r\nåldersgrupperna. De som är föräldrar har drabbats\r\nav den ekonomiska politiken och faktiskt fått det\r\nsämre. Och för dem skulle alltså ekonomin inte\r\nspela någon roll när det gäller att bestämma vem\r\nsom skall stanna hemma?</pre><pre>Det blir en stor back-lash för jämställdheten.\r\nStatsrådet Alf Svensson kan säga att han hoppas att\r\npapporna skall vara hemma. Jag tror att väldigt\r\nmånga pappor känner en stor sympati och är villiga\r\natt ställa upp för att Alf Svensson hoppas att de\r\nskall göra det... Det känns skönt, och det känns bra\r\nför jämställdheten, och det känns säkert bra för de\r\nsmå barn som vill ha sina pappor hemma.</pre><pre>Det innebär alltså att kvinnorna i betydligt större\r\nutsträckning blir ansvariga för omsorgen om\r\nbarnen. I vissa länder, och i vissa andra partier i vår\r\nomgivning kallas det ''back to basics'' när man talar\r\nom den här konservativa politiken. Den har visat\r\nsig framgångsrik i andra länder. Det kommer den\r\nsäkert att vara här också!</pre><pre>Så kommer vi till kostnaderna. Statens kostnader\r\nökar med 4 miljarder kronor. Det är inte ofta jag\r\nmedger att Ny demokrati har rätt, men i det här\r\nfallet har man rätt. Detta vårdnadsbidrag är\r\nofinansierat. Det främsta beviset är att ingen\r\nföreträdare för dem som vill ha vårdnadsbidraget\r\nhar kunnat redovisa hur det är finansierat.</pre><pre>I januari skriver regeringen att finansieringen av\r\nvårdnadsbidraget skall visas i mars. När vi kommer\r\nfram till mars säger man att finansieringen av\r\nvårdnadsbidraget redovisades i januari. Vilken\r\nlogik! Vilket förtroende detta ger för landets\r\nregering!.</pre><pre>Sanningen är: Bidraget är inte finansierat.</pre><pre>Då kan man säga: Det spelar ingen roll. Vi har\r\nredan lånat upp 200 miljarder så vi kan gärna låna\r\nupp 4 miljarder till. Många har företrätt denna\r\nnågot mindre ansvarsfulla ekonomiska syn. Det\r\nfinns moderater, ledande företrädare i denna\r\nkammare, som har sagt: Vi kan sänka skatterna\r\nmed 120 miljarder på några år. I jämförelse med det\r\när 4 miljarder till vårdnadsbidrag ingenting.</pre><pre>Men för oss som vill ta ett ansvar -- och här finns en\r\ngenerationssynpunkt -- är det viktigt att se till att vi\r\ninte lånar upp till saker som vi inte kan betala av.\r\nVi måste kunna betala för oss.</pre><pre>Det roliga är att samma personer, som ofta säger att\r\nvi måste spara, nu säger att vi kan lägga ut 4\r\nmiljarder till.</pre><pre>Med vårdnadsbidraget faller en stor del av\r\ninkomstbortfallsprincipen. Vi går mot ett system\r\nmed grundtrygghet.</pre><pre>Alf Svensson sade här tidigare att det finns en\r\nmajoritet för vårdnadsbidraget i denna kammare\r\nom Ny demokrati bara röstar som man egentligen\r\ntycker. Men sanningen är att det inte finns någon\r\nmajoritet. Alla här inne som följt debatten de\r\nsenaste åren och som har läst partiernas program\r\nvet ju att Folkpartiet liberalerna inte alls är speciellt\r\nför ett vårdnadsbidrag. Så sanningen, mina kära\r\nkolleger, är att det faktiskt inte finns någon\r\nmajoritet för vårdnadsbidrag, om det inte hade\r\nvarit för att det finns ett behov av att hålla samman\r\nen regering som har ett par månader kvar att leva.</pre><pre>Nu går man över till en grundtrygghet. Med denna\r\ngrundtrygghet skapar man ett system som kommer\r\natt tvinga unga människor, framför allt kvinnor,\r\nbort från arbetsmarknaden. Vi vet att en lång\r\nfrånvaro från arbetsmarknaden innebär att man\r\ntappar fotfästet.</pre><pre>Vi vet också hur marginaleffekterna av bidrag och\r\ninkomst i olika former gör det olönsamt att arbeta.\r\nSåväl Kommunal som TCO har gjort beräkningar\r\npå detta. Vårdnadsbidraget, kombinerat med\r\nbostadsbidrag, barnbidrag, lägre kostnader för\r\nskatt och barnomsorg och alla kostnader som\r\nuppstår kring arbete, gör att det blir olönsamt att\r\narbeta. En som går från att vara hemma med\r\nvårdnadsbidrag till halvtidsarbete får behålla\r\nungefär 700 kr av en inkomst på 6 000, enligt dessa\r\nberäkningar. Det innebär att man får behålla 12 %.\r\nDet finns somliga här inne som brukar tala om\r\nhälften kvar. Men det var något som tydligen bara\r\ngällde vissa grupper i samhället.</pre><pre>Ungdomar tycker nog ofta att det är viktigt att vara\r\nekonomiskt oberoende och kunna spara en slant på\r\nbanken. Att kunna leva på sin lön är krav som\r\nytterst handlar om starka och självständiga\r\nfamiljer. Karusellen med höjda bidrag och höjda\r\nskatter måste stoppas. Man måste kunna leva på sin\r\nlön.</pre><pre>De här sista raderna är inte mina rader. De är tagna\r\nfrån en moderat valbroschyr från 1991. Där sade\r\nman: Nu får det vara nog med bidragsslöseriet.</pre><pre>Ulf Kristersson, som är moderat riksdagsledamot,\r\nsade så här den 21 april 1992 i Dagens Nyheter:\r\n''Huvudfrågan måste ju vara om det är rimligt att\r\nen moderatledd borgerlig regering inför det största\r\nenskilda bidraget någonsin i Sverige.'' Det är just\r\nvad det är. De partier som gick till val på förslag om\r\natt minska bidragsberoendet skapar nu ett system\r\ndär allt fler människor blir mer och mer\r\nbidragsberoende.</pre><pre>Jag måste fråga Göte Jonsson m.fl.: Är det ett\r\nsamhälle med ett ökat bidragsberoende som ni vill\r\nha? Det är ju konsekvensen av förslaget; fler och\r\nfler människor kommer att leva på bidrag, och färre\r\noch färre kommer att leva på en rejäl lön.</pre><pre>Det här systemet innebär att många människor\r\ntrycks ned till en oacceptabelt låg ekonomisk nivå,\r\ndär de inte klarar sig. Vi har sett att regeringen gör\r\nsamma sak på många andra områden, t.ex. när det\r\ngäller ungdomspraktik. Det finns moderatledda\r\nkommuner som vill lägga socialbidrag på en\r\nextremt låg nivå, under den nivå som\r\nSocialstyrelsen har slagit fast. Man vill pressa ned\r\ngenomsnittslönerna och ersättningarna i samhället\r\noch därmed människors möjligheter att leva på det.</pre><pre>Somliga har här sagt att ett av syftena och en av\r\ntankarna med vårdnadsbidraget är att flera skall\r\nstanna hemma. Det blir då mindre behov av att se\r\ntill att skapa nya arbetstillfällen. Man ger upp\r\nhoppet om den fulla sysselsättningen och försöker\r\ndölja det med ett vårdnadsbidrag, som man tror\r\nskall göra det lättare för människor.</pre><pre>Man säger till sist: Det är inte rättvist att somliga\r\nskall betala mer än vad de får ut från den offentliga\r\nsektorn -- somliga får betala men får inte tillbaka\r\nnågonting. Det är ganska många av våra\r\nvälfärdssystem som är uppbyggda på det sättet, dvs.\r\nutifrån förmåga och efter behov -- inte för att alla\r\nskall ha exakt lika många kronor.</pre><pre>Det uppstår självfallet en rad frågor efter det här\r\nresonemanget. Varför är det exempelvis\r\nnödvändigt att vara hemma med barnen i just tre\r\når? Det är en ganska spännande fråga. I tre år skall\r\nföräldrarna ha valfrihet, men sedan får de klara sig\r\nsjälva. Ny demokrati har sagt att valfriheten skall\r\nvara i sex år, då föräldrarna får bestämma.</pre><pre>Vad är det i dag som hindrar småbarnsföräldrar att\r\ngenom kortare arbetstid och genom en flexibel\r\nanvändning av föräldraförsäkringen uppnå exakt\r\nsamma effekt som man försöker uppnå med det här\r\nförslaget men att ändå ha en fot kvar på\r\narbetsmarknaden? Det är inte speciellt mycket.</pre><pre>Jag håller med om det som Moderaterna säger i\r\nvalbroschyren -- jag brukar inte hålla med dem\r\nspeciellt ofta. Familjer mår bra om föräldrarna är\r\nstarka och ekonomiskt oberoende. Jag tror att\r\nungdomar vill ha pappor som har ekonomisk\r\nmöjlighet att vara hemma, som inte är bortapappor\r\noch överlåter föräldraskapet till mammorna. Jag\r\ntror att ungdomar vill ha en reform som är betald,\r\nom nu en reform skall genomföras. Jag tror att\r\nungdomar delar uppfattningen att man skall kunna\r\nleva på sin lön. Jag tror inte att vi behöver\r\nvårdnadsbidraget.</pre><pre>Vi skall nu se vad som händer. Det är självfallet\r\nspännande. Nu skall förhandlingarna börja, TV-\r\nkamerorna skall slås på, och det skall avgöras i\r\nnågra korridorer vad som egentligen skall hända.\r\nFörhandlingsspelet kan börja.</pre><pre>Det som vi alla undrar över nu är vem som är Stefan\r\nKihlbergs trovärdiga regeringskälla. Stefan\r\nKihlberg är inte här -- han är antagligen ute och\r\nförhandlar -- men det vore spännande att få reda på\r\nvem som är källan och om Folkpartiet på någon\r\ngrund är berett att ge upp kostnader i\r\nfamiljepolitiken för att kunna finansiera ett\r\nvårdnadsbidrag.</pre><pre>Anf. 76  INGRID HEMMINGSSON (m)\r\nreplik:</pre><pre>Herr talman! Visst var det en besviken ung\r\nriksdagsledamot som stod i talarstolen nyss. Martin\r\nNilsson är ju riksdagens yngste ledamot. Det märks\r\natt han har gått i den socialdemokratiska skolan,\r\nbåde när det gäller argumenten och när det gäller\r\ndebattekniken. Han sade att det hade använts\r\nmånga schabloner här i kammaren, men det var väl\r\nockså schabloner som han strödde omkring sig.</pre><pre>Han sade att det är gamla värderingar som ligger\r\nbakom förslaget om vårdnadsbidrag. Jag tycker att\r\nMartin Nilsson, så ung som han är, helt klart stod\r\nför de gamla värderingarna i kammaren i dag.</pre><pre>Martin Nilsson har tydligen inte lyssnat ett dugg på\r\nden här debatten. Där gavs ju många exempel på\r\nflexibiliteten i vårdnadsbidraget. Trots allt detta\r\nvidhöll Martin Nilsson att det handlar om att en\r\nförälder skall stanna hemma. Det är ju inte den\r\nenda möjligheten med vårdnadsbidraget.</pre><pre>Martin Nilsson frågade vad 2 000 kr mer i månaden\r\när. Hela det här resonemanget är mycket förenklat.\r\nJag kan mycket väl tänka mig att de\r\nsmåbarnsföräldrar som Martin Nilsson har försökt\r\nförklara vårdnadsbidraget för inte är särskilt\r\nförtjusta. Det är fullt rimligt, därför att de har fått\r\nen beskrivning av en helt annan typ av förslag än\r\ndet vi lägger fram här.</pre><pre>Martin Nilsson tog flera gånger upp\r\njämställdheten. Han sade att man tvingar bort\r\nkvinnor från arbetsmarknaden, samtidigt som han\r\nsade att det bara blir 12 % kvar och att det då blir\r\nolönsamt att arbeta. Det stämmer över huvud taget\r\ninte.</pre><pre>Jag får ännu en gång påpeka att vårdnadsbidraget\r\när så flexibelt att vi inte kan säga i förväg hur\r\nfamiljerna kommer att använda det, därför att\r\nfamiljer är olika och har olika behov. Det handlar\r\nom en tvåårsperiod, när barnen är små och\r\nföräldrarnas önskemål om att själva ta hand om\r\ndem är stora. Det innebär att fördelningen skall bli\r\nmer rättvis.</pre><pre>Nu tyckte ju Martin Nilsson att det är riktigt att\r\nbara de som har den kommunala barnomsorgen får\r\ndessa subventioner. Han var inte alls villig att gå\r\nmed på att de delar med sig och att det görs mer\r\nrättvist.</pre><pre>Vad det handlar om är att föräldrar skall kunna\r\nanvända de här pengarna för att välja andra typer\r\nav barnomsorg än precis den som kommunen\r\nerbjuder. Det är mycket viktigt för många\r\nmänniskor i vårt land som inte har möjlighet att\r\nutnyttja eller inte vill ha den subventionerade\r\nkommunala barnomsorgen.</pre><pre>Anf. 77  MARTIN NILSSON (s) replik:</pre><pre>Herr talman! Jag kan berätta för Ingrid\r\nHemmingsson att jag förvisso har gått i den\r\nsocialdemokratiska skolan. Men jag har inte\r\ndeltagit i den socialdemokratiska barnomsorgen,\r\nsom har diskuterats så mycket tidigare. Det har\r\ndäremot många av mina jämnåriga kamrater gjort.\r\nTill skillnad från vad många andra tidigare har sagt,\r\nvill jag hävda att det inte är något fel på dem, utan\r\nde är ganska välmående och trevliga människor.</pre><pre>Ingrid Hemmingsson säger att jag räknade upp en\r\nmassa schabloner. Det jag hävdar är att ekonomin\r\nspelar en roll, precis som många andra talare\r\ntidigare har sagt. När man inför ett system där man\r\nuppmuntrar den i familjen som har lägst inkomst att\r\nstanna hemma, tror jag att det kommer att bli så.\r\nVi vet att det i de flesta fall är kvinnor.</pre><pre>Jag vill fråga Ingrid Hemmingsson: Är det så att\r\nekonomin spelar någon roll för vem som stannar\r\nhemma?</pre><pre>Ingrid Hemmingsson säger att jag står för gamla\r\nvärderingar. Det kan alltid diskuteras. När ett nytt\r\nsystem införs kan det vara gammalt på grund av att\r\ndet liknar ett annat system, som har funnits tidigare\r\nmen som inte har varit så framgångsrikt.</pre><pre>Stefan Kihlberg är inte här, men det finns vissa\r\nandra nydemokrater...</pre><pre>Anf. 78  ANDRE VICE TALMANNEN:</pre><pre>Repliken gäller inte Stefan Kihlberg, bara Ingrid\r\nHemmingsson.</pre><pre>Anf. 79  MARTIN NILSSON (s) replik:</pre><pre>Herr talman! Jag skulle då vilja ställa en fråga, om\r\ndet nu är så att det pågår förhandlingar mellan Ny\r\ndemokrati och regeringen och det finns en säker\r\nkälla i regeringen: Är Carl Bildt inblandad i de\r\nförhandlingar som nu uppenbarligen pågår? Det\r\nborde Ingrid Hemmingsson veta och ha någon\r\ninformation om, eftersom Carl Bildt mig veterligt\r\när en partikamrat till henne.</pre><pre>Anf. 80  INGRID HEMMINGSSON (m)\r\nreplik:</pre><pre>Herr talman! Martin Nilsson håller fortfarande fast\r\nvid att det enda sättet att använda vårdnadsbidraget\r\npå är att stanna hemma, och att den som har lägst\r\ninkomst kommer att stanna hemma. Men vi vet i\r\ndag att många föräldrar med mycket låg inkomst\r\nväljer att själva ta hand om sina barn under åren då\r\nbarnen är små. Det gör att de får det litet lättare att\r\ngöra sina egna val. Jag vet att det är många som\r\nskulle vilja vara hemma men inte kan vara det. Det\r\när också många som vill ha en annan barnomsorg\r\nän den kommunala.</pre><pre>Tidigare ironiserade Martin Nilsson över att\r\nförslaget inte är finansierat. Tänk om\r\nSocialdemokraterna i vanliga fall kunde visa lika\r\nstort ansvar för den ekonomiska situationen som de\r\ngör i dag. Det har vi inte sett särskilt mycket av\r\ntidigare. De har varit ytterst generösa med att öka\r\npå alla utgifter. Det skulle vara ganska klädsamt om\r\nde kände det ansvaret i vanliga fall också.</pre><pre>Det här förslaget är finansierat i budgeten precis\r\nsom borgerliga regeringar och socialdemokratiska\r\nregeringar har gjort tidigare, nämligen genom en\r\nfinansiering inom den budget som man har lagt\r\nfram. Vi har tagit bort garantibeloppet. Därför har\r\nden återstående delen blivit 2,3 miljarder. Vi vet\r\ninte hur utfallet blir.</pre><pre>I mitt första anförande sade jag att det kan tänkas\r\natt trycket på kommunerna att bygga ut den allra\r\ndyraste sortens barnomsorg inte blir så stort,\r\neftersom många föräldrar väljer en annan typ av\r\nbarnomsorg. Vi får se hur föräldrarna väljer. Jag\r\nkan inte stå här och säga att de skall välja si eller så.\r\nVi anser att det är föräldrarna själva som skall\r\nvälja. Olika familjer kommer att välja olika därför\r\natt olika situationer råder för dem.</pre><pre>Anf. 81  MARTIN NILSSON (s) replik:</pre><pre>Herr talman! Ganska många är redan i dag hemma\r\nmed sina barn, dels på grund av att vi har ett väldigt\r\nbra föräldraförsäkringssystem, dels på grund av att\r\nmånga väljer kortare arbetstid. Man kanske sprider\r\nut föräldraförsäkringen under en längre tid. Den\r\nflexibilitet som det talas om finns redan.\r\nVårdnadsbidraget är inte något nytt som är\r\ntillkommet för att skapa flexibilitet. Det är en\r\nkonstruktion som är tillskapad för att det skall vara\r\nlättare för de som vill vara hemma på heltid under\r\nen längre tid.</pre><pre>Så säger man att kostnaderna i och för sig är höga,\r\nmen att de kanske inte blir så höga eftersom en\r\nmassa människor förmodligen stannar hemma och\r\ninte alls utnyttjar kommunal barnomsorg. Det kan\r\nmycket väl vara så, men det medför andra\r\nkonsekvenser, som att kommunerna måste betala\r\nbostadsbidrag i större utsträckning. Hur mycket\r\nhar ni i propositionen räknat med att det skall\r\nkosta? Kommunerna skulle få mindre\r\nskatteintäkter eftersom det bevisligen blir färre\r\nmänniskor som arbetar. Hur mycket kostar det?\r\nDet finns inte någon redovisning av det. Därför har\r\nni faktiskt rätt i en enda sak när det gäller den här\r\npropositionen, nämligen att ingen vet någonting\r\nom hur mycket det kostar. Det enda man med\r\nsäkerhet kan säga är att det kostar mycket pengar\r\noch att det inte är betalt. Det är sanningen.</pre><pre>Jag fick inget svar på frågan om Carl Bildt var\r\ninblandad i det förhandlingsspel som nu pågår. Jag\r\nhoppas att jag kan få svar på den i ett senare\r\nreplikskifte. Jag lämnar den saken redan nu, så kan\r\nGöte Jonsson ta upp den i nästa runda.</pre><pre>Anf. 82  GÖTE JONSSON (m) replik:</pre><pre>Herr talman! Jag tycker att Martin Nilssons\r\nanförande var trevligt, även om jag givetvis inte\r\ndelar hans uppfattning i sak. Jag vill kommentera\r\nhans fråga varför det är så många icke-föräldrar,\r\nicke-produktiva och ''gamlingar'' som jag och\r\nandra, som deltar i den här debatten. Martin\r\nNilsson säger att vi inte har någon erfarenhet, att vi\r\ninte vet hur ungdomar och barnfamiljer tänker.</pre><pre>Jag skulle vilja säga Martin Nilsson att det kanske\r\när just det som vi vet. Vi vet vad den gamla\r\nfamiljepolitiken innebär. Det är därför som vi vill\r\nha och arbetar för en förändring.</pre><pre>Jag tycker att det skulle finnas skäl för Martin\r\nNilsson att analysera också unga barnfamiljers\r\nönskemål i det här sammanhanget. Det finns, som\r\nChatrine Pålsson påpekade, undersökningar som\r\nvisar att framför allt unga barnfamiljer vill ha ett\r\nvårdnadsbidrag. När jag talar med unga familjer --\r\nman är ju inte avskärmad för att man är några år\r\näldre -- framstår det klart att valfrihet, när det\r\ngäller att välja barnomsorg, är mycket angeläget för\r\nunga människor. Unga människor sitter inte fast i\r\nde gamla klyschorna. Egentligen är det litet ironiskt\r\natt jag i detta fall tycks ha bättre kontakt med unga\r\nkvinnor än vad Martin Nilsson tycks ha.</pre><pre>Man skall kunna leva på sin lön. Det är ett moderat\r\nönskemål. Socialdemokraterna har inte talat så\r\nmycket om detta. Vårdnadsbidraget innebär inget\r\navsteg från att kunna leva på sin lön. Det innebär\r\nen ökad valfrihet. Om man vill ha offentligt\r\nfinansierad barnomsorg, väljer man det. Jag\r\nrespekterar det. Om man inte vill ha det skapar vi\r\nen möjlighet för familjen att välja en annan form\r\nav barnomsorg, som vi stödjer på samma sätt som\r\nMartin Nilsson vill stödja den offentligt\r\nfinansierade barnomsorgen.</pre><pre>Skulle inte Martin Nilsson och jag, som goda\r\nsmålänningar, kunna komma överens om att\r\nMartin Nilsson får stödja den offentliga\r\nbarnomsorgen och att jag får stödja den\r\nbarnomsorg som bedrivs på annat sätt, genom\r\nvårdnadsbidraget? Jag skall inte avskaffa stödet till\r\noffentlig barnomsorg. I generositetens namn, oss\r\nsmålänningar emellan, skulle inte även Martin\r\nNilsson kunna acceptera att de som delar min\r\nuppfattning också skulle få sitt vårdnadsbidrag?</pre><pre>Anf. 83  MARTIN NILSSON (s) replik:</pre><pre>Herr talman! Sant är att både Göte Jonsson och jag\r\när smålänningar. Som en god smålänning är man\r\nfaktiskt van vid att hushålla med de pengar som\r\nman har. Däri ligger bl.a. att inte slänga ut 3,7\r\nmiljarder som man faktiskt inte har. Det är\r\nsmåländsk mentalitet.</pre><pre>Göte Jonsson säger att jag företräder den gamla\r\nfamiljepolitiken. Nej, jag företräder den nya\r\nfamiljepolitiken, den familjepolitik som har gjort\r\ndet ekonomiskt möjligt för pappor att vara hemma.\r\nPå den punkten är Sverige unikt och det land som\r\nhar kommit längst, men vi har inte kommit\r\ntillräckligt långt. Det är därför som vi på fredag\r\nskall fatta beslut om förslaget om pappamånad. Det\r\när bra, men Sverige har faktiskt redan fört den nya\r\nfamiljepolitiken, som har inneburit att papporna\r\nhar haft den möjligheten. Det tycker jag är fint.</pre><pre>Nu går vi tillbaka ett steg, till en gammal\r\nfamiljepolitik där familjerna kommer att tjäna på\r\natt det är kvinnorna som stannar hemma med ett\r\nvårdnadsbidrag. Så kommer det att bli; det är\r\nekonomiskt tvunget. Alla de som annars brukar\r\ntala så mycket om ekonomi, och som har gjort det\r\näven nu under debatten, vägrar att kommentera\r\ndetta faktum.</pre><pre>Sedan kan man diskutera vem som har mest\r\nkontakt med unga kvinnor. För Göte Jonssons del\r\nkanske det är bäst att det är jag som har mest\r\nkontakt med unga kvinnor. Det skall vi dock inte ge\r\noss in på närmare.</pre><pre>Jag har fortfarande inte fått svar på vem i\r\nregeringen som springer och förhandlar med Ny\r\ndemokrati? Jag tänker fortsätta att ställa den frågan\r\ntill varenda företrädare för regeringspartiet i\r\nvartenda replikskifte, så det är lika bra att ni svarar\r\ndirekt, då blir det lättare för er.</pre><pre>Anf. 84  GÖTE JONSSON (m) replik:</pre><pre>Herr talman! Som smålänningar hushållar vi,\r\nMartin Nilsson. Vi har smålandspungen som är\r\neffektiv när det gäller att knäppa till om pengarna.\r\nDet är ett kännetecken för oss smålänningar.\r\nMartin Nilsson talar om att vi skulle slänga ut 3\r\nmiljarder kronor. Det är inte vad det handlar om.\r\nJag skulle vilja ställa uttalandet att slänga ut 3\r\nmiljarder till vårdnadsbidraget mot den\r\nmiljardrullning -- och nu är jag allvarlig -- som\r\nSocialdemokraterna ställer krav på i den\r\nekonomiska motion som lämnades i förra veckan.</pre><pre>Det är inte trovärdigt, Martin Nilsson, att från\r\nsocialdemokratiskt håll föra\r\nvårdnadsbidragsdebatten utifrån omtanke om\r\nstatsfinanserna. Ni har visat, inte minst under det\r\nsenaste året, att ni inte har någon större omtanke\r\nom statsfinanserna.</pre><pre>Det är inte så, Martin Nilsson, att papporna måste\r\nstanna hemma om de får vårdnadsbidrag. Det är en\r\nvanföreställning i frågan om vem som bestämmer i\r\nfamiljen.</pre><pre>Martin Nilsson är ju ung. Han har också sagt att han\r\när ung, och det respekterar jag. Men det är märkligt\r\natt man i det sammanhanget inte kan acceptera att\r\nunga människor får bestämma, att de får säga att de\r\nvill ha vårdnadsbidraget som ett alternativ i detta\r\nsammanhang.</pre><pre>Ekonomiskt tvingad att gå hemma är ingen, därför\r\natt ett vårdnadsbidrag införs. Tvärtom är många i\r\ndag, inom ramen för nuvarande politik,\r\nekonomiskt tvingade att välja en barnomsorgsform\r\nsom man inte föredrar. Vårdnadsbidraget\r\nneutraliserar detta i viss mån, och det är det som är\r\nvitsen i det här sammanhanget.</pre><pre>Socialdemokraten Martin Nilsson gör sig litet lustig\r\növer förhandlingar och diskussioner som pågår.\r\nMen det är väl ändå så, Martin Olsson, att man\r\nenligt ordningen för denna kammare mycket väl\r\nkan diskutera ända fram till dess att beslut fattats i\r\nkammaren. Detta är parlamentarisk princip. Eller\r\nskall det vara på det sättet att de slutgiltiga besluten\r\nskall fattas långt innan kammardebatten förs?\r\nPersonligen har jag den uppfattningen att debatt\r\nförs och att man påverkar och resonerar fram till\r\ndess att beslut kan fattas i kammaren. Från\r\ndemokratisk synpunkt är det inte alls märkligt att\r\nman också diskuterar partierna sinsemellan under\r\ntiden som diskussioner pågår i kammaren. Det är\r\nfaktiskt en demokratisk rättighet i detta hus.</pre><pre>Anf. 85  MARTIN NILSSON (s) replik:</pre><pre>Herr talman! Jag vill inte alls förbjuda moderater\r\noch nydemokrater att förhandla i sista minuten. Jag\r\ntrodde att den politik som innebär att man ändrar\r\nsig under kammardebattens gång och helt plötsligt\r\nkommer med nya förslag faktiskt var förunnad Ny\r\ndemokrati. Jag trodde alltså att de har ensamrätt till\r\nden politiken. Men jag noterar att den här sortens\r\npolitik numera också accepteras av\r\nregeringspartierna. Det tycker jag inte är helt\r\nlovvärt.</pre><pre>Jag tycker faktiskt att det är bra om beslut är väl\r\nförberedda och om det har förts diskussioner i\r\nutskottet och man har ett bra beslutsunderlag, så att\r\nman i utskottet kommer fram till ett förslag i stället\r\nför att det görs upp om sådana här saker i en\r\nkorridor två minuter innan beslut skall fattas. Men\r\ndet gäller andra partiers sätt att fatta beslut, och\r\nden saken tänker jag inte diskutera. Självklart har\r\nni rätt att göra på ert sätt.</pre><pre>Göte Jonsson säger att man i dag ekonomiskt blir\r\ntvingad att jobba. Det finns inga möjligheter\r\nekonomiskt att vara hemma. Där finns alltså ett\r\nekonomiskt incitament. Men det finns inte något\r\nsom helst ekonomiskt incitament för att männen,\r\npapporna, skall få svårare att vara hemma när man\r\nfår en ersättning som är lika för båda och som ligger\r\npå en väldigt låg nivå. Vi vet ju att det är papporna\r\nsom generellt har högre inkomster. Det finns inte\r\nnågon empirisk forskning som visar på något\r\nsådant. Det här är en moderat\r\nhemmakonstruktion.</pre><pre>Vidare säger man att vi socialdemokrater har en\r\nsläpphänt ekonomisk politik och finanspolitik och\r\natt vi därför inte skall tala om andra partier när de\r\nhar en släpphänt ekonomisk politik. Det må tyckas\r\natt stora investeringar och omfattande åtgärder för\r\natt komma till rätta med\r\narbetslöshetsproblematiken i vårt land är släpphänt\r\npolitik och att det är en slösaktig finanspolitik. Men\r\ndet är kanske det som präglar vårt land i dag. Det är\r\nkanske därför som vi har den arbetslöshetssituation\r\nsom vi har -- vi har ju haft en regering med just\r\nnämnda syn.</pre><pre>Jag vill bara poängtera att ingen socialdemokratisk\r\nrepresentant har gått ut med löften om\r\nskattesänkningar på 120 miljarder kronor. Det\r\nfinns heller inte någon enda socialdemokratisk\r\nrepresentant som i denna kammare någon gång har\r\nlovat nya reformer för 120 miljarder kronor. En\r\nsådan ekonomisk oansvarighet är helt och hållet\r\nförunnad moderata politiker. Rätt många av oss är\r\nnog ganska tacksamma för att de t.o.m. på den\r\nborgerliga sidan är ensamma om en sådan politik.</pre><pre>Anf. 86  CHATRINE PÅLSSON (kds)\r\nreplik:</pre><pre>Herr talman! Efter att ha lyssnat till den här\r\ndebatten kan man faktiskt ställa frågan: Vem är\r\nbarnomsorgen till för?</pre><pre>Vi kristdemokrater tycker att barnomsorgen är till\r\nför barnen och för det som är bäst för dem. Men\r\nMartin Nilsson antyder vinklingar på det problemet\r\nsom är betydligt annorlunda, vilket väl får stå för\r\nhonom.</pre><pre>Min fråga till Martin Nilsson är: Skulle Martin\r\nNilsson ha accepterat vårdnadsbidraget om det\r\nhade inkluderats i den totala\r\nbarnomsorgskostnaden? När man säger att 3,7\r\nmiljarder ''slängs ut'' måste det handla om något\r\nsom Martin Nilsson tycker är onödigt. Tycker\r\nMartin Nilsson i fråga om den förälder som väljer\r\natt mera vara hemma med sina barn och sköta dem\r\nnär de är som minst att det är någonting dåligt att\r\nman inte klarar omsorgen om sitt barn?</pre><pre>Martin Nilsson frågar varför det här skall gälla just\r\nunder de två första åren efter föräldraförsäkringen\r\nför att sedan, plötsligt, inte gälla längre. Jag skulle\r\nvilja be Martin Nilsson att läsa litet grand om\r\nbarnpsykologi och om barnens utveckling.\r\nEgentligen alla som forskar på det här området vet\r\natt de tre första levnadsåren är de allra viktigaste\r\nåren i en människas liv. Barnforskarna säger att\r\ninget barn är gruppmoget före tre års ålder. De\r\nviktigaste åren är alltså de första levnadsåren.</pre><pre>Därför är det väl ganska naturligt att regeringen när\r\npropositionen skrevs började med det som var\r\nviktigast. Martin Nilsson vet säkert att vi\r\nkristdemokrater vill bygga ut detta ytterligare, så\r\natt det gäller upp till förskoleåldern.</pre><pre>Också i talet om att öka bidragen tycker jag att det\r\nfinns ett hån. Det måste nämligen innebära att\r\nMartin Nilsson och Socialdemokraterna tycker att\r\narbetet med att ge de egna barnen omsorg inte är\r\nnågot värt. Vi menar att det arbete som utförs i\r\nhemmet verkligen har ett samhällsekonomiskt\r\nvärde. Det här arbetet skall också värderas från den\r\naspekten.</pre><pre>Min sista fråga till Martin Nilsson: Tycker Martin\r\nNilsson att det är rättvist att hälften av alla småbarn\r\ninte får någon som helst del av samhällets\r\ngemensamma pengar till barnomsorgen?</pre><pre>Anf. 87  MARTIN NILSSON (s) replik:</pre><pre>Herr talman! Chatrine Pålsson tycker att det är ett\r\nhån att kalla vårdnadsbidrag för vårdnadsbidrag.\r\nDet må vara hänt -- det är inte min formulering,\r\nutan det är regeringens formulering. Hon kan tycka\r\natt det är ett hån mot bakgrund av att kds vill ha\r\nvårdnadslön, eller vad kds nu tycker är den riktiga\r\nformuleringen.</pre><pre>Jag vet inte om detta innebär att Chatrine Pålsson\r\nkommer att ändra sig och ta tillbaka sitt yrkande\r\nom bifall när det gäller detta ''hån''. Det är fråga om\r\nett bidrag. Det kan vi inte komma ifrån. Men det\r\ninnebär inte att barnuppfostran och omsorgen om\r\nbarn som sådan nedvärderas. Det är dock fråga om\r\nett bidrag.</pre><pre>Jag konstaterar att detta bidrag tillsammans med en\r\nrad andra bidrag -- bl.a. bostadsbidragen, som\r\nkommer att öka enormt med det här systemet -- gör\r\natt människor blir bidragsberoende. Jag tycker inte\r\natt det är ett hån, utan jag bara konstaterar att så\r\när fallet. Fler människor kommer att få leva på\r\nbidrag och färre på sin lön.</pre><pre>Chatrine Pålsson frågar om jag i min grundsyn\r\nutgår från vad som är bäst för barnen. Ja, och det\r\nsade jag i mitt huvudanförande. Det bästa för\r\nbarnen är om både mamman och pappan är hemma\r\noch tar hand om dem. Det här aktuella systemet\r\ninnebär motsatsen och är alltså inte det bästa för\r\nbarnen. Således accepterar jag inte\r\nvårdnadsbidraget även om det vore finansierat\r\ninom ramen för den övriga familjepolitiken. Så är\r\ndet emellertid inte, och det säger Chatrine Pålsson\r\nockså i och med sin fråga. Det här är alltså inte\r\nfinansierat. Därmed har jag svarat på två frågor\r\nfrån Chatrine Pålssons.</pre><pre>Jag kan hålla med om att det kanske var litet\r\nslarvigt att säga ''slänga ut''. Vi slänger ut en mängd\r\npengar på föräldraförsäkringen redan i dag, men\r\nför den skull tycker jag att den är bra. Att ''slänga\r\nut'' innebär alltså i sig inte något negativt. Jag\r\nkonstaterar bara att de här miljarderna hade\r\nkunnat användas på ett bättre sätt, exempelvis för\r\natt komma till rätta med den stora skuld som vi alla\r\ni dag håller på att bygga upp. Därför tycker jag att\r\ndet vore rimligare att så långt som möjligt använda\r\nvarenda krona till att minska skulden, i stället för\r\natt lägga på en mängd nya uppgifter som jag\r\nfaktiskt inte tror att vi har råd med.</pre><pre>Anf. 88  CHATRINE PÅLSSON (kds)\r\nreplik:</pre><pre>Herr talman! Jag vill påminna om att\r\nvårdnadsbidraget är skattepliktigt. Därmed har det\r\nen funktion av lön.</pre><pre>Om vi är överens om att föräldrarna känner sitt\r\nbarn allra bäst och vet vilket behov ett enskilt barn\r\nkan ha, är min fråga till Martin Nilsson: Om\r\nföräldrarna bedömer att det är mamman som skall\r\nvara hemma på hel- eller deltid, tycker Martin\r\nNilsson att detta är fult på något sätt?</pre><pre>Martin Nilsson menar att det är nedvärderande och\r\ndestruktivt om föräldrarna gör det valet. Eftersom\r\nbarn har olika behov måste man väl ge dem\r\nmöjlighet som bäst känner barnets behov att\r\nbedöma hur man skall ordna barnomsorgen. Det är\r\nframför allt av den anledningen som åtminstone\r\ninte jag förstår logiken i att det är samhället som\r\nskall bestämma vad som är bäst för barnen och inte\r\nföräldrarna. Om föräldrarna bestämmer talar\r\nsamhället om att det de väljer inte är värt\r\nsamhällets subvention.</pre><pre>Anf. 89  MARTIN NILSSON (s) replik:</pre><pre>Herr talman! Föräldrarna känner barnen bäst. Det\r\ntror jag generellt sett är riktigt. Men ett av de stora\r\nproblemen i vårt samhälle i dag tror jag faktiskt är\r\natt många ungdomar och många barn saknar en\r\npappaförebild. Vi vet hur många det är som är utan\r\npappa, i hem med frånskilda föräldrar, med en\r\nförälder. Jag tror att det är ett problem.</pre><pre>Jag tycker faktiskt att det skulle vara bra om pappor\r\nvar hemma i större utsträckning. Då säger jag det\r\nsom politiker. Det må jag säga över huvudet på\r\nföräldrar som kanske känner sina barn bäst. Men\r\nnär jag ser att det finns en mängd barn som växer\r\nupp utan den ena föräldern -- det kan handla om\r\nformella skilsmässor, men det kan också handla om\r\nfaktiskt utnyttjande av föräldraförsäkringen under\r\nuppväxttiden, då papporna kanske är borta väl\r\nmycket -- tycker jag inte att vi skall skapa ett\r\nekonomiskt system som gör det ännu svårare för\r\npapporna att vara hemma. Då säger jag gärna att\r\njag tror att det är bäst för barnen. Cathrine Pålsson\r\nm.fl. må tycka att jag sätter mig över alla föräldrar.\r\nJag tror att barn har behov av och barn har rätt till\r\nsina pappor. Det är min utgångspunkt. Den vill jag\r\nslåss för.</pre><pre>Anf. 90  INGER RENÉ (m) replik:</pre><pre>Herr talman! Jag skulle vilja börja med att fråga\r\nMartin Nilsson om han har barn. Att han har\r\nflickvänner har vi förstått, vilken ålder har jag inte\r\nriktigt begripit ännu, men har han barn?</pre><pre>Om Martin Nilsson hade barn visste han att det är\r\nviktigt för små barn under tre år att ha täta\r\nkontakter med få människor. Om Martin Nilsson\r\nhade barn visste han också att små barn under tre\r\når inte har förmåga att leka och ha utbyte med\r\nandra barn. Man kan mycket tydligt se det på\r\nbarnstugorna. De sitter och leker bredvid\r\nvarandra, men inte med varandra.</pre><pre>Många pekar också på att det är stora nackdelar för\r\nsmå barn att vistas i stora barngrupper, därför att de\r\nstora småbarnsgrupperna innehåller av lätt insedda\r\nskäl ett myller av virus och bakterier. Små barns\r\nupprepade infektioner i öron, hals och på andra\r\nställen är en nackdel vars vidd man ännu inte riktigt\r\nhar fattat. I småbarnsgrupper på barnstugorna är\r\nnärvaron ungefär två tredjedelar. En tredjedel av\r\nbarnen är ständigt borta på grund av dessa\r\ninfektioner.</pre><pre>Då undrar jag: Vilken tid tycker Martin Nilsson är\r\nlagom att bygga ut en föräldraförsäkring till. Även\r\nsocialdemokraterna talar ju om en utbyggd\r\nföräldraförsäkring, och har så gjort vid ett flertal\r\ntillfällen här. Vilken grund har man för att säga att\r\nett år, ett och ett halvt år, två år eller fler år är den\r\nlagoma tiden? Är det barnens behov som styr, är\r\ndet mina behov som mamma eller pappa eller är det\r\nmöjligen arbetslivets behov av arbetskraft som\r\nstyr? Vad är det som säger vilken tid som är den\r\nlämpliga?</pre><pre>Vi har av främst de två skäl som jag har redovisat\r\nmenat att tre år är en lämplig tid för barnens skull.\r\nSedan kan man av andra skäl bygga ut\r\nföräldraförsäkringen, men just för barnens skull är\r\ntre år en lämplig tid.</pre><pre>Jag undrar också med anledning av\r\nSocialdemokraternas förslag att ensidigt bygga ut\r\nföräldraförsäkringen: Hur gör man med alla dem\r\nsom i dag får barn, kommer att få barn utan att ha\r\nvarit ute i arbetslivet och skaffat sig en inkomst,\r\nvilket föräldraförsäkringen bygger på? Jag menar\r\natt det finns åtskilliga familjer som kommer att stå\r\nutanför den form av samhällets stöd och hjälp som\r\nföräldraförsäkringen innebär. De kommer inte att\r\nkompenseras med något annat om vi inte inför ett\r\nvårdnadsbidrag.</pre><pre>Anf. 91  MARTIN NILSSON (s) replik:</pre><pre>Herr talman! Det har kommit till min kännedom att\r\nModeraterna gärna vill filibustra litet, så att man\r\nkan avgöra om man skall begära återremiss eller\r\ninte. Det ställer jag självfallet gärna upp på, även\r\nom det börjar bli mycket nu.</pre><pre>Frågan var: Hur lång tid? Sedan räknas en mängd\r\nolika anledningar upp. Små barn har svårt att klara\r\nsig på barnstugor och liknande. Jag skall villigt\r\nmedge för Inger René att jag personligen inte har\r\nbarn. Jag har däremot en mycket god kollega i den\r\nhär kammaren som har barn och som jag tror har en\r\ndel funderingar på detta, men som inte heller riktigt\r\ngillar vårdnadsbidraget. Jag tror inte att alla\r\nföräldrar tycker att det vore jättebra att ha just ett\r\nvårdnadsbidrag.</pre><pre>Skillnaden mellan föräldraförsäkringen och\r\nvårdnadsbidrag är att föräldraförsäkringen innebär\r\nett skydd mot inkomstbortfall, som innebär att\r\nockså pappor kan stanna hemma utan problem.</pre><pre>Inger René säger med anledning av\r\nföräldraförsäkringen: Titta så farligt det är? Det\r\nfinns vissa människor som inte får ersättning för att\r\nde inte har jobbat. Sanningen är att man då får\r\nersättning i form av det s.k. garantibeloppet. Rätta\r\nmig om jag har fel, Inger René, men jag tror att det\r\nbeloppet är högre än den dagliga ersättningen\r\ngenom vårdnadsbidraget är. Det är i alla fall inte\r\nnågon större skillnad. Vi kan granska det efteråt.</pre><pre>Jag vill därför inte heller säga hur länge man skall\r\nvara hemma. Det är självklart att föräldrarna själva\r\nbäst bestämmer det. Men det nuvarande systemet\r\nhar inneburit att båda föräldrarna har kunnat vara\r\nkvar på arbetsmarknaden. Föräldrar har aktivt,\r\nutan att ta hänsyn till ekonomiska aspekter, kunnat\r\nvälja om det är mamman eller pappan som skall\r\nvara hemma. Ändå har man kunnat sprida ut\r\nledigheten under en ganska lång tid. Man har\r\nkunnat korta ned sin arbetstid och vidta en mängd\r\nolika åtgärder för att vara hemma med barnen. Det\r\när det systemet som man i så fall skall jobba vidare\r\nmed, inte ett förslag som faktiskt innebär det rakt\r\nmotsatta.</pre><pre>Jag fick inget bra svar av Göte Jonsson tidigare, så\r\njag ställer frågan en gång till: Förhandlar Carl Bildt\r\nmed Ny demokrati om besparingar i\r\nfamiljepolitiken för att kunna genomföra förslaget\r\nom vårdnadsbidrag?</pre><pre>Anf. 92  INGER RENÉ (m) replik:</pre><pre>Herr talman! Det svarade Martin Nilsson alldeles\r\nnyss på själv, så jag har ingen anledning att gå in på\r\ndet.</pre><pre>Jag fick inte svar på några av mina frågor. Om man\r\nbygger ut föräldraförsäkringen, hur klarar man\r\ndem som inte har kommit ut i arbetslivet, som inte\r\nhar någon inkomst och som därmed har noll i\r\nföräldraförsäkringen och bara vårdnadsbidraget,\r\nsom Socialdemokraterna säger nej till? Säger man\r\nnej till vårdnadsbidraget -- som faktiskt är litet\r\nhögre än garantibeloppet, men för litet högre enligt\r\nmitt förmenande -- säger man alltså nej till ett ökat\r\nskydd för dessa grupper.</pre><pre>Vårdnadsbidraget är, som åtskilliga har sagt, en\r\nförsta början. Det finns möjligheter att bygga ut\r\nvårdnadsbidraget så att man skyddar dessa i dag\r\noskyddade grupper. Men en utbyggnad av\r\nföräldraförsäkringen kommer aldrig att omfatta\r\ndessa grupper, som i framtiden kommer att vara\r\nlika oskyddade som de är i dag.</pre><pre>Jag tycker att Martin Nilsson skall vara litet\r\nförsiktig med siffror. Han pratade först om att\r\nvårdnadsbidraget kostade 4 miljarder. Så\r\nsmåningom kom han ned till 3,7 miljarder. Men det\r\nmåste vara rimligt att räkna bort det garantibelopp\r\nsom kommer att ersättas av vårdnadsbidraget. Det\r\när 400 miljoner, om jag minns rätt. Det måste också\r\nvara rimligt att lägga till de ökade skatteintäkterna.\r\nDå kommer man ned till 2,3 miljarder. Det kan\r\nvara rimligt att ge en rättvisande siffra i\r\ndiskussionen.</pre><pre>Jag skulle vilja ta upp ytterligare en fråga. Martin\r\nNilsson rörde sig med begreppen arbeta och stanna\r\nhemma. Jag tog också upp detta i mitt anförande.\r\nÄr det arbete när man stannar hemma under den\r\ntid då föräldraförsäkringen utgår? Om man tar\r\nhand om sitt barn på samma sätt när\r\nföräldraförsäkringen inte längre utgår, är det då\r\ninte arbete om man stannar hemma? Om mitt barn\r\nplaceras på en barnstuga, arbetar de anställda som\r\ntar hand om mitt barn? Den sista frågan kan jag\r\nfaktiskt besvara själv -- det gör de självklart.\r\nSamma arbete med samma barn i olika lokaler --\r\nvad kallas det?</pre><pre>Anf. 93  MARTIN NILSSON (s) replik:</pre><pre>Herr talman! Vi börjar röra oss med ganska många\r\nsiffror. Det är bra, för vi har tyvärr varit konstant\r\n''befriade'' från sådana av dem som i dag vill ha\r\nvårdnadsbidrag.</pre><pre>Inger René räknade upp ett antal åtgärder. Hon\r\nberättade bl.a. att garantibeloppet sänks. Det visar\r\nsig att de som inte har någon inkomst, och som\r\nInger René värnar så mycket i det här fallet, får det\r\nnedsatt till nästan samma nivå som\r\nvårdnadsbidraget. Det hon dömer ut i\r\nföräldraförsäkringen dömer hon också ut i\r\nvårdnadsbidraget. Det är inte speciellt konsekvent\r\neller bra.</pre><pre>Sedan räknar man in att det skall leda till ökade\r\nskatteintäkter. Hur det kan vara möjligt har jag\r\nsvårt att se. Dessutom är ett av syftena med\r\nvårdnadsbidraget att föräldrarna skall kunna vara\r\nhemma med sina barn och inte förvärvsarbeta. Det\r\ninnebär ju minskade skatteintäkter. Det man bl.a.\r\nkan vara kritisk mot är att det varken i\r\nbudgetpropositionen eller i propositionen om\r\nvårdnadsbidraget finns en enda beräkning på vad\r\ndet skulle innebära i skattebortfall när folk stannar\r\nhemma. Bostadsbidragskostnaderna kommer att\r\nöka. Men inte en beräkning! Det enda vi vet är att\r\nde kommer att öka. Det är synd att man inte gjort\r\nnågra beräkningar.</pre><pre>Inger René ställer en del frågor som hon själv delvis\r\nsvarar på. Jag tycker inte att det tillför debatten\r\nspeciellt mycket. Jag tycker att det är en väldigt\r\nkonstig argumentation i detta sammanhang.</pre><pre>Jag skall ändå säga att jag tycker att det finns en\r\navgörande skillnad mellan föräldraförsäkringen\r\noch vårdnadsbidraget. Föräldraförsäkringen\r\nmöjliggör för papporna att vara hemma. Den ökar\r\nvalfriheten för oss som faktiskt vill vara hemma.\r\nDet gör inte vårdnadsbidraget. Det är den\r\navgörande skillnaden. N</pre><pre>Anf. 94  MARGARETA ISRAELSSON (s):</pre><pre>Herr talman! Den 17 februari var en något märklig\r\ndag. Det var då regeringen sydde ett nytt lapptäcke\r\nav föräldraförsäkringen. I två olika propositioner\r\nändrade man samma dag och vid samma\r\nsammanträde på lagstiftningen. Det blev en\r\nproposition om vårdnadsbidrag och en om delad\r\nmakt och ansvar med en pappamånad. En dryg\r\nmånad senare var det dags igen. Den gången gällde\r\ndet att ändra i rätten att överlåta dagar för tillfällig\r\nvård av barn. Troligtvis var de ändå samlade under\r\nen gemensam rubricering av typ ''Nu behöver vi\r\nnågot mot opinionssiffrorna'' och ''Nu ska vi infria\r\nvallöften!''</pre><pre>Och så tog de då var sin lapp -- herrarna statsråd.\r\nStatsminister Bildt drog naturligtvis en blå lapp för\r\nbesparingar. Frågan gäller nu närmast om det står\r\nNy demokrati på den. Biståndsminister Svensson\r\noch miljöminister Johansson slogs om en grön\r\nkallad vårdnadsbidrag. Socialministern tog en lapp\r\nför männen -- eller var det för jämställdheten?</pre><pre>Så hade man då åstadkommit tre familjepolitiska\r\nreformer. För det var ju familjen som skulle värnas.\r\nCarl Bildt lät med varm hand kollegerna slåss om\r\nutgiftslapparna -- bara han kunde visa upp en\r\nbesparing för att dölja slöseriet. Besparingen var\r\ngarantidagarna.</pre><pre>Frågan verkar nu vara om detta räcker för att få\r\nnydemokraternas stöd. Kanske måste hela\r\nlapptäcket saneras?</pre><pre>Tillåt mig dock reflektera över de märkliga\r\nmotsättningarna i det här lappverket. Samtidigt\r\nsom regeringen är villig att kosta på de\r\nhemarbetande 3,7 miljarder blir de\r\nförvärvsarbetande av med 90 flexibla garantidagar\r\ni föräldraförsäkringen. Samtidigt som fler kvinnor\r\nskall ta ansvar för hem och barn och lockas tillbaka\r\ntill spisen för 2 000 kr i månaden -- det är väl ändå\r\nsyftet -- skall männen lockas till detsamma för 90 %\r\nav sin SGI. Men det är närmast en fråga om\r\njämställdhet. Det är en sådan motsättning som\r\nförklarar varför det ansvariga statsrådet --\r\nsocialminister Bengt Westerberg -- inte är här.</pre><pre>Regeringens sätt att hantera denna fråga har skapat\r\nen mycket förvirrad debatt. Vad vill regeringen\r\negentligen? Man talar om familjens valfrihet och\r\nmännens skyldigheter. Mycket sällan talas det om\r\nkvinnans rätt och så gott som aldrig om barnens. Nu\r\nhörde jag Chatrine Pålsson understryka att vi i dag\r\nfattar beslut om barnens framtid. Skulle då\r\nföräldraledighet och föräldraförsäkring vara ett hot\r\nmot barnens framtid? Delar kanske Chatrine\r\nPålsson Göte Jonssons synsätt?</pre><pre>Föräldraförsäkringen kom till för att ge barnen\r\nmöjlighet att se mer av sina förvärvsarbetande\r\nföräldrar, för att ge föräldrarna ekonomiska\r\nmöjligheter att ta den där ledigheten för att följa\r\nsina barn under den första utvecklingsfasen i livet.</pre><pre>Genom senare utbyggnad blev det också vanligt att\r\nföräldrarna sparade dagar för att kunna följa\r\nbarnen under inskolningen på dagis eller i skolan.\r\nMånga föräldrar upptäckte det fantastiska i att ha\r\nbåde rätt och råd att vara med på dagis den dag då\r\ndottern triumferade som Lucia eller följa sonens\r\nförsta dagar i skolan. Lyckligast var kanske ändå\r\nbarnen.</pre><pre>När mamma och pappa arbetar heltid betyder det\r\nmycket om de kan använda en hel dag för\r\ngemenskap med barnen. ''Äntligen kommer min\r\nmamma och hälsar på!'' ''Är det sant, pappa -- följer\r\ndu med?''</pre><pre>Låt mig fråga regeringsföreträdarna: Med vilken\r\nrätt kränker ni barnkonventionen? I artikel 18 sägs\r\ndet: Konventionsstaterna skall vidta alla lämpliga\r\nåtgärder för att säkerställa att barn till\r\nförvärvsarbetande föräldrar har rätt att åtnjuta den\r\nbarnomsorg som de är berättigade till.</pre><pre>Med vilken rätt tar ni ifrån barnen till\r\nförvärvsarbetande möjligheten att se mera av sina\r\narbetande föräldrar? Varför tar ni bort de 90\r\ngarantidagarna? Hävdar ni att dessa barn skall\r\n''betala'' för ett vårdnadsbidrag till dem som redan\r\nhar sina föräldrar hemma? För ni är väl ändå inte\r\nså naiva att ni tror att vi som heltidsarbetar har\r\nmöjlighet att ta ledigt för att åka hem en månad för\r\n2 000 kr?</pre><pre>Nu är jag ett dåligt exempel, eftersom jag är\r\nhögavlönad. Har ni räknat på hur besparingarna\r\ndrabbar de vanliga föräldrarna? I min hemkommun\r\nVästerås sparar den borgerliga majoriteten ca 3 000\r\nkr per barn. Där hjälper inga vårdnadsbidrag. Jag\r\nhar förstått av Inger Renés plädering att jag\r\negentligen inte borde ha barn. Jag är alldeles för\r\ngammal för det. Dessutom har jag haft den dåliga\r\nsmaken att låta mitt barn gå på dagis. Dessutom har\r\nhon redan fyllt tre år, så hon kommer inte att få\r\nnågot vårdnadsbidrag. Jag måste säga att jag börjar\r\nkänna stor oro för min dotters framtid. Kanske\r\nskulle hon ha varit här i dag. Jag frågade henne om\r\nhon ville följa med, men hon sade: Nej, mamma,\r\njag vill hellre vara på dagis. Men Ulrika Messings\r\nson Pontus eller Jan Björkmans son Martin har inte\r\nfyllt tre år. De skulle bröras av reformen. Det hade\r\nvarit intressant att höra deras synpunkter.</pre><pre>Det skulle också vara intressant att höra\r\nregeringsföreträdarna förklara varför så många\r\nbarns garantidagar skall konfiskeras. För det blir ju\r\nkonsekvensen för dem som har sparat garantidagar\r\nför att använda dem vid barnens skolstart.</pre><pre>Med vilken rätt gör ni så mot barnen och\r\nföräldrarna?</pre><pre>Det är en mycket märklig regering vi har. Först\r\ntillsätter den en barnombudsman, och sedan tycker\r\nden att det är fritt fram att göra som man vill med\r\nbarnkonventionen. Och som grädde på moset\r\nbland slöseri och resursbesparingar vill ni nu ta\r\nifrån 90 garantidagar. Jag tycker att ni borde\r\nskämmas!</pre><pre>Jag yrkar bifall till utskottets hemställan.</pre><pre>Anf. 95  HARRY STAAF (kds):</pre><pre>Herr talman! Martin Nilsson och jag har vissa\r\ngemensamma erfarenheter. Martin Nilsson talar\r\nsom -- förhoppningsvis -- blivande\r\nsmåbarnsförälder, och jag kom till riksdagen som\r\nsmåbarnsförälder. Jag var ledamot i socialnämnden\r\ninnan jag blev förälder och fick då höra att jag inte\r\nkunde fatta beslut om barnomsorgstaxor därför att\r\njag inte hade krupit på golvet med små barn. Nu har\r\njag gjort det, så jag borde ha litet erfarenhet att\r\nkomma med i vårdnadsbidragsdebatten.</pre><pre>Jag kom till riksdagen från att ha varit hemma en\r\ntid hos mina barn. Vår äldsta dotter har inte haft\r\nmycket kontakt med barnomsorg utanför hemmet.\r\nMamma och pappa har delat den här tiden ganska\r\njämnt. Min dotter började att intressera sig för\r\nnomineringsprocessen när hon plötsligt miste\r\nsamvaron med sin pappa efter riksdagsvalet 1991.\r\nDet är utifrån denna erfarenhet som jag har vissa\r\nbedömningar angående vårdnadsbidraget.</pre><pre>Jag deltar i den här debatten därför att vi i\r\nskatteutskottet har haft detta förslag på remiss. När\r\njag mötte skatteutskottets majoritetsskrivningar\r\nslogs jag av häpnad. Är det verkligen möjligt att vi\r\nstår så långt från varandra, eller har man medvetet\r\nmissförstått det mesta om vårdnadsbidraget?</pre><pre>I skatteutskottet har socialdemokrater och\r\nnydemokrater enats om en gemensam\r\nmajoritetsskrivning, vilken återfinns i betänkande\r\nSoU25 på s. 44 och 45.</pre><pre>Utifrån det program som Ny demokrati gick till val\r\npå och utifrån det nydemokratiska program som vi\r\nriksdagsledamöter har fått oss tillsänt är det en gåta\r\nför mig hur Ny demokrati och socialdemokraterna\r\nkunnat skriva ihop sig kring den gemensamma\r\nskrivning som skatteutskottet har.</pre><pre>De gemensamma skrivningarna innebär ju inte\r\nenbart ett avstyrkande av propositionen, utan de\r\ntycks också vara gemensamma ställningstaganden\r\nnär det gäller principer som måste vara mycket\r\nsvårsmälta utifrån ett icke-socialistiskt synsätt. Inte\r\nhar Ny demokrati gått till val på ett socialistiskt\r\nfamiljeprogram! Nu påstår Stefan Kihlberg att man\r\növer huvud taget inte hade något familjepolitiskt\r\nprogram när man gick till val. Jag vet inte om jag\r\nhemma i Falkenberg fick en alldeles egen speciell\r\nupplaga av Ny demokratis partiprogram före valet.\r\nMen i detta program står det på s. 14: ''Familjens\r\ncentrala och naturliga roll för varje människa får\r\nicke motverkas eller försvåras av överheten.\r\nBarnomsorgen ska präglas av valfrihet och bl a\r\nbereda ekonomiska möjligheter för barnen att växa\r\nupp i sina egna hem.''</pre><pre>I den debatt som har förts i över 30 år har det varit\r\nvårdnadsbidraget som har åsyftats när man har talat\r\nom att bereda ekonomiska möjligheter för barnen\r\natt växa upp i sina egna hem.</pre><pre>Under vintern har vi fått ett alldeles nytt program\r\nmed följebrev, daterat den 28 januari 1994, av\r\nvilket det framgår att avsändarna tycker att vi skall\r\nläsa programmet och förhoppningsvis finna bitar\r\nsom vi vill debattera och diskutera. Avsändarna är\r\nfyra riksdagsledamöter från Ny demokrati. I\r\nprogrammet står det på s. 24: ''Satsa på familjen.\r\nFamiljen är samhällets viktigaste grundsten. Därför\r\nfår inte familjens centrala och naturliga roll\r\nmotverkas eller försvåras av överheten. Det är\r\nföräldrarna som har ansvar för sina barn.\r\nFöräldrarna ska själva kunna välja om de vill stanna\r\nhemma några år och ta hand om sina barn -- eller\r\nanlita annan barnomsorg.''</pre><pre>Jag har mycket svårt att inse hur man förverkligar\r\ndetta program om man röstar för de\r\nmajoritetsskrivningar som presenteras i det\r\nbetänkande som vi nu diskuterar.</pre><pre>Det har riktats invändningar mot att\r\nvårdnadsbidraget inte är finansierat. Det beror\r\nnaturligtvis på vilka krav man ställer.\r\nVårdnadsbidraget är finansierat i budgeten, men vi\r\nhar ju ett budgetunderskott. Därför kan det vara\r\nlitet svårt att se hur det hela skall fungera.</pre><pre>Maj-Inger Klingvall sade att förslaget är helt\r\nofinansierat. Martin Nilsson sade att man slänger ut\r\n3,7 miljarder. Också Margareta Winberg tog upp\r\ndetta. Men om man läser socialdemokraternas egen\r\nmotion i anledning av kompletteringspropositionen\r\ntalas det om en besparing på 2,3 miljarder, om man\r\ninte inför vårdnadsbidraget. I Ny demokratis\r\nmotion talas det om en besparing på 3,7 miljarder.\r\nSå där finns det en viss skillnad.\r\nSocialdemokraterna talar i sin motion om 2,3\r\nmiljarder, och jag tycker att vi skall hålla oss till den\r\nsiffran.</pre><pre>Kostnaden på 3,7 miljarder är ju ett bruttobelopp.\r\nVi har ju garantidagarna för månaderna 13, 14 och\r\n15 som ersätts med 60 kr per dag. Det blir 1 800 kr\r\nper månad. Detta växlas ut mot ett vårdnadsbidrag\r\npå 2 000 kr per månad, så det beloppet kan inte\r\nräknas två gånger.</pre><pre>Martin Nilsson ville inte riktigt kännas vid att\r\nvårdnadsbidraget för med sig vissa skatteintäkter.\r\nSlå upp bil. 7 s. 28 i kompletteringspropositionen!\r\nDär talas det om regleringarna mellan stat och\r\nkommun. Ett vårdnadsbidrag medför\r\nskatteintäkter för kommunerna på 867 miljoner.\r\nDet finns alltså vissa beräkningar som man kan\r\nanvända sig av.</pre><pre>Nu tror jag inte att socialdemokraterna är beredda\r\natt hänga med längre. Men Ny demokrati borde väl\r\nhänga med ytterligare en bit.</pre><pre>Man talar om att vårdnadsbidraget borde\r\nfinansieras inom familjepolitikens ram. På fredag\r\nskall vi fatta beslut i anledning av propositionen\r\nDelad makt och ansvar. Det gäller då en\r\nomläggning av föräldraförsäkringen. På s. 86 i den\r\npropositionen står det: Den omläggningen medför\r\nen besparing på 1 200 miljoner kronor om året.\r\nEfter avdrag på grund av minskade skatteintäkter\r\nblir nettobesparingen knappt 900 miljoner kronor.</pre><pre>Sedan hänger barnomsorgsgarantin, som riksdagen\r\nhar beslutat om, ganska intimt samman med\r\nvårdnadsbidraget. Nydemokraterna anser att de\r\ninte har någon del i detta beslut, men det är ändå\r\nfattat av en majoritet här i riksdagen. Beslutet\r\nmedför konsekvenser för kommunerna.\r\nKommunförbundet har i en skrivelse till\r\nfinansutskottet den 16 maj bedömt att de ökade\r\nkostnaderna för kommunerna blir minst 2,8\r\nmiljarder kronor.</pre><pre>Ett vårdnadsbidrag kan sannolikt inte neutralisera\r\nhela denna kostnad. Men kostnaden bör i vart fall\r\nminska med ungefär 1,5 miljarder. Jag grundar\r\ndetta på en del beräkningar som har gjorts i\r\nkommunerna. Faktum är att man också når\r\nbeloppet 1,5 miljarder om barnens daghemsstart\r\nuppskjuts 4--5 månader på grund av\r\nvårdnadsbidraget.</pre><pre>Jag tycker att nydemokraterna ändå borde\r\nacceptera att det mesta av vårdnadsbidraget är\r\nfinansierat även med denna metod, även om man\r\ninte kan se att det tidigare är finansierat i budgeten.\r\nJag återupprepar: besparingen på garantidagarna,\r\nca 500 miljoner, skatt som regleras med\r\nkommunerna, 867 miljoner, minskade kostnader i\r\nföräldraförsäkringen, 900 miljoner, och minskade\r\nkostnader för utgifter för barnsomsorg i\r\nkommunerna, 1 500 miljoner kronor. Detta blir ca\r\n3,8 miljarder kronor.</pre><pre>Anf. 96  INGER LUNDBERG (s):</pre><pre>Herr talman! Harry Staaf gav ett klargörande.\r\nKristdemokraterna räknar med en dramatisk\r\nneddragning av barnomsorgen i vårt land som gör\r\ntiotusentals barnskötare och förskollärare\r\narbetslösa.</pre><pre>Riksdagen har att tackla ett av västvärldens mest\r\ngigantiska budgetunderskott. Om vi skall få någon\r\nförståelse bland medborgarna för de svåra beslut\r\nsom vi kommer att tvingas fatta här i riksdagen,\r\nmåste vi i alla partier visa att vi tar statsskulden på\r\nallvar. Då finns det inte utrymme för nya reformer\r\nsom inte leder till tillväxt och nya jobb. Då är det\r\ninte genom billig hästhandel som nya reformer skall\r\npressas igenom i riksdagen. Då kan inga statsråd\r\ndriva fram kostsamma reformer på andra\r\ndepartement för att driva sina hjärtefrågor.</pre><pre>Det var billig retorik när Alf Svensson för någon\r\ntimme sedan här sade att om det bara kom ett\r\nförslag om föräldraförsäkring, så skulle\r\nsocialdemokraterna rösta för det. Vi\r\nsocialdemokrater vill bygga ut\r\nföräldraförsäkringen. Men vi tar vårt ansvar för\r\nlandets ekonomi. Vi är medvetna om att det icke\r\nfinns utrymme för några av våra, Alf Svenssons,\r\nCarl Bildts eller andras hjärtefrågor. Det är jobben,\r\ntillväxten och rättvisan som måste sättas i\r\nförgrunden.</pre><pre>Nu ökar klassklyftorna i vårt land. Socialstyrelsen\r\nredovisade en rapport som visade att ensamma\r\nföräldrar och utsatta grupper har fått det sämre.\r\nOm vi hade pengarna vore det på dessa grupper de\r\nborde satsas.</pre><pre>Vårdnadsbidraget och pigavdraget riktar sig i första\r\nhand till dem som redan har det hyggligt. Det skall\r\ngöras med lånade pengar -- pengar som vanliga\r\nlöntagare skall betala räntor för.</pre><pre>Den svenska familjepolitiken har barnens bästa för\r\nögonen. Den har med framgång förenat en ny tids\r\nkrav på jämställdhet mellan kvinna och man med\r\ntrygghet för barnen.</pre><pre>Den svenska föräldraförsäkringen sätter barnen i\r\ncentrum. Den ger varje familj möjlighet att efter\r\nsina behov och förutsättningar vara hemma hos\r\nbarnen på heltid en tid och/eller minska sin\r\narbetstid. Många föräldrar har valt att ta ut nästan\r\nhela sin föräldraförsäkring när barnen varit riktigt\r\nsmå. Andra har valt att spara en del av försäkringen\r\ntill skolstart eller till andra skeden i barnens liv när\r\nde tyckt att det varit särskilt viktigt för dem att ha\r\nmer tid för barnen.</pre><pre>Föräldraförsäkringen är direkt kopplad till barnens\r\nrätt att se mer av sina föräldrar. Den riktar sig\r\nprimärt till barnen. Dess flexibilitet har givit\r\nfamiljer med olika villkor möjlighet att utnyttja den\r\nefter sina behov. Det gäller inte minst de\r\ngarantidagar som regeringspartierna nu vill offra på\r\nvårdnadsbidragets altare.</pre><pre>Också bostadsbidragen och flerbarnstilläggen har\r\nskapat ett -- visst, det har varit begränsat --\r\nekonomiskt utrymme för familjer med låga\r\ninkomster och många barn att vara hemma hos\r\nbarnen under de första åren. Dagbarnvårdaryrket\r\nspelar en inte oväsentlig roll för den grupp föräldrar\r\nsom haft särskilt intresse av att på heltid och i\r\nprofessionell gemenskap med andra ta ansvar för\r\nandras men också för sina egna barn under\r\nförskoleåldern. Det är symtomatiskt för en\r\nborgerlig politik att antalet dagbarnvårdare nu\r\nkraftigt minskar i vårt land.</pre><pre>Det andra fundamentet i svensk familjepolitik är en\r\ninternationellt sett unikt väl utbyggd barnomsorg\r\nav mycket hög kvalitet. Den svenska barnomsorgen\r\nhar lyckats förena pedagogisk verkamhet med trygg\r\nomsorg. Ofta arbetar man nära tillsammans med\r\nföräldrarna.</pre><pre>För de allra flesta barn är barnomsorgen främst ett\r\npositivt komplement till hemmet. Men vi får inte\r\nglömma att det för en liten grupp barn med alldeles\r\nspeciella behov kan ha en mycket stor och kanske\r\ni några fall också avgörande betydelse för en trygg\r\nuppväxt och nödvändig stimulans.</pre><pre>Många internationella undersökningar visar att\r\nsvenska barn lever ett gott liv. De är öppna och\r\ntrygga. De känner tilltro till vuxna. De har en fin\r\noch djup relation till sina föräldrar. Om vi vill sätta\r\nbarnen i fokus finns det all anledning att känna\r\nstolthet över den familjepolitik som svenska\r\nkvinnor från många olika grupper i samhället i så\r\nhög grad har påverkat.</pre><pre>Ändå finns det, herr talman, i vårt samhälle en liten\r\ngrupp barn som växer upp under mycket svåra\r\nförhållanden. Det är just för dessa barn som en\r\ntrygg barnomsorg har en alldeles speciell betydelse.\r\nDessa barn glöms bort när de borgerliga med\r\nkristdemokraterna i spetsen vill genomföra ett\r\nsystemskifte i den svenska familjepolitiken.</pre><pre>När kristdemokraterna i valrörelsen talade varmt\r\nom vårdnadsbidraget var det många som fick\r\nintrycket att de talade om vårdnadsbidrag för\r\nbarnens skull. Men av det som skulle bli en reform\r\nför barnens skull blev det bara en ljudande malm\r\noch en skrällande symbal. Det vårdnadsbidrag som\r\nskulle öka barnens trygghet blev i stället et\r\n''antidagisbidrag''. Det blev en ren näringspolitisk\r\nproposition. Det finns inga samband mellan\r\nomsorg om barnen och vårdnadsbidraget i\r\nregeringsförslaget. Om en småbarnsfamilj väljer att\r\nhelt avstå från kommunal barnomsorg får man\r\nvårdnadsbidraget ograverat, oavsett om barnen får\r\ndel av det eller inte. Det mest lönsamma\r\nalternativet för familjen blir att föräldrarna väljer\r\natt skiftarbeta. Ett första steg tas också på den väg\r\nmot hembiträden som de flesta av oss trodde att\r\nSverige lämnade på 60-talet.</pre><pre>Jag vill fråga Chatrine Pålsson: Blir det ett varmare\r\noch mjukare samhälle för barnen om stressade\r\nföräldrar möts på väg till och från sina jobb än om\r\nmamma, pappa och barn får gemensam tid\r\ntillsammans och barnen får spännande upplevelser\r\ntillsammans med andra barn?</pre><pre>Är det de mest utsatta och lågavlönade föräldrarna\r\nsom har störst glädje av avdragsrätten för\r\nhembiträden?</pre><pre>Ligger det i barnens intresse att avbryta spännande\r\naktiviteter på dagis eller hos dagmamman för att\r\nsnäva tidsmarginaler i vårdnadsbidraget skall\r\nhållas?</pre><pre>Skall barnen leka efter 15- eller 30-\r\ntimmarsgränser? Räcker det inte med att vi vuxna\r\nlever efter almanackan?</pre><pre>Herr talman! Det finns anledning att se med mycket\r\nstort allvar på att regeringen inte brytt sig om de\r\nriktigt svåra frågorna. Barnsomsorgen har en\r\navgörande betydelse för en liten grupp barn som\r\nhar mycket stora behov av stöd. Regeringen har\r\nvärjt sig för den problematik som uppstår när en\r\nekonomiskt trängd småbarnsfamilj med alldeles\r\nspeciella problem ställs inför valet att avstå från\r\nvårdnadsbidrag för att ge barnet en daghemsplats.</pre><pre>I debatten finns bara de rationella valen och de\r\nenkla lösningarna. I barnens värld finns alldeles\r\nvanliga föräldrar som behöver det stöd som\r\nbarnomsorgen är när föräldrarna väljer att\r\nförvärvsarbeta. Det finns en liten grupp föräldrar\r\nsom vill ge och ger sina barn mycket av kärlek och\r\nomtanke, men vars barn också behöver det stöd\r\nsom en kärleksfull och välutbildad personal i\r\nbarnomsorgen kan ge. Dessa barn har\r\nkristdemokraterna glömt bort.</pre><pre></pre><pre>Propositionen har inte satt barnen i fokus. Den\r\nriktar sin udd mot barnomsorgen och utgör ett\r\nfarligt hot mot jämställdheten. De ekonomiska\r\nskälen för att säga nej till nya ekonomiska reformer\r\när otvetydiga. Lika starka är skälen att avslå\r\nförslaget om riksdagen vill slå vakt om en politik på\r\nbarnens villkor.</pre><pre>Herr talman! Jag yrkar bifall till utskottets\r\nhemställan.</pre><pre>Anf. 97  INGRID HEMMINGSSON (m)\r\nreplik:</pre><pre>Herr talman! Vi har här i dag hört hur fantastisk\r\nden socialdemokratiska familjepolitiken har varit.\r\nDet har vi nu även fått höra av Inger Lundberg i\r\ntalarstolen.</pre><pre>Tidigare fick vi höra att den socialdemokratiska\r\npolitiken var så fantastisk och att det blev en sådan\r\nskillnad när det blev en borgerlig regering att det\r\nbidrog till att det inte längre föds lika många barn.\r\nDet är alldeles otroligt vad politik egentligen kan\r\nåstadkomma, om man skall tro på de\r\nsocialdemokratiska talarna.</pre><pre>Sedan säger Inger Lundberg någonting som\r\nverkligen låter otroligt fantastiskt. Hon säger att\r\ndet har skett en dramatisk neddragning inom\r\nbarnomsorgen. Tiotusentals anställda blir\r\narbetslösa därför att man har tvingats att spara i\r\nkommunerna.</pre><pre>Det är väldigt underligt att det blir sådana enorma\r\noch dramatiska neddragningar genom en besparing\r\nsom är ungefär 2 600 kr per barn, om man ser till\r\nsnittet. Kommunerna är tvungna att spara, vare sig\r\nde är socialdemokratiskt eller borgerligt styrda. Jag\r\nhar inte hört att det skulle vara någon skillnad. Det\r\nhar inte någon talat om i denna kammare.</pre><pre>Vi vet ju alla att den borgerliga regeringen\r\npåbörjade det ekonomiska saneringsarbetet. Det är\r\ninte slut än. Därför måste kommunalpolitiker av\r\nolika kulörer gå in för detta spararbete. Jag har\r\ntidigare sagt att det är mycket viktigt hur detta\r\narbete går till. Det finns möjligheter att prioritera.\r\nDet är därför viktigt att man prioriterar rätt.</pre><pre>Jag har hört fler än Inger Lundberg som tar till\r\ndessa dramatiska siffror. Det är ju valrörelse nu.\r\nDen har börjat ovanligt tidigt detta år. Man har hört\r\nom olika rapporter som har gjorts.\r\nSocialdemokraterna närstående organisationer går\r\nut med den ena rapporten efter den andra om hur\r\nvedervärdigt det är. Det kanske är tillfälle att lyfta\r\ndessa rapporter på rätt plats.</pre><pre>Visst förekommer det kritik. Det gör det. Vi är\r\nmedvetna om att man inte i alla kommuner har\r\nlyckats riktigt bra. Men i Socialstyrelsens rapport\r\nsägs att man i de flesta kommuner har klarat\r\nomställningen utan att det har blivit en försämrad\r\nkvalitet.</pre><pre>Det är tvunget med en omställning. Det är inte så\r\natt socialdemokraterna kan stå här i kammaren och\r\nlåtsas som ingenting, att det är ni som har det\r\nekonomiska ansvaret och att det är ni som vet hur\r\nallting skall vara för människor. Även ni måste inse\r\natt den ekonomiska situationen måste förändras.</pre><pre>Anf. 98  INGER LUNDBERG (s) replik:</pre><pre>Herr talman! Det är möjligt att fru Hemmingsson\r\nhar fått order från gruppledningen om att förlänga\r\ndebatten med repliker. Jag önskar ändå att hon kan\r\nha den respekten för riksdagen att hon lyssnar på\r\nden debatt som pågår.</pre><pre>Jag berörde inte de allvarliga nedskärningar som\r\nhar skett inom barnomsorgen, utan jag\r\nkonstaterade att den spekulation i en minskning av\r\nbarnomsorgsefterfrågan på 10--15 % som\r\nkristdemokraterna gjorde innebär tiotusentals\r\narbetslösa inom barnomsorgen -- barnskötare,\r\ndagbarnvårdare och förskollärare.</pre><pre>Anf. 99  INGRID HEMMINGSSON (m)\r\nreplik:</pre><pre>Herr talman! Jag kan försäkra att Ingrid\r\nHemmingsson är självpratande och inte behöver\r\nnågon uppmuntran. Jag kan gärna fortsätta. Detta\r\när ett mycket angeläget ämne. Det var också en hel\r\ndel annat som Inger Lundberg sade här.</pre><pre>Inger Lundberg säger: Det finns inget samband\r\nmellan vårdnadsbidraget och omsorgen för barnen.\r\nDet tycker jag är en av de värsta beskyllningarna\r\nhittills här i dag. Vårdnadsbidraget är till för att ge\r\nföräldrar och barn möjligheter. Barn är olika, och\r\nföräldrar är olika. Det är inte så att barn är sådana\r\natt det bara är den kommunala omsorgen som\r\npassar dem. Det är detta som Inger Lundberg i sitt\r\nanförande utgår ifrån.</pre><pre>Det som här är positivt för barnen och för deras\r\nföräldrar är att vårdnadsbidraget kan användas på\r\nmånga olika sätt för att utjämna orättvisor. Jag vill\r\nunderstryka att det faktiskt finns orättvisor för de\r\nfamiljer som väljer en annan typ av barnomsorg än\r\nden som kommunen bjuder. Vi har dessa orättvisor\r\ni glesbygden.</pre><pre>I Jämtland, som jag själv kommer från, är det\r\nväldigt många som ser fram emot detta\r\nvårdnadsbidrag som också ger dem andra\r\nmöjligheter. De kanske vill betala sina släktingar\r\neller grannar, eller gå ihop med andra familjer. De\r\nhar i dag inte möjlighet att utnyttja den kommunala\r\nbarnomsorgen, därför att den finns alltför många\r\nmil bort.</pre><pre>Anf. 100  INGER LUNDBERG (s) replik:</pre><pre>Herr talman! Jag har läst propositionen noggrant.\r\nVårdnadsbidraget riktar sig inte direkt till någon\r\nomsorgsform. Det är en extra peng till föräldrarna\r\nsom inte utgår för kommunal barnomsorg men som\r\nkan användas för privat barnomsorg, hembiträden,\r\netc. Det kan också vara en extra slant för\r\nföräldrarna att konsumera för. Vårdnadsbidraget\r\nriktar sig alltså icke primärt till barnen.</pre><pre>Anf. 101  HARRY STAAF (kds) replik:</pre><pre>Herr talman! Inger Lundberg försökte pådyvla mig\r\natt jag hade sagt att vi skulle dra in på barnskötare\r\ni kommunerna.</pre><pre>Det jag citerade var en skrivelse från Svenska\r\nkommunförbundet till finansutskottet av den 16\r\nmaj. Där säger man att man bedömer att det\r\nbehövs ytterligare 82 000 platser i kommunernas\r\nbarnomsorg. Det jag sade var att jag trodde att man\r\nkanske skulle slippa att tillskapa 22 000 av dessa\r\nplatser, värda 1,5 miljarder, om man införde\r\nvårdnadsbidrag. Det är alltså inte fråga om en\r\nminskning av antalet barnskötare i kommunerna.\r\nDet är möjligen frågan om att det inte blir fullt så\r\nmånga till som det hade krävts.</pre><pre>Sedan nämnde Inger Lundberg Socialstyrelsens\r\nrapport om ökade klyftor i samhället. Om jag inte\r\nminns alldeles fel började dessa klyftor att öka efter\r\n1982, dvs. på 80-talet. Det berodde på\r\ninflationssamhället. Inflationssamhället ökar\r\nklyftorna.</pre><pre>Även om barn inte vistas på daghem eller i förskola\r\nkan de ha möjlighet till stöd och hjälp i alla fall. De\r\nflesta kommuner har öppen förskola. Under min\r\nhemmatid hade jag mycket goda erfarenheter av\r\nden öppna förskolan. Den var ett stöd både för mig\r\noch för barnen.</pre><pre>Anf. 102  INGER LUNDBERG (s) replik:</pre><pre>Herr talman! Harry Staaf och jag har samma\r\nuppfattning om vikten av öppna förskolor. Det\r\nbeklagliga är att de under borgerligt styre i dag\r\nfaller som käglor i kommunerna.</pre><pre>Det var Chatrine Pålsson från kristdemokraterna\r\nsom tog upp en senare dagisstart och menade att\r\nman kunde finansiera förslaget...</pre><pre>Anf. 103  TREDJE VICE TALMANNEN:</pre><pre>Genmälet gällde Harry Staaf.</pre><pre>Anf. 104  INGER LUNDBERG (s) replik:</pre><pre>Herr talman! Det är bra. Jag skall skärpa mig.</pre><pre>Men om vi får en mycket senare start i\r\nbarnomsorgen hamnar vi i en situation med många\r\narbetslösa förskollärare och barnskötare, Harry\r\nStaaf. Det är möjligt att det är önskvärt utifrån er\r\nsynpunkt. Det är möjligt att ni inte vill prioritera\r\nbarnomsorgen så starkt.</pre><pre>Det som oroar mig speciellt är det lilla engagemang\r\nni visar för de barn som har alldeles speciella\r\nproblem. Harry Staaf säger att det räcker med\r\nöppen förskola och att barnen kanske kan gå dit\r\nmed sina föräldrar. Men det finns ett antal barn i\r\nsvenska förskolor som har alldeles speciella behov.\r\nDe kanske inte måste omhändertas utan kan leva\r\ntillsammans med sina föräldrar just för att de har\r\nden trygghet som förskolan innebär för dem. De\r\nbarnen har ni helt blundat för. Det problemet är\r\nalldeles för svårt i det enkla samhälle som\r\nkristdemokraterna tror sig leva i.</pre><pre>Anf. 105  HARRY STAAF (kds) replik:</pre><pre>Herr talman! Det talas här om förenklingar och om\r\nett enkelt samhälle. Jag tycker nog att Inger\r\nLundberg förenklar litet väl kraftigt i den här\r\nargumentationen.</pre><pre>Jag tog också upp detta om en senare daghemsstart.\r\nJag talade om att det eventuellt kunde bli aktuellt\r\natt lägga daghemsstarten fyra månader senare. Jag\r\nställde det i förhållande till skrivelsen från\r\nKommunförbundet. Att lägga daghemsstarten fyra\r\nmånader senare ger ungefär 20 000 platser.\r\nKommunförbundet talar här om ett tillskott på\r\n82 000 platser. Även med det här synsättet handlar\r\ndet inte om nedskärningar av barnomsorgspersonal\r\ni kommunerna.</pre><pre>Vi har ungefär 400 000 barn på daghem eller i\r\nfamiljedaghem. Om vi skulle få några till som kan\r\ngå till öppen förskola därför att föräldrarna\r\nbedömer att detta går alldeles utmärkt utifrån\r\nbarnens synvinkel och utifrån deras egen synvinkel\r\nskall vi inte uppmåla någon katastrof för den\r\nsvenska barnomsorgen. Det är nog tvärtom så, att\r\nom man kan ordna den barnomsorg som\r\nföräldrarna trivs bäst med mår både föräldrar och\r\nbarn bättre.</pre><pre>Anf. 106  INGER LUNDBERG (s) replik:</pre><pre>Herr talman! Jag tvingas än en gång konstatera att\r\nkristdemokraterna vägrar att gå in i diskussionen\r\nom de barn som har det jobbigast. Det är inte så\r\nunderligt. Man har över huvud taget inte tänkt på\r\ndem när man har konstruerat propositionen.</pre><pre>På samma sätt är det med de föräldrar som har en\r\nbräcklig situation på arbetsmarknaden. Nu\r\nförlänger Harry Staaf möjligheten att vara\r\nföräldraledig. Men ni ställde inte upp när vi\r\nsocialdemokrater ville ha arbetsrättsliga regler som\r\ngjorde att unga kvinnor inte skulle sparkas ut från\r\nföretagen för att det kanske inte alltid var dem som\r\nföretagarna i första hand ville satsa på.</pre><pre>Ni ställer inte upp för de barn som har det allra\r\njobbigast. Jag tror på den öppna förskolan. Jag tror\r\natt den är bra för väldigt många barn. Men tror inte\r\natt den öppna förskolan är ett tillräckligt\r\ninstrument för de barn som har de största\r\nproblemen. Där behöver vi hjälpas åt mycket mer.\r\nDe barnen glömmer ni. Det är de barnen och de\r\nföräldrarna som skulle behöva ett massivt stöd av\r\nsamhället.</pre><pre>Det är därför det känns så sorgligt att\r\nbudgetunderskottet nu är så dramatiskt att vi\r\ningenting kan göra till stöd för dem. Det är därför\r\ndet känns så skakande att ni genomför en reform\r\nsom säkert är bra för en del, men som i första hand\r\nriktar sig till de människor som redan har det\r\nhyggligt. Ni genomför den reformen med lånade\r\npengar.</pre><pre>Anf. 107  ROSA ÖSTH (c) replik:</pre><pre>Herr talman! Inger Lundberg ägnar sig åt samma\r\nslags retorik som ett antal andra\r\nsocialdemokratiska debattörer har gjort här i dag.\r\nDen går ungefär ut på att det skulle ha varit\r\nSocialdemokraterna som, med motstånd från alla\r\nandra partier, har byggt upp det som är särklassigt\r\nbäst för Sverige, nämligen barnomsorgen,\r\nbarnbidragen, föräldraförsäkringen osv. Jag vet\r\ninte om Inger Lundberg är så historielös som hon\r\nger ett intryck av eller om hon bara förskjuter\r\nverkligheten. Jag förmodar att det är det senare.</pre><pre>Som jag sade i mitt inledningsanförande för ganska\r\nmånga timmar sedan, var det under den förra\r\nborgerliga regeringsperioden som mycket av den\r\nfamiljepolitik som vi har i dag byggdes upp. Vi\r\nutökade föräldraförsäkringen från sju månader till\r\ntolv månader. Barnomsorgsplatserna ökade mer än\r\nvad de hade gjort tidigare osv.</pre><pre>De har talats mycket här i dag om\r\nsocialdemokratisk familjepolitik. Jag skulle vilja\r\npåstå att den inte innehåller fler ingredienser än vad\r\nsom kännetecknar en borgerlig familjepolitik, i\r\nvarje fall en som vi i Centern står bakom. Det som\r\nsnarare kännetecknar en socialdemokratisk\r\nfamiljepolitik är en bristsjukdom.</pre><pre>Vi har i stor enighet byggt upp konsumtionsstödet\r\noch vi har byggt upp föräldraförsäkringen, men det\r\nfinns en brist när det gäller stödet till\r\nbarnomsorgen. Det är den vi vill åtgärda genom ett\r\nvårdnadsbidrag.</pre><pre>Precis som jag befarade inledningsvis på\r\nförmiddagen har man sökt detaljer. Man har hittat\r\nen rad förevändningar för att inte rösta på\r\nvårdnadsbidraget. Jag har varit med om minst ett\r\ntiotal debatter där vi har diskuterat\r\nvårdnadsbidraget som princip. Där har det inte\r\nfunnits minsta vilja eller intresse från\r\nSocialdemokraterna att försöka medverka till en\r\nform som skulle ge de sämst ställda barnen och de\r\nföräldrar som i dag saknar stöd någon chans att få\r\ndet bättre.</pre><pre>Anf. 108  INGER LUNDBERG (s) replik:</pre><pre>Herr talman! När jag talar om kvinnornas kamp för\r\nden familjepolitik vi har i vårt land talar jag inte\r\nbara om de socialdemokratiska kvinnornas kamp.\r\nDå talar jag om diskussioner som förts av kvinnor i\r\nmånga olika partier och i många olika grupper.</pre><pre>Jag vet, Rosa Östh, hur centerkvinnor i olika\r\nfullmäktigeförsamlingar varit förtvivlade över hur\r\ntufft det har varit att jobba i deras parti. Till slut har\r\nde också kunnat få med sina gubbar på satsningar\r\npå barnomsorgen. Jag vet att vi tidigare har varit\r\nense om mycket i familjepolitiken i vårt land. Det\r\när därför som jag säger till Rosa Östh och till många\r\nandra borgerliga kvinnor: Varför skall vi\r\ngenomföra det här systemskiftet? Varför skall vi\r\nkasta så mycket av det som är viktigt för barn och\r\nkvinnor i vårt land över ända?</pre><pre>Sedan säger Rosa Östh att jag liksom andra\r\nsocialdemokratiska debattörer ägnar mig åt så\r\nmycket detaljer. Jag har inte fått svar av Ingrid\r\nHemmingsson eller Harry Staaf och jag får inte svar\r\nav Rosa Östh på varför man inte har fört en gedigen\r\ndiskussion om de barn som har det jobbigast, de\r\nbarn som har störst behov av barnomsorg. Det är\r\nmöjligt att ni ser dem som detaljer eftersom de inte\r\när lika många som de andra barnen. Men vi kvinnor\r\ni riksdagen får aldrig någonsin se de mest utsatta\r\nbarnen som detaljer i en vårdnadsbidragsdebatt,\r\nRosa Östh.</pre><pre>Anf. 109  ROSA ÖSTH (c) replik:</pre><pre>Herr talman! Jag är ganska säker på att våra\r\nuppfattningar är rätt samstämmiga vad gäller att\r\ndet är de sämst ställda barnen, de med särskilda\r\nbehov, som behöver mest stöd. Jag vet inte riktigt\r\nvilket socialdemokratiskt förslag som Inger\r\nLundberg möjligen tänker på som alternativ till\r\nvårdnadsbidraget. Det har inte heller framkommit\r\nfrån någon av de socialdemokratiska debattörerna\r\nhär i dag vad man vill göra för att lyfta in de\r\nmänniskor och grupper som i dag står utanför\r\nsamhällets trygghetssystem.</pre><pre>Det är faktiskt inte alls de högavlönade männen\r\neller familjer med en lyxhustru hemma, som man\r\nbrukar säga, som skulle tjäna på ett\r\nvårdnadsbidrag, utan det är mycket ofta LO-\r\nfamiljer. Inger Lundberg nämnde själv att det\r\nkanske blir så att man börjar skiftarbeta och avstå\r\nfrån barnomsorg, men faktum är att många LO-\r\nfamiljer redan i dag gör så. Varför skulle det vara\r\nmera orättvist om de familjerna fick ett stöd, så att\r\nde skulle kunna lätta en smula på sin stressade\r\nsituation? Jag kan inte heller förstå varför det skulle\r\nvara oberättigat att deras barn på detta sätt skulle\r\nfå en större trygghet.</pre><pre>Jag måste tyvärr konstatera att det kvarstår en\r\novilja, som jag finner ganska underlig, mot att fullt\r\nbygga ut det här stödet och att, som den\r\nförutvarande socialministern Karin Söder sade, låta\r\nfamiljepolitiken stå på två ben. Det skulle å ena\r\nsidan vara offentlig barnomsorg, å andra sidan stöd\r\ntill familjerna att själva välja någon annan\r\nbarnomsorgsform, t.ex. genom egen insats, eller\r\nmöjlighet för föräldrarna att förkorta sin arbetstid.</pre><pre>Anf. 110  INGER LUNDBERG (s) replik:</pre><pre>Herr talman! Den grundläggande förutsättningen\r\nför att vi skall kunna förhindra att Sverige blir ett\r\nklassamhälle är att vi klarar tillväxten och inte låter\r\ndet gigantiska budgetunderskottet växa. Det blir de\r\nmest utsatta grupperna som riskerar mest med den\r\nekonomiska politik som den borgerliga regeringen\r\nför, och det är de mest utsatta grupperna som\r\nriskerar mest när man är lättsinnig med reformer.\r\nDet gäller grupper i samhället som i och för sig har\r\ndet jobbigt men som ändå lever under hyggliga\r\nomständigheter.</pre><pre>Skälet till att jag har velat uppmärksamma de mest\r\nutsatta barnens situation är att hela\r\nvårdnadsbidraget har konstruerats så, att tröskeln\r\ntill barnomsorgen blir mycket hög för den som har\r\nlåga inkomster och är hårt utsatt på olika sätt. Det\r\när inte så lätt för den mamma som har sjukbidrag\r\nmed 70 % ersättning och som känner att hon måste\r\nsatsa hela vårdnadsbidraget på barnomsorg för sitt\r\nbarn, eftersom det är så viktigt för barnens skull.</pre><pre>I det underlag som föregick propositionen\r\nuppmärksammades barn med särskilda behov och\r\nde arbetslösas problematik, men regeringen\r\nklarade inte att göra någonting för dessa grupper,\r\neftersom förslaget i grunden är felkonstruerat. Det\r\ndrabbar dem som har de största behoven mest. Det\r\när också styrande på en del sätt. Är det, Rosa Östh,\r\nur barnens synpunkt lyckligt att vi inför ett system\r\nsom styr mot skiftarbete och mot ökad turbulens för\r\nbarnen? Skall vi inte vara rädda om en\r\nfamiljepolitik som har satt barnen i centrum?</pre><pre>Det som ni gör är att införa ett antidagisbidrag. Ni\r\ninför inte någonting som sätter barnen i centrum.\r\nNi inför ett bidrag som skapar höga trösklar till\r\nbarnomsorg som vi kvinnor åtminstone tidigare var\r\nmycket ense om hade mycket stor betydelse för\r\nvåra barn.</pre><pre>Anf. 111  INGER RENÉ (m) replik:</pre><pre>Herr talman! Inger Lundberg talade om det mest\r\ndramatiska som hänt inom barnomsorgen. Det\r\nmest dramatiska som hänt under den borgerliga\r\nregeringstiden inom barnomsorgen torde vara att\r\nde under den socialdemokratiska regeringens tid\r\nmassiva köerna nästan har försvunnit. Att man\r\nunder dessa ekonomiskt bekymmersamma år\r\nkunnat praktiskt taget bygga bort köerna tycker jag\r\när en prestation som vittnar om att regeringen har\r\nomtanke om barnstugorna och barnomsorgen. Den\r\nprestationen har varit och kommer att vara till\r\nglädje för både barn och föräldrar.</pre><pre>Jag skulle vilja ställa en fråga om den\r\nsocialdemokratiska utbyggnaden av\r\nföräldraförsäkringen. Jag har tidigare inte fått svar\r\npå den, och nu börjar sista chansen till ett svar\r\nnärma sig. På vilket sätt riktar sig den\r\nsocialdemokratiska utbyggnaden av\r\nföräldraförsäkringen till de mammor som får barn\r\ninnan de hunnit ut i arbetslivet? Det är en inte så\r\nväldigt ovanlig situation, och det finns många skäl\r\ntill att så är fallet. Studier torde vara det vanligaste,\r\nmen det kan också vara så att man bor på ett ställe\r\ndär arbetstillfällena är begränsade.</pre><pre>Det är lätt för oss som verkar i Stockholm att få ett\r\n08-perspektiv på tillvaron, men Sverige består\r\nockså av glesbygd, där utbudet av arbetstillfällen är\r\nminimalt. Min fråga till Inger Lundberg är alltså:\r\nHur riktar sig föräldraförsäkringen till barnen till\r\ndessa mammor? Jag tycker att detta är en av de\r\nstora frågorna. Hur löser socialdemokraterna den?</pre><pre>Anf. 112  INGER LUNDBERG (s) replik:</pre><pre>Herr talman! Runt omkring i landet får vi nu\r\nrapporter om att daghem läggs ned, och det sker på\r\ngrund av bristande efterfrågan i många kommuner.\r\nVad är anledningen till detta? Jo, under de\r\nborgerliga åren har 437 000 jobb försvunnit. Nästan\r\nvar tionde förälder går arbetslös, och vi har fått ett\r\ndramatiskt systemskifte i hela vårt land. Det finns\r\nen mycket stor grupp som inte längre har möjlighet\r\natt efterfråga barnomsorg. Samtidigt skärps\r\nreglerna. I många kommuner har arbetslösa inte\r\nlängre möjlighet att utnyttja barnomsorgen. Det är\r\ndet sorgliga huvudskälet, Inger René, till att det inte\r\när köer till barnomsorgen i särskilt många\r\nkommuner.</pre><pre>Jag skulle gärna ta upp en diskussion med Inger\r\nRené om utformningen av en socialdemokratisk\r\nmodell för föräldraförsäkringen, men jag tycker\r\ninte att det är hederligt mot lyssnarna att göra det\r\ni dag. Vi socialdemokrater inser att det icke finns\r\nekonomiskt utrymme i vårt land för andra reformer\r\nän de som skapar nya jobb eller tillväxt. Vi vill\r\nbygga ut barnomsorgen, men vi ser att det icke är\r\nekonomiskt möjligt att göra det. Det är skam och\r\nfläck på den här kammaren att ni driver igenom\r\nicke finansierade reformer i ett läge där samtliga\r\nhär borde ha som huvudsyfte att klara\r\nsysselsättning, tillväxt och minskning av\r\nbudgetunderskottet.</pre><pre>Anf. 113  INGER RENÉ (m) replik:</pre><pre>Herr talman! Vi vet alla varifrån det dramatiska\r\nsystemskifte som Inger Lundberg talade om\r\nemanerar. Diskussionen därom fördes vid halv 10-\r\ntiden i morse, och jag tänker inte dra upp den igen.\r\nMen jag vill minnas att de förslag som kommit från\r\nsocialdemokraterna i familjepolitiken alltid, även\r\nnär Sverige varit i en lyckligare ekonomisk situation\r\nän i dag, har handlat om en utbyggnad av\r\nföräldraförsäkringen. Socialdemokraterna har\r\naldrig lagt fram ett förslag där man tar hänsyn till\r\ndem som inte haft ett förvärvsarbete innan de fått\r\nbarn, och man har tydligen inte tänkt göra det\r\nframöver heller.</pre><pre>Inger Lundberg sade vidare att vårdnadsbidraget\r\nicke riktar sig primärt till barn. Jag tycker att det är\r\nuttryck för en ytterligt förnedrande syn på\r\nföräldrarna. Jag tror att föräldrarna vill sina barn\r\nmera väl -- ''välare'', som någon sade tidigare här i\r\nkammaren -- än vad kommun och stat kan vilja. Jag\r\ntror att föräldrarna har ett engagemang och ett\r\nkunnande när det gäller det omsorgsbehov som just\r\nderas barn har. Det kan vi inte tillgodose här, och\r\ndet kan man inte heller göra i kommunalhusen.</pre><pre>Vårdnadsbidraget skapar en öppning för den typ av\r\nlösningar som passar det enskilda barnet bäst.</pre><pre>I dag finns det en eller ett fåtal lösningar när det\r\ngäller barnens omsorgsbehov. Vi kommer att få se\r\nen mängd olika lösningar som är till gagn för det\r\nenskilda barnet -- inte minst för de barn som har det\r\njobbigast, som Inger Lundberg uttrycker det.</pre><pre>Anf. 114  INGER LUNDBERG (s) replik:</pre><pre>Herr talman! Nu kanske det är dags att de\r\nborgerliga debattörerna bestämmer sig. För en\r\nliten stund sedan fick vi höra Rosa Östh berömma\r\nsig över utbyggnaden av föräldraförsäkringen och\r\nsäga att vi hade varit väldigt eniga om den. Sedan\r\ngår Inger René upp i debatten och tar avstånd från\r\noch kritiserar den föräldraförsäkring vi har, väldigt\r\nstarkt. Var står ni?</pre><pre>Ni har talat för ett vårdnadsbidrag som ni nu inför\r\nmed pengar ni inte har, Inger René. Det är det jag\r\nhar kritiserat så starkt. Det finns mycket allvarliga\r\ninvändningar mot det. Det gäller särskilt risken för\r\natt de barn som har det jobbigast kommer i kläm i\r\nsystemet och den mycket allvarliga risken för att det\r\nsvenska kvinnor uppnått av en stark ställning på\r\narbetsmarknaden åtminstone till dels kan gå\r\nförlorat.</pre><pre>Därtill kommer det ni aldrig kan få\r\nskattebetalarnas förlåtelse för: ni inför en\r\nkostnadskrävande reform i ett läge när ni inte har\r\nen krona att finansiera reformen med och där den\r\nviktigaste uppgiften för riksdagen borde vara att\r\nminska budgetunderskottet, komma till rätta med\r\nstatsskulden, minska arbetslösheten och få fart på\r\ntillväxten. Åt det gör ni ingenting.</pre><pre>Anf. 115  CHATRINE PÅLSSON (kds)\r\nreplik:</pre><pre>Herr talman! Jag skall försöka att svara på en del\r\nfrågor, Inger Lundberg. Jag skall inte svara på den\r\naggression som Inger Lundberg visade mot oss som\r\nparti när det gäller barnomsorg.</pre><pre>Jag vågar säga att de barn som verkligen behöver\r\nen dagisplats har förtur i alla kommuner. Barn till\r\nensamstående har likaså förtur i, vågar jag säga,\r\nnästan alla kommuner. Jag hoppas att Inger\r\nLundberg också tror på att det är vår ambition att\r\nde som bäst behöver plats fortsättningsvis skall få\r\ndet.</pre><pre>Inger Lundberg har försökt tala om ekonomi både\r\ninledningsvis och i replik. Det hade varit klädsamt\r\nom man hade besinnat den socialdemokratiska\r\nekonomiska politiken tidigare. Det är bra att Inger\r\nLundberg tar ansvar för den nu, men svenska folket\r\nvet hur det fungerar när socialdemokraterna driver\r\nekonomisk politik.</pre><pre>Inger Lundberg talar om jobben, tillväxten och\r\nrättvisan. Vad är det för rättvisa i att ett barn som\r\nvistas på dagis får 70 000 av samhällets\r\nsubventioner varje år, men att ett barn inte är värt\r\n48 000 -- dessutom skattepliktigt -- om man väljer\r\nett annat alternativ? Var är rättvisan i\r\nsocialdemokraternas politik?</pre><pre>Jag förstår inte heller att inte Inger Lundberg har\r\ninsett att det är behoven som måste styra vår\r\norganisation av barnomsorg och inte tvärtom. Inger\r\nLundberg vill prognosticera vilket antal som skall\r\nvara på dagis osv., men det måste vara behoven\r\nsom styr.</pre><pre>Jag blir faktiskt nästan glad ibland när jag hör\r\nargumentet att vårdnadsbidraget är för litet. Det\r\ntycker vi också. Jag hörde en liknelse för en tid\r\nsedan som jag gärna upprepar: Det kommer en\r\ngenomhungrig människa hem till mig och säger att\r\nhan inte har fått någon mat på hela dagen. Han\r\nfrågar om jag har något. Jag säger: Nej, jag har\r\nbara en smörgås, så det är nog ingen idé att du får\r\nden.</pre><pre>Precis lika utopiskt är det när man talar om att det\r\ngäller för litet pengar.</pre><pre>Påståendet att vi skulle ha maximal valfrihet i\r\nbarnomsorgen i dag är lögn. Jag är säker på att alla\r\nföräldrar vill det bästa för sina barn. Men låt oss\r\nhjälpas åt så att de får välja det de tycker är bäst för\r\nsina barn, Inger Lundberg!</pre><pre>Inger Lundberg tror att det spännande livet finns på\r\ndagis, och hon säger att vi kristdemokrater vill ta\r\nifrån barnen det. Det vill vi inte, men det finns fler\r\nspännande ställen att vara på än på dagis för barn i\r\nSverige.</pre><pre>Anf. 116  INGER LUNDBERG (s) replik:</pre><pre>Herr talman! Självfallet har barn med särskilda\r\nbehov förtur i barnomsorgen, och de har också den\r\nrätten enligt socialtjänstlagen. Det jag berörde var\r\nden tröskel som byggs genom det nya\r\nvårdnadsbidraget.</pre><pre>Jag kan också konstatera att räntan på statsskulden\r\nfaktiskt ökat mycket dramatiskt under de\r\nborgerliga åren -- så mycket att det motsvarar\r\nnästan hela kostnaden för den samlade\r\nföräldraförsäkringen.</pre><pre>Herr talman! Nu börjar det kanske bli dags för\r\nkammaren att gå till beslut.</pre><pre>Anf. 117  CHATRINE PÅLSSON (kds)\r\nreplik:</pre><pre>Herr talman! Man kan kanske i någon mån jämföra\r\nstatsskulden med en båt. Det tar ett tag innan\r\nsvallvågorna kommer. Nu får vi bära bekymren,\r\noch det tycker jag att vi kan ta ett gemensamt\r\nansvar för.</pre><pre>Jag vill också när det gäller kommunens\r\nprioriteringer nämna att riksdagen nu skickar ut en\r\npåse pengar till kommunerna. Den här regeringen\r\nhar faktiskt ett förtroende för de lokala politikerna.\r\nNär man studerar Kommunförbundets skrifter om\r\nhur man prioriterar i respektive kommun kan man\r\nse att det inte spelar någon roll vilken majoritet det\r\nfinns i kommunen. Det är ingen direkt skillnad. Det\r\ntycker jag också att det vore klädsamt att tala om.</pre><pre>Anf. 118  ROLAND LARSSON (c):</pre><pre>Herr talman! Jag har förstått av debatten tidigare i\r\ndag att sådana som jag inte borde gå upp i\r\ntalarstolen och säga någonting. Risken är uppenbar\r\natt man antingen blir beskylld för att vara en\r\nuppblåst pösmunk eller för att vara för gammal för\r\natt ha kontakt med verkligheten.</pre><pre>Nu är det så, mina vänner, att jag var med i\r\ndiskussionen om vårdnadsbidraget långt innan jag\r\nblev varken uppblåst eller pösig. Jag var inte munk\r\nheller för den delen, för det var under den tid jag\r\nhade fyra småbarn som jag började engagera mig\r\ni frågan. Så länge har denna diskussion och denna\r\ndebatt pågått. Det är verkligen dags att komma till\r\nett slut i denna fråga och att besluta om ett\r\nvårdnadsbidrag.</pre><pre>Vårdnadsbidraget är det bästa exemplet på det\r\nsystemskifte och den valfrihetsrevolution som\r\nregeringen har sagt sig vilja åstadkomma. Vi har\r\nförut i dag hört att vårdnadsbidraget ökar\r\nvalfriheten för barnfamiljerna. Det skapar också\r\nstörre rättvisa för de barnfamiljer som inte får\r\nnågon del av de stora resurser som i dag satsas på\r\nbarnomsorgen.</pre><pre>För Ny demokrati borde det närmast vara en\r\nsjälvklarhet att stödja förslaget. Det är säkert\r\nmånga som liksom jag har frågat sig varför man inte\r\ngör det. Skall man säga nej till det som ändå är i rätt\r\nriktning och som ligger i linje med den egna\r\nuppfattningen och det egna partiprogrammet\r\ndärför att man inte fullt ut får som man vill?</pre><pre>Jag har inte kunnat komma fram till något annat på\r\ndenna punkt än att våren går i Bert-Karlsson-\r\ndoktrinens tecken. Det gäller att synas och höras så\r\nmycket som möjligt även om det sker genom att\r\nman går emot sina egna grunduppfattningar och sin\r\negen politik.</pre><pre>Huvudinvändningen från Ny demokratis sida när\r\ndet gäller detta förslag till vårdnadsbidrag är att det\r\ninte fullt ut är finansierat inom ramen för\r\nfamiljepolitiken. Även från socialdemokraternas\r\nsida har det kommit sådana synpunkter. Det låter\r\npå vissa socialdemokrater som om det vore ett\r\nhuvudproblem och som att de skulle kunna tänka\r\nsig att acceptera ett vårdnadsbidrag om det bara\r\nvore finansierat inom ramen för familjepolitiken.</pre><pre>Det måste vara en del som har gått förlorat i den\r\ndebatt som har förts under det senaste året, i varje\r\nfall i minnet på vissa. Jag tänkte därför att jag skulle\r\npåminna om att detta vårdnadsbidragsförslag till\r\npunkt och pricka är finansierat inom ramen för\r\nfamiljepolitiken -- detta alldeles oaktat om man\r\nräknar dynamiska effekter eller inte.</pre><pre>Bruttokostnaden för vårdnadsbidraget är ju 3,7\r\nmiljarder kronor. Av detta finansieras 0,9 miljarder\r\nkronor genom ökade skatteintäkter som kommer\r\ntillbaka från vårdnadsbidraget. 0,5 miljarder\r\nkronor finansieras genom att garantidagarna har\r\ntagits bort ur föräldraförsäkringen. 0,9 miljarder\r\nkronor sparar regeringen genom att sänka\r\nkompensationen inom föräldraförsäkringen från 90\r\ntill 80 %. Flerbarnstillägget minskas i budgeten\r\nmed ungefär 55 miljoner kronor.</pre><pre>Man sparar pengar genom att inte skriva upp\r\nbidragen till kommunerna. Av den del av bidragen\r\ntill kommunerna som inte skrivs upp skulle ungefär\r\n350 miljoner kronor ha gått till barnomsorgen,\r\npengar som kommunerna nu måste spara in på sin\r\nbarnomsorg.</pre><pre>Bidragsförskottet har diskuterats här ibland, och\r\ndet finns en del som har starka invändningar mot\r\natt den diskussionen tas upp. Jag vill gärna påminna\r\nkammaren om att socialutskottet helt nyligen har\r\nbeslutat, i stor enighet, att mot regeringens förslag\r\nminska bidragsförskottsanslaget med 165 miljoner\r\nkronor. Det har gjorts på initiativ av bl.a. Ny\r\ndemokrati. En motion från Ny demokrati har tagits\r\nupp av socialutskottet, och den besparingen är\r\ngjord.</pre><pre>Med den av mig här gjorda beräkningen är vi uppe\r\ni närmare 3 miljarder av de 3,7 miljarder kronorna.\r\nDetta är besparingar som regeringen har gjort\r\nunder den senaste tiden inom den familjepolitik vi\r\nhar.</pre><pre>Därutöver har vi tidigare ändrat regler när det\r\ngäller vård av sjukt barn kontra\r\nföräldraförsäkringen, vilket sparar 0,4 miljarder\r\nkronor. Och alla minns väl, antar jag, den uteblivna\r\nhöjningen av barnbidraget i början av\r\nmandatperioden. Den är värderad till 0,8 miljarder\r\nkronor.</pre><pre>Det är helt och hållet fel att påstå att förslaget till\r\nvårdnadsbidrag inte är finansierat inom ramen för\r\nfamiljepolitiken. Varenda krona är finansierad\r\ninom familjepolitikens ram. Det kan inte vara\r\nrimligt att påstå att utebliven finansiering skulle\r\nvara skälet till att Ny demokrati säger nej till en\r\nreform som man själv har skrivit in i sitt\r\nhandlingsprogram som en viktig systemförändring.\r\nDetta är mycket märkligt och mycket\r\nsvårbegripligt.</pre><pre>Att socialdemokrater och vänsterpartister\r\nresonerar som de gör är vi inte alls överraskade av,\r\nmen litet överraskad är jag ändå över att de kan ta\r\nfinansieringsfrågan som en invändning. Med tanke\r\npå alla de förslag som Socialdemokraterna har lagt\r\nfram under den här mandatperioden, förslag som\r\nskulle kosta miljardtals kronor och som inte är\r\nfinansierade utan skulle öka budgetunderskottet,\r\när det närmast oförskämt att komma och prata om\r\nekonomiska motiv för att säga nej till vad som\r\nytterst ändå är en rättvisereform.</pre><pre>Anf. 119  JOHN BOUVIN (nyd):</pre><pre>Herr talman, riksdagsledamöter! Politik är konsten\r\natt hindra människor från att lägga sig i vad som\r\nangår dem, sade den franske författaren Paul Valéry\r\nför snart hundra år sedan. Oscar Wilde lär ha sagt:\r\nMan lär av historien att man inget lär av historien.</pre><pre>Varför är det på detta vis då? Det tycker jag att\r\ndagens debatt har fullt tydligt deklarerat. Från kl.\r\n9 till nu, när klockan snart är 16, har vi debatterat\r\nnågonting som inte skulle behöva debatteras, om vi\r\nhade tagit hänsyn till de urgamla traditioner som vi\r\nhar i vårt land att sätta familjen som nummer ett.</pre><pre>Jag kan gå till min egen situation. Jag är född 1947.\r\n1957 dog min far och efterlämnade min mor plus\r\nfyra barn. Då var -- hör och häpna! -- barnbidraget\r\n290 kronor per år, ungefär 5 000 kronor per år i\r\ndagens penningvärde. I dag är barnbidraget 9 000\r\nkronor per år.</pre><pre>Nåväl, jag återgår till 1957. Varför klarade vi oss?\r\nHur kan det komma sig att jag står här, jag som blev\r\nutan far och som hade en mor som klarade vår\r\nfamilj helt ensam? Jo, det skall jag tala om för er.\r\nDet gjorde vi, för på den tiden lade sig inte politiker\r\ni, speciellt inte Sveriges riksdag, hur vi skötte vår\r\nfamilj. Det fick vi göra alldeles själva.</pre><pre>Att denna debatt är som den är, beror på att\r\nSveriges riksdag totalt har misslyckats med sin\r\nuppgift. Uppgiften var att föra medborgarnas\r\ntankar framåt. Men det har man inte gjort, utan vi\r\nsvenska medborgare skall enbart betala skatt och\r\nhålla käft -- förlåt, herr talman! Sedan skall vi som\r\nsitter i Sveriges riksdag fördela skattepengarna.</pre><pre>Och de underbara Socialdemokraterna! Det är helt\r\nfantastiskt att höra dessa människor som står här\r\noch talar om sin egen förträfflighet. De har\r\ngrundlurat oss vanliga arbetare -- jag är faktiskt en\r\nvanlig arbetare -- hela 60-talet och 70-talet med det\r\nförträffliga skattesystemet som gjorde att man tog\r\nfrån de fattiga och gav till de rika.</pre><pre>Det finns mycket man kan säga här. Alla har hört\r\ntalas om Lindbeck-kommissionen. Och vad säger\r\nden? Jo, den talar om välfärdsstatens kris.\r\nVälfärdsstatens kris är, menar kommissionen, en\r\neffektivitets- och förtroendekris. Se bl.a. på de\r\nfrikostiga förmånssystem som vi hade, t.ex.\r\nföräldrapenningen, hur man planerade sina barn!\r\nJag själv har tre barn. Vi planerade inte dem, utan\r\nde kom precis som de ville. Och min fru stannade\r\nhemma. Hon hade ingen planering för att skapa en\r\nhög inkomst och sedan suga ut vad andra\r\nmänniskor har skapat.</pre><pre>Det är ganska bedrövligt att behöva stå här och\r\nförklara. Vad är orsaken? Jo, orsaken är att vi har\r\nfört en felaktig penningpolitik de senaste 30 åren.\r\nDet är klart och tydligt när vi behöver låna 1 miljard\r\nkronor per dygn. Dessutom skall vi då ha ett\r\nofinansierat vårdnadsbidrag. Var någonstans skall\r\nvi ta pengarna? 1 miljard per dygn lånar vi, och\r\ndessutom skall vi skapa ytterligare ett\r\nförmånssystem! Det håller inte.</pre><pre>Vad har vi nydemokrater sagt då? Jo, om nu\r\nborgarna tänker till litet grand, så återremitterar de\r\närendet till utskottet, och sedan kommer vi\r\növerens, för vi gillar inte Socialdemokraterna. Vi\r\ntycker att Socialdemokraterna har fört Sverige\r\nprecis rakt ner i botten.</pre><pre>Om nu inte borgarna återremitterar ärendet, blir vi\r\ntvungna att rösta på Socialdemokraternas förslag.\r\nDet är hur enkelt som helst, för sådant är det\r\nparlamentariska systemet. Nu har Alf Svensson och\r\nhans kolleger att övertyga de andra om att\r\nåterremittera till utskottet, och sedan löser vi det\r\nhär.</pre><pre>Vi kanske t.o.m. kan komma till en sådan lösning\r\natt miljonärerna inte får barnbidrag, vilket vi tycker\r\natt de inte borde ha. Men Socialdemokraterna\r\ntycker att miljonärerna skall få det, för det är så\r\nkrångligt att göra om system med bidrag hit och dit.\r\nMen det är jättelätt -- ta bostadsbidrag och det ena\r\nmed det tredje! Det går, om man bara vill, men man\r\nvill inte.</pre><pre>Varje riksdagsledamot borde ha en analytisk\r\nförmåga, men vad som fattas är en syntetisk\r\nförmåga. Ni skrattar ni, men skratta på så får ni se\r\nvad som händer! Det är bara att konstatera att vi\r\nhar hållit på i snart sju timmar och diskuterat saker\r\nsom inte vi har med att göra, för det är faktiskt\r\nvarje familjs enskilda problem att ta hand om sina\r\nangelägenheter.</pre><pre>Men då måste det skapas förutsättningar, och det\r\nsker genom en rejäl skattesänkning. Så enkelt är\r\ndet med det. Men då eliminerar vi i Sveriges riksdag\r\nvår roll, för då får alla de stackars svenskarna börja\r\ntänka själva, vilket de inte får göra nu, för vi har\r\nliksom tagit bort deras ansvar.</pre><pre>Nu tänker visst talmannen klubba av mig igen, för\r\njag håller aldrig tiden. Skall vi vänta och se vad som\r\nhänder? Jo, så är det. Tack skall ni ha!</pre><pre>Anf. 120  STEN SVENSSON (m):</pre><pre>Herr talman! I egenskap av vice ordförande i\r\nsocialutskottet och företrädare för de fyra\r\nregeringspartierna vill jag meddela att vi ansluter\r\noss till det framställda återremissyrkandet. Efter\r\nkontakt tidigare under dagen med samtliga\r\ngruppledare för de fyra regeringspartierna har vi\r\nanledning att räkna med att samtliga ledamöter i\r\ndessa nämnda partier kommer att stöda det\r\nyrkande som har framställts av Stefan Kihlberg.</pre><pre>Jag yrkar alltså bifall till återremissyrkandet.</pre><pre>Överläggningen var härmed avslutad.</pre><pre>Beslut</pre><pre>SoU25 Vårdnadsbidrag</pre><pre>Återförvisningsyrkande (nyd)</pre><pre>Votering:</pre><pre>178 för bifall</pre><pre>144 för avslag</pre><pre>27 frånvarande</pre><pre>Kammaren biföll yrkandet om återförvisning av\r\närendet till utskottet för ytterligare beredning.</pre><pre>Återförvisningsyrkandet hade alltså bifallits med\r\nerforderligt antal röster, dvs. minst en tredjedel av\r\nde röstande.</pre><pre>Partivis fördelning av rösterna:</pre><pre>För bifall:</pre><pre>76 m, 23 fp, 29 c, 25 kds, 23 nyd, 2 -</pre><pre>För avslag:</pre><pre>125 s, 5 fp, 12 v, 2 -</pre><pre>Frånvarande:</pre><pre>13 s, 4 m, 5 fp, 2 c, 1 kds, 2 v</pre><pre>Övriga moment</pre><pre>Kammaren biföll utskottets hemställan.</pre><pre>SoU29 Barnomsorg m.m.</pre><pre>Mom. 1 (utvecklingen inom barnomsorgen m.m.)</pre><pre>1. utskottet</pre><pre>2. res. 1 (s)</pre><pre>3. men. i motsvarande del (v)</pre><pre>Förberedande votering:</pre><pre>131 för res. 1</pre><pre>13 för men.</pre><pre>178 avstod</pre><pre>27 frånvarande</pre><pre>Kammaren biträdde res. 1</pre><pre>Huvudvotering:</pre><pre>181 för utskottet</pre><pre>139 för res. 1</pre><pre>29 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>76 m, 28 fp, 28 c, 25 kds, 22 nyd, 2 -</pre><pre>För res. 1:</pre><pre>125 s, 12 v, 2 -</pre><pre>Frånvarande:</pre><pre>13 s, 4 m, 5 fp, 3 c, 1 kds, 1 nyd, 2 v</pre><pre>Mom. 2 (barnomsorgsplaner)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>306 för utskottet</pre><pre>13 för men.</pre><pre>1 avstod</pre><pre>29 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>121 s, 76 m, 28 fp, 29 c, 25 kds, 23 nyd, 4 -</pre><pre>För men.:</pre><pre>1 s, 12 v</pre><pre>Avstod:</pre><pre>1 s</pre><pre>Frånvarande:</pre><pre>15 s, 4 m, 5 fp, 2 c, 1 kds, 2 v</pre><pre>Övriga moment</pre><pre>Kammaren biföll utskottets hemställan.</pre><pre>Beslut om samlad votering</pre><pre>På förslag av tredje vice talmannen medgav\r\nkammaren att socialutskottets betänkanden SoU21\r\noch SoU31 fick avgöras i ett sammanhang efter\r\navslutad debatt.</pre><pre>3 §  Amalgam m.m.</pre><pre>Föredrogs</pre><pre>socialutskottets betänkande</pre><pre>1993/94:SoU21 Amalgam m.m. (prop.\r\n1993/94:163).</pre><pre>Anf. 121  MARTIN NILSSON (s):</pre><pre>Herr talman! Efter de här större och kanske litet\r\nmer entusiasmerande frågorna skall vi nu gå över\r\ntill några mer vardagsnära och kanske litet mer\r\ndetaljerade men väl så viktiga frågor. Den första\r\nhandlar om amalgam.</pre><pre>Som ni säkert känner till beslutade riksdagen för ett\r\ntag sedan med anledning av en\r\nregeringsproposition att påbörja avvecklingen av\r\namalgam. Där fanns vissa oenigheter, men det har\r\nändå påbörjats en process.</pre><pre>Jag skulle först och främst vilja uttrycka en viss\r\nglädje över att utskottet har blivit enigt på några\r\npunkter även i detta betänkande. Främst handlar\r\ndet om att vi efter ett par socialdemokratiska, en\r\ncenterpartistisk och en vänsterpartistisk motion har\r\nlyckats enas om ett tillkännagivande vad gäller ett\r\nbiverkningsregister för dentala material.</pre><pre>Detta har varit en fråga som under flera år tilldragit\r\nsig riksdagens uppmärksamhet och föranlett debatt\r\noch många motioner. Några skarpa beslut har det\r\nemellertid inte blivit, och nu tar vi steget fullt ut och\r\nbeställer ett sådant register. Det är önskvärt av flera\r\nskäl. Det är önskvärt för att tandläkare skall få\r\nbättre kunskap om risker med produkter, och det\r\när önskvärt för att patienternas ställning skall\r\nstärkas och för att underlätta för patienterna, som\r\nofta har svårt att tillgodogöra sig de kunskaper som\r\nprofessionen har kring olika material.</pre><pre>Rakt igenom präglas utskottet dock inte av enighet.\r\nNär det gäller forskning om skadeverkningar av\r\namalgam utanför munhålan uppstod en viss\r\noenighet. För flertalet människor ter det sig ganska\r\nlogiskt att man inte kan stoppa in kvicksilver i\r\nkroppen helt utan bieffekter hos några av alla dem\r\nsom utsätts för det. Kvicksilver påverkar många av\r\nkroppens mekanismer, och ofta är det ganska svårt\r\natt peka på någon särskild orsak till\r\nsjukdomsbilden. Det krävs, herr talman, ökade\r\nkunskaper om kvicksilvrets eventuella\r\nskadeeffekter.</pre><pre>Ökad kunskap kräver ökad forskning om\r\nsjukdomsbilden. Även sjukdomar utan\r\nlättlokaliserade orsaker har rätt till ett erkännande\r\noch rätt till en seriös behandling och undersökning.\r\nÖkad kunskap kräver ökad forskning om\r\nmöjligheterna att mäta halter av kvicksilver i\r\nkroppens olika organ. Först då kan prognoserna bli\r\ntillförlitliga. Viss forskning bedrivs redan i dag,\r\nbl.a. vid Metallbiologiskt centrum i Uppsala.\r\nFortfarande finns dock många frågor som behöver\r\nbesvaras, och därför måste riksdagen nu sända ut\r\ntydliga signaler om att forskningen kring\r\nkvicksilvret och amalgamet måste fortsätta och\r\nintensifieras. Vi ställer krav på regeringen om\r\nökade forskningsinsatser. Tyvärr har vi inte lyckats\r\nenas om ett tillkännagivande i utskottet. Därför,\r\nherr talman, ber jag att få yrka bifall till den\r\nreservation om forskning kring amalgam som har\r\navgivits av Bo Holmberg m.fl.</pre><pre>Anf. 122  EVA ZETTERBERG (v):</pre><pre>Herr talman! Jag vill först med glädje konstatera att\r\ndet är först i år som vi i Vänsterpartiet äntligen har\r\nkunnat få gehör i socialutskottet för de krav som vi\r\nhar ställt i flera år på biverkningsregister och\r\nproduktregister inom tandvården. Vi menar att det\r\när mycket angelägna krav och att det därför är\r\nmycket bra att de har tillgodosetts.</pre><pre>Jag vill instämma i det som Martin Nilsson sade om\r\nreservationen från socialdemokraterna om\r\nforskningen. Jag har svårt att förstå varför de\r\nborgerliga partierna, som varit överens med oss om\r\nbetydelsen av biverkningsregister och\r\nproduktregister, stannar där. Ni är också väl\r\nmedvetna om behovet av ytterligare forskning på\r\ndet här området och borde därför ha tillstyrkt\r\nkravet om forskningen.</pre><pre>Utom reservationen från socialdemokraterna vill\r\njag yrka bifall till meningsyttringen från\r\nVänsterpartiet. Vi har där också tagit upp frågan\r\nom klassning av dentala material som läkemedel.\r\nJag vill uttrycka en besvikelse över att vi inte heller\r\npå den punkten har kunnat åstadkomma enighet i\r\nutskottet, eftersom tandlagningsmaterialen, precis\r\nsom läkemedel som tillförs kroppen, bevisligen har\r\nstor effekt på kroppen. I den läkemedelslag som\r\nkom 1992 har man inte undantagit dentala material.\r\nDet finns alltså möjligheter att klassa dentala\r\nmaterial som läkemedel, och jag menar att det vore\r\nangeläget att göra det.</pre><pre>Man kan fråga sig vad som är anledningen till att\r\ndet inte har blivit så. En fråga som jag ställer mig\r\när: Beror det på att det är för stora kostnader för\r\nföretagen som tillverkar materialen att få\r\nmaterialen godkända som läkemedel? Är det det\r\nsom ligger bakom? Eller är det någonting annat?</pre><pre>Jag skall inte uppta tiden med ytterligare\r\nargumentation i ärendet utan bara hänvisa till att\r\ndet finns flera forskare som har lyft fram det här\r\nområdet. Jag vill bl.a. hänvisa till Sten-Olof\r\nGrönkvist i Uppsala -- han är en framstående\r\nforskare på det här området och han har rik tillgång\r\ntill material som kan styrka behovet av en klassning\r\nav dentala material som läkemedel.</pre><pre>Om vår meningsyttring inte blir bifallen i dag\r\nhoppas jag att vi från olika partier skall kunna gå\r\nvidare på det här området framöver och att det blir\r\nnästa steg när det gäller amalgamfrågorna.</pre><pre>Anf. 123  LEIF CARLSON (m):</pre><pre>Herr talman! Det har ju varit en lång dag, men det\r\nhär är ändå en mycket viktig fråga. Den har tillhört\r\nde kära debattämnena i riksdagen och kan ändå\r\nvara väl värd en mässa.</pre><pre>I betänkande nr 21 från socialutskottet har vi haft\r\natt ta ställning till amalgam. Det finns tre\r\nmotionsyrkande från allmänna motionstiden och\r\nett yrkande med anledning av propositionen om\r\nden fortsatta kretsloppsanpassningen. I och med\r\ndet betänkande som nu föreligger står vi vid vägs\r\nände och det här debattämnet är nära sitt slut. Det\r\nbeslut som skall fattas kommer att avföra amalgam\r\nfrån diskussionsområdet.</pre><pre>Det har varit en mångårig och affekterad debatt om\r\namalgamets eventuella skadeverkningar. Det har\r\nsjälvfallet medfört att många människor har känt\r\noro och osäkerhet inför amalgam. De undrar vad\r\nsom är sanning. Vem kan tala om det? Beskeden är\r\nolika. Vad är det som gäller?</pre><pre>Trots ett omfattande forskningsarbete saknas det\r\nsäkra belägg för att amalgam ligger bakom många\r\nav de påstådda generella hälsoeffekterna. Dessa\r\npåståenden orsakar dock oro. Bara blotta\r\nmisstanken och existensen av oron hos så många\r\nmänniskor är skäl nog för att avveckla amalgamet.</pre><pre>Utskottet ställer sig därför bakom regeringens\r\nförslag om att ta upp överläggningar med\r\ntandvårdshuvudmännen för att få till stånd en\r\navveckling av amalgam för barn den 1 juli 1995 och\r\nför vuxna år 1997.</pre><pre>Herr talman! Amalgam har sedan mitten av 1800-\r\ntalet varit det i särklass vanligaste\r\ntandfyllningsmedlet. Man beräknar t.ex. att det i\r\nhela världen gjordes 10 miljoner amalgamfyllningar\r\nper dag under perioden 1955--1980. Det är\r\nofattbara tal, och antalet fyllningar totalt måste\r\nsnarare räknas i miljarder än i miljoner.</pre><pre>En omställning till en mer amalgamfri vård har\r\nlänge pågått. Amalgamets betydelse har minskat.\r\nDet beror dels på en allmänt bättre tandhälsa, dels\r\npå att det har utvecklats andra fyllnadsmaterial\r\nmed acceptabla egenskaper som i allt högre grad\r\nhar kunnat ersätta amalgam.</pre><pre>När en generell avveckling nu genomförs är det\r\nmycket viktigt att fortbildningen för tandläkare --\r\nliksom grundutbildningen -- anpassas till det nya\r\nläget med en fördjupning av kunskaperna om\r\ndentala biomaterial och fyllnadstekniker. Detta\r\npoängterar utskottet.</pre><pre>Diskussioner med de odontologiska fakulteterna\r\nkommer också att upptas och planeras av\r\nregeringen. Naturligtvis måste forskningen om\r\namalgam och dess påverkan på människors hälsa\r\nfortsätta. Det står också klart i utskottets\r\nbetänkande. Under en mycket lång tid framöver\r\nkommer ju människor fortfarande att vara\r\namalgambärare. En så djup kunskap som möjligt\r\nom materialet och dess verkningar är dessutom\r\nnödvändig, liksom om tungmetallers effekter på\r\nmänniskan i övrigt. Det är uppenbart. Jag menar\r\natt s-reservationen och Vänsterns meningsyttring i\r\ndetta avseende slår in öppna dörrar. Forskning\r\nkommer att pågå.</pre><pre>Det vore också bra om representanterna var\r\nförsiktiga med orden. Kvicksilver är en del av\r\namalgam. Kvicksilver är inte amalgam. Det finns\r\nen kemisk förening, en legering med\r\nkristallbindningar. Kvicksilver har alltså inte\r\nsamma effekter som amalgam. Det kvicksilver som\r\nfrigörs har kvicksilvereffekter, men i stort sett har\r\namalgam helt andra effekter. Att säga att man\r\nsätter in 50 % kvicksilver i munnen är ungefär lika\r\nklargörande som att säga att natriumklorid till 50 %\r\nbestår av den dödande gasen klor, känd som\r\nstridsgas. Koksalt har ju inte klorgasens effekter.\r\nDet är faktiskt en nödvändig beståndsdel i vår föda.\r\nMan bör alltså veta någorlunda vad man pratar om.</pre><pre>Det är väsentligt att amalgamavvecklingen noga\r\nföljs upp. Därför skall Kemikalieinspektionen och\r\nSocialstyrelsen följa avvecklingen och se vad det\r\nblir för konsekvenser av den. De skall lämna en\r\nrapport redan den 1 juli 1996.</pre><pre>Självfallet kan det finnas väl så stora risker med nya\r\nmaterial som med det beprövade material som vi nu\r\nlämnar. Därför är det väsentligt att lagen om\r\nmedicintekniska produkter från den 1 juli 1993\r\ngäller för dentala material och att Socialstyrelsen i\r\nsamklang med EU-direktiven senast den 1 januari\r\n1995 utfärdar detaljerade föreskrifter som i\r\nallmänhet kommer att betyda att det blir krav på\r\ncertifiering av de produkter som sätts in i munnen.</pre><pre>Socialstyrelsen kommer också att lägga upp en\r\ndatabas över olyckor och tillbud med\r\ndentalmaterial. Produktkontroll och registrering av\r\nprodukter borde därmed vara avklarat. Utskottet\r\nhar flera gånger under årens lopp framhållit att det\r\nhar varit otillfredsställande att ett register över\r\nnoterade biverkningar av dentala material inte har\r\nfunnits. Det har varit otillfredsställande både ur\r\npatientsäkerhetssynpunkt och ur\r\nforskningssynpunkt.</pre><pre>1992 pågick en försöksverksamhet för att se\r\nomfattningen av biverkningarna. 209 000\r\nmänniskor i Malmöhus, Örebro och Västerbottens\r\nläns landsting deltog. 0,2 promille av dessa 209 000\r\npatienter registrerade biverkningar. Det är ett\r\nfantastiskt lågt tal, men detta innebär inte att ett\r\nbiverkningsregister inte är nödvändigt. Det är\r\nsynnerligen viktigt.</pre><pre>Herr talman! Utskottet anser att i samband med de\r\nföreskrifter om dentala produkter som nu utarbetas\r\nskall ett biverkningsregister upprättas och man\r\nskall ge regeringen ett tillkännagivande.</pre><pre>I samband med detta vill jag beröra att Vänstern i\r\nsin meningsyttring, som uppföljning till motion\r\nSo478, vill klassa dentala material som läkemedel.\r\nI princip kan man säga att läkemedel tillförs\r\nkroppen för att förebygga, påverka, lindra och i\r\nbästa fall bota sjukdom. När något däremot erätts,\r\nbyts ut, kompenserar en förlust, ändrar eller\r\nersätter anatomin med ett konstlat material -- det\r\nmå vara en höft, en hand, ett blodkärl, en tuggyta\r\neller en tand -- är det en medicin-teknisk produkt\r\noch inte ett läkemedel. En höftprotes är\r\ndefinitionsmässigt inte ett läkemedel, och det är\r\ninte heller ersättningen för en skadad tuggyta. Det\r\när då fråga om ett ersättningsmaterial, en medicin-\r\nteknisk produkt, som regleras i därför avsedd lag.\r\nJag kan inte se att det skulle tillföra vården eller\r\npatienterna något om vi luckrar upp definitionen av\r\nvad som är vad. Möjligheterna till kontroll och\r\nregistrering av biverknigar är precis lika stora med\r\nden lagstiftning som nu kommer att gälla.</pre><pre>Herr talman! Jag yrkar bifall till utskottets\r\nhemställan i dess helhet och avslag på reservationen\r\noch meningsyttringen.</pre><pre>Anf. 124  SIW PERSSON (fp):</pre><pre>Herr talman! Jag begärde ordet med anledning av\r\nden senaste talarens anförande. Jag tycker att det\r\när viktigt att vi kommer ihåg att amalgam är bara\r\nett av alla de material som alltför okontrollerat sätts\r\nin i våra munnar. Nu har verkligheten hunnit i fatt\r\nmotståndarna och Socialstyrelsen. I nästan alla\r\nlandsting har man nu lagt upp planer på att\r\navveckla framför allt amalgam. De människor som\r\nhar blivit utsatta har insett allvaret och själva\r\nbetalat utbyte av amalgam. Verkligheten har hunnit\r\ni fatt Socialstyrelsen.</pre><pre>Det gäller dock inte bara amalgam. Det gäller\r\nrotfyllnadsmaterial och tandersättningsmaterial\r\nsåsom plast, guld och silver. Det är bedrövligt att\r\nman ställer krav på att t.ex. bokhyllan Billy inte får\r\nsläppa ut formaldehyd mer än i viss begränsad\r\nomfattning samtidigt som man inte har någon\r\nkontroll på hur mycket formaldehyd en dåligt\r\nutarbetad plastinläggning ger.</pre><pre>Det är oerhört viktigt att man upprättar\r\nbiverknings- och produktregister. Det är mycket\r\nglädjande att man äntligen har kommit fram till det.\r\nVarför är det så oerhört viktigt att man ser till att\r\nmaterial som sätts in i vår mun klassas som\r\nläkemedel? Jo, jag tror inte att det blir någon\r\nordning förrän dessa material klassas som\r\nläkemedel. Låt mig bara ta ett konkret exempel.</pre><pre>År 1974 förbjöds rotfyllnadsmaterialet N2. Man\r\nvar mycket glad i att använda det då, eftersom det\r\nvar supereffektivt. Det dödade så oerhört effektivt\r\natt det inte var ovanligt att patienterna blev\r\nförlamade i den sidan av ansiktet där materialet\r\nhade använts. Trots att det är många år sedan\r\nmaterialet förbjöds används det fortfarande\r\nillegalt. Det importeras i stora mängder, och\r\ntandläkare använder det illegalt.</pre><pre>Jag har bevis på att kontrollen av de\r\ninnehållsförteckningar som finns för\r\ntandersättningsmaterial och rotfyllnadsmaterial är\r\nså dålig att det händer att innehållet inte stämmer\r\nmed deklarationen.</pre><pre>Jag är övertygad om att vi inte kommer att få\r\nordning fullt ut på det här området förrän vi klassar\r\nmaterial som används i munnen -- på samma sätt\r\nsom sådant som sätts in i andra delar av kroppen --\r\nsom läkemedel. Jag hoppas att socialutskottet nästa\r\ngång kan bli överens i denna viktiga fråga.</pre><pre>I detta anförande instämde Liisa Rulander (kds).</pre><pre>Anf. 125  LEIF CARLSON (m):</pre><pre>Herr talman! Det är inte så att material som sätts in\r\ni andra delar av kroppen klassas som läkemedel.\r\nSom jag sade så klassas inte en höftprotes som\r\nläkemedel. Det är fråga om en ersättning av en\r\nanatomisk defekt, en skada. Det är en medicin-\r\nteknisk produkt. Det kommer detaljerade regler.\r\nVi har en lag från år 1992 på detta område.</pre><pre>I den nya lagen finns väl uppräknat vilka krav man\r\nkan ställa på produkterna. Om någon inte anger\r\ndet, så tror jag inte att man undviker problemet\r\ngenom att säga att det är ett läkemedel. Om man är\r\nskurkaktig kan man lika gärna försöka bluffa då.\r\nDet är helt klart. Det gäller att se till här, liksom på\r\nandra områden, att lagen efterlevs.</pre><pre>Det är faktiskt litet annorlunda när det gäller\r\nrotfyllnadsmaterialet N2. Det har nämligen\r\nläkemedelseffekt. Det är ett ämne med\r\nläkemedelseffekt som bl.a. innehåller antibiotika.</pre><pre>Nu talar vi i stället om att man ersätter en sliten\r\ntuggyta eller en bit som är borta.\r\nDefinitionsmässigt sätter man in en medicin-\r\nteknisk produkt.</pre><pre>Anf. 126  SIW PERSSON (fp):</pre><pre>Herr talman! Även om N2 har förbjudits som\r\nrotfyllnadsmaterial använder man sig fortfarande\r\nav rotfyllnadsmaterial som ger besvärliga\r\nbiverkningar och som vi kan bli sjuka av. Att så är\r\nfallet har höga vederbörande inom Socialstyrelsen,\r\nett antal läkare och framför allt tandläkare svårt att\r\nacceptera.</pre><pre>Låt mig avslutningsvis konstatera att man ofta säger\r\natt man arbetar efter vetenskap och beprövad\r\nerfarenhet. Men man glömmer fortsättningen av\r\nden etiska regeln. Det står inte bara att man skall\r\nfölja vetenskap och beprövad erfarenhet, det står\r\nockså att man ständigt skall söka vidga sina\r\nkunskaper.</pre><pre>Anf. 127  LEIF CARLSON (m):</pre><pre>Herr talman! Jag tror inte att det finns någon som\r\nförnekar att material som ligger i kontakt med\r\nlevande vävnad kan orsaka biverkningar och\r\nskador. Det finns inget medel som tillförs kroppen\r\noch som har effekt som inte också kan ha en\r\nbieffekt. Därför skall man ha ett\r\nbiverkningsregister och ett produktregister. Då kan\r\nman så snabbt som möjligt få fram vilka\r\nbiverkningarna är.</pre><pre>Frågan är om biverkningarna är av betydelse så att\r\nman måste ta bort preparatet eller om de är\r\nacceptabla i förhållande till den nytta preparatet\r\ngör. Det skall nu göras ett tillkännagivande om ett\r\nbiverkningsregister. Jag tycker att vi nu har kommit\r\nså långt som det är möjligt.</pre><pre>Anf. 128  SIW PERSSON (fp):</pre><pre>Herr talman! Låt mig bara säga att vi inte har\r\nkommit så långt som det är möjligt att komma. Vi\r\nkan komma längre om vi vill.</pre><pre>Överläggningen var härmed avslutad.</pre><pre>(Beslut fattades efter 4 §.)</pre><pre>4 §  Vissa socialtjänstfrågor</pre><pre>Föredrogs</pre><pre>socialutskottets betänkande</pre><pre>1993/94:SoU31 Vissa socialtjänstfrågor.</pre><pre>Anf. 129  CLAUS ZAAR (nyd):</pre><pre>Herr talman! Dagen har varit lång. Jag vill börja\r\nmed att yrka bifall till vår reservation nr 1 i det\r\nbetänkande vi nu skall behandla.</pre><pre>Sverige befinner sig i en akut kris. Den svenska\r\nsocialtjänsten är i akut kris. Det är då\r\nanmärkningsvärt att det kommer fler reaktioner\r\nutanför denna riksdag om det verkliga läget än från\r\nregeringen och den på detta område ansvarige\r\nministern. Trots utredningar är bevarandepolitiken\r\ninom socialtjänsten kvar. Man har enorma\r\nsvårigheter att förändra någonting.</pre><pre>Jag har tillsammans med min kollega Leif Bergdahl\r\nlagt fram yrkanden om ett flertal besparingsförslag.\r\nSamtliga förslag avstyrks.</pre><pre>Det torde vara uppenbart att Sverige måste spara\r\ninom socialtjänsten. Det överutnyttjande och det\r\nbidragsfusk som förekommer sticker i ögonen på\r\nfolk. Man får en moralisk nedrustning när det gäller\r\nbehovet av socialtjänst. Vem som helst accepterar i\r\ndag socialbidrag. Det har blivit en utgångsväg. Nu\r\nhar det gått så långt att socialbidragen på årsbasis\r\nsnart uppgår till tio miljarder. För några år sedan\r\nvar de sex miljarder. Ökningen går med en förfärlig\r\nhastighet.</pre><pre>Kommunerna protesterar och vägrar att betala ut\r\npengar till vad de anser vara överkonsumtion. Men\r\nskickliga socialbidragstagare överklagar till\r\nlänsrätten, och besluten ändras. Pengarna betalas\r\nut, och ruljangsen är i full gång.</pre><pre>Herr talman! Detta är en ohållbar situation. Det får\r\ninte vara så att smarta bidragstagare suger ut\r\nalltmer ur samhället. Staten lånar ju i själva verket\r\ntill detta. Sedan använder alltså fiffiga medborgare\r\nden sociala välfärden maximalt.</pre><pre>Förra året avslöjades sanningar om verksamheten\r\ninom Tensta socialkontor. Bidragstagare\r\nsemestrade i sina hemländer som de flytt ifrån och\r\nkvitterade genom ombud ut sina sociala bidrag här.\r\nPengarna räcker som bekant kanske tio gånger\r\nlängre med deras hemländers konsumtionsnivå.\r\nMänniskorna kommer ju ofta från länder som har\r\nväldigt låga konsumtionspriser.</pre><pre>Bidragsfusket har vi börjat ta itu med i denna\r\nkammare, men vi har inte kommit någon vart. Det\r\nhar inte hänt något.</pre><pre>Herr talman! Ebberöds bank är öppen dygnet runt.\r\nÖversatt betyder det att det är Sverige som\r\nåtminstone varje vardag lånar en miljard just till\r\nofinansierad verksamhet.</pre><pre>Trots detta lånande, som man skjuter på framtiden\r\nför kommande generationer att betala, blir ändå\r\nallt fler personer i Sverige fattiga. I tidningarna\r\ntalar man nu om att ungdomar, invandrare och\r\nensamstående föräldrar drabbas i högre grad än\r\nandra grupper.</pre><pre>Var femte 20--24-åring har problem med sin\r\nekonomi. Samtidigt vet vi att siffran på ett ungefär\r\nmotsvarar arbetslösheten. Den ligger på den nivån\r\nför 20--24-åringar. Det finns givetvis en koppling\r\nmellan syselsättning och socialbidrag. Därför\r\nbehöver vi en förändring av hela\r\narbetsmarknadspolitiken. Den påverkar ju\r\nsocialpolitiken i stor utsträckning.</pre><pre>Man nämner också att var fjärde svensk lever på\r\nmarginalen och inte kan skaffa fram pengar till\r\noförutsedda utgifter. Det är allvarligt i vårt Sverige,\r\ndär vi enligt vissa ministrar är så rika att vi kan unna\r\noss en hel del politiska beslut som saknar\r\nkonsekvens när det gäller följdändringar av de\r\nsociala kostnaderna. Jag tänker famför allt på den\r\nflyktingpolitik som har tillämpats.</pre><pre>Men fattigdomen har inte grundlagts i dag; den har\r\nsina rötter i tiden då Socialdemokraterna hade\r\nmakten. Klyftorna började öka i mitten av 80-talet,\r\nså både regeringen och Socialdemokraterna har\r\nansvar för detta.</pre><pre>Jag nämnde i början att man reagerar utanför\r\ndenna kammare. I boken Aldrig mer, aldrig nog har\r\nförfattaren Anders Isaksson påpekat att kaos snart\r\när nära inom våra välfärdssystem. Allt fler\r\nmedborgare kräver bidrag och ersättningar ur alla\r\nde möjligheter som finns, och allt fler människor får\r\ndet. Det är ett politiskt dilemma. Samtidigt har vi\r\nallt färre medborgare som betalar in pengar till\r\nsystemet. Det är alltså ohållbart.</pre><pre>Herr talman! Det är många andra frågor som jag\r\nskulle vilja tala om. Det gäller t.ex.\r\nmissbruksvården, som i många fall förefaller kosta\r\noerhört mycket för samhället, genom att man\r\nanvänder sig av en mängd bidragssystem.</pre><pre>Jag har sett exempel där en enda person fått bidrag\r\ntill fickpengar, busskort, workout-kort, kläder,\r\narbetskläder, att ha roligt med barnen, körtkort,\r\nmat för äldrebesök -- ja, jag vet inte allt! Dessutom\r\nhar vederbörande assistenthjälp, fri läkarvård, fri\r\ntandvård, fri medicin, startbidrag för bostad plus\r\nhyra för en bostad eftersom han inte kan flytta till\r\nsin sambo.</pre><pre>Vissa personer använder bidragssystemet bortom\r\nall kontroll. Det är fullständigt sjukt! Denna\r\nförsamling kan inte kan dra åt skruvarna när det\r\ngäller socialbidragen, utan systemet expanderar.</pre><pre>Jag vill göra en rättelse angående boken som jag\r\nnämnde. Den heter alltså Alltid mer, aldrig nog, av\r\nAnders Isaksson. Jag rekommenderar ledamöterna\r\natt läsa den.</pre><pre>Anf. 130  EVA ZETTERBERG (v):</pre><pre>Herr talman! Det är intressant att lyssna till Claus\r\nZaar som företrädare för Ny demokrati. Det är\r\nintressant att se hur Ny demokrati tar diverse\r\nfelgrepp, som självfallet förekommer inom den\r\noffentliga sektorn inom systemet för socialbidrag,\r\ntill intäkt för ett totalt angrepp på vårt\r\nvälfärdssystem. I det systemet utgör socialpolitiken\r\noch socialbidragen det yttersta nätet för de\r\nmänniskor som inte har något annat skyddsnät att\r\ntillgå.</pre><pre>Claus Zaar hänvisade till Anders Isakssons bok om\r\natt pengarna inte räcker. Jag har läst den boken.\r\nMen jag tror att det skulle vara nyttigt om Claus\r\nZaar utvidgade sin lektyr och även läste de LO-\r\nrapporter som har kommit, bl.a. Orättvisans\r\nansikten. Den beskriver hur männniskor som inte\r\nhar något annat än socialbidrag att leva på upplever\r\nden förnedringen.</pre><pre>Jag skulle vilja uppmana Claus Zaar att närmare\r\nprata med de människor som inte har något annat\r\nval för sin försörjning, detta för att se hur de\r\nfaktiskt har det och för att se om människor i\r\nallmänhet av fri vilja väljer att leva på bidrag i\r\nstället för att arbeta och försörja sig. Jag har själv\r\narbetat inom socialtjänsten, och jag har träffat\r\nmånga människor som har en utsatt situation. Jag\r\nhävdar att min erfarenhet, och många andras\r\nerfarenhet som arbetar inom den sociala sektorn, är\r\nden att det naturligtvis finns ett litet antal\r\nmänniskor som missbrukar systemet. Det finns ett\r\nlitet antal människor som faktiskt sätter missbruk i\r\nsystem. Men det är ju inte det stora antalet\r\nmänniskor. Det stora antalet är djupt bedrövade\r\növer att inte kunna försörja sig själva och att inte\r\npå annat sätt kunna ta ansvar för sin ekonomi. Det\r\när inget man väljer därför att det är mer bekvämt.\r\nDet är direkt pinsamt att dessa enstaka exempel på\r\nmissbruk används till intäkt för att misskreditera\r\nhela socialtjänstlagen.</pre><pre>Herr talman! De frågor som jag tycker är viktiga att\r\nta upp är nämligen att socialtjänstlagen kan behöva\r\nprövas och ses över -- på så vis är vi överens -- men\r\nmed ett helt annat syfte än det som Ny demokrati\r\nhar. Från Vänsterpartiets sida anser vi att\r\nSocialtjänstkommitténs förslag om en riksnorm\r\nborde fullföljas. Socialbidraget ligger nämligen på\r\nmycket olika nivåer runt om i vårt land. Det är inte\r\nalls lika högt i olika kommuner. Det skapar en\r\norättvisa. Jag är bekymrad över att den majoritet\r\nsom finns i Socialtjänstkommittén, bestående av\r\nSocialdemokraterna, Folkpartiet och\r\nVänsterpartiet, inte finns i riksdagen, för att gå\r\nvidare på detta område. Jag menar att man mycket\r\nväl kan lyfta ut den frågan och avvakta med andra\r\nförslag till dess att Socialtjänstkommittén är färdig i\r\ndess helhet. Men just detta förslag är mycket bra,\r\noch det borde genomföras snarast möjligt.</pre><pre>Jag vill också ta upp frågan om ett enhetligt namn\r\nför distriktsnämnder, barn- och ungdomsnämnder,\r\nområdesstyrelser, socialnämnder osv. Det är en rik\r\nflora av namn som finns. Man kan tycka att det är\r\nen petitess vad verksamheten kallas. Men det har\r\npraktiska konsekvenser. Det som nämligen har\r\nhänt är, att när människor ibland överklagar till den\r\nena eller den andra instansen har de fått\r\nhänvisningen att de använt fel namn på instansen\r\neller att just den instans som de vänt sig till inte har\r\ndet yttersta ansvaret. De har alltså blivit hänvisade,\r\noch överklagningen har helt i onödan avvisats på\r\ngrund av detta. Man borde alltså se över detta\r\nsystem och förenkla det.</pre><pre>Herr talman! Jag vill också ta upp frågan om\r\nfamiljerådgivningen. Riksdagen fattade ju för inte\r\nså länge sedan beslut om att kommunerna skulle\r\nåläggas skyldighet att sörja för\r\nfamiljerådgivningen. Det var ett mycket bra beslut,\r\noch jag är glad över att det kravet finns ute i\r\nkommunerna i dag. Men jag är särskilt förundrad\r\növer de borgerliga partierna, som ju annars i nästan\r\nalla debatter, inte minst i dag, talar om familjens\r\nbetydelse. I de flesta familjer uppstår det ju faktiskt\r\nkriser till och från. De flesta kanske klarar det utan\r\nfamiljerådgivning eller andra professionella\r\ninsatser. Men det finns faktiskt uppenbara exempel\r\npå hur familjerådgivningen har kunnat rädda\r\näktenskap och familjer. I vissa fall har det skett på\r\nså sätt att familjen fortsätter att leva tillsammans, i\r\nandra fall genom att familjen upplöses på ett sätt\r\nsom är någorlunda drägligt både för de vuxna och\r\nför de barn som finns i familjen.\r\nFamiljerådgivningen har alltså en väldigt viktig\r\nuppgift. Vårt förslag i socialutskottet har inte varit\r\nsärskilt långtgående, utan vi har bara krävt en plan\r\nom hur denna verksamhet skall utökas. De som är\r\nfamiljens försvarare i alla andra sammanhang\r\nborde kunna vara det även på detta område.</pre><pre>Herr talman! Jag vill också ta upp frågan om\r\nfamiljehemsvården, som är ett utsatt område.\r\nTusentals familjeföräldrar i vårt land gör ett oerhört\r\nvärdefullt arbete. Många av\r\nfamiljehemsföräldrarna gör detta utan att ha någon\r\nspeciell utbildning; de har lång erfarenhet och egna\r\nkunskaper. Det är naturligtvis mycket viktigt.\r\nAndra har däremot en viss utbildning eller skaffar\r\nsig den gemensamt med andra\r\nfamiljehemsföräldrar. De kan också ha ett sådant\r\nyrke i bakgrunden. Jag tror dock att det skulle vara\r\nvärdefullt att få en bättre grundutbildning för\r\nsocialarbetarna, där familjehemsvården tas in på\r\nett helt annat sätt och där familjehemsföräldrarna\r\nsjälva får mer utbildning. Därför tycker jag att den\r\nmotion som Liisa Rulander har väckt på detta\r\nområde är bra, vilken jag biträder. Jag biträder\r\nalltså utskottets majoritet i vad gäller att man bör\r\navvakta det utredningsarbete som pågår. Jag ser\r\nfram mot det resultatet, därför att jag tror att detta\r\när mycket angeläget.</pre><pre>Herr talman! Vad gäller frågan om\r\nnarkotikamissbruket har vi i Vänsterpartiet väckt\r\nen motion. Vi har krävt ett mycket starkt\r\navståndstagande från alla former av legalisering av\r\nnarkotika. Vi anser att det är mycket viktigt att\r\nlägga fast att Sverige har en restriktiv\r\nnarkotikapolitik och att inte någon form av\r\nnarkotikamissbruk accepteras. Man kan tycka att\r\ndetta är att slå in öppna dörrar, att det finns en\r\nsådan politisk konsensus i riksdagen. Vi i utskottet\r\nhar ju också blivit helt ense på den punkten, vilket\r\när bra. Jag menar dock att det inte är att slå in\r\nöppna dörrar. Runt om i vårt land, runt om i\r\nEuropa, pågår ju en debatt om att en legalisering\r\nskulle vara receptet för att minska missbruket och\r\nför att missbrukarna skulle få en dräglig\r\nlivssituation. Jag tror inte på det. Det är viktigt att\r\nriksdagen fastlägger de kraven.</pre><pre>I det sammanhanget är det också viktigt att betona\r\natt Sverige har en restriktiv narkotikapolitik, med\r\nvilken legalisering inte accepteras, men med vilken\r\ndet samtidigt krävs goda behandlingsmöjligheter,\r\noch att vi i Sverige tror att detta måste kombineras\r\nmed förebyggande insatser och en offensiv\r\nnarkomanvård. Med tanke på att mycket av\r\nresurserna inom narkomanvården har privatiserats\r\ntror jag att det är oerhört viktigt att poängtera detta\r\npå samma gång.</pre><pre>Vänsterpartiet har i sin meningsyttring lyft fram\r\nbehovet av en kartläggning av narkotikasituationen\r\noch narkomanvården och att den bör göras\r\npermanent. Under årens lopp har vi haft olika\r\nkartläggningar, bl.a. UNO, Utredning om\r\nnarkotikamissbrukets omfattning, i slutet av 70-\r\ntalet och under 80-talet. Och vi har haft uppföljning\r\nav detta. Men vi har ingen permant organisation\r\nsom bevakar detta och som tillvaratar statistik på\r\nområdet. Det vore viktigt för att ytterligare tränga\r\nnarkotikamissbruket tillbaka.</pre><pre>Till slut, herr talman, vill jag ta upp frågan om\r\nsocial verksamhet i kooperativ form. På den\r\npunkten är vi också politiskt ense om hur bra det är\r\nmed kooperativ verksamhet och kooperativa\r\ninsatser inom det sociala området. Det finns ju en\r\nhel del på detta område, både inom psykiatri och\r\ninom social övrig verksamhet. Det är positivt,\r\nprecis som majoriteten säger, att det skjutits till\r\nkommunala medel för att åstadkomma ytterligare\r\nförsöksverksamheter, exempelvis i den anda som\r\nSan Patrignano drivs i Italien. Men det krav som\r\nVänsterpartiet ställt i en motion om en lagstiftning,\r\nvilket vi har upprepat i vår meningsyttring, borde\r\nfått bifall. En lagstiftning är ju en helt annan sak.\r\nJag tror att vi skulle behöva titta närmare på detta\r\noch inte bara säga att vi är positiva till\r\nverksamheten.</pre><pre>Herr talman! Med detta vill jag yrka bifall till min\r\nmeningsyttring på de områden som jag här angett.</pre><pre>Anf. 131  CLAUS ZAAR (nyd):</pre><pre>Herr talman! Jag fick några kommentarer som jag\r\ninte kan låta bli att besvara, även om timmen är\r\nsen. Eva Zetterberg, jag har varit i kontakt med\r\nsocialtjänstemän som bytt yrke därför att de tyckt\r\natt socialtjänsten varit så överutnyttjad och att det\r\nförekommit så mycket mygel med och hot om\r\nutbetalningar att de inte orkat jobba kvar inom\r\nyrket.</pre><pre>Jag har också läst den bok som nämndes. Men den\r\nbok som jag refererade till heter Alltid mer, aldrig\r\nnog. Den boken har kommit ut senare. Jag vet inte\r\nom den boken kommer att delas ut här i riksdagen\r\nockså. Den andra delades ju ut på någons initiativ;\r\ndet var väl en klok person såg till att så skedde.</pre><pre>Vad som gäller för Ny demokrati är att Sverige i dag\r\nmåste spara. Det gäller då på alla områden, framför\r\nallt på de områden där systemet är överutnyttjat.\r\nDet är på dessa områden som sparbetingen måste\r\nske. Inom denna utredning verkar man inte ha\r\nintresse av att spara, utan det är bara att köra på i\r\ngamla hjulspår. Det verkar vara särintressen som\r\nstyr. Det måste vara i medborgarnas intresse att vi\r\nsparar.</pre><pre>Anf. 132  EVA ZETTERBERG (v) replik:</pre><pre>Herr talman! Det är intressant att Claus Zaar anser\r\natt de hundratusentals människor som inte har\r\nnågot annat alternativ än socialbidrag, på grund av\r\narbetslöshet och andra faktorer, är ett särintresse.\r\nDet är ett märkligt påstående, som får stå för sig\r\nsjälvt.</pre><pre>Ja, vi behöver spara pengar, Claus Zaar -- jag delar\r\nden uppfattningen. Vi behöver minska\r\nbudgetunderskottet. Men Ny demokrati blir inte\r\nsärskilt trovärdigt, efter den debatt som vi har ägnat\r\nstörre delen av dagen åt, där man i stället för att gå\r\nmed på Vänsterpartiets och Socialdemokraternas\r\nförslag och krav på att avvisa vårdnadsbidraget\r\nånyo ställer sig vacklande och börjar diskutera\r\nåterremiss, som ju antyder att man kan tänka sig att\r\ngå med på detta. Då är man inte särskilt trovärdig,\r\nClaus Zaar.</pre><pre>Anf. 133  CLAUS ZAAR (nyd) replik:</pre><pre>Herr talman! Den sista delen av Eva Zetterbergs\r\nreplik vill jag inte kommentera just nu, eftersom\r\nläget är känsligt.</pre><pre>Däremot vill jag säga: Kom och visa\r\nbesparingsförslag när det gäller det sociala! Då är\r\nvi tacksamma, och då skall vi diskutera. Som det nu\r\nlåter, finns inte det intresset i praktiken. Det är det\r\nsom jag menar är särintresset, dvs. inte de 100 000\r\nmänniskor som får socialbidrag, utan de som är\r\nsysselsatta inom den här branschen.</pre><pre>Anf. 134  EVA ZETTERBERG (v) replik:</pre><pre>Herr talman! Vänsterpartiet har angivit en rad\r\nolika områden där det går att spara i statens\r\nutgifter. Det finns många exempel på det. Jag\r\nmenar att socialbidragen inte ligger på en särskilt\r\nhög nivå. Jag skulle bli överraskad om Claus Zaar\r\nsjälv klarade att leva på socialbidrag på den nivå\r\nsom det handlar om.</pre><pre>Ja, visst förekommer det hot och utpressning -- jag\r\när medveten om det. Jag beklagar det naturligvis,\r\noch jag anser att det måste stävjas. Men det är inte\r\ndet som är vardagen. De allra flesta människor är\r\ninte socialbidragstagare. Jag menar att den bild som\r\nClaus Zaar målar upp av människor som inte har\r\nnågot annat än socialbidraget för att klara sin\r\nförsörjning är skrämmande, och det visar på en\r\nmänniskosyn som inte är värdig en\r\nriksdagsledamot.</pre><pre>Anf. 135  GÖTE JONSSON (m):</pre><pre>Herr talman! Jag ber att få yrka bifall till utskottets\r\nhemställan och avslag på såväl reservation som\r\nmeningsyttring.</pre><pre>I det här betänkandet tas en rad viktiga\r\nmotionsyrkanden upp som berör vitala frågor. Vid\r\nutskottets behandling har de flesta motionerna\r\navstyrkts med motiveringen att det pågår\r\nutredningsarbete. Det handlar framför allt om\r\nutredningsarbetet inom ramen för\r\nSocialtjänstkommittén.</pre><pre>Jag vill understryka att vi från utskottets sida är helt\r\neniga när det gäller en viktig sak, och det är\r\nbekämpandet av narkotika. Det framgår mycket\r\nklart av utskottets skrivning att målet för oss alla är\r\nett narkotikafritt samhälle och att vi klart tar\r\navstånd från allt bruk av narkotika. Vi säger också\r\natt vi skall intensifiera och högprioritera\r\nbekämpandet av narkotikabrott och\r\nnarkotikamissbruk.</pre><pre>Vi pekar också på behovet av ett vidgat\r\ninternationellt samarbete, likaså ett vidgat\r\nsamarbete i Norden i de här frågorna. Vi gör\r\ngemensamt en mycket klar och bestämd markering\r\natt vi tar avstånd från legalisering. Det finns\r\nsärskild anledning att peka på den breda enighet\r\nsom råder i socialutskottet på den punkten.</pre><pre>Herr talman! Förslaget i reservationen från Ny\r\ndemokrati har berörts i utskottsbetänkandet i olika\r\nsammanhang, med hänvisning till pågående\r\nutredningsarbete. Jag skall inte ytterligare fördjupa\r\nmig i motiveringen för att avstyrka motionerna på\r\nden här punkten. Vi återkommer till diskussionen\r\nnär Socialtjänstkommitténs arbete är klart, när\r\nhandläggningen i regeringskansliet är avslutad och\r\nnär vi får propositioner med anledning av de\r\nförändringar som föreslås med utgångspunkt i\r\nutredningsförslaget.</pre><pre>När det gäller Vänsterns meningsyttring vill jag\r\nbara ta upp några frågor, bl.a. synen på den flexibla\r\nkommunala organisationen för socialtjänsten. Det\r\nhar visat sig att den flexibilitet som nu finns, som\r\nskapar möjlighet för kommunerna att själva\r\nbestämma organisation, är mycket positiv, inte\r\nminst för dem som behöver nå kommunen i olika\r\nsammanhang. Ta bara en sådan sak som\r\nbarnomsorgen, där man nu har möjlighet att\r\nkombinera barnomsorg med utbildning. Utifrån\r\nden nu rådande ordningen kan man faktiskt på\r\nkommunal nivå ordna den bästa organisationen.</pre><pre>Jag tror att det skulle vara ett steg tillbaka om vi\r\nband upp oss och sade att man måste ha en\r\ngemensam vokabulär för de nämnder och\r\nförvaltningar som skall betjäna kommuninvånarna\r\ninom ramen för socialtjänsten.</pre><pre>Frågan om biståndsnivåer och inriktningen av\r\nbiståndet har tagits upp i Socialtjänstkommittén i ett\r\ndelbetänkande, och ärendet ligger nu hos\r\nSocialdepartementet.</pre><pre>Familjerådgivning är en annan viktig fråga. Jag\r\ndelar Eva Zetterbergs syn på vikten av\r\nfamiljerådgivning. Givetvis delar jag också hennes\r\nsyn på respekten för de kriser som uppstår i\r\nsamlevnadsrelationer. Vi har nu fått ett beslut om\r\nfamiljerådgivning, och det är ett positivt beslut.\r\nVad vi nu menar från utskottsmajoritetens sida är\r\natt vi skall avvakta och se utvecklingen på det här\r\nområdet innan vi fattar beslut om nya inriktningar,\r\npå vägen mot att bygga upp familjerådgivningen\r\nutfrån tidigare fattat beslut.</pre><pre>Jag vill också peka på familjerådgivning som sker i\r\nannan regi än den kommunala, som också kan vara\r\nviktig, både som komplement och som enhet.</pre><pre>Vi är eniga om familjerådgivningens betydelse,\r\nmen låt oss nu se hur det tidigare beslutet\r\nförverkligas inom ramen för det nya kommunala\r\nansvaret.</pre><pre>Det är precis samma sak med familjehemsvården.\r\nVi har från utskottets sida klart markerat vikten av\r\nfamiljehemsvården. Det är ett arbete som nu pågår\r\ninom ramen för Socialstyrelsens aktivitet och\r\nkommunernas aktivitet. Utbildning på det här\r\nområdet är ett viktigt steg i rätt riktning för att\r\nstärka familjehemsvården.</pre><pre>När det gäller vården av missbrukare har det hänt\r\nganska mycket under den senaste tiden, med\r\nförändring och förnyelse, med inriktning på nya,\r\nöppna vårdformer, som också är angelägna i det här\r\nsammanhanget. Om vi nu tittar ut över\r\nkommunerna och det sätt på vilket de handlägger\r\ndessa frågor, ser vi att det kommer en rad nya\r\ninriktningar på öppna former av missbrukarvård.\r\nDet är någonting som vi skall ta vara på.</pre><pre>Precis som Eva Zetterberg säger och som vi i\r\nutskottsmajoriteten har pekat på, finns det också\r\nrisker i förändringsarbete. Det får givetvis inte vara\r\nså att man rustar ner den slutna vården. Det måste\r\nvara balans mellan öppen och sluten vård,\r\nberoende på enskilda missbrukares behov av vård\r\noch rehabilitering i olika sammanhang. Vi pekar\r\nockså på detta. Utskottsmajoriteten säger att\r\nregeringen måste noga följa utvecklingen på det här\r\nområdet, så att vi inte avhänder oss resurser som är\r\nnödvändiga och viktiga i framtiden.</pre><pre>Jag tror också att vi är eniga på den punkten, men\r\nvi menar från majoritetens sida att det inte nu krävs\r\nnågra ytterligare bindande beslut gentemot\r\nkommunerna. Socialstyrelsen och regeringen skall\r\nnoga följa utvecklingen inom ramen för vad vi\r\ntidigare har sagt i kammaren och inom ramen för\r\ndet utvärderingsarbete som pågår.</pre><pre>Herr talman! Jag yrkar än en gång bifall till\r\nutskottets hemställan på samtliga punkter och\r\navslag på reservation och meningsyttring.</pre><pre>Anf. 136  EVA ZETTERBERG (v):</pre><pre>Herr talman! På den första punkten, som gäller\r\nenhetligt namn på kommunala organ som\r\nhandlägger biståndsärenden enligt\r\nsocialtjänstlagen, hävdade jag inte att man nu\r\nskulle riva upp och ifrågasätta den kommunala\r\nkompetensen att själv avgöra hur man organiserar\r\nsig. Det handlade om namnet, som alltså har skapat\r\nförvirring. Det borde man kunna se över och\r\nutforma någon typ av riktlinjer för.</pre><pre></pre><pre>Det är bra att vi är överens om vikten av\r\nfamiljerådgivningen, men det hade varit på sin plats\r\natt också gå med på Vänsterpartiets krav på hur en\r\nplan för utvidgad verksamhet skall se ut.</pre><pre>När det gäller narkomanvården menar jag att de\r\nbesparingar som sker i kommunerna i dag faktiskt\r\nhar drabbat narkomanvården och en stor del av den\r\nöppna narkomanvården. Jag beklagar det och\r\nmenar att man borde tillskapa en permanent grupp\r\nsom följer upp narkomanvården och ser både på\r\nstatistiken och på hur behandlingsformerna ser ut.</pre><pre>Claus Zaars anförande föranledde inte Göte\r\nJonsson till någon kommentar eller något\r\navståndstagande. Att man inte har någon annan\r\nuppfattning i de frågorna får väl stå för den\r\nborgerliga majoriteten.</pre><pre>Till sist, herr talman, vill jag förtydliga mig. Jag\r\nhänvisar till meningsyttringen men yrkar bifall till\r\ndensamma bara vad gäller mom. 1 beträffande\r\nbistånd enligt socialtjänstlagen.</pre><pre>Anf. 137  GÖTE JONSSON (m):</pre><pre>Herr talman! Beträffande det enhetliga namnet och\r\nförvirringen vill jag säga att vi från majoritetens\r\nsida menar att det snarare finns risk för förvirring\r\nom riksdagen skulle ställa krav på ett enhetligt\r\nnamn.</pre><pre>Sedan visade det sig att innehållet i den\r\nnämndorganisation eller den förvaltning som har\r\nhaft ansvar för de här frågorna inte är enhetligt. Då\r\nskulle det verkligen kunna uppstå förvirring. Vi har\r\ni stället förtroende för att våra kommunalpolitiker\r\ninom olika partier kan göra bedömningen och\r\nsedan via information till kommuninvånarna se till\r\natt man når rätt förvaltning och rätt nämnd, när det\r\ngäller frågor som rör den sociala servicen.</pre><pre>Besparingar drabbar narkomanvården. Det kan\r\nvara svårt att veta om det är besparingar eller\r\norganisationsförändringar som påverkar\r\nnarkomanvården i dagsläget. Från majoritetens\r\nsida har vi sagt att Socialstyrelsen och regeringen\r\nnoga skall följa utvecklingen så att den inte får\r\nnegativa effekter. Socialstyrelsen har gjort ett\r\nutvärderingsarbete, och nu ser vi till att detta\r\nutvärderingsarbete fullföljs och att vi har en god\r\nberedskap att fatta beslut, om det visar sig att det\r\nbehövs fattas beslut på central nivå.</pre><pre>Vi menar att det inte krävs någon ny permanent\r\ngrupp för att arbetet skall utvecklas, därför att\r\nSocialstyrelsen har det uppdraget. De grupper som\r\när nödvändiga kan ordnas inom ramen för\r\nSocialstyrelsens ansvar.</pre><pre>Överläggningen var härmed avslutad.</pre><pre>Beslut</pre><pre>SoU21 Amalgam m.m.</pre><pre>Mom. 2 (forskning)</pre><pre>1. utskottet</pre><pre>2. res. (s)</pre><pre>Votering:</pre><pre>176 för utskottet</pre><pre>140 för res.</pre><pre>1 avstod</pre><pre>32 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>75 m, 25 fp, 28 c, 24 kds, 23 nyd, 1 -</pre><pre>För res.:</pre><pre>126 s, 1 fp, 11 v, 2 -</pre><pre>Avstod:</pre><pre>1 kds</pre><pre>Frånvarande:</pre><pre>12 s, 5 m, 7 fp, 3 c, 1 kds, 3 v, 1 -</pre><pre>Mom. 4 (klassning av dentala material som\r\nläkemedel)</pre><pre>1. utskottet</pre><pre>2. men. (v)</pre><pre>Votering:</pre><pre>305 för utskottet</pre><pre>13 för men.</pre><pre>1 avstod</pre><pre>30 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>126 s, 75 m, 27 fp, 28 c, 24 kds, 23 nyd, 2 -</pre><pre>För men.:</pre><pre>1 fp, 11 v, 1 -</pre><pre>Avstod:</pre><pre>1 kds</pre><pre>Frånvarande:</pre><pre>12 s, 5 m, 5 fp, 3 c, 1 kds, 3 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>SoU31 Vissa socialtjänstfrågor</pre><pre>Mom. 1 (bistånd enligt socialtjänstlagen)</pre><pre>1. utskottet</pre><pre>2. res. (nyd)</pre><pre>3. men. i motsvarande del (v)</pre><pre>Förberedande votering:</pre><pre>31 för res.</pre><pre>16 för men.</pre><pre>272 avstod</pre><pre>30 frånvarande</pre><pre>Kammaren biträdde res.</pre><pre>Huvudvotering:</pre><pre>283 för utskottet</pre><pre>23 för res.</pre><pre>12 avstod</pre><pre>31 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>124 s, 75 m, 28 fp, 28 c, 25 kds, 3 -</pre><pre>För res.:</pre><pre>1 s, 22 nyd</pre><pre>Avstod:</pre><pre>1 nyd, 11 v</pre><pre>Frånvarande:</pre><pre>13 s, 5 m, 5 fp, 3 c, 1 kds, 3 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>Beslut om uppskjuten votering</pre><pre>På förslag av tredje vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nfick avgöras i ett sammanhang vid morgondagens\r\narbetsplenum.</pre><pre>5 §  Valperiodens längd och vissa andra\r\ngrundlagsfrågor, förnyad behandling</pre><pre>Föredrogs</pre><pre>konstitutionsutskottets betänkande</pre><pre>1993/94:KU44 Valperiodens längd och vissa andra\r\ngrundlagsfrågor (förnyad behandling) (prop.\r\n1993/94:115).</pre><pre>Anf. 138  THAGE G PETERSON (s):</pre><pre>Herr talman! Riksdagen beslöt den 29 mars 1994 att\r\ntill konstitutionsutskottet återförvisa ärendet\r\n''Valperiodens längd och vissa andra\r\ngrundlagsfrågor (förnyad behandling)'' samt\r\nmotioner. Anledningen till återförvisningen var att\r\nvissa brister i det framlagda lagförslaget hade\r\nuppmärksammats inför kammarbehandlingen.</pre><pre>Jag vill nu för kammaren redovisa de ändringar som\r\nkonstitutionsutskottet gjort i det återförvisade\r\nbetänkandet KU22 och som återfinns i det\r\nbetänkande, KU44, som vi i dag behandlar.</pre><pre>I regeringens proposition 115 föreslogs</pre><pre>att ordinarie val till riksdagen skall hållas vart\r\nfjärde år i stället för vart tredje år (3 kap. 3 §\r\nregeringsformen) samt</pre><pre>att ledamöter och ersättare i kommuners och\r\nlandstings fullmäktige skall väljas för fyra år i stället\r\nför tre år (5 kap. 5 § kommunallagen).</pre><pre>I konstitutionsutskottets betänkande KU22\r\nföreslogs -- utöver de ändringar som föreslagits i\r\npropositionen -- att</pre><pre>mandattiden skulle förlängas till fyra år även för\r\nledamöter och ersättare i kommuners och\r\nlandstings styrelser (6 kap. 12 § kommunallagen)</pre><pre>samt för ledamöter och ersättare i\r\nförbundsfullmäktige i kommunalförbund (2 kap.\r\n7 § kommunalförbundslagen).</pre><pre>I konstitutionsutskottets betänkande KU44\r\nföreslås nu -- utöver i KU22 angivna ändringar --\r\nfyra ytterligare ändringar:</pre><pre>för det första att den tid för vilken fasta\r\nvalkretsmandat fördelas förlängs till fyra år (3 kap.\r\n6 § regeringsformen),</pre><pre>för det andra att den tidsrymd som gäller för\r\nförläggningen av ett ordinarie riksdagsval efter det\r\natt riket har befunnit sig i krig eller krigsfara (13\r\nkap. 12 § regeringsformen) anpassas till\r\nförlängningen av riksdagens ordinarie valperiod,</pre><pre>för det tredje att mandatperioden förlängs till fyra\r\når för borgarråd (4 kap. 24 § kommunallagen) och</pre><pre>för det fjärde att mandatperioden förlängs till fyra\r\når för revisorer och revisorsersättare i kommuner\r\noch landsting (9 kap. 1 § kommunallagen).</pre><pre>Förlängningen av riksdagens ordinarie valperiod\r\noch mandattiderna inom kommunerna kan ha\r\nbetydelse i ytterligare hänseenden. Inom utskottet\r\nhar uppmärksammats och från andra håll har\r\npåpekats bl.a. så olika företeelser som beräkningen\r\nav det statliga stödet till de politiska partierna och\r\nmandattider för styrelseledamöter i allmänna\r\nförsäkringskassor.</pre><pre>Konstitutionsutskottet utgår från att regeringen i\r\ndessa och i andra frågor, som har anknytning till\r\nriksdagens ordinarie valperiod och de kommunala\r\nmandattiderna, noga överväger behovet av\r\nändringar och lägger fram de förslag för riksdagen\r\nsom anses erforderliga.</pre><pre>I fråga om val till kyrkliga församlingar hänvisar\r\nutskottet till behandlingen av kyrkoberedningens\r\nslutbetänkande.</pre><pre>Herr talman! Jag ber nu att få yrka bifall till\r\nkonstitutionsutskottets hemställan i betänkande 44\r\nmed undantag av mom. 13, där jag vill yrka bifall\r\ntill den socialdemokratiska reservationen.</pre><pre>Anf. 139  SIMON LILIEDAHL (nyd):</pre><pre>Herr talman! Utrikesnämnden är ett forum för\r\nfortlöpande och förtroligt samråd mellan\r\nregeringen och riksdagen i alla utrikesfrågor av\r\nstörre vikt och betydelse för vårt land. Ny\r\ndemokrati har i en motion reagerat mot\r\nbestämmelserna för Utrikesnämndens\r\nsammansättning, som gör det svårt om inte\r\nomöjligt för små partier att få en plats i\r\nUtrikesnämnden. Ny demokrati och Vänsterpartiet\r\när som alla vet inte representerade i\r\nUtrikesnämnden.</pre><pre>Vi ifrågasätter i en motion om inte nämnden har\r\nspelat ut sin roll i en modern demokrati och anser\r\natt dess åligganden lika väl kan klaras av inom\r\nutrikesutskottet. Vi tycker därför att\r\nUtrikesnämndens konstitutionella funktion och\r\nbetydelse bör bli föremål för en särskild utredning.</pre><pre>Jag ber att få yrka bifall till vår reservation nr 5,\r\nsom tar upp de här frågorna.</pre><pre>Jag vill också yrka bifall till vår reservation nr 2,\r\nsom berör sambandet mellan mandat och parti.</pre><pre>Anf. 140  BENGT HURTIG (v):</pre><pre>Herr talman! Debatten om det nu föreliggande\r\nbetänkandet har redan förts i kammaren den 28\r\nmars. Den debatten behöver vi inte återupprepa\r\nnu. Då hette betänkandet KU22. Anledningen till\r\natt det betänkandet återremitterades var att\r\nVänsterpartiet och konstitutionsutskottet var för\r\nsig i efterhand upptäckte att betänkandet innehöll\r\nförslag som gjort olika formuleringar i\r\nregeringsformen motstridiga. Betänkandet var\r\nalltså inte i färdigt skick när det förelades\r\nriksdagen.</pre><pre>Efter den noggranna genomgång som nu gjorts, och\r\nsom Thage G Peterson redovisat, anser vi oss\r\növertygade om att det här betänkandet är\r\nkonsistent.</pre><pre>Ännu sämre bearbetad än betänkandet anser jag\r\natt regeringens proposition var. Den byggde i sin\r\ntur på partiledaröverläggningarna. I den förra\r\ndebatten refererades också den kritik som riktats\r\nmot regeringens sätt att leda\r\npartiledaröverläggningarna och de något kaotiska\r\nförhållanden som rådde under de här\r\növerläggningarna.</pre><pre>Vi kunde från vårt parti knappast föreställa oss\r\nannat än att de förslag som fördes fram av\r\nregeringen var genomarbetade och stod på stabil\r\nförfattningsmässig grund.</pre><pre>Efter motionstidens utgång stod det alltmer klart\r\natt det fanns brister i mer än ett avseende.\r\nSakkunniga i konstitutionella frågor ifrågasatte det\r\nrimliga i att i praktiken låta riksdagsledamöterna i\r\nvalet 1994 väljas för en ordidnarie period på fyra år\r\nsamtidigt som den gällande regeringsformen säger\r\natt tiden mellan två ordinarie val är tre år. Vi\r\nförsökte gå till botten med detta problem och\r\nklargöra om det fanns en risk för att den kommande\r\nriksdagen skulle löpa risk att bli olagligförklarad.</pre><pre>Ingen, inte ens Vänsterpartiet, kan räkna med\r\nnågot översvallande beröm efter hanteringen av\r\nförslaget att förlänga tiden mellan ordinarie val. Vi\r\nhar emellertid efter motionstidens utgång och efter\r\nförra återremissen kommit till den övertygelsen att\r\ndet bästa hade varit om förlängningen hade fått\r\nträda i kraft först efter ett ordinarie val 1997. Då\r\nhade alla diskussioner om att beslutet inte är\r\nförenligt med grundlagens anda varit omöjliga. Vi\r\nmenar att varje grundlagsändring måste\r\ngenomföras så att dess giltighet inte kan\r\nifrågasättas. Jag noterar också att två talare i den\r\nförra debatten uttryckte tveksamhet just inför detta\r\nförfarande.</pre><pre>Vänsterpartiet har försökt att få till stånd nya\r\npartiledaröverläggningar i frågan, och jag har också\r\nverkat för ett KU-initiativ och ett hörande av\r\nlagrådet. Något gehör för våra synpunkter har vi\r\ninte nått.</pre><pre>Herr talman! Vi är nog alla medvetna om att den\r\närftliga monarki som vi har kvar i Sverige strider\r\nmot de demokratiska grundvärderingar som säger\r\natt hela folket i fria val skall utse sina företrädare.\r\nDen ärftliga monarkin är en rest från det feodala\r\nståndssamhället och strider mot de grundläggande\r\nprinciperna om människors lika värde.</pre><pre>Även om den svenska statschefens roll är starkt\r\nbegränsad saknar inte monarkin betydelse för hur\r\nmakten utövas i vårt land. I flera debatter har vi\r\nfrån vårt parti utvecklat argument mot hur detta\r\nsker, och jag skall inte upprepa dem nu. Delvis\r\nfördes också den argumentationen fram av Johan\r\nLönnroth den 28 mars.</pre><pre>De förslag till förändringar av regeringsformen från\r\når 1999 och slopande av successionsordningen som\r\nåterigen föreslås från vår sida innebär att\r\nriksdagens talman från och med detta år skulle vara\r\nrikets statschef.</pre><pre>Herr talman! I går kom Socialstyrelsens rapport om\r\nväxande klassklyftor och det ökande antalet fattiga\r\ni Sverige. Den rapporten har också tidigare under\r\ndagen berörts. Sveriges marsch in i\r\ntvåtredjedelssamhället fortsätter. Denna marsch\r\npåbörjades som bekant när den s.k.\r\nkanslihushögern på 80-talet tog kommandot i\r\nsocialdemokratin och finansvalpen med cabriolet\r\noch hund blev symboler på vissa valaffischer. För\r\nVänstern är Socialstyrelsens rapport bara en\r\nbekräftelse på att vi har haft rätt när vi har varnat\r\nför ökade klassklyftor.</pre><pre>Vi hör i dag också på nyheterna att i USA är mellan\r\n6 och 10 miljoner människor bostadslösa.\r\nBrottsligheten i USA är enorm. Varje kvart mördas\r\nen människa på USA:s gator. Det är också USA:s\r\ndominerande ekonomiska och politiska teori som\r\nde nu dominerande konservativa krafterna i\r\nSverige efterapar. Sedan Ernst Wigforss, Gunnar\r\nMyrdals och Bertil Ohlins dagar förekommer\r\nmycket litet av nyskapande ekonomisk-politiskt\r\ntänkande i Sverige. Den ekonomiska politiken tar\r\nsina förebilder från Amerikas förenta stater. Det är\r\nockså den politik som hårdhänt bedrivs inom den\r\neuropeiska unionen, som vi nu står i begrepp att\r\ndriva in landet i.</pre><pre>Vänsterpartiet menar för sin del att växande\r\nklassklyftor med fler rika och fler fattiga också\r\ninnebär ökade skillnader i möjligheter och förmåga\r\natt påverka samhällets utveckling. Den som ges\r\nökade möjligheter att äga aktier och fastigheter och\r\nsom kan köpa reklam och inflytande stärker\r\ngivetvis sin makt över andra. Den som tvingas leva\r\nunder fattigdomsstrecket måste snåla in till och\r\nmed på prenumerationer och bokinköp, på\r\nmedlemsavgifter till parti och fackförening och har\r\ninte råd att fara på möten och konferenser.</pre><pre>En välmående överklass och stora delar av\r\nmedelklassen struntar uppenbarligen i dag i dessa\r\nhot mot demokratin. Därför har vi till regeringen\r\nvelat göra ett tillkännagivande om vikten av social\r\nrättvisa för att demokratin skall kunna utvecklas\r\noch fördjupas. Konstitutionsutskottet har tyvärr\r\navvisat ett sådant tillkännagivande.</pre><pre>Vi lovar att komma igen i denna fråga med syndens\r\nenvishet. Riksdagens möjligheter är för övrigt inte\r\nuttömda den här gången heller förrän efter\r\nvoteringen.</pre><pre>Jag vill, herr talman, slutligen yrka bifall till\r\nmeningsyttringen i mom. 3 och 15.</pre><pre>Överläggningen var härmed avlutad.</pre><pre>(Beslut skulle fattas den 19 maj.)</pre><pre>6 §  Ändrad deklarationstidpunkt m.m.</pre><pre>Föredrogs</pre><pre>skatteutskottets betänkande</pre><pre>1993/94:SkU32 Ändrad deklarationstidpunkt m.m.\r\n(prop. 1993/94:115).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut skulle fattas den 19 maj.)</pre><pre>7 §  Ändring av konventionen för förenkling av\r\nformaliteterna vid handel med varor</pre><pre>Föredrogs</pre><pre>skatteutskottets betänkande</pre><pre>1993/94:SkU41 Ändring av konventionen för\r\nförenkling av formaliteterna vid handel med varor\r\n(prop. 1993/94:204).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut skulle fattas den 19 maj.)</pre><pre>8 §  Tilläggsbudget</pre><pre>Föredrogs</pre><pre>justitieutskottets betänkande</pre><pre>1993/94:JuU22 Tilläggsbudget (prop. 1993/94:125\r\ndelvis).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut skulle fattas den 19 maj.)</pre><pre>9 §  Instansordningen m.m. i de allmänna\r\nförvaltningsdomstolarna</pre><pre>Föredrogs</pre><pre>justitieutskottets betänkande</pre><pre>1993/94:JuU24 Instansordningen m.m. i de\r\nallmänna förvaltningsdomstolarna (prop.\r\n1993/94:133).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut skulle fattas den 19 maj.)</pre><pre>10 §  En brottsofferfond, m.m.</pre><pre>Föredrogs</pre><pre>justitieutskottets betänkande</pre><pre>1993/94:JuU25 En brottsofferfond, m.m. (prop.\r\n1993/94:100 delvis och 1993/94:143).</pre><pre>Anf. 141  LARS-ERIK LÖVDÉN (s):</pre><pre>Herr talman! På initiativ av den socialdemokratiska\r\nregeringen inleddes i mitten på 1980-talet en\r\nambitiös satsning på att förstärka brottsoffrens\r\nställning. Åtgärderna har successivt vidgats och\r\nbyggts ut. Statlig brottsskadeersättning,\r\nmålsägandebiträde, besöksförbud, möjligheter för\r\nhotade kvinnor till livvaktsskydd eller tillgång till\r\ns.k. trygghetspaket är exempel på sådant som\r\ninförts sedan mitten av 1980-talet och framför allt\r\nsedan brottsofferprogrammet presenterades 1988.</pre><pre>En omfattande satsning har gjorts för att förbättra\r\ninformationen till brottsoffren om deras rättigheter\r\noch möjligheter till stöd. Utbildningen har\r\nväsentligt förbättrats för dem som inom\r\nrättsväsendet, socialvården, sjukvården och\r\nhälsovården arbetar med dessa frågor. Nya\r\nmetoder för samverkan mellan berörda rättsliga\r\noch andra instanser har utvecklats. Brottsoffer- och\r\nkvinnojourerna har getts ett successivt ökat stöd.</pre><pre>Det är viktigt att det här arbetet, som alltså\r\ninleddes i mitten på 1980-talet och som tog sig\r\nuttryck i 1988 brottsofferprogram, nu fullföljs.\r\nSocialdemokraterna anser att det är särskilt\r\nbetydelsefullt att lokalt förankrat stöd till\r\nbrottsoffren ökas och att brottsofferjourerna m.fl.\r\nkan ges ett ökat stöd i deras arbete med den viktiga\r\nuppgiften att ge brottsoffren stöd och hjälp.</pre><pre>Vi menar dock att det förslag som regeringen har\r\nlagt fram har klara brister. Det är i och sig bra att\r\ndet inrättas en brottsofferfond, men den\r\nbrottsofferfonden föreslås byggas upp på ett sådant\r\nsätt att finansieringen kan ifrågasättas. Enligt\r\nregeringens proposition beräknas intäkterna via\r\nbrottsofferavgifter till fonden bli ca 19 miljoner.\r\nRiksskatteverket har räknat ut att kostnaderna för\r\nindrivning av avgifterna netto kommmer att uppgå\r\ntill 17,2 miljoner årligen. Därutöver tillkommer\r\nkostnader för Rikspolisstyrelsen, för\r\ndataprogramanpassning och kostnader för ungefär\r\n1 miljon hos riksåklagaren.</pre><pre>Det förslag som läggs fram i regeringens\r\nproposition om inrättandet av en brottsofferfond är\r\nenligt vår mening ofullständig när det gäller\r\nfinansieringsfrågorna. Vi presenterar från\r\nsocialdemokraterns sida i reservation 1 en annan\r\nväg att gå för att finansiera de nödvändiga\r\ninsatserna för att stärka brottsoffrens ställning och\r\nbygga upp lokala projekt samt öka stödet till\r\nbrottsofferjourer och kvinnojourer.</pre><pre>En lösning som bör vara tilltalande är att öka\r\nbötesbeloppen och att den fasta avgiften 100--200\r\nkr i månaden dras från de intagnas avsättningar till\r\npermissions- och frigivningskonton. På det sättet\r\nskulle vi få fram betydligt mer medel till\r\nbrottsoffersatsningarna utan att få motsvarande\r\nkostnader som enligt regeringens förslag.</pre><pre>Vi är också mycket kritiska till att regeringen nu\r\nlägger fram ett förslag om att inrätta en\r\nbrottsoffermyndighet. Nuvarande\r\nBrottsskadenämnden har bedrivit ett bra arbete\r\noch har vunnit respekt hos både de frivilliga\r\norganisationer som sysslar med brottsofferfrågor\r\noch rättsliga instanser samt också bland de enskilda\r\nsom söker ersättning för sitt lidande.</pre><pre>Vi tycker att det är naturligt att man bygger ut\r\nBrottsskadenämnden och ger den de\r\narbetsuppgifter som föreslås i propositionen, att\r\nförvalta brottsofferfonden, ge stöd till\r\norganisationer som jobbar med brottsofferfrågor\r\noch stimulera forskning på området.</pre><pre>Därför avvisar vi regeringens förslag att inrätta en\r\nbrottsoffermyndighet och menar i stället att\r\nBrottsskadenämnden bör tillföras nödvändiga\r\nresurser, att nämnden bör omorganiseras och\r\nanförtros de uppgifter som föreslås i propositionen.</pre><pre>Vi har i våra reservationer tagit upp frågan om\r\nutvärdering av lagen om målsägandebiträde. Lagen\r\nom målsägandebiträde har varit i kraft omkring fem\r\når. Det finns nu anledning att se över om den\r\nlagstiftning och den ordning som nu gäller är\r\nändamålsenliga från effektivitetssynpunkt, om\r\nsatsade medel används på bästa sätt. Vi tycker att\r\ndet är naturligt att den sittande\r\nRättshjälpsutredningen får i uppgift att göra en\r\nutvärdering. Det är hög tid att göra det nu efter det\r\natt lagen har varit i kraft i fem år.</pre><pre>I reservation 9 föreslår vi en utvärdering av de\r\nåtgärder som har vidtagits i syfte att motverka våld\r\nmot kvinnor, en utvärdering på bredden när det\r\ngäller hela samhällets insatser mot kvinnovåldet.</pre><pre>I en annan reservation menar vi att myndigheternas\r\nhandläggningsrutiner när det gäller stödet till\r\nbrottsoffren och samverkan mellan myndigheter,\r\nbrottsoffren och kvinnojourer bör ses över.</pre><pre>Vi stöder alltså i princip förslaget att inrätta en\r\nbrottssofferfond. Vi tycker att det är ett\r\nfullföljande av den politik som under den senaste\r\ntioårsperioden bedrivits i syfte att stärka\r\nbrottsoffrens ställning. Men vi menar att\r\nfinansieringen bör bli annorlunda. Vi avvisar\r\nförslaget om att inrätta en brottsoffermyndighet\r\noch vill i stället att man bygger på nuvarande\r\nBrottsskadenämndens verksamhet.</pre><pre>Med detta, herr talman, yrkar jag bifall till de\r\nsocialdemokratiska reservationerna 1 och 3 och,\r\nunder förutsättning att reservation 3 bifalls, till\r\nreservationerna 4 och 5. Dessutom yrkar jag bifall\r\ntill reservationerna 7 och 10.</pre><pre>Anf. 142  KARL GUSTAF SJÖDIN (nyd):</pre><pre>Herr talman! I detta betänkande har utskottet tagit\r\nställning för inrättandet av en brottsofferfond, till\r\nglädje för brottsoffren och alla som har arbetat\r\nengagerat med dessa frågor. Till dessa sällar sig Ny\r\ndemokrati. Alltsedan vårt parti bildades samt\r\nunder denna mandatperiod har vi försökt agera för\r\natt stärka brottsoffrens ställning.</pre><pre>Den tänkta myndigheten fyller väl den fuktion som\r\nvi föreslagit, dvs. att utvidga verksamheten med en\r\neller flera brottsofferombudsmän. Det har vi skrivit\r\ni vår partimotion. Därför känns det riktigt att stöda\r\nregeringens proposition, även man inte får precis\r\nsom man själv föreslagit. Att en brottsofferfond\r\nbildas kan dock räknas som en seger för vår politik,\r\neftersom vi får avgöra detta i kammaren.</pre><pre>Jag delar inte Lars-Erik Lövdéns uppfattning om\r\nBrottsskadenämndens arbete. Många menar att\r\nman inte lyft fram brottsofferfrågorna, utan man\r\nhar utrett sina ärenden rent rutinmässigt. Jag har\r\nsenast nu i helgen träffat många som arbetar\r\nengagerat inom brottsofferjourer. De har den\r\nuppfattningen att det behövs något ytterligare.\r\nDärför ser de fram emot den tänkta\r\nbrottsoffermyndigheten.</pre><pre>De flesta brottsoffer får inte hjälp eller orkar inte\r\nansöka om ersättning i dag. Det säger många inom\r\nBrottsofferjourernas riksförbund, där jag känner\r\nmånga i ledande ställning och haft kontakt med\r\nmånga långt innan jag blev politiker.</pre><pre>Målsättningen med brottsofferfonden är enligt Ny\r\ndemokrati att brottsoffren och deras familjer skall\r\nges full ekonomisk ersättning för i princip varje\r\nnegativ konsekvens av betydelse som brottet har\r\nmedfört.</pre><pre>När det gäller mer resurser till brottsofferjourerna\r\nvill vi dock gå längre än regeringen.\r\nJourverksamheten kan behöva kompletteras med\r\nkriscentrum där både brotts- och olycksoffer kan få\r\nhjälp. Staten, landstingen och försäkringsbolagen\r\nskulle tillsammans kunna svara för verksamheten.\r\nMen vi förstår att dessa frågor kan bli aktuella för\r\nden nya brottsoffermyndigheten att lösa.</pre><pre>Herr talman! Målsägaren har en svag ställning i en\r\nförundersökning. Myndigheterna är inriktade på\r\nskuldfrågan. I 23 kap. 2 § rättegångsbalken står det:\r\n''Under förundersökningen skall utredas, vem som\r\nskäligen kan misstänkas för brottet och om\r\ntillräckliga skäl föreligga för åtal mot honom -- -- --\r\n.''</pre><pre>Förundersökningen syftar inte till att utreda\r\nomfattningen av brottsskadorna. Eftersom den\r\nenskilde prioriterar sitt enskilda intresse, dvs.\r\nskadeståndsanspråket, kommer från hans synpunkt\r\nförundersökningen att vara bristfällig när skadans\r\nomfattning inte utretts.</pre><pre>Varje civilrättslig skadeståndstalan, där anspråket\r\nkan härledas ur en brottslig gärning, kommer att\r\ngillas så länge ersättningsanspråket icke överstiger\r\ndet belopp som gärningsmannen har medgivit i\r\nbrottmålet. Om emellertid käranden skulle få för\r\nsig att presentera ett skadeståndsanspråk som är\r\nhögre men motsvarar den varkliga skadan kommer\r\nsannolikt bevisbördan att bli denne övermäktig.\r\nRisken att gå förlorande ur en sådan process är\r\nmycket stor. Förloraren betalar som bekant\r\nmotpartens rättegångskostnader. Därför föreslår vi\r\ni Ny demokrati att målsägarens rätt att bevaka sina\r\nenskilda instressen stärks.</pre><pre>Enligt 23 kap. 18 § och 23 kap. 19 §\r\nrättegångsbalken tillförsäkras den misstänkte en\r\nmöjlighet att komplettera förundersökningen med\r\nförhör och annan utredning. Vi föreslår att\r\nmålsägaren skall ges samma rätt såsom brottsoffer.\r\nDet vore ganska naturligt att stärka målsägarens\r\nställning så, att han kommer på samma nivå i\r\nprocessen som den tilltalade.</pre><pre>Herr talman! Anonymitetsskyddet för vittnen\r\nmåste stärkas. Dagligen finner man artiklar i\r\ndagspressen som tyder på att vittnens rädsla är ett\r\nallvarligt problem. Detta har framkommit i många\r\naktuella rättegångar, inte minst när mycket grov\r\nkriminalitet är inblandad. Rikspolischefen har\r\nuttalat sig i frågan, vilket han förvisso brukar göra i\r\nangelägna ärenden. Men det är angeläget att hjälpa\r\nvittnen så att polisen kan få utrett vem som är rätt\r\ngärningsman. Det är också angeläget att åklagaren,\r\nnär man har utrett vem som är gärningsman, får\r\nden hjälp som han behöver för att leda åtalet i bevis\r\ni rättegångssalen.</pre><pre>På senare tid har det hänt att även poliser avstår\r\nfrån att ingripa och från att fullgöra sin skyldighet\r\natt ställa upp och vittna i domstolarna, detta på\r\ngrund av att de själva, deras familjer eller deras\r\nbarn har blivit hotade. Man talar i dag om att\r\npoliser skall bära masker -- sådana skyddsmasker\r\nsom man använder mot tårgas -- för att de inte skall\r\nbli igenkända när de gör ett ingripande. Vart är vi\r\npå väg någonstans när poliser måste skydda sin\r\nidentitet vid själva ingripandet för att de inte skall\r\nbli trakasserade? Det är dags att ta ställning till\r\ndetta.</pre><pre>Rikspolisstyrelsen hade en KRIPUT-grupp som\r\ngjorde en utredning för några år sedan. Den hade\r\nen del förslag som var bra. Jag tycker att man skall\r\ntillsätta en utredning som skall utveckla dessa\r\nförslag, så att vittnen och andra får ett förstärkt\r\nskydd. Annars kommer vi att förlora kampen dels\r\npå gatorna, dels i tingssalarna.</pre><pre>Herr talman! Med anledning av den omfattande\r\ndebatten kring övergreppen mot våra barn och\r\nkvinnor är det angeläget att riksdagen tar tag i den\r\nfrågan och förklarar att övergrepp mot dessa\r\ngenerellt skall förklaras som förtursärenden.</pre><pre>Det finns oerhört stora fördelar med en snabb\r\nhandläggning när det gäller denna typ av brott.\r\nSärskilt må framhållas den brottsförebyggande\r\neffekten. Kvinnomisshandel kännetecknas ju av att\r\ndet ofta är fråga om ett upprepat och upptrappat\r\nvåld. Bevisläget är ofta besvärligt, då det ligger i\r\nsakens natur att brotten inte begås inför vittnens\r\nnärvaro. Det finns många som under den här\r\nmandatperioden och tidigare har motionerat om\r\ndetta.</pre><pre>Det finns regler om vilka brott som skall ges förtur,\r\nmen i praktiken fungerar inte dessa. Därför föreslår\r\nvi att riksdagen tar ställning och ger regeringen i\r\nuppdrag att se till att det tillsätts någon som ger stöd\r\noch kanske ser till att det blir möjligt att hämta en\r\ngärningsman inom 24 timmar enligt det system som\r\nman har i Kanada var än gärningsmannen må\r\nbefinna sig, i hemmet, på arbetet, på\r\nRotaryklubbens möte eller på andra tillställningar.\r\nDetta har visat sig få en mycket stark preventiv\r\neffekt i Kanada, där systemet ''a call to action'' har\r\nprövats. Jag tycker att det är dags att riksdagen\r\nfunderar på detta och ger regeringen i uppdrag att\r\nutreda dessa frågor, så att hanterandet påskyndas.</pre><pre>Anf. 143  BERITH ERIKSSON (v):</pre><pre>Herr talman! Frågan om brottsoffrens ställning är\r\nen fråga som under mina sex år i riksdagen har\r\nutvecklats på ett mycket positivt och glädjande sätt.\r\nNär det gäller vårt gemensamma ansvarstagande,\r\nvår gemensamma omtänksamhet om de människor\r\nsom oförskyllt drabbas av brott har medvetenheten\r\noch åtgärderna under dessa år på ett konkret sätt\r\nväsentligt förbättrat situationen just för brottens\r\noffer.</pre><pre>Bakom varje brott finns det ett brottsoffer. Det\r\nman främst då tänker på är kanske den enskilda\r\nmänniskan som råkar ut för ett våldsbrott, som\r\nråkar ut för ett inbrott i sitt hem eller för stöld av sin\r\negendom. Men när det gäller andra typer av brott --\r\nt.ex. miljöbrott, arbetsmiljöbrott eller vissa\r\nekonomiska brott -- kan dessa drabba större eller\r\nmindre grupper av människor. På det området finns\r\ndet fortfarande många frågor som behöver\r\ndiskuteras och åtgärder som behöver vidtas för att\r\nman skall kunna åstadkomma förbättringar för dem\r\nsom blir offer för den typen av brott.</pre><pre>I dagens betänkande framläggs ett förslag om att\r\ninrätta en ny statlig myndighet, förslag om\r\nfinansiering av denna och förslag om hur en fond\r\nsom skall komma brottsoffren till godo skall\r\nskapas.</pre><pre>Redan riksdagsåret 1990/91 hade Vänsterpartiet en\r\nmotion dels om att man skulle se över\r\nbrottsskadelagen med inriktningen att det skulle bli\r\nlättare att få ersättning från Brottsskadenämnden,\r\ndels med ett förslag om att man skulle tillföra medel\r\ntill Brottsskadenämnden genom att ta i anspråk en\r\nviss procent av bötesmedlen.</pre><pre>Vi är därför öppna för att förbättra möjligheterna\r\nför brottsoffer att få ersättning för de förluster som\r\ngår att ersätta som har uppstått till följd av brott. u</pre><pre>De organisationer som i dag finns när det gäller att\r\nomhänderta de drabbade i ett akutskede --\r\nbrottsofferjourer och kvinnojourer -- börjar bli väl\r\nutbyggda. Samarbetet mellan polis och jourer\r\nfungerar på en del håll mycket bra. På andra håll\r\nfungerar det mindre bra, men även där är det\r\nutvecklingsbart, eftersom det ofta handlar om\r\nutbildning och samarbetsutveckling.</pre><pre>Forskningen på området bedrivs i dag både i BRÅ:s\r\nregi och vid olika fakulteter. Naturligtvis behövs\r\ndet mer forskning, vilket jag tror att det också\r\nkommer att bli. I och med att man i Uppsala\r\ninrättat en professur för kvinnoforskning kommer\r\nsäkert denna forskning att fortsätta.</pre><pre>De huvudönskemål som återstår är möjligheten att\r\npå ett bättre sätt än hittills ekonomiskt kompensera\r\nbrottsoffer samt att fördela medel till åtgärder i\r\nförebyggande syfte och för åtgärder som förbättrar\r\nför brottsoffer generellt.</pre><pre>Vi anser i detta perspektiv att en något utbyggd\r\nbrottsskadenämnd kan administrera en sådan\r\nverksamhet och tillstyrker därför inte inrättandet\r\nav en ny statlig myndighet. Målet måste vara att så\r\nlitet pengar som möjligt går till byråkrati och så\r\nmycket som möjligt till ändamålet brottsoffren.</pre><pre>Vi har också motsatt oss utskottsmajoritetens\r\nförslag om varifrån pengarna till fonden skall tas.\r\nDet kan synas vara pedagogiskt riktigt att de som\r\nbegått brott också skall vara med och betala till dem\r\nsom har drabbats. Men verkligheten är -- om man\r\när medveten om den -- att merparten av dem som\r\nbefolkar våra fängelser i dag inte har eller på länge\r\nhar haft någon inkomst och inte någon\r\nförmögenhet eller andra tillgångar som kan tas i\r\nanspråk för fondmedel. De flitpengar som fångarna\r\nfår är egentligen skattemedel som man i så fall\r\nskulle få omfördela med en administrativ kostnad\r\ntill fonden.</pre><pre>Därför anser vi att det är en bättre, säkrare,\r\neffektivare och enklare metod att ta fondmedel\r\nmotsvarande en viss procent från bötesbeloppet.</pre><pre>Här måste man liksom så många andra gånger väga\r\nnytta mot kostnader. Att ta ut en avgift som går till\r\nen för en brottsling väldigt diffus fond utan någon\r\ndirekt koppling mellan det brott som han har begått\r\noch den avgift som han får betala tror vi inte har så\r\nstor pedagogisk nytta att det kompenserar\r\nkostnaderna för att administrera och omfördela\r\nskattemedlen.</pre><pre>Herr talman! Vänsterpartiet kommer att rösta med\r\nreservationerna 1, 3, 4, 5 och 10.</pre><pre>Vi anser att det inte ännu finns anledning att\r\nutvärdera institutet målsägarbiträde, eftersom det\r\nunder årens belopp har byggts på till att gälla även\r\nandra grupper. I dagsläget anser vi det inte heller\r\nrelevant att utvärdera åtgärder som vidtagits vad\r\ngäller våld mot kvinnor utan anser att det är en\r\nuppgift för den utbyggda brottsskadenämnden att\r\nta inititativ till.</pre><pre>(forts.)</pre><pre>Ajournering</pre><pre>Kammaren beslöt kl 17.55 att ajournera\r\nförhandlingarna till kl 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>10 §  (forts.) f415 &gt; En brottsofferfond, m.m.</pre><pre>(forts. JuU25)</pre><pre>Anf. 144  BRITTA BJELLE (fp):</pre><pre>Herr talman! I det här betänkandet behandlar vi\r\nregeringens proposition om inrättandet av en\r\nbrottsofferfond m.m. och dessutom ett antal\r\nmotioner som huvudsakligen handlar om att stärka\r\nbrottsoffrens ställning. Till betänkandet har fogats\r\nett antal reservationer.</pre><pre>Under en följd av år har den kriminalpolitiska\r\ndebatten huvudsakligen handlat om\r\ngärningsmannen och hans situation. Först på senare\r\når har brottsoffren och deras utsatta position lyfts\r\nfram i debatten.</pre><pre>På senare år har också ett antal lagförslag antagits\r\nav riksdagen, vars huvudsyfte varit att skydda\r\nbrottsoffren och stärka deras ställning. I detta syfte\r\nhar riksdagen beslutat om lagstiftning när det gäller\r\nbesöksförbud, målsägandebiträde,\r\nförsöksverksamhet med livvaktsskydd, förbättrade\r\nskadeståndsregler m.m.</pre><pre>Riksdagen har också beslutat om straffskärpningar\r\nför ett antal brott i syfte just att öka skyddet för\r\nbrottsoffren. Som ett led i den utvecklingen kommer\r\nnu ett förslag om en brottsofferfond. Vi har i\r\nutskottet tidigare behandlat motioner om att en\r\nbrottsofferfond skall bildas och att den skall\r\nfinansieras med avgifter som de som döms för brott\r\nfår betala. Utskottet har ställt sig positivt till en\r\nsådan fond.</pre><pre>Det förslag som vi nu behandlar bygger på att de\r\nsom döms för brott för vilka fängelse ingår i\r\nstraffskalan får betala en avgift på 300 kr. Avgiften\r\nskall användas för att bygga upp en brottsofferfond.\r\nDet skall enbart utgå en avgift för varje dom och\r\nalltså inte en avgift för varje brott. En person som\r\ndöms för ett flertal brott där vart och ett är sådant\r\natt fängelse finns i straffskalan behöver ändå bara\r\nerlägga en avgift om 300 kr.</pre><pre>Domstol eller åklagare skall i samband med dom\r\neller strafföreläggande se till att ålägga\r\ngärningsmannen den här betalningsskyldigheten.\r\nAtt ålägga gärningsmannen att betala till\r\nbrottsofferfonden har ett pedagogiskt inslag som\r\navser att medvetandegöra hos gärningsmannen att\r\nhan har ett ansvar för sitt handlande gentemot den\r\nsom blivit brottsoffer på grund av det av honom\r\nbegångna brottet. Avgiften på 300 kr är inte heller\r\nsärskilt betungande.</pre><pre>När det gäller hanteringen av avgiften menar\r\nregeringen att arbetet med indrivningen är av\r\nbegränsad omfattning vid sidan av övrig\r\nverksamhet inom exekutionsväsendet.\r\nRiksskatteverket har instämt i att handläggningen\r\nav fondavgifterna i och för sig är just av begränsad\r\nomfattning i förhållande till exekutionsväsendets\r\nmycket stora totala ärendemängd.</pre><pre>Riksskatteverket menar att regeringens\r\nberäkningar av verkets merkostnader till följd av\r\nfondavgiftsärendena, nämligen 2,2 miljoner kronor,\r\när korrekt. Det är också den kostnad som\r\nRiksskatteverket faktiskt beräknar att hanteringen\r\nav de här ärendena kommer att uppgå till. Uppbörd\r\noch indrivning av fondavgifter skall enligt förslaget\r\nske på samma sätt som uppbörd och indrivning av\r\nböter.</pre><pre>I och med inrättandet av en brottsofferfond skapas\r\nutrymme för att ge ekonomiskt stöd till olika former\r\nav brottsofferinriktat arbete. Brottsofferfondens\r\ninrättande kan ses som en tydlig markering av att\r\nstatsmakterna nu klart vill stödja brottsoffren och\r\nderas situation.</pre><pre>Socialdemokraternas avstyrkande av inrättandet av\r\nbrottsofferfonden visar att socialdemokraterna har\r\nen ljummen inställning till att fortsätta att utveckla\r\nbrottsofferfrågor. I reservationen säger\r\nsocialdemokraterna att de i och för sig vill ha en\r\nbrottsofferfond men att den skall finansieras med\r\nskattemedel. I ett läge när Sveriges ekonomi är\r\nsynnerligen ansträngd och det finns ett förslag som\r\nändå ger möjlighet att bygga upp en fond -- som\r\ndessutom har ett pedagogiskt inslag -- är\r\nsocialdemokraternas inställning avslöjande. Det\r\ntycks vara så att gärningsmännen alltjämt står i\r\ncentrum för dem. De vill inte att gärningsmannen\r\nskall betala och därmed bidra till uppbyggnaden av\r\nen sådan här fond.</pre><pre>När det sedan gäller administrationen av fonden\r\nfinns det ett förslag som går ut på att det inrättas en\r\nbrottsoffermyndighet. Det är den gamla\r\nBrottsskadenämnden som då skall ombildas till ett\r\nenrådighetsverk. Denna nya myndighet skall dels\r\npröva ärenden enligt brottsskadelagen, dels dela ut\r\npengar ur brottsofferfonden, dels utgöra ett\r\nexpertorgan för brottsofferfrågor. Det intressanta\r\när att när vi hade en hearing i justitieutskottet där\r\nföreträdare för Brottsskadenämnden var\r\nnärvarande var deras inställning densamma,\r\nnämligen att en brottsoffermyndighet var en lämplig\r\nordning såväl för att handlägga ärenden enligt\r\nbrottsskadelagen som för att dela ut medel ur\r\nbrottsofferfonden. Brottskadenämnden i sig har inte\r\ninvänt mot att få en annan och ny organisation när\r\nden tilldelas nya uppgifter.</pre><pre>Det övergripande målet för denna myndighet\r\nkommer att vara att främja brottsoffrens\r\nrättigheter, behov och intressen. När det gäller\r\närenden enligt brottsskadelagen kommer det att\r\nfinnas en nämnd som är sammansatt som i dag, vars\r\nuppgift kommer att vara att besluta i\r\nbrottsskadeärenden som är av principiell betydelse\r\neller annars av större vikt. Men det stora flertalet\r\närenden kommer ändå att avgöras efter delegation.</pre><pre>Medel ur brottsofferfonden kommer att efter\r\nansökan utdelas till forskning inom\r\nbrottsofferområdet men också till utbildning och\r\ninformation. Det har vidare angetts att medel ur\r\nbrottsofferfonden också skall användas för att skapa\r\nökade möjligheter till ekonomiskt stöd till ideella\r\norganisationer, brottsofferjourer och kvinnojourer.</pre><pre>I propositionen behandlas förutom brottsofferfond\r\noch brottsoffermyndighet ett antal frågor, bl.a.\r\nförbättrat skydd för målsägande och vittnen genom\r\natt förundersökningsprotokollet normalt inte skall\r\ninnehålla uppgifter om målsägandes eller vittnes\r\nålder, yrke och bostadsadress. Vidare skall\r\nrättegångsbalken ändras så att de här uppgifterna\r\ninte heller skall framgå av stämningsansökan,\r\nvadeinlaga, revisionsinlaga och genmäle.</pre><pre>En annan fråga gäller utvidgade möjligheter att ha\r\nmed sig en stödperson. Det föreslås en rätt för\r\nmålsäganden att själv avgöra om en stödperson skall\r\nfölja med vid förhör och under rättegång.</pre><pre>Ytterligare en fråga som behandlas gäller att\r\nunderlätta för målsäganden att få ut av domstolen\r\nfastställt skadestånd, och slutligen föreslås att\r\nmålsäganden i fall där brott har riktats mot någons\r\nliv, hälsa eller frihet skall tillfrågas om han eller hon\r\nvill bli informerad om den intagnes vistelse utanför\r\nanstalt.</pre><pre>I betänkandet finns tre reservationer som handlar\r\nom målsägande. Det är reservationerna 6, 7 och 8.</pre><pre>I reservation 6 yrkas av Ny demokrati att\r\nmålsäganden måste ges en starkare ställning under\r\nförundersökning med bl.a. möjlighet till full insyn\r\nför att kunna begära kompletterande utredning.\r\nRegeringen konstaterar i propositionen att\r\nmålsäganden redan enligt gällande rätt har\r\nlångtgående möjligheter att ta del av uppgifter från\r\nförundersökningen och att en utvidgning av den\r\nrätten skulle komma i konflikt med sekretesslagens\r\nregler. Dessutom blir målsägande som framställt\r\nenskilt anspråk, väckt talan eller biträtt talan part i\r\nrättegången. En målsägande som är part i en\r\nrättegång har samma ställning som den tilltalade,\r\noch därför delar utskottet regeringens ståndpunkt,\r\natt det inte behövs någon utvidgad rätt för\r\nmålsäganden att ta del av\r\nförundersökningsprotokollet.</pre><pre>I reservation 7 yrkar socialdemokraterna att lagen\r\nom målsägandebiträde nu skall utvärderas i syfte att\r\nfå reda på om lagens regler utnyttjas på ett effektivt\r\nsätt. Där säger vi i utskottsmajoriteten att lagen\r\nändrades så sent som i december 1993 och att\r\nändringen inte trädde i kraft förrän den 1 april i år.</pre><pre>Ändringen innebär bl.a. att målsägandebiträde\r\nskall kunna förordnas i samtliga mål om brott enligt\r\nbrottsbalken under förutsättning att fängelse kan\r\nfölja på brottet och att målsäganden har ett särskilt\r\nstarkt behov av biträde. Eftersom den sista\r\nändringen knappt har hunnit träda i kraft menar vi\r\natt det är för tidigt att nu starta en utvärdering. Vi\r\nanser också att en utvärdering behöver göras men\r\natt den bör anstå så att den nyligen gjorda\r\nförändringen hinner verka innan resurser satsas på\r\nutvärdering.</pre><pre>I reservation 8 talas det om anonymitet för\r\nmålsäganden och vittnen. Reservanten från Ny\r\ndemokrati menar att vittnen och målsägande i vissa\r\nfall skall kunna tillförsäkra sig anonymitet under\r\nförundersökning och rättegång. I denna fråga\r\nmenar utskottets majoritet att det med hänsyn till\r\nden tilltalades rättssäkerhet inte är möjligt att\r\nbegränsa den tilltalades insyn i processen. Dessutom\r\nmåste det också beaktas att Europadomstolen har\r\navvisat möjligheten att använda anonyma vittnen\r\nmed hänvisning till att den europeiska konventionen\r\nangående skydd för de mänskliga rättigheterna inte\r\ntillåter detta.</pre><pre>Till sist tänkte jag kommentera reservation nr 9 som\r\nhandlar om utvärdering av åtgärder angående våld\r\nmot kvinnor. Socialdemokraterna pekar i denna\r\nreservation på att en rad åtgärder har vidtagits i\r\nsyfte att motverka våld mot kvinnor.\r\nSocialdemokraterna vill nu ha en grundlig och\r\nsamlad utvärdering av samhällets åtgärder på detta\r\nområde.</pre><pre>Tyvärr måste jag säga att den bild som växer fram\r\nav socialdemokraternas syn på brottsoffer har en\r\nganska negativ underton. Som jag redan har pekat\r\npå har gärningsmännen under en följd av år alltid\r\nstått i centrum för debatten. Förbättringar för\r\nbrottsoffren har låtit vänta på sig.</pre><pre>Nu börjar vi äntligen närma oss en lagstiftning till\r\nförmån för brottsoffer. Då vill socialdemokraterna\r\nsäga nej till en brottsofferfond som skall ge\r\nytterligare utrymme för att lyfta fram brottsoffrens\r\nsituation. Trots att det i övrigt är en begränsad\r\nlagstiftning som kommer till stånd för att stärka\r\nbrottsoffren och att den här lagstiftningen ännu inte\r\nhar mer än några få år på nacken kräver\r\nsocialdemokraterna redan nu en utvärdering av\r\nmålsägandebiträdesreglerna, som just tillkommit\r\nför att stödja framför allt misshandlade och sexuellt\r\nkränkta kvinnor.</pre><pre>Dessutom kräver socialdemokraterna en\r\nutvärdering av de åtgärder som har vidtagits för att\r\nstödja kvinnor som har utsatts för våld. Det är inte\r\nen utvärdering som behövs för att stödja brottsoffer\r\nutan en fortsatt utveckling till stöd inte minst för\r\nincestoffer och sexuellt kränkta kvinnor. Dessutom\r\nfinns det fortfarande mycket att göra när det gäller\r\nbrottsoffren rent generellt.</pre><pre>Herr talman! Jag yrkar bifall till hemställan i\r\njustitieutskottets betänkande och avslag på samtliga\r\nreservationer.</pre><pre>Anf. 145  LARS-ERIK LÖVDÉN (s) replik:</pre><pre>Herr talman! Det sista som Britta Bjelle sade är\r\nganska anmärkningsvärt.</pre><pre>I reservationerna om utvärdering av lagen om\r\nmålsägandebiträde och om insatserna mot\r\nkvinnovåld kräver socialdemokraterna en\r\nutvärdering för att se vilka effekter de åtgärder som\r\nhar vidtagits har haft och vad som behövs för att\r\nytterligare flytta fram positionerna. Det är inte alls\r\nfråga om någon restriktiv eller negativ inställning\r\nnär det gäller insatser för brottsoffer. Dessa\r\nreservationer har kommit till för att den nuvarande\r\nlagstiftningen och åtgärderna skall utvärderas så att\r\nvi kan se hur vi kan flytta fram positionerna.</pre><pre>Britta Bjelle talar om en negativ underton. Det\r\nstämmer inte. Socialdemokraterna gav i mitten på\r\n80-talet -- framför allt genom 1988 års\r\nbrottsofferprogram -- signaler till kraftigt ökade\r\ninsatser för att stärka brottsoffrens ställning.\r\nDärefter har en rad åtgärder vidtagits. Jag nämnde\r\nen del av dem i mitt anförande.</pre><pre>Vi är också positiva till inrättandet av en\r\nbrottsofferfond. Jag trodde att det framgick både av\r\nmitt anförande och av våra reservationer. Vi är\r\nkritiska mot det sätt på vilket man tar in pengar för\r\natt finansiera brottsofferfonden. Vi är kritiska till\r\natt man inrättar en brottsoffermyndighet med en\r\ngeneraldirektör och en ökad administration.\r\nPengarna skulle i stället användas till nytta för\r\nbrottsoffren.</pre><pre>Vi kan ha olika synpunkter på kostnaderna för att\r\ndriva in den brottsofferavgift som regeringen har\r\nföreslagit. Riksskatteverket säger att det kostar 17,2\r\nmiljoner. Om denna målgrupp skall bära sina\r\nkostnader fullt ut, vilket är rimligt, kostar det 17,2\r\nmiljoner för att få in 19 miljoner. Det kan inte vara\r\nen riktig samhällsekonomisk avvägning.</pre><pre>Vi har lagt fram ett förslag till en annan finansering\r\nsom innebär att man i första hand höjer\r\nbötesbeloppen. På det viset kan vi få in 40--50\r\nmiljoner. Då blir det en effekt som kan medverka till\r\nen finansering av brottsofferfonden utan att det\r\npåverkar budgetunderskottet och den\r\nstatsfinansiella situationen.</pre><pre>Jag tycker att Britta Bjelle, framför allt i den sista\r\ndelen av anförandet, skjuter över målet. Det kan\r\ninte vara rimligt att en brottsofferfond inrättas till\r\nstora kostnader och med en ökad administration till\r\nföljd när man kan bygga vidare på den nuvarande\r\nBrottsskadenämnden. Den åtnjuter ett stort\r\nanseende både hos brottsofferjourerna och hos\r\nenskilda sökanden av skadeersättning. Den kan man\r\nbygga vidare på till låga administrativa kostnader.\r\nMed vår avgift kan vi få in betydligt mer medel än\r\nvad regeringen har föreslagit, och vi slipper de dyra\r\nadministrationskostnaderna.</pre><pre>Anf. 146  BRITTA BJELLE (fp) replik:</pre><pre>Herr talman! Det är riktigt att en del av den\r\nlagstiftning som vi har talat om kom till under 1988.\r\nMen jag vill faktiskt hävda att det inte var\r\nsocialdemokraternas förtjänst. Den\r\nopinionsbildning som hade ägt rum i riksdagen med\r\nhjälp av brottsofferfonder och kvinnojourer\r\nutmynnade så småningom i att ett antal\r\nlagstiftningsärenden kom till riksdagen.</pre><pre>De första förslagen som kom till riksdagen hade\r\nmånga defekter, enligt mitt sätt att se. De har vi\r\njusterat genom åren.</pre><pre>Alla de lagar som både Lars-Erik Lövdén och jag har\r\nnämnt i våra anföranden har förändrats flera\r\ngånger sedan 1988. Ingen av lagarna har funnits\r\nsärskilt länge i den tappning de för närvarande har.\r\nDet är fel att redan nu tala om en utvärdering, innan\r\nde har funnits tillräckligt länge.</pre><pre>Vi har i riksdagen i omgångar krävt att 1974 års\r\nkriminalvårdsreform skulle utvärderas. Det har vi\r\ngjort i motion efter motion, år efter år. Ingen av\r\nsocialdemokraterna tyckte att det var rimligt.\r\nReformen kom ändå till 1974. Först under den sista\r\ntiden av denna regeringsperiod har en sådan\r\nutvärdering kommit till stånd.</pre><pre>Det är ganska säreget att tala om en ökad\r\nadministration beträffande den här\r\nbrottsoffermyndigheten. Brottskadenämnden har i\r\ndag 15--16 personer som handlägger ärenden. Dessa\r\npersoner räcker inte till. Man har stora balanser av\r\närenden enligt brottsskadelagen. Det förslag som är\r\nframlagt innebär att ytterligare två personer enbart\r\nskall handlägga sådana ärenden. Dessutom skall två\r\npersoner utgöra en expertmyndighet. Kostnaderna\r\nför detta torde stanna på någonstans kring 1,5\r\nmiljon.</pre><pre>Man pratar om att detta är enormt stora\r\nförändringar och att det medför ökade\r\nadministrativa kostnader. Brottsskadenämnden\r\ntyckte själv att man skulle bli en myndighet,\r\neftersom man fungerar som en domstol. Då skulle\r\nman även få administrativa ärenden. Även om det\r\ninte blir någon förändring beövs det ett\r\npersontillskott. Det behöver finnas ca 20 personer.\r\nDet enda nya blir i så fall att man kallar det för en\r\nbrottsoffermyndighet.</pre><pre>Lars-Erik Lövdén säger att detta medför ökade\r\nadministrationskostnader. Det vore intressant att\r\nveta hur många personer han anser att\r\nbrottsofferfonden jämte Brottsskadenämnden\r\nbehöver ha för att handlägga ärendena.</pre><pre>Jag vill avsluta med att ta upp Riksskatteverket. Jag\r\nhar redan talat om att Riksskatteverket har sagt att\r\nden faktiska kostnaden utgörs av 2,2 miljoner\r\nkronor.</pre><pre>Anf. 147  LARS-ERIK LÖVDÉN (s) replik:</pre><pre>Herr talman! Riksskatteverket har också sagt att det\r\när rimligt att räkna på det sätt som man där gör. Där\r\nräknar man med att denna målgrupp fullt ut får\r\nbära sina kostnader för indrivningen. Det är\r\nRiksskatteverkets ståndpunkt. Den har man också\r\ndeklarerat i sitt remissyttrande över detta förslag.</pre><pre>Det här förslaget är mycket illa berett av regeringen.\r\nDet gäller särskilt frågan om inrättandet av en\r\nbrottsoffermyndighet, som över huvud taget inte\r\nhar blivit föremål för remissbehandling. Det kom till\r\nmycket hastigt och presenterades snabbt efter\r\nårsskiftet efter en kort utredningstid utan\r\nremissförfarande.</pre><pre>Vi tycker att det är orimligt att inrätta en\r\nbrottsoffermyndighet med en generaldirektör och\r\n20 personer. Pengarna som då går till administrativa\r\nkostnader skulle kunna komma brottsoffren till del\r\npå ett betydligt bättre sätt om man bygger på\r\nnuvarande brottsskadenämnd.</pre><pre>Ärendet är också mycket illa berett när det gäller de\r\nekonomiska konsekvenserna. På några få rader i\r\npropositionen behandlar man de finansiella\r\nfrågorna. Man går inte på djupet med kostnaderna\r\nför indrivning, administration och andra åtgärder.\r\nVi har försökt beräkna dessa kostnader.\r\nFondavgifterna ger 19 miljoner, och sänkt\r\nfångersättning ger ungefär 9 miljoner. Detta gör 28\r\nmiljoner i intäkter. Indrivningskostnaderna är 17,2\r\nmiljoner, administrationskostnaderna för den nya\r\nmyndigheten är 2,8 miljoner, Rikspolisstyrelsen\r\ndrar 0,6 miljoner och Riksåklagaren 1 miljon. Vad\r\nsjälva flyttningen från Stockholm kommer att kosta\r\nhar vi inte kunnat beräkna. Det blir inte särskilt\r\nmycket över ur statsfinansiell synpunkt att satsa på\r\nbrottsoffren.</pre><pre>Vårt förslag har en annan uppläggning. Vi vill höja\r\nbötesbeloppen för att få in pengar så att vi kan göra\r\ndenna satsning på brottsoffren med skattemedel.\r\nDet ger ungefär 40--50 miljoner i ökade insatser. Vi\r\ntycker att det är ett rimligare förslag, särskilt i det\r\nstatsfinansiella läge som vi nu befinner oss i.</pre><pre>Anf. 148  BRITTA BJELLE (fp) replik:</pre><pre>Herr talman! Det intressanta är att Lars-Erik\r\nLövdéns resonemang inte håller om han överger\r\nRiksskatteverkets remissvar. Vi hade faktiskt en\r\nhearing i utskottet. Vid den hearingen tillstod\r\nRiksskatteverket att av verkets 3 miljoner ärenden\r\nutgör de ärenden som skulle komma från den här\r\nfonden ca 30 000. Bland dessa 30 miljoner ärenden\r\när det fråga om en marginalkostnad att hantera\r\n30 000 ärenden. Såväl enligt Riksskatteverket som\r\nenligt regeringen skulle det kosta 2,2 miljoner\r\nkronor.</pre><pre>Socialdemokraterna hakar upp sig på en kostnad på\r\n17,2 miljoner. Det är den kostnad som skulle uppstå\r\nom man startade från scratch. Om man inte har\r\nnågon verksamhet i övrigt blir kostnaden säkert så\r\nstor. Så är emellertid inte fallet. Regeringen har inte\r\nmenat att det här skall starta från scratch. Det här\r\nhar lagts ut på en verksamhet som redan tidigare\r\nhar 3 miljoner ärenden.</pre><pre>Problemet är att socialdemokraterna inte vill\r\nerkänna att de gillar den pedagogiska tanken att den\r\nsom gör sig skyldig till ett brott och som faktiskt\r\ndöms för det brottet skall betala en avgift som skall\r\ngå till en brottsofferfond. Man vill att det skall vara\r\nskattemedel. Eftersom det blir ganska svårt att föra\r\nen sådan debatt, håller man sig till dessa 17,2\r\nmiljoner kronor för att visa att det här är ogörligt.\r\nRiksskatteverket menar att marginalkostnaden för\r\nverkets del, mot bakgrund av de enormt stora\r\nhanteringskostnaderna för andra ärenden, är\r\nbegränsad. Detta faktum innebär att det här\r\nförslaget är bra ur pedagogisk synvinkel.</pre><pre>Det sades att man inte har låtit organisationsfrågan\r\ngå ut på remiss. Jag har dristat mig till att se på\r\nhanteringen av andra organisationsfrågor.\r\nOrganisationsfrågor brukar inte gå på remiss.\r\nFrågan om brottsofferfonden har varit ute på\r\nremiss. Det var detta som var det intressanta.\r\nBrottsskadenämndens hantering av ärenden\r\nförändras inte. Det är fortfarande samma typ av\r\nnämnd som kommer att dra upp de principiella\r\nriktlinjerna för skadereglering. Nämnden kommer\r\nockså att behandla ärenden av svårare slag. I övrigt\r\nkommer frågorna att hanteras på samma sätt som i\r\ndag. I dag arbetar ca 16 personer. De behöver\r\npåbackning, eftersom de inte hinner med alla\r\närenden. Att säga att 20 personer skulle medföra en\r\növeradministrativ kostnad tycker jag faktiskt är\r\nlitet väl magstarkt.</pre><pre>Anf. 149  KARL GUSTAF SJÖDIN (nyd)\r\nreplik:</pre><pre>Herr talman! I mitt anförande glömde jag att yrka\r\nbifall till reservationerna nr 8 och 11, vilket jag\r\nhärmed gör.</pre><pre>I sitt anförande kommenterade Britta Bjelle vår\r\nreservation nr 6 om målsägandens insyn i\r\nförundersökningen. Ny demokrati delar inte\r\nutskottets uppfattning i den frågan. Vi anser att\r\nmyndigheterna är alltför mycket inriktade på\r\nskuldfrågan. Vi vill att målsäganden skall ha samma\r\nrätt att bevaka sina enskilda intressen som den\r\ntilltalade har. Detta är skillnaden.</pre><pre>Utskottsordföranden hade också kommentarer\r\nbeträffande anonymiteten för målsäganden och\r\nvittnen. Vi har hänvisat till den utredning som\r\nRikspolisstyrelsen har gjort om vittnesskydd -- en\r\nrapport från KRIPUT-gruppen. Däri kommenteras\r\nvad EG-domstolen har sagt. Det gäller två ärenden.\r\nDet finns ett ärende mot staten Österrike och ett mot\r\nKostovski, mot Nederländerna. Man var kritisk mot\r\natt vittnena inte kom till huvudförhandlingen. Med\r\nutgångspunkt från den vittnesskyddsutredning som\r\nhar gjorts, vill vi att man skall försöka finna vägar.\r\nDet får inte bli så, som jag sade i mitt anförande,\r\natt de poliser som anser att de måste skydda sig med\r\ngasmask vid ingripanden ute på fältet skall sitta med\r\ngasmask i rättegångssalen för att bevara sin\r\nanonymitet. Det är möjligen ett sätt. Då är man i\r\nhuvudförhandling. Vittnen som sitter i rättssalen\r\nkanske skall bära mask för att behålla sin\r\nanonymitet. Den tilltalade och advokaten får då\r\nmöjlighet att ställa frågor.</pre><pre>Vi tycker att det är viktigt att denna fråga som är\r\nstor och allvarlig för vittnen och för polismän ute på\r\nfältet skall utredas så att rättvisan kan ha sin gång.\r\nSom det är nu vinner den andra sidan, dvs. de som\r\nskrämmer målsäganden, vittnen och poliser till\r\ntystnad. Det är otillfredsställande i dagens Sverige.</pre><pre>Anf. 150  BRITTA BJELLE (fp) replik:</pre><pre>Herr talman! När det gäller anonymiteten för\r\nmålsäganden och vittnen vill jag minnas att\r\nVåldskommissionen gjorde en utredning om hur\r\nvanligt det var att vittnen och målsäganden blev\r\nhotade och kände sig otrygga. Det visade sig att en\r\noch annan faktiskt kände sig illa till mods men att\r\nallvarliga incidenter var mycket sällsynta. Eftersom\r\nde var så sällsynta, ansåg inte Våldskommissionen\r\natt det fanns skäl att göra några större förändringar\r\nav de regler vi har i dag.</pre><pre>Det är möjligt att vi går mot en utveckling där man\r\nkanske måste tänka till ännu en gång. Men som läget\r\när i dag finns det i alla fall inte skäl att göra någon\r\nförändring.</pre><pre>Beträffande målsägandens möjlighet till insyn i\r\nförundersökningen är det onekligen så att när\r\närendet är färdigutrett av polisen och åklagaren har\r\nfattat sitt beslut, har man möjlighet att vidta de\r\nåtgärder som man önskar för att t.ex. påkalla\r\nytterligare vittnesförhör. Om man dessutom har en\r\nskadeståndstalan i målet och anmäler att åklagaren\r\nskall föra målsägandens talan, så blir man också\r\npart i målet. Därmed kan man begära\r\nkompletteringar m.m.</pre><pre>De regler som finns i dag är ändock ganska vida. Det\r\när sällan jag hör talas om att någon anser att deras\r\nrättsverkan har kommit i kläm på ett eller annat sätt\r\ndärför att de inte har haft tillgång till det material\r\nsom de har behövt.</pre><pre>Anf. 151  KARL GUSTAF SJÖDIN (nyd)\r\nreplik:</pre><pre>Herr talman! Britta Bjelle säger att det är möjligt\r\natt det nu är annorlunda än när Våldskommissionen\r\nutredde frågan för ett antal år sedan. Jag har för\r\nmig att det var i början av 90-talet. Det är faktiskt\r\nmöjligt att verkligheten har förändrats. Det har\r\nden. Därför anser vi att det är nödvändigt att man\r\nser över frågan igen. Britta Bjelle känner också till\r\ndet här, eftersom hon har deltagit i olika\r\nsammankomster med Rikspolisstyrelsen. Senast i\r\nden gångna veckohelgen drog man upp det här\r\nproblemet. Det är alltså möjligt. Det är faktiskt så\r\natt verkligheten har förändrats sedan\r\nVåldskommissionen gjorde sitt konstaterande. Att\r\nså är fallet möts vi dagligen av i detta land.</pre><pre>Anf. 152  BRITTA BJELLE (fp) replik:</pre><pre>Herr talman! Jag vet inte om jag sade fel eller om\r\nKarl Gustaf Sjödin hörde fel. Vad jag menade var i\r\nalla fall att det är möjligt att man framöver kommer\r\natt ha en annan syn på detta. Jag tror inte att vi är\r\ndär i dag, utan jag anser att de regler som finns i dag\r\när till fyllest.</pre><pre>Anf. 153  BENGT ROSÉN (fp):</pre><pre>Herr talman! Jag har i min motion, med anledning\r\nav den proposition som vi nu behandlar, framhållit\r\natt jag är positiv till en brottsofferfond. Men jag\r\ntycker, liksom en rad remissinstanser, att den skall\r\nadministreras av Brottsskadefonden. Därmed går\r\njag emot förslaget att en ny myndighet,\r\nbrottsoffermyndigheten, inrättas.</pre><pre>Det finns flera skäl för mitt ställningstagande.</pre><pre>Jag anser att om en borgerlig regering, som enligt\r\nregeringsförklaringen bl.a. vill minska statlig\r\nadministration och byråkrati och sänka statens\r\nutgifter, skall inrätta en ny myndighet så måste det\r\nföreligga mycket starka skäl härför. Sådana skäl\r\nanser jag inte finns. Dessutom anser jag att det är\r\nalldeles fel tidpunkt att göra det nu.</pre><pre>Vi vet alla -- inte minst av\r\nkompletteringspropositionen -- att vi måste göra\r\nytterligare mycket kraftiga nedskärningar i statens\r\nutgifter. Lyckas vi inte härmed kan vår statsskuld,\r\nnär vi i slutet av 90-talet går in i nästa\r\nlågkonjunktur, ha ökat till gigantiska 2 000\r\nmiljarder kronor, eller ca 250 000 per invånare i\r\nlandet. Då har vi fortsatt att konsumera på\r\nkommande generationers bekostnad, och vi är i\r\nekonomiskt avseende närmast att betecknas som en\r\ns.k. bananrepublik.</pre><pre>I propositionen redovisas kostnaden för den nya\r\nmyndigheten till några miljoner, som skall tas fram\r\ngenom omdisponeringar av medel inom\r\nJustitiedepartementets ram. Men departementet\r\nhar inget att disponera om. Vi har i en tid med\r\nökande brottsutveckling och minskande\r\nuppklarandegrad för nästa år tvingats att skära ned\r\npolisverksamheten med över 500 miljoner kronor.</pre><pre>En ny myndighet kommer enligt min uppfattning att\r\nkosta statsverket betydligt mer, därför att den på ett\r\nmenligt sätt kommer att påverka arbetet för\r\nbrottsoffren.</pre><pre>Detta arbete har byggts upp från gräsrotsnivå på\r\nideell basis av engagerade människor, som av kärlek\r\ntill sina medmänniskor har ställt sig i spetsen för\r\nkvinnojourer, brottsofferjourer och andra\r\norganisationer. De har i viss omfattning fått hjälp av\r\nkommuner, landsting, polis- och\r\nåklagarmyndigheter, bl.a. med lokaliteter, men\r\nverksamheten bygger på oavlönat arbete.</pre><pre>För att vi skall kunna behålla ett mänskligt samhälle\r\nkommer vi i framtiden att vara än mer beroende av\r\nideella insatser. Det är varken önskvärt eller möjligt\r\natt genom en offentlig sektor tillgodose allt\r\nmänskligt behov i olika krissituationer.</pre><pre>Att under sådana förutsättningar ovanifrån\r\napplicera en ny myndighet med en generaldirektör\r\nsom symbolfigur kommer att få en negativ effekt på\r\nintresset för fortsatt ideell verksamhet. Denna\r\nkommer enligt min uppfattning att i stor omfattning\r\nfå ersättas med avlönat arbete av psykologer och\r\npsykoterapeuter.</pre><pre>Jag läste, herr talman, rapporten om den nya\r\nbrottsoffermyndigheten och påståendet på s. 36 i\r\ndenna: ''Generaldirektören kan också ha en\r\nstatusbetydelse för organisationen och\r\nverksamheten som inte skall förringas''. Då gick\r\nmina tankar till en företeelse som har samband med\r\nde då aktuella olympiska spelen.</pre><pre>Det gäller det stora missnöje som de aktiva\r\nidrottsmännen brukar uttrycka när IOK:s president\r\neller andra s.k. pampar försöker ta åt sig äran av\r\nde idrottsliga prestationerna. Dessa är, som alla vet,\r\ninte resultat av beslut på hög nivå utan en frukt av\r\nmålmedvetet, uppoffrande träningsarbete på\r\ngräsrotsnivå.</pre><pre>Låt mig härefter, herr talman, få övergå till att\r\nkommentera det beredningsarbete som har föregått\r\ndenna proposition. På departementet har man tagit\r\nfram två promemorior, Brottsoffer i blickpunkten\r\noch Brottsofferfond, i vilka det föreslås att en\r\nbrottsofferfond bör inrättas.</pre><pre>När det gäller administrationen av denna slås det\r\nfast: ''Verksamheten bör i första hand knytas till\r\nnågon befintlig organisation för att de\r\norganisatoriska och administrativa kostnaderna\r\nskall hållas nere''. I linje med detta synsätt och\r\nandra praktiska överväganden föreslås att fonden\r\nskall administreras av Brottsskadenämnden.</pre><pre>Promemoriorna blev föremål för remissförfarande.\r\nJag har läst svaren och har härifrån noterat att det\r\ninte förekom några invändningar mot nämnda\r\nförslag. Brottsskadenämnden framhåller i sitt\r\nremissvar att nämnden behöver ytterligare två\r\nmedarbetare för att administrera\r\nbrottsofferfonden.</pre><pre>Det kom därför mycket överraskande när\r\nregeringen efter remissförfarandet i slutet av förra\r\nåret förordnade justitieutskottets ordförande att\r\nsnabbutreda Brottsskadenämndens organisation\r\noch ta fram förslag till organisation av en ny\r\nmyndighet med ett övergripande ansvar för\r\nbrottsofferfrågor.</pre><pre>Utredningsrapporten har sedan -- utan\r\nremissförfarande - tre veckor efter det att den\r\npresenterades lett fram till ett regeringsförslag om\r\nen ny myndighet, som skall inrymma\r\nBrottsskadenämndens verksamhet och utlokaliseras\r\nfrån Stockholm. Brottsskadenämndens personal\r\nuppgår i dag till 15; den utökade myndigheten skall\r\nha 20 årsanställda.</pre><pre>Bara detta förfaringssätt i sig innebär att\r\nallmänheten kan undra hur det står till med\r\narbetsplaneringen på Justitiedepartementet. När\r\nsedan ryktet sprider sig från departementet att den\r\nnye generaldirektören redan är utsedd, när\r\npersonalen på Brottsskadenämnden skriver\r\nprotestbrev till konstitutionsutskottets och\r\njustitieutskottets ledamöter och när massmedia\r\nbörjar att intressera sig för de egendomliga\r\nsammanträffandena, då måste vi vara medvetna om\r\npolitikerföraktet ökar.</pre><pre>Jag anar statssekreteraren på Justitiedepartementet\r\nbakom uppläggningen, ty det påminner om en\r\ntidigare fråga som jag har erfarenhet av. Jag var\r\nunder cirka tre år ledamot av Domstolsverkets\r\nstyrelse. Domstolsverket är som bekant en\r\nservicemyndighet inom domstolsväsendet som\r\nfrämst har till uppgift att effektivisera\r\nadministrationen och se till att domarna i största\r\nmöjliga utsträckning får ägna sig åt dömande\r\nverksamhet.</pre><pre>I en promemoria från Justitiedepartementet\r\nföreslog man att Domstolsverket skulle avskaffas.\r\nPromemorian gick ut på remiss, och över 90 % av\r\nremissvaren var kritiska; domstolarna önskade ha\r\nkvar Domstolsverket.</pre><pre>Då kom från departementet ett förslag om att byta\r\nut den allsidigt tillsatta styrelsen i Domstolsverket --\r\ndär bl.a. kanslipersonalen, i huvudsak kvinnor, som\r\nutgör ca 70 % av personalen inom\r\ndomstolsväsendet, var representerad -- mot en\r\nstyrelse som endast skulle bestå av höga domare.</pre><pre>Domstolsverkets styrelse fick yttra sig över\r\nförslaget, och jag skrev bl.a. att det kunde liknas vid\r\natt samla landets ledande hjärnkirurger till en\r\nstyrelse och låta denna administrera hela den\r\nsvenska sjukvården. En sådan styrelse skulle\r\nförmodligen kunna lika litet om kostnadseffektiv\r\nadministration av stora organisationer som en\r\nstyrelse bestående av höga domare.</pre><pre>Det finns, herr talman, en bred samsyn i vårt land\r\nom att vi skall slå vakt om en hög rättssäkerhet. Det\r\npräglar arbetet i våra domstolar, där såväl åklagare\r\nsom domare skall se till att alla omständigheter blir\r\nallsidigt belysta. Fortfarande utgör Olaus Petri\r\ndomarregler högsta norm, och man behöver bara\r\nläsa domareden i 4 kap. 11 § rättegångsbalken för\r\natt få klart för sig vilken betydelse vi tillmäter en hög\r\nrättssäkerhet.</pre><pre>Eftersom Justitiedepartementet är den myndighet\r\nsom har det högsta ansvaret för utvecklingen på\r\nrättsområdet och skall utgöra garanten för att vårt\r\nland förblir en rättsstat har man anledning att ställa\r\nhöga krav på departementsarbetet.</pre><pre>Då kan vi, enligt min uppfattning, inte acceptera att\r\nman -- som i detta fall -- på Justitiedepartementet\r\nupprättar promemorier, som man låter\r\nremissbehandla och får ett brett stöd för, för att\r\nsedan i hast ta fram ett helt nytt förslag, som man\r\nutan remissförfarande låter bli föremål för en\r\nproposition. Eller som det var i fallet med\r\nDomstolsverket; när remissinstanserna går emot ett\r\nförslag från departementet, försöker man\r\ngenomföra en variant av förslaget utan\r\nremissförfarande. Jag vill gärna ställa den frågan\r\ntill Britta Bjelle, som utskottsmajoritetens\r\nföreträdare, om hon tycker att det är bra\r\narbetsmetoder.</pre><pre>Avslutningsvis, herr talman, vi har en myndighet,\r\nBrottsskadenämnden, som alla är eniga om att den\r\nåtnjuter ett mycket högt förtroende. Det framgår\r\nbl.a. av justitieutskottets betänkande. Eftersom\r\nBrottsskadenämndens avgörande inte går att\r\növerklaga är det nödvändigt att detta höga\r\nförtroende bibehålls. För sin verksamhet behöver\r\nnämnden få vara kvar här i Stockholm, där\r\nsamarbetande myndigheter och experter på de stora\r\nförsäkringsbolagen finns. Vi bör låta denna\r\nmyndighet administrera brottsofferfonden, ty den\r\nhar den seriösa men ödmjuka profil som behövs för\r\natt intresset för ideellt arbete för brottsoffren skall\r\nfortsätta att öka.</pre><pre>Jag tycker, herr talman, att det är otillständigt att\r\ngenom utlokalisering ta jobben från\r\nBrottsskadenämndens mycket kompetenta personal\r\natt låta den bli offer för ett lika hastigt påkommit\r\nsom ogenomtänkt förslag från\r\nJustitiedepartementet.</pre><pre>Herr talman! Jag yrkar bifall till reservation nr 3.</pre><pre>Anf. 154  LARS SUNDIN (fp):</pre><pre>Herr talman! I en motion som behandlas i detta\r\nbetänkande har jag yrkat på en utredning av\r\nproblemet med hotade vitten och hotade\r\nmålsäganden. Jag vill också i en sådan utredning ha\r\nförslag på vad man bör göra åt detta problem.\r\nUtskottet hänvisar nu till Våldskommissionen, som\r\nganska nyligen -- säger man -- kartlagt problemet.\r\nNyligen är i detta fall år 1990. Våldskommissionen\r\nmenade då att det inte var så vanligt med fysiskt hot\r\nmot vittnen och målsäganden. Nu säger visserligen\r\nutskottet också att det under senare år förekommit\r\noroande incidenter och utgår från att regeringen\r\nnoga följer utvecklingen.</pre><pre>Jag vill bara här i kväll säga, herr talman, att jag\r\ntyvärr tror att både regering och riksdag får\r\nåterkomma i denna fråga. Dessa hot blir trots allt\r\nvanligare. De är ett hot mot själva rättssamhället,\r\noch de får inte accepteras.</pre><pre>Anf. 155  KARL GUSTAF SJÖDIN (nyd):</pre><pre>Herr talman! Jag har begärt tid för ett extra\r\nanförande för att något förklara bakgrunden till var\r\nvi i Ny demokrati står i dessa frågor.</pre><pre>Ett parti som sade: Straffa brottslingarna och\r\nskydda brottsoffren, inte tvärtom, var bl.a. ett av de\r\nskäl som gjorde att jag engagerade mig i politiken.\r\nMed min bakgrund som polis under 23 år har jag\r\nkommit i kontakt med många brottsoffer som\r\ndrabbats. Det fick mig att engagera mig. En\r\nbrottsofferfond och detta att hjälpa brottsoffren har\r\ndärför varit en central fråga i Ny demokratis\r\nkriminalpolitik när det gäller brottsbekämpning.\r\nNy demokrati föreslog t.o.m. en annan verksamhet\r\nmed en eller flera brottsofferombudsmän, ett slags\r\nmyndighet -- hör och häpna. Ny demokrati är ju\r\nemot myndigheter. Men trots allt är det oerhört\r\ncentralt för Ny demokrati att stödja brottsoffren.\r\nDenna fråga har förekommit i Ny demokratis\r\npartimotion.</pre><pre>Lars-Erik Lövdén och Bengt Rosén säger att man är\r\nnöjd med brottsofferfondens arbete. Jag skall inte\r\nkritisera det. Men trots allt har jag med min\r\nbakgrund fått tillfälle att prata med många.\r\nTillsammans med den som är förbundssekreterare\r\ni BOJ, Brottsofferjourernas Riksförbund, gick jag\r\nkvarterspoliskurs år 1982. Och jag känner flera av\r\ndem som är med i BOJ ganska väl. Jag har pratat\r\nmed dem för att få reda på vad de tycker. De vill\r\nfaktiskt att brottsofferfrågorna lyfts fram, något\r\nsom inte Brottsskadenämnden gjort. an har\r\ndock skött utredningarna. Vi var på en utfrågning\r\nom brottsoffermyndigheten och utlokaliseringen.\r\nHolger Romander, som har varit med och haft\r\nsynpunkter på utredningen -- som har varit en\r\nenmansutredning -- hade då endast synpunkter på\r\nutlokaliseringen. Det kan jag förstå. Men riksdagen\r\nfattade i fjol beslut om att nya myndigheter och\r\nliknande verksamhet skall utlokaliseras om inte\r\nstarka skäl talar emot.</pre><pre>Jag frågade Per Svensson, förbundssekreterare på\r\nBOJ i Södertälje om han, som arbetade så nära\r\nStockholm, ansåg att det spelade någon roll om\r\nbrottsoffermyndigheten utlokaliserades från\r\nStockholm. Han svarade att det var av underordnad\r\nbetydelse. Det hade ingen betydelse för BOJ:s\r\nverksamhet. Man måste ju prata med dem som\r\nkanske närmast kommer i kontakt med denna nya\r\nmyndighet.</pre><pre>Jag har talat med andra kolleger. De säger att de\r\nanser att brottsofferfrågan kommit i skymundan\r\noch att den måste lyftas fram. Jag har pratat med\r\ndem som jobbar ute på fältet med dessa frågor. Det\r\nfinns säkert de som har andra uppfattningar. Men\r\njag grundar mitt ställningstagande på deras\r\nuppfattning, nämligen att denna myndighet är\r\nnödvändig för att lyfta fram dessa frågor.</pre><pre>Det är ju nämligen så, att en brottsling som för en\r\nmånad hamnar i fängelse skall enligt\r\nkriminalvårdslagen behandlas med aktning för sitt\r\nmänniskovärde. Brottsoffermyndigheten kanske\r\nagerar för en aktning för brottsoffren, och det\r\nbehövs i dagens läge.</pre><pre>Anf. 156  BENGT ROSÉN (fp):</pre><pre>Herr talman! Karl Gustaf Sjödin anser inte att\r\nintrycket från Brottsskadenämndens verksamhet är\r\nodelat positivt. Han har hört kritik från folk som är\r\nverksamma i brottsofferjourer och kvinnojourer.\r\nDet är möjligt. Brottsskadenämnden har ju inte haft\r\ntill huvuduppgift att ge dessa organisationer service\r\nutan att döma ut ersättningar till brottsoffer. Om\r\nman fick ta hand om administrationen av den nya\r\nbrottsofferfonden skulle man ha möjlighet att klara\r\ndetta på ett helt annat sätt. För detta ändamål har\r\nBrottsskadenämnden begärt ytterligare två\r\nmedarbetare.</pre><pre>När det gäller utlokaliseringen kan det från\r\nregionalpolitisk synpunkt inte ha någon stor\r\nbetydelse om en myndighet med 20 personer\r\nutlokaliseras. Men denna myndighet som innehåller\r\nden främsta expertisen inom domstolsväsendet vad\r\ngäller skadeståndsjuridiken behövs här i Stockholm\r\nför ett nära samarbete med dem på BRÅ, med dem\r\npå Socialstyrelsen och med juristerna på de stora\r\nförsäkringsbolagen, vilka också är mycket duktiga\r\npå skadeståndsjuridik.</pre><pre>Precis som jag tidigare framhöll, är det otillständigt\r\natt bara ta jobben från dem som nu utgjort personal\r\ni Brottsskadenämnden därför att man plötsligt\r\nkommit på att denna fråga skulle vara en stor\r\nregionalpolitisk sådan.</pre><pre>Anf. 157  LARS-ERIK LÖVDÉN (s):</pre><pre>Herr talman! Det är inte särskilt märkligt att Ny\r\ndemokrati även i det här ärendet säger en sak och\r\ngör en annan. Det är mycket vanligt när det gäller\r\nNy demokratis sätt att hantera de politiska\r\nfrågorna.</pre><pre>Ny demokrati är mot ökad administration och mot\r\nnya myndigheter. Man vill skrota ett antal\r\nmyndigheter. Det står i Ny demokratis program.\r\nMen nu går man med på inrättandet av en ny\r\nmyndighet, på att utöka administrationen, på att\r\ndra på samhället och staten större kostnader för\r\nadministration, som i det här fallet inte kommer\r\nbrottsoffren till del.</pre><pre>Det finns en brottsskadenämnd i dag, som åtnjuter\r\nett mycket stort förtroende bland rättsvårdande\r\nmyndigheter och hos brottsofferjourerna.\r\nBrottsskadenämnden har emellertid inte haft i\r\nuppdrag att syssla primärt med att stödja och hjälpa\r\nbrottsofferjourer, utan med att hantera\r\nskadeärenden.</pre><pre>Det är fullt möjligt -- det visade den ursprungliga\r\npromemorian i Justitiedepartementet om\r\ninrättandet av en brottsofferfond -- att bygga på den\r\nnuvarande Brottsskadenämnden. Det är möjligt att\r\nge den en viss personalförstärkning -- Bengt Rosén\r\nhar nämnt två handläggare -- för att den skall kunna\r\nta sig an de utökade arbetsuppgifterna med att\r\nhantera brottsofferfonden och ge stöd till\r\nbrottsofferjourer, kvinnojourer, lokala projekt och\r\nforskningsprojekt. Det är fullt möjligt att göra det,\r\nutan att gå en omväg och inrätta en ny myndighet\r\npå 20 personer med en generaldirektör i spetsen. Det\r\när för övrigt en egenartad myndighet, med en\r\ngeneraldirektör för 20 anställda.</pre><pre>Som vanligt pratar alltså Ny demokrati om en sak\r\noch gör en annan.</pre><pre>Anf. 158  KARL GUSTAF SJÖDIN (nyd):</pre><pre>Herr talman! Jag får rikta min replik till Lars-Erik\r\nLövdén. Det finns ju ingen regel utan undantag. Om\r\nLars-Erik Lövdén hade tittat i våra partimotioner\r\nunder hela den här mandatperioden skulle han ha\r\nsett att vi har föreslagit en utredning om en\r\nverksamhet med en eller flera\r\nbrottsofferombudsmän. Vi har föreslagit en\r\norganisation med ett slags myndighetsfunktion. Vi\r\nanser nämligen att det är så oerhört viktigt att få en\r\nbalans mellan brottsoffren och dem som åsamkar\r\nbrotten. Det här är inget nytänkande, ingenting som\r\nvi kommer med helt plötsligt. Jag antar att\r\nregeringen har sett det när man har tillskapat den\r\nhär myndigheten.</pre><pre>Jag sade i mitt anförande att vi inte får precis som\r\nvi vill, men att det är åt rätt håll.</pre><pre>Det man säger ute i landet beträffande den här\r\nmyndigheten är att man vill ha ett nytänkande. Det\r\när möjligt att den här verksamheten skulle kunna\r\nfungera inom Brottsskadenämnden, men folks\r\nuppfattning är att det behövs ett nytänkande.\r\nDärför välkomnar man den här myndigheten, trots\r\nallt.</pre><pre>Det skulle ha varit att ändra ståndpunkt om vi hade\r\ngått ifrån det som vi har drivit väldigt hårt sedan vi\r\nkom in på den politiska banan, dvs. att vi vill ha en\r\nverksamhet med en eller flera\r\nbrottsofferombudsmän. Vi är medvetna om att det\r\nockså skulle ha blivit en liten myndighet. Men det\r\nfinns ingen regel utan undantag. Vi har fört en\r\nkonsekvent politik när det gäller just brottsoffren.</pre><pre>Anf. 159  BRITTA BJELLE (fp):</pre><pre>Herr talman! Lars-Erik Lövdén gör sig lustig över\r\natt en myndighet inrättas som skall ha en chef. Han\r\ntycker att det är särskilt intressant att nämna att det\r\nmöjligen skulle vara en generaldirektör.</pre><pre>I februari 1992 tillsatte regeringen en utredning, och\r\ndess uppgift var att se över\r\nförvaltningsmyndigheternas ledningsfunktion.\r\nDenna utredning levererade ett betänkande i juni\r\n1993 som hette Effektivare ledning i statliga\r\nmyndigheter. Hela det betänkandet går ut på att\r\nman framöver skall åstadkomma en styrning som\r\ngör att chefen för en myndighet blir ansvarig för\r\nverksamheten och där det faktiskt är enklare att\r\nutkräva ansvar i den händelse regeringen skulle\r\nvara missnöjd.</pre><pre>Jag kan nämna några myndigheter som har\r\nbeslutats under den här våren. Det är\r\nBankstödsnämnden, Radio- och TV-verket och\r\nGranskningsnämnden. Statens institutionsstyrelse\r\ninrättades före jul. Antalet anställda i\r\nBankstödsnämnden är 6--7 personer.\r\nGranskningsnämnden är en ny myndighet, som är\r\nliten. Radio- och TV-verket har ungefär 15\r\nanställda. Alla dessa myndigheter leds på ensidigt\r\nsätt.</pre><pre>Anf. 160  LARS-ERIK LÖVDÉN (s):</pre><pre>Herr talman! Det sistnämnda gör mig inte mera\r\nlugn. Det är klart att det finns ett förslag och en\r\ninriktning från regeringens sida om att ombilda alla\r\nnuvarande myndigheter till s.k. enrådighetsverk.\r\nNästa steg från den nuvarande justitieministern och\r\nhennes statssekreterare blir förmodligen att också\r\ngöra om Brottsförebyggande rådet till ett\r\nenrådighetsverk och att avskaffa den nuvarande\r\nstyrelsen. Det skulle inte förvåna mig om det blir\r\nnästa steg i deras åtgärder på det rättspolitiska\r\nområdet.</pre><pre>Jag tror inte att det är särskilt bra. Det är inte bra\r\natt hantera frågorna om brottsbekämpningen på det\r\nsättet. Jag tror inte heller att det är bra när det\r\ngäller den här typen av verksamhet -- i\r\nBrottsskadenämnden eller i den kommande\r\nbrottsoffermyndigheten, som man vill driva\r\nigenom -- att ha ett enrådighetsverk, som sväljer\r\nadministration och som blir en byråkratisk hybrid.</pre><pre>Den nuvarande Brottsskadenämndens verksamhet\r\nhar bedrivits på ett mycket positivt sätt. Med en\r\nmycket liten personalutökning kan den också ta\r\nhand om de uppgifter som tillkommer genom\r\ninrättandet av brottsofferfonden. Det är en\r\nrimligare väg att gå än den väg som Britta Bjelle och\r\nregeringen här beträder.</pre><pre>Anf. 161  BENGT ROSÉN (fp):</pre><pre>Herr talman! Eftersom Britta Bjelle inte har velat gå\r\nin i ett replikskifte med mig, har jag begärt att få tid\r\nför ytterligare ett anförande. Jag skall försöka fatta\r\nmig kort.</pre><pre>Det är intressant att Britta Bjelle för in rollen som\r\ngeneraldirektör i den nya brottsoffermyndigheten.\r\nFör ett halvår sedan ledde hon den borgerliga grupp\r\nsom ville avskaffa generaldirektören för\r\nDomstolsverket -- en myndighet med 150 anställda.\r\nNu lyckades man inte i det avseendet, men där\r\npassade det uppenbarligen inte med en\r\ngeneraldirektör.</pre><pre>Herr talman! När det inom mitt parti stod klart att\r\njag önskade väcka en motion som gick emot\r\ninrättandet av en särskild brottsoffermyndighet,\r\nbad man mig inom partiet att tänka över frågan, om\r\ndet jag hade att komma med verkligen var värt en\r\noffentlig debatt. Det hävdades att det ju i alla tider\r\nhar företagits taktiska dispositioner inom\r\ndepartementen och att det hör till att det\r\nmanipuleras. Det var inte bättre på\r\nSocialdemokraternas tid, framhölls det, snarare\r\nsämre -- flera justitieministrar fick avgå.</pre><pre>Men jag har inte, herr talman, kommit ifrån ett\r\nbehov av att reagera mot de här taktiska\r\ndispositionerna, som undergräver förtroendet för\r\npolitiken och för politiker. Jag tror att det är\r\nnödvändigt, om vi skall få ordning på de här\r\nproblemen, att vi inte bara låter det stanna vid\r\npolitisk retorik över blockgränserna. Vi behöver\r\nockså öppet diskutera förhållandena inom blocken\r\noch inom partierna. Jag tycker för övrigt att My\r\nPersson hade en mycket bra artikel i Svenska\r\nDagbladet i dag, om just rätten för en\r\nriksdagsledamot att ha en egen uppfattning.</pre><pre>Jag nämnde några exempel på konstig handläggning\r\ninom departementet, och Britta Bjelle vet att det\r\nfinns flera sådana exempel. Förra året tillsattes\r\nförre justitieministern Håkan Winberg att utreda\r\npolisens organisation. Han presenterade sin\r\nutredning. Gun Hellsvik förklarade här i kammaren\r\natt hon efter en snabbremiss avsåg att inom kort\r\nlägga fram en proposition med Winbergs förslag\r\nsom utgångspunkt.</pre><pre></pre><pre>Britta Bjelle förklarade inför vår riksdagsgrupp att\r\nWinbergs förslag var mycket genomtänkta och att\r\nvårt parti borde ställa sig bakom uppläggningen.\r\nMen då uppstod det en kraftig opinion mot att\r\nhantera en så stor organisationsfråga på ett så\r\nlättvindigt sätt. Det var slutligen moderaterna\r\nGösta Bohman och Jerry Martingers rakryggade\r\nhållning som fick departementet att backa och låta\r\nen allsidigt tillsatt utredning få ta hand om frågan.\r\nDet skulle vara intressant att få Britta Bjelles\r\nkommentar till denna omsvängning.</pre><pre>Överläggningen var härmed avslutad.</pre><pre>11 §  Ansvarsfrihetsgrunder m.m.</pre><pre>Föredrogs</pre><pre>justitieutskottets betänkande</pre><pre>1993/94:JuU27 Ansvarsfrihetsgrunder m.m. (prop.\r\n1993/94:130).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 19 maj.)</pre><pre>12 §  Elektronisk övervakning</pre><pre>Föredrogs</pre><pre>justitieutskottets betänkande</pre><pre>1993/94:JuU28 Elektronisk övervakning (prop.\r\n1993/94:184).</pre><pre>Anf. 162  GÖRAN MAGNUSSON (s):</pre><pre>Herr talman! I justitieutskottets betänkande 28 för\r\ninnevarande riksmöte som vi nu skall behandla har\r\nutskottet berett en proposition från regeringen med\r\ninnebörden att man på försök skall genomföra\r\nintensivövervakning med elektroniska hjälpmedel.</pre><pre>Frågan om elektronisk övervakning i samband med\r\nkriminalvård har diskuterats av och till under ett\r\nantal år. På våren 1992 fick den då tillsatta\r\nStraffsystemkommittén i uppdrag att utreda frågan\r\nom intensivövervakning, att studera erfarenheter\r\nav vad man har gjort i bl.a. USA och att komma\r\nfram till om det skulle vara möjligt att i svensk\r\nkriminalvård använda intensivövervakning.</pre><pre>Syftet med att pröva detta var tvåfaldigt. Dels ville\r\nman undvika de skadliga effekter av\r\nfängelsestraffen som obestridligen fångarna\r\ndrabbas av genom att vistas i fängelse. Man såg\r\nockså en möjlighet till besparing, med hänsyn till\r\ndet statsfinansiella läget. Man såg också till den\r\nökade användningen av fängelsestraff, som har\r\nmedfört att budgeten för kriminalvården har vuxit\r\nunder senare år trots det ansträngda statsfinansiella\r\nläget.</pre><pre>Förutsättningen för att man skall få delta i\r\nförsöksverksamheten, som också är geografiskt\r\nbegränsad, är att man inte har dömts till ett längre\r\nfängelsestraff än två månader, att man frivilligt\r\nställer upp på det hela, att man har bostad och att\r\nman disponerar över en telefon. Jag kan också\r\ntillägga att man dessutom skall kunna betala för sig,\r\ni alla fall i huvudläget.</pre><pre>Straffsystemkommittén har den här frågan under\r\nberedning, men mitt under beredningen meddelade\r\nplötsligt regeringen att den avsåg att föreslå\r\nförsöksverksamhet med elektronisk övervakning.\r\nDet var alltså ingenting som den av regeringen\r\ntillsatta utredningen informerades om eller\r\ndiskuterade. Det beslöts av regeringen att man\r\nskulle lägga fram förslaget som nu har nått\r\nriksdagens bord.</pre><pre>Erfarenheterna i USA har studerats av företrädare\r\nför en del partier. Vi andra har haft möjlighet att\r\nta del av rapporterna från bl.a studieresor som har\r\ngjorts i USA med anledning av den här frågan. De\r\nrapporterna och andra överväganden har inte lett\r\nfram till att Socialdemokraterna finner anledning\r\natt avstyrka förslaget om elektronisk övervakning.</pre><pre>I vår motion med anledning av propositionen har\r\nvi tagit upp och pekat på det angelägna i att finna\r\nalternativa påföljder till det skadliga\r\nfängelsestraffet. Vi delar i princip regeringens\r\nuppfattning, även om regeringen gör en rad\r\nstraffskärpningar som faktiskt leder till längre\r\nvistelser i fängelse och till att ett ökat antal\r\nmänniskor döms till fängelsestraff. Vi vill att\r\nStraffsystemkommittén skall fortsätta att utreda\r\nvilka möjligheter som finns till alternativa påföljder\r\noch påföljder, som inte bara kommer före ett\r\nfängelsestraff utan som verkligen ersätter vistelsen\r\ni fängelse.</pre><pre>Uppläggningen av intensivövervakningen är gjord\r\npå ett sådant sätt att den skall vara ett alternativ till\r\nfängelse. I motionen har vi också pekat på att vi ser\r\nstora möjligheter att använda elektronisk\r\növervakning i ett s.k. back-door-system, som\r\ninnebär att man kan förkorta fängelsevistelsen och\r\nlåta en fängelsedömd avtjäna en del av sitt\r\nfängelsestraff i form av elektronisk övervakning.</pre><pre>Vi har opponerat oss mot avgifterna som nämns i\r\nregeringens förslag. Vi anser att de är för höga. Vi\r\nmotsätter oss i och för sig inte att även den som får\r\nverkställa sitt fängelsestraff i form av\r\nintensivövervakning skall delta i finansieringen av\r\nbrottsofferfonden, men vi anser att den avgift som\r\nnu gäller, 50 kr per dag, vilket alltså kan innebära\r\n15 000 kr för en månads fängelse och dubbelt upp\r\nför två månader, är en för hög avgift. Den ger\r\nförsöksverksamheten en felaktig inriktning.</pre><pre>I linje med vad som nu uppenbarligen kommer att\r\ngälla beträffande de fängelsedömdas deltagande i\r\nfinansieringen av brottsofferfonden, anser vi att\r\navgiften borde sättas någonstans mellan 100 och\r\n200 kr.</pre><pre>Herr talman! Med detta yrkar jag bifall till den\r\nreservation som är fogad till betänkandet\r\nbeträffande mom. 2.</pre><pre>Anf. 163  BERITH ERIKSSON (v):</pre><pre>Herr talman! Under många år diskuterades här i\r\nkammaren samhällstjänst som en påföljd. Det var\r\ninnan den infördes, först som försöksverksamhet\r\noch sedan som en påföljd som används över hela\r\nlandet. Jag är väl medveten om att även vårt parti\r\nunder ett antal år var emot införande av\r\nsamhällstjänst. I det fallet kan jag bara säga till mitt\r\nförsvar att det var före min tid i riksdagen.</pre><pre>I dag tänker jag inte hålla något långt anförande om\r\nfängelsestraffets negativa sidor, utan bara\r\nkonstatera att det är en ganska allmän uppfattning\r\natt fängelsestraffet är den dyraste och sämsta\r\npåföljden. Vi är därför positiva till den\r\nförsöksverksamhet med elektronisk övervakning\r\nsom nu skall inledas.</pre><pre>Att det först blir en försöksverksamhet är mer\r\nviktigt nu än när samhällstjänsten infördes,\r\neftersom det finns fler frågetecken och\r\nosäkerhetsfaktorer med den här formen än vad som\r\nfanns med samhällstjänst.</pre><pre>I den motion som vi skrev till propositionen har vi\r\nansett att de dömda inte skall betala någon avgift\r\nunder verkställighetstiden under\r\nförsöksverksamheten. Det har två orsaker. Dels\r\nskall inte elektronisk övervakning bara används av\r\ndem som har ett arbete och en inkomst, dels är det\r\nen försöksverksamhet. Om försöksverksamheten\r\nutfaller på ett sätt som gör det möjligt att\r\npermanenta den som påföljd, kan man även få svar\r\npå frågor om hur realistiskt det är med en avgift,\r\nom avgiftens storlek och om den skall sättas i\r\nrelation till en inkomst.</pre><pre>Med propositionens och utskottets förslag blir\r\navgiften densamma, även om det skulle skilja med\r\n10 000 kr i månadslön.</pre><pre>Jag tycker att det fanns andra viktiga frågor att ha\r\nmed redan under försöksverksamheten. Det gäller\r\ntankar och förslag om hur man skall kontrollera\r\nandra berusningsmedel än alkohol. Jag tänker då\r\npå olika sorters droger och även på den betydelse\r\nsom stora avstånd kan ha.</pre><pre>I exempelvis Luleå verksamhetsområde, som är ett\r\nav de områden där den här försöksverksamheten\r\nskall bedrivas, kan avståndet mellan den dömdes\r\nhem, arbetsplatsen och frivårdsmyndigheten vara\r\nganska stort.</pre><pre>Herr talman! Jag yrkar inte bifall till min motion,\r\neftersom vi hade funderingar kring och synpunkter\r\npå den avgift som nämns där. I stället yrkar jag\r\nbifall till hemställan i betänkandet.</pre><pre>Inte heller konstruktionen på den avgift som det\r\ntalas om i Socialdemokraternas reservation tycker\r\njag verkar vara särskilt bra.</pre><pre>Anf. 164  JERRY MARTINGER (m):</pre><pre>Herr talman! Fängelsestraffet har under lång tid\r\nstått i centrum för den kriminalpolitiska debatten i\r\nSverige. Det finns de som anser att fängelse utdöms\r\ni alltför stor omfattning och att denna påföljd mer\r\neller mindre borde utmönstras ur påföljdssystemet\r\noch ersättas med någon form av behandling i frihet.\r\nMen det finns också de som menar att påföljden\r\nfängelse borde användas i större utsträckning än\r\nsom sker i dag.</pre><pre>En uppfattning som de flesta torde kunna ansluta\r\nsig till är att det under alla omständigheter är\r\nangeläget att finna fler alternativ till fängelse.</pre><pre>Kriminalvården har under årens lopp varit föremål\r\nför ett stort antal experiment. I många fall har det\r\nbakomliggande motivet varit just att finna nya\r\npåföljdsformer, inte minst som alternativ till\r\nfängelse. Problemet har emellertid varit att sådana\r\nalternativ ofta har visat sig få motsatt effekt jämfört\r\nmed den som varit avsedd med fängelsestraffet. I\r\nstället för att upprätthålla respekten för lag och\r\nordning och skydda medborgarna från brott genom\r\natt hålla brottslingarna borta från samhället har\r\nexempelvis påföljden skyddstillsyn under många år\r\nlett till att tilltron till rättssystemet urholkats genom\r\natt de som döms till denna påföljd ostört kunnat\r\nfortsätta sin brottsliga verksamhet ute i samhället.</pre><pre>Det har varit svårt att finna alternativ som på\r\nsamma gång som de utgör en mänskligare\r\nbehandling av den dömde också innebär ett\r\neffektivt straff genom inskränkning av friheten.</pre><pre>Den elektroniska övervakningstekniken har\r\nemellertid i hög grad ökat möjligheterna att finna\r\nett bärkraftigt alternativ till fängelse. De\r\nerfarenheter som gjorts i Förenta staterna visar att\r\ntekniken gör det praktiskt möjligt att ordna en\r\neffektiv kontroll av att den dömde uppehåller sig på\r\nden plats han anvisats, t.ex. i bostaden eller på\r\narbetet.</pre><pre>Den elektroniska övervakningen gör det\r\nföljaktligen möjligt att uppnå en påtaglig\r\nfrihetsinskränkning utan att den dömde behöver tas\r\nin i anstalt. Genom den elektroniska kontrollen kan\r\nman få en övervakning som är så intensiv att den\r\nföreter betydligt större likheter med fängelse än\r\nmed den nuvarande skyddstillsynspåföljden. På det\r\nsättet kan kravet på en straffrättslig reaktion i\r\nordets egentliga mening tillgodoses, samtidigt som\r\nde goda effekterna av kriminalvård i frihet\r\nutnyttjas.</pre><pre>Eftersom utskottet är enigt om att införa en\r\nförsöksverksamhet med intensivövervakning\r\ninnefattande elektronisk kontroll avser jag inte att\r\nhär närmare gå in på själva huvudfrågan i den\r\nproposition som vi nu behandlar. Jag vill bara kort\r\nkommentera de yrkanden som framförs i de\r\nmotioner som väckts i anledning av propositionen.</pre><pre>Det har bl.a. yrkats att alternativa påföljder skall\r\nutvecklas med särskild inriktning på alternativ till\r\nfängelse och att Straffsystemkommittén skall ges\r\ntilläggsdirektiv med denna inriktning. Jag vill då\r\nbara säga att de här frågorna redan ingår i\r\nStraffsystemkommitténs uppdrag.</pre><pre>På s. 9 i kommitténs direktiv står bl.a. följande:\r\n''Utgångspunkten bör vara att begränsa\r\nanvändningen av fängelsestraff till sådana fall där\r\ndetta framstår som särskilt påkallat.'' På s. 16 står\r\nvidare att ''det är angeläget att söka utveckla\r\nalternativ som på ett bättre sätt främjar\r\nförutsättningarna för att dömda inte skall återfalla\r\ni brott och även i övrigt förmås att anpassa sig i\r\nsamhället''.</pre><pre>Den som deltar i försöksverksamheten med\r\nelektronisk övervakning kommer att kunna avtjäna\r\nsitt fängelsestraff utan att detta i princip påverkar\r\nhans möjligheter att erhålla inkomst under\r\navtjänandetiden. Många anställda kommer under\r\nverkställigheten att fortsätta att arbeta och få sin\r\nlön på vanligt sätt till skillnad från dem som\r\navtjänar sitt straff i anstalt.</pre><pre>I motionerna yrkas avslag på propositionens förslag\r\nom en särskild avgift på 50 kr per dag för den som\r\ndeltar i försöksverksamheten. Göran Magnusson\r\noch Berith Eriksson har här också talat emot\r\npropositionen i detta avseende.</pre><pre>Herr talman! Jag tycker inte att det finns någon\r\nanledning att på den här punkten frångå\r\npropositionen, i synnerhet som vi alla är överens\r\nom huvuddragen i förslaget och det, som sagt,\r\nhandlar om en försöksverksamhet som man\r\ndessutom deltar frivilligt i.</pre><pre>Det framgår klart och tydligt av propositionen att\r\nden dömde skall betala avgiften enbart om det är\r\nmotiverat med hänsyn till hans möjligheter att\r\nerhålla inkomst. I de fall där det föreligger\r\ntveksamhet rörande den dömdes ekonomiska\r\nförutsättningar att betala skall avgift inte tas ut. På\r\ns. 20 i propositionen understryks att ingen skall\r\ntvingas att avstå från att delta i\r\nförsöksverksamheten av ekonomiska skäl.</pre><pre>Anf. 165  GÖRAN MAGNUSSON (s):</pre><pre>Herr talman! Jag vill ta upp två saker i den här\r\nrepliken. Det gäller dels frågan om skyddstillsynen,\r\ndels frågan om avgifterna.</pre><pre>Jerry Martinger talade inledningsvis om\r\nskyddstillsynen och kritiserade den som påföljd,\r\ndärför att den har för litet innehåll och för liten\r\nverkan. Det kan väl ligga en del i det\r\nresonemanget. Men å andra sidan har jag svårt att\r\nförstå vilket samband det har med den här frågan.\r\nHär är ju inte avsikten att det skall bli en allmän\r\nstraffskärpning genom att den som skall dömas till\r\nskyddstillsyn skall få elektronisk övervakning. Det\r\när ju i stället den som faktiskt skall dömas till\r\nfängelse som skall kunna verkställa fängelsestraffet\r\ni form av elektronisk övervakning. Eller är det\r\nJerry Martingers och regeringens uppfattning att\r\ndet skall ske en ''net widening'' här, så att det blir\r\nen straffskärpning?</pre><pre>Skyddstillsynen, som är kriminalvård i frihet, skall\r\nalltså ges ett sådant innehåll att den blir lika\r\nkännbar som fängelsestraffet. Men det är i varje fall\r\ninte det som står i propositionen, och det är heller\r\ninte så vi socialdemokrater ser på den elektroniska\r\növervakningen. Den skall alltså vara till för att det\r\nskall kunna undvikas att ett ådömt fängelsestraff\r\nverkställs i fängelse. Det är det som är själva\r\npoängen här. Det skyddstillsynsresonemang som\r\nJerry Martinger förde har kanske mer att göra med\r\natt vi närmar oss valrörelsen -- det gäller väl att\r\nåterkalla en del ställningar från 1991 års valrörelse\r\nför Moderaterna.</pre><pre>Herr talman! Om avgifterna kan man naturligtvis\r\nha olika meningar. Vi socialdemokrater anser att\r\ndet är rimligt att den som döms till fängelse och\r\nverkställer straffet i form av intensivövervakning\r\ndeltar i finansieringen av brottsofferfonden på det\r\nsätt som andra dömda skall göra. Men vi tycker att\r\nden avgift som föreslås i propositionen och som\r\nmajoriteten vill ha är för hög och att den kan leda\r\ntill att folk måste avstå från att delta i den här\r\nförsöksverksamheten.</pre><pre>Jerry Martinger säger, och det är bra att det\r\nunderstryks, att ingen skall behöva avstå från att\r\nverkställa sitt fängelsestraff i form av\r\nintensivövervakning på grund av kostnaden.</pre><pre>Frågan är alltså om inte försöksverksamheten hade\r\ngett ett bättre och mer rättvisande resultat om man\r\nhade sluppit hanteringen med avgiften och i stället\r\nvalt att avvika från propositionen på sådant sätt\r\nsom Socialdemokraterna har föreslagit.</pre><pre>Anf. 166  BERITH ERIKSSON (v):</pre><pre>Herr talman! Som Jerry Martinger sade är inte\r\nfrågan om en avgift det viktigaste under den\r\ntvååriga försöksperioden. Det är dessutom enbart\r\nde som har en inkomst som skall betala. Men om\r\nman har en inkomst skall avgiften vara 50 kr per\r\ndag, står det. Med de mycket olika nivåer på\r\ninkomst som kan förekomma för de dömda måste\r\ndet upplevas som ganska orättvist. För en del kan\r\navgiften bli mycket kännbar, medan det för andra,\r\nsom kanske har en hög inkomst, över huvud taget\r\ninte märks så mycket med en avgift på 50 kr.</pre><pre>Detta är inte heller någon fråga som gör att jag\r\nyrkar bifall till motionen. Jag har heller inte yrkat\r\nbifall till reservationen. Jag tycker att man hade\r\nkunnat vänta med frågan om avgiften och fått fram\r\nen mer realistisk avgift, som i så fall hade stått i\r\nrelation till den dömdes inkomster.</pre><pre>Anf. 167  JERRY MARTINGER (m):</pre><pre>Herr talman! Med mitt exempel om skyddstillsyn\r\nville jag bara visa att det har gjorts en mängd\r\nmisslyckade experiment på kriminalvårdens\r\nområde, och att man hittills före förslaget om\r\nelektronisk övervakning ännu inte lyckats hitta\r\nnågon effektiv påföljdsform mellan fängelse och\r\nvistelse på fri fot.</pre><pre>För att ytterligare förtydliga det som gäller avgiften\r\nkan jag läsa upp det som står på s. 20 i\r\npropositionen:</pre><pre>''Enligt regeringens mening bör den dömde vara\r\nskyldig att betala en avgift bara om det är motiverat\r\nmed hänsyn till hans möjligheter att erhålla\r\ninkomst under verkställigheten utanför anstalt.\r\nOmständigheterna kan således många gånger vara\r\nsådana att verkställigheten utanför anstalt inte\r\nmedför några påtagligt förbättrade ekonomiska\r\nförhållanden för den dömde. I sådana fall bör\r\nnågon avgift inte tas ut. Avsikten är givetvis inte att\r\navgiften skall betalas genom att den dömde först får\r\nbistånd enligt socialtjänstlagen. Med anledning av\r\nvad instanserna framfört bör i denna del det\r\nförtydligandet göras att en mot den dömde generös\r\ntillämpning är avsedd. Någon avgift bör således inte\r\ntas ut i fall då tveksamhet föreligger om det finns\r\nekonomiska förutsättningar för att betala avgiften.\r\nIngen skall således tvingas att av ekonomiska skäl\r\navstå från att delta i försöksverksamheten.''</pre><pre>Anf. 168  GÖRAN MAGNUSSON (s):</pre><pre>Herr talman! Jerry Martinger säger nu att hans\r\nresonemang om skyddstillsynen som påföljd hänger\r\nsamman med att man tidigare inte har kunnat finna\r\nnågra former för effektiva påföljder före fängelset.\r\nHär finns naturligtvis en del svårigheter. Jag vill\r\nändå peka på att kontraktsvården och framför allt\r\nsamhällstjänsten är framgångsrika påföljder där\r\nman undviker fängelsevistelsen. Särskilt gäller\r\ndetta beträffande samhällstjänsten, som inte heller\r\nskall vara en straffskärpning före fängelset.\r\nSamhällstjänsten skall också ersätta ett\r\nfängelsestraff. Där tycker jag att Jerry Martinger\r\nhar fel.</pre><pre>Jag vidhåller att skyddstillsynsresonemanget i det\r\nhär sammanhanget mest handlade om att försöka\r\npeka på allt dåligt som finns inom kriminalvården\r\nenligt Moderaterna och sedan berömma sig av att\r\nden elektroniska övervakningen är mycket bra och\r\nrevolutionerande. Det återstår faktiskt att se om\r\nden elektroniska övervakningen kommer att kunna\r\nfungera på ett sådant sätt att den blir ett verkligt\r\nalternativ till fängelse och att den uppfattas på ett\r\nsådant sätt också av allmänheten. Det är det som är\r\nsjälva tanken med den elektroniska övervakningen.</pre><pre>Överläggningen var härmed avslutad.</pre><pre>(Beslut skulle fattas den 19 maj.)</pre><pre>13 §  Tilläggsbudget inom\r\nFörsvarsdepartementets område</pre><pre>Föredrogs</pre><pre>försvarsutskottets betänkande</pre><pre>1993/94:FöU11 Tilläggsbudget inom\r\nFörsvarsdepartementets område (prop.\r\n1993/94:125 delvis).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 19 maj.)</pre><pre>14 §  Ytterligare anslag på tilläggsbudget till\r\nstatsbudgeten för budgetåret 1993/94, m.m.</pre><pre>Föredrogs</pre><pre>kulturutskottets betänkande</pre><pre>1993/94:KrU34 Ytterligare anslag på tilläggsbudget\r\ntill statsbudgeten för budgetåret 1993/94, m.m.\r\n(prop. 1993/94:125 delvis).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 19 maj.)</pre><pre>15 §  Avveckling av Handelsflottans\r\npensionsanstalt</pre><pre>Föredrogs</pre><pre>trafikutskottets betänkande</pre><pre>1993/94:TU31 Avveckling av Handelsflottans\r\npensionsanstalt (prop. 1993/94:223).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 19 maj.)</pre><pre>16 §  Vissa jordbrukspolitiska frågor</pre><pre>Föredrogs</pre><pre>jordbruksutskottets betänkande</pre><pre>1993/94:JoU26 Vissa jordbrukspolitiska frågor\r\n(prop. 1993/94:236).</pre><pre>Anf. 169  ÅKE SELBERG (s):</pre><pre>Herr talman! 1990 fick svensk jordbrukspolitik i\r\nstort sett en helt ny inriktning. I nästan total enighet\r\ni riksdagen beslöts att målen för politiken skulle\r\nvara:</pre><pre>--   bort med överproduktion av spannmål,</pre><pre>--   slut med de dyrbara exportsubventionerna,</pre><pre>--   mindre kemikalier,</pre><pre>--   bättre djurhållning,</pre><pre>--   stöd till bra omställningsåtgärder och\r\nlandskapsvård,</pre><pre>--   stöd till regional produktion i norra Sverige.</pre><pre>Detta var vi politiskt överens om. Notan för denna\r\nkursändring låg på mellan 13 och 14 miljarder\r\nkronor.</pre><pre>Budskapet till Sveriges bönder var klart: Detta har\r\nni att rätta er efter under överskådlig tid. Det skulle\r\nbönderna kunna lita på. Nu skulle bönderna driva\r\nsina företag som andra företagare.</pre><pre>Ett år senare fick vi en moderatledd regering, och\r\nden ändrade omgående kurs. Plötsligt fick\r\nbönderna i stort sett rakt motsatta signaler.\r\nRegleringarna började att införas direkt efter\r\nregeringsskiftet.</pre><pre>Varför ville man då göra denna helomsvängning,\r\nsom naturligtvis har skapat förvirring bland många\r\nlantbrukare? Som bekant är jordbruk en långsiktig\r\nnäring och behöver ha fasta spelregler.</pre><pre>Varför hade regeringen så bråttom att gå tillbaka\r\ntill ett gammalt och föråldrat system? Nu skyller\r\nregeringen på att EU har detta system och att man\r\nvar tvungen att anpassa sig till det. Men man\r\ninledde en förtida anpassning.</pre><pre>Från socialdemokraternas sida är vi naturligtvis väl\r\nmedvetna om att det vid ett EU-inträde kommer att\r\nvara deras politik som i stor utsträckning kommer\r\natt gälla även i vårt land. Det vi protesterar emot är\r\nden snabba omkastningen, som ställer till så mycket\r\nförvirring och så mycket oreda.</pre><pre>Vi menar från socialdemokraternas sida att det är\r\nmärkligt att vi inte kunde ta litet mer tid på oss och\r\nåterupprepa breda överläggningar, precis som fallet\r\nvar med 1990 års uppgörelse. Detta kan jag bara\r\nbeklaga, framför allt därför att det handlar om\r\nmycket stora pengar, miljardbelopp på utgiftssidan.</pre><pre>Detta sker i en tid när regeringen inte klarar av\r\ndelar av de mest självklara välfärdsfrågorna:\r\narbetslöshetsförsäkringen, pensionerna,\r\nsjukförsäkringen. Uppräkningen kan utökas\r\nytterligare.</pre><pre>Herr talman! Jordbrukspolitik är svårt. Det är\r\nmånga gånger svåra avväganden som skall göras.\r\nJordbruk, vad som händer med vår mark och vår\r\nlandsbygd, engagerar många människor, och det är\r\nganska självklart, eftersom sättet att producera\r\nmaten, livsmedlen, berör i stort sett varje enskild\r\nmänniska. Produktionsskälen kommer naturligtvis\r\nfrämst, men miljön och naturvården berörs också.\r\nDärför gäller det att vara noggrann när de politiska\r\nbesluten fattas på detta område.</pre><pre>När det gäller omställningsarealen och\r\nåterbetalningsskyldigheten har vi kritiserat\r\nregeringen för att lägga fram förslag som vida\r\navviker från 1990 års uppgörelse.\r\nRiksrevisionsverket har också påpekat i sin rapport\r\nOmställningsstöd till jordbruket att jordbruket\r\nredan två gånger fått ersättning för åtgärder som\r\nbegränsar produktionen motsvarande ungefär två\r\ntredjedelar av arealen i Omställningsprogrammet\r\ninom ramen för Omställning 90 i samband med\r\n1990 års beslut. På detta sätt blir regeringens förslag\r\npå något sätt tredje gången gillt. Det är\r\notillfredsställande mot dem som verkligen lagt ner\r\nbåde arbete och pengar för att nå en varaktig\r\nomställning, som vi var överens om i 1990 års\r\nbeslut.</pre><pre>Det betänkande som vi nu skall ta ställning till,\r\nJoU26 Vissa jordbrukspolitiska frågor, behandlar\r\nbl.a. Norrlandsstödet och villkoren för\r\nvegetabilieproduktionen vid ett svenskt\r\nmedlemskap i EU. Vår kritik har vi tidigare\r\nframfört angående budgethanteringen. Det är\r\npolitiskt ohållbart att, som man gjort i det här\r\nfallet, sprida ut förslag som belastar budgeten över\r\nen lång tid i olika tappningar. Det omöjliggör en\r\nsamlad politisk bedömning. Kritiken kvarstår, men\r\nvi avstår av formella skäl från att reservera oss. Vi\r\ntar upp detta i ett särskilt yttrande.</pre><pre>Ett annat motionsförslag från oss gällde stöd till\r\nodling av bär och grönsaker. Vi socialdemokrater\r\nhade i vår motion förslag om stöd med 3 miljoner\r\nkronor till norra Sverige. Pengarna skulle tas från\r\nbefintlig ram. Vi finner det mycket angeläget att\r\nfrågan löses för framför allt den s.k.\r\nfrilandsodlingen. Eftersom vi fått positiva\r\nskrivningar i betänkandet avstår vi även här från att\r\nreservera oss. Det är nu regeringens uppgift att\r\nåterkomma med förslag till hur frågan skall lösas.</pre><pre>Som framgår av den socialdemokratiska motionen\r\ninnebär regeringens förslag försämrad lönsamhet\r\nför det norrländska jordbruket genom att man tagit\r\nbort kobidraget och höjt inlösenpriset på\r\nspannmål. Det löfte som Norrlandsjordbrukarna\r\nfick i 1990 års beslut var att den livsmedelspolitiska\r\nreformen inte fick leda till försämrad lönsamhet. Vi\r\nmenar att regeringens material för\r\nberäkningsgrunderna visar att man underskattar\r\nkostnaderna för att upprätthålla lönsamheten i det\r\nnorrländska jordbruket.</pre><pre>Men hänvisning till den osäkerhet som föreligger\r\nbör riksdagen nu anvisa ytterligare 50 miljoner\r\nkronor. Detta förslag ligger i linje med de\r\nberäkningsgrunder som vi antagit och varit överens\r\nom.</pre><pre>Man bör ställa sig frågan: Hur kan det komma sig\r\natt Centern nu inte är berett att följa spelreglerna?\r\nI opposition visste man nästan inga gränser för hur\r\nlångt man skulle sträcka sig när det gällde att höja\r\nanslagen till Norrlandsjordbruket.</pre><pre>Mjölkkvoterna är en fråga som debatteras flitigt\r\ninför ett eventuellt EU-medlemskap. Jag skulle\r\nvilja ställa frågan till utskottets företrädare: Hur\r\nskall kvoterna fördelas? Blir det försäljning, vart\r\nkommer kvoterna då att gå? Blir kvoterna\r\nregionaliserade, eller på vilket sätt tänker man lösa\r\nfrågan?</pre><pre>Jag yrkar bifall till socialdemokraternas\r\nreservation. Vi ställer oss naturligtvis också bakom\r\nde särskilda yttranden som vi lämnat.</pre><pre>Herr talman! Det här är den sista debatt som jag\r\ndeltar i här i kammaren. Jag vill därför tacka för\r\nmina tolv år som jag har haft förmånen att tillhöra\r\nriksdagen. Jag vill naturligtvis också rikta ett tack\r\ntill mina utskottskamrater. Det har varit mycket\r\nstimulerande att jobba tillsammans med er.\r\nDetsamma gäller kanslipersonalen, som jag tycker\r\ngör ett mycket bra jobb. Det har varit\r\nstimulerande, men vi har naturligtvis inte alltid\r\nvarit överens i alla frågor. Kanske har debatten\r\nibland varit litet tuff, men vi har också kunnat sy\r\nihop olika kompromisser och fatta bra beslut i svåra\r\nfrågor. Ni skall ha tack i utskottet.</pre><pre>Jag vill än en gång yrka bifall till\r\nsocialdemokraternas reservation.</pre><pre>Anf. 170  JAN JENNEHAG (v):</pre><pre>Herr talman! Få förhållanden har varit så reglerade\r\nsom det svenska jordbruket. Det här är också en\r\ninternationell erfarenhet. I Europa har det varit\r\nliknande förhållanden. I EU i dag är\r\njordbrukspolitiken ett av de områden där det är\r\nbesvärligast att komma fram till en samsyn. Det är\r\nnaturligtvis ingen slump utan en följd av decenniers\r\nanpassning i de olika länderna för att upprätthålla\r\nen produktion som man av olika skäl har bedömt\r\nvara nödvändig, inte bara för att försörja den vid\r\nvarje tidpunkt befintliga befolkningen utan också\r\nav andra skäl, exempelvis beredskapshänsyn.</pre><pre>Det är alltså inte konstigt att en reglerad\r\nproduktion har växt fram. Det är inte konstigt att\r\nden fortfarande är och förmodligen för lång tid\r\nframöver kommer att vara en knäckfråga när det\r\ngäller internationella förhållanden.</pre><pre>Svensk jordbrukspolitik fick ett brott i detta i och\r\nmed 1990 års överenskommelse. Nu är vi i EU-\r\nsammanhang tillbaka i en mycket snårig situation.\r\nJordbrukspolitiken har sedan ett par år varit\r\ninriktad mot en anpassning till den europeiska\r\nunionen. Det har kritiserats i många sammanhang,\r\nmen en aspekt har ofta glömts bort, och det är ett\r\nnej vid folkomröstningen. Här menar utskottet att\r\nman givetvis måste ha beredskap att vidta åtgärder\r\nsom kommer att behövas vid ett nej till\r\nmedlemskap vid folkomröstningen. Men utskottet\r\nsäger att man inte har underlag för att gå närmare\r\nin på vilka alternativa handlingsvägar som bör\r\nprövas i en sådan situation.</pre><pre>Det här är naturligtvis litet knepigt. Man kan ha\r\nförståelse och tycka att det går att fortsätta ungefär\r\nsom förut och i lugn takt anpassa sig till den\r\nsituationen. Näringen behöver en långsiktighet.\r\nDet är få förhållanden i samhället som bygger på\r\nlångsiktighet på samma sätt som just\r\njordbrukssektorn. Det är svårt att från den ena\r\nväxtsäsongen till den andra anpassa sig till\r\nförändrade villkor. Ändå är det sådant som svenskt\r\njordbruk och även internationella motsvarigheter\r\nhar fått brottas med.</pre><pre>De förväntningar som nu finns kring ett EU-\r\nmedlemskap verkar vara sådana att man inom\r\nsvenskt jordbruk ser framtiden an med tillförsikt. I\r\nDagens Industri av i går redovisades hur\r\nfastighetspriserna på jordbruksfastigheter stiger.\r\nDetta tolkas som ett tecken på att ett EU-\r\nmedlemskap skulle gynna jordbruksnäringen. I\r\nvilken utsträckning de som sysslar med\r\nfastighetsaffärer har tagit i beräkning att vi inte\r\nkommer med i EU vet jag inte, men tydligt är att\r\nmarknaden räknar med ett medlemskap.</pre><pre>Att fortsätta som förut efter ett eventuellt nej i\r\nfolkomröstningen kommer att erbjuda en hel del\r\nsvårigheter. Det är inte helt enkelt att förutse vilka\r\nförändringar som kan behövas och i vilken takt\r\nåtgärderna måste vidtas. Regeringen har inte\r\nanalyserat situationen. Riksdagen har inte underlag\r\nför att ta ställning, och detta är allvarligt.</pre><pre>Något som däremot inte påverkas av ett\r\nmedlemskap i Europeiska unionen är behovet av en\r\nelitplantstation i norra Sverige. I det\r\nsammanhanget säger utskottet att i avvaktan på\r\nutredningsarbetet rörande olika stödformer inom\r\nramen för Norrlandsstödet vill inte utskottet uttala\r\nsig till förmån för en elitplantstation i norra Sverige.\r\nDet må vara sant, men frågan är vad det har med\r\nsaken att göra. Man kan utgå ifrån att\r\nelitplantstationer liknande den i Balsgård i Skåne\r\nfinns på många ställen i Europa. Det finns alltså ett\r\nbehov av sådana plantstationer för att tillgodose\r\nsödra Sverige med växtmaterial. Däremot finns det\r\nmycket få motsvarigheter för det klimat som vi har\r\ni norra Sverige. På lång sikt finns således ett klart\r\nbehov, vilket i sig inte har att göra med ett\r\nutredningsarbete när det gäller Norrlandsstödet i\r\nstort.</pre><pre>Jag anser att riksdagen mycket väl nu utan\r\nutredningsarbete borde kunna inse behovet av en\r\nsådan elitplantstation. Det påverkas, som sagt, inte\r\nalls av om Sverige blir medlem i EU eller inte.</pre><pre>Herr talman! Jag står givetvis bakom min\r\nmeningsyttring, men jag avstår från att yrka bifall\r\ntill den. Jag ansluter mig till den\r\nsocialdemokratiska reservationen.</pre><pre>Anf. 171  INGVAR ERIKSSON (m):</pre><pre>Herr talman! I jordbruksutskottets betänkande nr\r\n26 behandlas regeringens förslag om stöd till\r\njordbruket i norra Sverige och\r\nsocialförsäkringsskyddet för jordbrukare. Vidare\r\ntas förändringar av vegetabilieproduktionens\r\nvillkor upp i samband med vad ett svenskt\r\nmedlemskap i EU innebär. I det sammanhanget tas\r\nockså det svenska omställningsprogrammets\r\nutväxling mot EU:s trädesprogram upp till\r\nbehandling.</pre><pre>Herr talman! Åke Selberg och socialdemokraterna\r\nkritiserar här i kammaren och i en till betänkandet\r\nfogad reservation regeringens förslag när det gäller\r\nstödet till jordbruket och stödet till\r\nlivsmedelsindustrin i norra Sverige. Man menar att\r\nförslaget försämrar lönsamheten i det norrländska\r\njordbruket, och man pekar på att kobidraget har\r\nminskat och att inlösenpriset för spannmål har\r\nhöjts.</pre><pre>Vidare menar Åke Selberg att riksdagen, då beslut\r\nom ny livsmedelspolitik fattades 1990, lovade att\r\nden reformen inte fick leda till försämrad\r\nlönsamhet inom det norrländska jordbruket.</pre><pre>Herr talman! Jag måste här erinra om att det har\r\nhänt en hel del sedan det beslutet fattades 1990 som\r\nförsvårat bedömningarna av vad som har påverkat\r\nlönsamheten och hur mycket. Exempelvis drog\r\nförhandlingarna inom GATT ut på tiden, varför\r\naldrig några avstämningar av gränsskyddet\r\nländerna emellan har kunnat ske, vilket aviserades\r\ni beslutet 1990.</pre><pre>Under sommaren 1991 sänkte den dåvarande\r\nsocialdemokratiska regeringen gränsskyddet -- som\r\nvi ser det -- i strid mot beslutet, vilket bidrog till att\r\noroa och försvåra produktionsbalanssträvandena\r\nmed påfrestningar på lönsamheten som följd.</pre><pre>Vidare inlämnades en ansökan om medlemskap i\r\nEG, vilket starkt påverkade förutsättningarna för\r\nomställnings- och avregleringsbeslutet.</pre><pre>Nuvarande borgerliga regering har sett detta att\r\nföra in Sverige i EG/EU som en av de viktigaste\r\nfrågorna under mandatperioden. Därför har vi från\r\nregeringssidan också föreslagit -- som vi ser det --\r\nnödvändiga anpassnings- och infasningsåtgärder\r\nnär det gäller EU:s jordbrukspolitik. Vi menar att\r\ndessa åtgärder är nödvändiga för en näring som\r\nmåste ha betydande framförhållning.</pre><pre>Den socialdemokratiska oppositionen har\r\nemellertid inte ställt upp på dessa förslag. Tvärtom\r\nhar man hävdat att det inte bör fattas några\r\nanpassningsbeslut före folkomröstningen i höst.\r\nSom exempel på brist på realism i den\r\nsocialdemokratiska politiken kan nämnas det\r\nförhållandet att man helt ville ta bort\r\narealersättningarna, som regeringen har föreslagit,\r\nsamtidigt som man ville sänka spannmålspriset och\r\ndessutom höja produktionskostnaderna genom nya\r\nhandelsgödsels- och växtskyddsmedelsavgifter.</pre><pre>Denna lilla redogörelse visar att det har hänt\r\nmycket sedan riksdagsbeslutet 1990 som har\r\nförändrat förutsättningarna i grunden för den då\r\nbeslutade livsmedelspolitiken.</pre><pre>Om man ser på prisutvecklingen från 1991 och fram\r\ntill mars 1994, kan man kostatera att\r\nkonsumentpriserna på s.k. jordbruksreglerade\r\nlivsmedel inklusive moms sjunkit med 6,9 %. Detta\r\när en betydande sänkning, då konsumentprisindex\r\ntotalt visar en ökning med 8,6 %.</pre><pre>Producentpriserna har sjunkit med 1,3 %, och\r\nproduktionskostnaderna har ökat med 3,4 %. Det\r\när uppenbart att de producenter som inte har orkat\r\nrationalisera eller effektivisera har fått en lägre\r\nlönsamhet under perioden i fråga.</pre><pre>Herr talman! Jag vill här ta denna redovisning som\r\nintäkt för att det har varit mycket svårt att uppnå\r\nlönsamhet inom jordbruket och\r\nlivsmedelsproduktionen, oavsett var i landet\r\nproduktionen har bedrivits. Det är också svårt att\r\ngöra en rättvisande bedömning av vad och hur\r\nmycket av effekterna på lönsamheten som beror på\r\navregleringsbeslutet 1990 eller på någonting annat.</pre><pre>Det faktum att förhandlingsuppgörelsen nu träffats\r\nmed EU om villkoren för Sveriges medlemskap\r\nbl.a. när det gäller stödet till norra Sverige har\r\nbidragit till regeringens förslag till i princip\r\noförändrat stöd under kommande budgetår.\r\nKostnaden beräknas uppgå till totalt 995 miljoner\r\nkronor, varav 927 miljoner kronor avser jordbruket\r\noch 68 miljoner kronor livsmedelsindustrin.</pre><pre>Överenskommelsen med EU innebär att EU\r\nmedfinansierat ett s.k. bergsjordbruksstöd eller\r\nstöd till s.k. mindre gynnade områden, LRF-stöd,\r\nsom får utbetalas i stödområden. Därutöver har\r\nSverige möjlighet att ge nationellt stöd i områdena\r\n1--3 för att fylla upp resterande stödbehov. EG:s\r\nmiljöstöd skall också kunna användas för att möta\r\nde specifika problemen i norra Sverige.</pre><pre>För närvarande pågår en översyn av på vilket sätt\r\nstöden med hänsyn till EU-uppgörelsen i framtiden\r\nskall utformas. Utformningen blir av allt att döma\r\nnågot annorlunda än i dag. Dock kommer det totala\r\nstödet att bli minst vad som gäller i dag.</pre><pre>Socialdemokraterna skapar motsättningar mellan\r\nnorr och söder genom sitt förslag om höjningar av\r\nstödet med ytterligare 50 miljoner och sitt\r\nresonemang om att överföra medel till Norrland på\r\ndet sydsvenska jordbrukets bekostnad. Detta är\r\ndjupt olyckligt. Jag är förvånad över att Åke\r\nSelberg kan försvara en sådan utveckling och en\r\nsådan politik.</pre><pre>Jan Jennehag tycks vara bekymrad för vad som sker\r\nom folkomröstningen skulle innebära ett nej till\r\nEU. Det är jag också. Dagens beslut, inte minst när\r\ndet gäller vegetabilieproduktionens\r\nförutsättningar, gäller under förutsättning att det\r\nblir ett ja i folkomröstningen. Vad som skulle ske\r\nefter ett nej är att nya beslut om en ny jordbruks-\r\noch livsmedelspolitik återigen måste formas. Min\r\nbedömning är att den politiken i högre grad än vad\r\nsom i dag gäller måste närma sig den som bedrivs i\r\nvår nära omvärld. Skulle inte så ske, hotas landets\r\nlivsmedelsproduktion och därmed den levande\r\nlandsbygden.</pre><pre>Problemen, Jan Jennehag, kan undvikas. Ställ på\r\nsamma sätt som företrädaren i utskottet, Annika\r\nÅhnberg, upp för ja-sidan i folkomröstningen den\r\n13 november! Då löser vi problemen.</pre><pre>Herr talman! Det är glädjande att utskottet enigt\r\nhar kunnat sluta upp kring överenskommelsen med\r\njordbrukarna om överföring av ansvaret för\r\nsocialförsäkringsskyddet till jordbruksnäringen.</pre><pre>Herr talman! Det är också bra att beslut nu kan\r\nfattas om vegetabilieproduktionens förutsättningar\r\noch att det svenska omställningsprogrammet kan\r\nutväxlas mot EU:s trädesprogram. Det är mycket\r\nangeläget att svenska lantbrukare framöver får\r\nchansen att på så lika villkor som möjligt\r\nkonkurrera med lantbrukarna i övriga EU-länder.</pre><pre>Omställningsprogrammet gick i stå i och med att\r\nansökan om medlemskap i EG inlämnades. Därför\r\nblev omställningen inte fullt ut av den omfattning\r\nsom man kunnat förutse. Möjligheten att satsa på\r\nalternativ fick inte fullt ut genomslag. Vi får därför\r\nnu hoppas att medlemskapet nu också blir\r\nverklighet.</pre><pre>Socialdemokraterna menar nu i sitt särskilda\r\nyttrande att dagens förslag till beslut enbart gäller\r\nunder förutsättning av ett svenskt medlemskap i\r\nEU. Vi har på regeringssidan ingen annan\r\nuppfattning. Men vi förutsätter dock att också\r\nandra partier är beredda att ta sitt ansvar för att ge\r\njordbruksnäringen rimliga villkor framöver,\r\noavsett folkomröstningens resultat. Tyvärr finns\r\ndet anledning att tvivla på Socialdemokraternas\r\nambition i detta avseende. Detta omdöme baseras\r\npå de offentliga utspel som framträdande\r\nsocialdemokrater har hängivit sig åt under våren.</pre><pre>Herr talman! Jag vill också direkt bemöta Åke\r\nSelberg, som tog upp frågan om hanteringen av\r\nNorrlandsstödet. Han riktade viss kritik mot\r\nregeringen för att ha gjort en uppdelning genom en\r\nsärskild proposition. Men jag kan konstatera att det\r\nnär det gäller t.ex. Norrlandsstödet länge har varit\r\nmer en regel än ett undantag att förslag om detta\r\nframlagts i särproposition och ej i\r\nbudgetpropositionen. Det har visserligen, kan man\r\nsäga, också funnits vissa fördelar med detta. Man\r\nhar haft bättre beräkningsunderlag att tillgå. Det är\r\ndet som är orsaken till att så har skett också detta\r\når.</pre><pre>Åke Selberg berörde mjölkkvoterna. Jag vill bara\r\nsäga att arbete pågår, och jag vill inte föregripa\r\ndetta. Jag har dock en tro på att man skall klara av\r\ndetta just i samarbete mellan bönderna och\r\nmyndigheten. Det är viktigt att vi kan lösa\r\nproblemet på ett vettigt sätt framöver. Selberg tog\r\nockså upp frågan om det skulle vara regionaliserade\r\nkvoter eller ej. Jag förutsätter att den diskussion\r\nsom tidigare gällt Norrland också gäller i dag. Där\r\nhar vissa hänsyn tagits till att de kvoter som man\r\nhaft skall kunna förbehållas just detta område, som\r\när särskilt beroende av mjölkproduktionen.</pre><pre>Herr talman! Jag vill slutligen yrka bifall till\r\nhemställan i jordbruksutskottets betänkande och\r\navslag på reservationen.</pre><pre>Herr talman! Eftersom Åke Selberg i dag\r\nframträder i sin sista riksdagsdebatt i och med att\r\nhan efter denna valperiods utgång lämnar\r\nriksdagen, vill jag tacka för den tid som varit.</pre><pre>Åke Selberg har varit här i tolv år och hela tiden\r\nsuttit med i jordbruksutskottet. Jag har också själv\r\nhaft förmånen att delta i utskottet under dessa år.\r\nJag vill tacka för de många dialoger och debatter\r\nsom han deltagit i såväl i utskottet som här i\r\nkammaren. Jag har lärt känna Åke Selberg som en\r\npolitiker präglad av realism och eftertänksamhet.\r\nHans vänliga och kamratliga sätt har gjort honom\r\ntill en populär ledamot av jordbruksutskottet.</pre><pre>Vi tackar alla Åke Selberg för det som varit och\r\nönskar honom lycka till när han nu återvänder till\r\nden egna torvan i Gunnarsbyn i hemlänet\r\nNorrbotten.</pre><pre>Anf. 172  ÅKE SELBERG (s) replik:</pre><pre>Herr talman! Ingvar Eriksson tog upp många\r\nsynpunkter i sitt anförande. Jag skall börja med\r\nNorrlandsstödet och den försämrade lönsamhet\r\nsom vi kan konstatera blir fallet om ingenting görs.\r\nOckså regeringen pekar i propositionen på att så\r\nkan bli fallet.</pre><pre>Vi har försökt att hålla en linje som vi har varit\r\növerens om i utskottet. Vi har varit överens om\r\nnivåerna, om hur man skulle räkna på\r\nNorrlandsstödet. Det är det som vi har vidhållit.</pre><pre>När det sedan gäller förändringarna av\r\ngränsskyddet är ju Ingvar Eriksson väl medveten\r\nom att också ni i regeringsställning har vidtagit\r\nsådana åtgärder.</pre><pre>Att en ansökan till EG eller EU skulle innebära att\r\nvi brådstörtat måste börja förändra och åter gå över\r\ntill regleringspolitiken tyckte vi inte var\r\nnödvändigt. Vi är väl medvetna om, som jag sade i\r\nmitt inledningsanförande, att vi naturligtvis måste\r\nta upp diskussionen och göra de förändringar som\r\när nödvändiga. Men att det skulle ske från ett år till\r\nett annat har utan tvekan skapat många frågetecken\r\nhos såväl lantbrukare som andra människor.</pre><pre>Vi handskas med mångmiljardbelopp. Det gäller\r\ndärför att vinna förståelse och respekt hos de\r\nenskilda människorna. Vi handskas ju också med\r\nmycket samhällspengar.</pre><pre>Vi har inte, Ingvar Eriksson, sagt att man skall ta\r\nbort arealbidraget. Vi ville behålla inkomststödet.\r\nVi ville behålla så mycket som möjligt av 1990 års\r\nbeslut för att kunna göra en övertänkt förändring\r\ninför ett eventuellt EU-medlemskap.</pre><pre>Ingvar Eriksson tog själv upp frågan om\r\nmedlemsavgiften och hur den skall betalas. Han\r\nriktade kritik mot socialdemokratiska företrädare.\r\nJag skulle vilja rikta frågan tillbaka: Hur tänker ni\r\nfinansiera det? Rykten går att det pågår ett arbete\r\nhär. Det är ju inte bara medlemsavgiften utan också\r\nannat som skall finansieras.</pre><pre>Anf. 173  INGVAR ERIKSSON (m) replik:</pre><pre>Herr talman! Åke Selberg tog upp den\r\ngränsskyddsförändring som skedde några månader\r\nefter det att beslutet trädde i kraft sommaren 1991.\r\nVi hävdar att det var en olycklig\r\ngränsskyddssänkning, som inte bidrog till att skapa\r\nförtroende hos dem som är beroende av beslutet.</pre><pre>Vi hade gemensamt målsättningen att vi skulle få\r\nbort överskottet, och om näringen bidrog till att få\r\nbort överskottet genom att skapa balans skulle den\r\nfå tillgodoräkna sig de vinster som detta skulle ge\r\ngenom att exportförlusterna då sjönk. Men i stället\r\ngjorde den förändringen att det blev lättare för\r\nlivsmedel utifrån att komma in över gränsskyddet\r\nsom var sänkt.</pre><pre>Det bidrog självfallet inte till att skapa mer av\r\nbalans. Det innebar i stället påfrestningar när det\r\ngällde jordbruksproduktionen. Man fick nya\r\növerskott i och med att det flöt in mer, och\r\njordbruket fick självt stå för de exportförlusterna,\r\neftersom exportstödet på den svenska sidan var\r\nborttaget. Det var av det skälet som vi menade att\r\nden gränsskyddssänkningen var olycklig och --\r\nhävdade vi också -- stod i strid med intentionerna i\r\nriksdagsbeslutet.</pre><pre>Åke Selberg påstod att vi vill gå över till\r\nregleringspolitiken igen. Vi har inte velat gå över\r\ntill regleringspolitiken, men vi har medvetet försökt\r\nanpassa oss till den politik som gäller inom EU.\r\nÅke Selberg har själv sagt att kommer vi med i EU\r\när det den jordbrukspolitiken som får gälla.</pre><pre>Vi menar att jordbrukarna i stort sett ett år i förväg\r\nmåste ha reda på vad som gäller för\r\nvegetabilieproduktionen för att kunna planera sin\r\nproduktion. Det får de inte om man, som\r\nsocialdemokraterna här, inte vill ge några sådana\r\nbesked i tid. Det gäller att stegvis anpassa sig till det\r\nsystem som EU har när det gäller\r\nvegetabilieproduktionen, och det är det regeringen\r\nhar gått in för. Det gäller alltså att skapa bästa\r\nmöjliga förutsättningar för att klara detta på ett\r\nvettigt sätt med så liten reglering som möjligt.</pre><pre>Anf. 174  ÅKE SELBERG (s) replik:</pre><pre>Herr talman! Ingvar Eriksson kunde inte svara på\r\nmina frågor om kvoterna och det som hör till den\r\nproblematiken, och inte heller om finansieringen.\r\nVi får en del uppgifter om att det finns förslag som\r\nligger färdiga, och det vore intressant att få klarhet\r\ni det, så att vi slipper få olika signaler som sedan\r\nskapar missförstånd, osv. Jag hoppas att\r\njordbruksministern kan gå in och skapa klarhet på\r\nde punkterna.</pre><pre>Så några ord om vad jag menar med att man så\r\nsnabbt gick över från den uppgörelse vi hade. Man\r\nfår vara litet försiktig med att först träffa\r\nuppgörelser och sedan hoppa av dem och börja\r\nskapa nästintill nya förutsättningar. När vi satt i\r\nregeringsställning fick vi mycket kritik för att vi\r\nförde en ryckig politik och för att vi genomförde\r\nförändringar med kort varsel. Därför såg jag\r\nverkligen med stor tillfredsställse på 1990 års\r\nbeslut, som vi kunde fatta gemensamt och som\r\ninnebar kompromisser; jag anser att alla bjöd till\r\nför att göra det absolut bästa av den reformen.\r\nDärför tycker vi socialdemokrater att vi borde ha\r\ntagit litet tid på oss för att få resonera om hur vi\r\nskulle förändra och hur vi tillsammans skulle fasa in\r\nmot ett eventuellt EU-medlemskap.</pre><pre>Anf. 175  INGVAR ERIKSSON (m) replik:</pre><pre>Herr talman! När det gäller resonemanget kring\r\nkvoterna har jag svarat vad jag kan säga. Jag vill\r\ninte föregripa den debatten. Det är ett mycket\r\ngrannlaga arbete som just nu pågår litet grand\r\nbakom kulisserna när det gäller både kvoterna och\r\nfinansieringen.</pre><pre>Det gäller här att på rätt sätt utnyttja de\r\nmöjligheter som det avtal som vi har fått med EU\r\nskapar för att bidra till att svenskt jordbruk och\r\nsvensk livsmedelsindustri skall kunna hävda sig väl i\r\nframtiden. Därför vill jag inte föregripa detta -- det\r\nkommer i sinom tid.</pre><pre>Det är märkligt att Åke Selberg har så bråttom när\r\ndet gäller detta, när han inte alls har bråttom när\r\ndet gäller att anpassa det vi vet att vi måste anpassa\r\ninför EU-inträdet, t.ex. arealstöd och annat.</pre><pre>Selberg sade i sitt förra inlägg att\r\nsocialdemokraterna visst inte vill ta bort\r\narealstödet. Men man hade ju en motion där man\r\ndirekt ville ta bort det nuvarande arealstödet och\r\nersätta det med ett inkomststöd, och hur det\r\ninkomststödet skulle fördelas vet vi ingenting om.\r\nDet har man inte direkt sagt, men mycket tydde på\r\natt det i hög grad skulle få sin tyngdpunkt i\r\nNorrland. Det är därför jag har framhållit att man\r\nhar bidragit till att det kan komma att skapas\r\nmotsättningar mellan norr och söder.</pre><pre>Det är uppenbart att mycket var bra med 1990 års\r\njordbrukspolitiska beslut. Men vi måste konstatera\r\natt verkligheten i grunden har förändrats mycket\r\nsnabbt sedan vi fattade det. Det enda regeringen\r\nhar gjort är att försöka korrigera de besluten, så att\r\nvi kan göra en infasning som stämmer bättre med\r\nden verklighet som vi nu lever i. Jag har tidigare\r\nlämnat en ganska omfattande redogörelse för vad\r\nförändringarna berodde på.</pre><pre>Mycket av det som sker i EU i dag är intressant.\r\nDet kommer antagligen också att ske förändringar\r\ni jordbrukspolitiken framöver. Vi är beredda att\r\narbeta för den förändringen. Men som jag sade i\r\nmin förra replik är det viktigt att jordbruket och\r\nlivsmedelsindustrin i Sverige så snabbt som möjligt\r\nfår arbeta på samma villkor som de\r\nnäringsgrenarna inom EU, detta för att kunna\r\nhävda näringen och även fullfölja sin uppgift\r\ngentemot konsumenterna i Sverige.</pre><pre>Anf. 176  JAN JENNEHAG (v) replik:</pre><pre>Herr talman! Jag kan instämma helt i en del av\r\nIngvar Erikssons huvudanförande, och det gäller\r\nde vänliga orden till Åke Selberg.</pre><pre>Ingvar Eriksson uppmanade mig att ändra åsikt vad\r\ngäller medlemskapet i EU. ''Då löser vi\r\nproblemen'', sade Ingvar Eriksson. Det är nog att\r\növervärdera min betydelse. Det är svenska folket\r\nsom -- tror jag -- kommer att rösta nej till EU. Det\r\njag är bekymrad över är frånvaron av\r\nhandlingsberedskap i det läget. Jag anser att vi skall\r\nstå utanför EU av många skäl, och det är inte i\r\nförsta hand förhållanden som har med jordbruket\r\natt göra, även om de naturligtvis också kommer\r\nmed i bilden.</pre><pre>Det slår mig att Ingvar Eriksson tydligen också är\r\nbekymrad över att vi inte tillräckligt har förberett\r\noss för ett nej till EU. Men då kan ju inte medicinen\r\nvara att framhärda i den politik som förutsätter ett\r\nja till EU. Det råder en brist på alternativa\r\nhandlingsvägar -- svenskt jordbruk behöver såväl\r\nen förutsägbarhet som ett agerande från\r\nstatsmakterna som innebär att man faktiskt också\r\ntar alternativa utfall av folkomröstningen med i\r\nberäkningen.</pre><pre>Anf. 177  INGVAR ERIKSSON (m) replik:</pre><pre>Herr talman! Många bäckar små gör onekligen en\r\nstor å, Jan Jennehag. Därför tror jag att varje röst\r\nkan ha betydelse när det gäller denna\r\nfolkomröstning. Jag delar naturligtvis\r\nuppfattningen att det är människorna i\r\nfolkomröstningen som avgör vilket resultat det blir.</pre><pre>Om det skulle bli ett nej är jag bekymrad. Det\r\nerkänner jag gärna. Det är alldeles uppenbart att\r\nJan Jennehag talar om alternativa handlingsvägar.\r\nJag nämnde i mitt huvudanförande litet grand om\r\nhur jag ser på detta. Men Jan Jennehag har inte\r\nbidragit till att skapa någon större klarhet i vad\r\njordbrukspolitiken skulle innebära i framtiden om\r\ndet skulle bli ett nej. Han har ett stort ansvar att\r\ntala om hur det då skall se ut. Det ligger närmast på\r\nhans ansvarssida och inte på min.</pre><pre>Anf. 178  JAN JENNEHAG (v) replik:</pre><pre>Herr talman! Det är alldeles riktigt att många\r\nbäckar små gör en stor å. Vi har fått höra av\r\nregeringens företrädare att det, om det blir en rösts\r\növervikt åt ena eller andra sidan, kommer att gälla\r\nsom ett resultat. I den meningen kan jag inte bortse\r\nfrån att även min åsikt har en betydelse. Jag hävdar\r\ndock att man övervärderar mig om man säger att\r\nproblemen blir lösta om jag ändrar åsikt.</pre><pre>Självfallet har vi som företräder ett nej till\r\nmedlemskap i den europeiska unionen -- och inte\r\nja-anhängarna -- i första hand ett ansvar att\r\nformulera en politik. Det bekymrar mig att vi\r\nhamnar i ett läge då det är svårt att undvika en\r\nfortsatt regleringspolitik av det svenska jordbruket.\r\nDetta är något som vi måste lösa, inte bara på\r\nvarsin sida av skiljelinjen mellan detta ja eller nej.\r\nDet är ett gemensamt ansvar för oss alla att\r\nbetrakta olika utfall, vare sig vi gillar dem eller inte.</pre><pre>Detta ansvar finns naturligtvis hos regeringen. Det\r\när fel att påstå någonting annat. Jag menar att\r\nregeringen har försummat att analysera\r\nsituationen. Jordbruksutskottet konstaterar att det\r\ninte finns underlag för att göra något ytterligare.\r\nDet är ett bekymmer. Om det vore så enkelt att\r\nVänsterpartiet kunde ställa upp med en politik som\r\nIngvar Eriksson kunde ansluta sig till tror jag att vi\r\nskulle kunna lösa den detaljen. Det gäller\r\nframtiden för en näring som naturligtvis kommer\r\natt betyda mycket, inte minst för Norrlands\r\nmöjligheter att överleva. Det tas också upp i detta\r\nbetänkande.</pre><pre>Anf. 179  INGVAR ERIKSSON (m) replik:</pre><pre>Herr talman! Jan Jennehag säger att vi, om det blir\r\nett nej, hamnar i ett läge då det blir svårt att\r\nundvika nya regleringar. Jag har den uppfattningen\r\natt det inte blir exakt samma politik som vi fattade\r\nbeslut om 1990 om vi skulle hamna i den\r\nsituationen, men självfallet går det att fatta snabba\r\nbeslut om det värsta -- sett från min utgångspunkt --\r\nskulle hända. Det innebär av allt att döma att vi får\r\nanpassa oss, så att vi kommer närmare våra\r\ngrannländer.</pre><pre>När vi fattade 1990 års beslut utgick vi från att\r\nutvecklingen mot avreglering och\r\nmarknadsanpassning skulle gå snabbare än vad det\r\ni praktiken gjorde. Vi ser nu att GATT-\r\nförhandlingarna på detta område först under de\r\nsenaste månaderna har avslutats. Vi beräknade att\r\ndet skulle vara avklarat före den 1 januari 1991. Det\r\nvisar att det tar lång tid innan beslut i den stora\r\nvärlden verkligen leder fram till något konkret.</pre><pre>Vi upplever också att EU försöker förändra sin\r\njordbrukspolitik, men det kommer att gå betydligt\r\nlångsammare än i Sverige. Detta måste vi dra vissa\r\nslutsatser av. Om vi skulle hamna utanför EU måste\r\nvi fatta beslut som är någorlunda samstämmiga med\r\nden inriktning som man i EU och i vår närmaste\r\nomvärld planerar för.</pre><pre>Vi har givetvis alla ett gemensamt ansvar för att\r\ngöra det som är nödvändigt i olika situationer. Men,\r\nJan Jennehag, jag är optimist. Jag är ganska\r\növertygad om att det blir ett positivt ja i\r\nfolkomröstningen när svenska folket får klart för\r\nsig vad ett ja-alternativ innebär i jämförelse med ett\r\nnej-alternativ. Då behöver vi inte bekymra oss om\r\ndetta. Vi skall givetvis ta i de problem som då\r\nuppstår.</pre><pre>Jag vill inte säga att detta är problemfritt, men det\r\när betydligt färre problem om vi kommer med i den\r\neuropeiska gemenskapen än om vi hamnar utanför.</pre><pre>Anf. 180  Jordbruksminister KARL ERIK\r\nOLSSON (c):</pre><pre>Herr talman! Jag hade inte tänkt lägga mig i\r\ndebatten. Låt mig möjligen säga till Åke Selberg\r\noch alla andra norrlänningar att det säkert också\r\nfinns centerpartistiska norrlänningar som vill ha ett\r\nhögre Norrlandsstöd. I den rådande ekonomiska\r\nsituationen har vi gjort bedömningen att det som är\r\nföreslaget i propositionen är det rimliga.</pre><pre>Låt mig också säga att det från min utgångspunkt är\r\nvälmotiverat med en regionalisering av\r\nmjölkkvoterna. Hur det kommer att utformas skall\r\nvi se så småningom när de arbeten som vi nu håller\r\npå med blir färdiga.</pre><pre>Jag begärde ordet för att säga någonting med\r\nanledning av Åke Selbergs inlägg. Han\r\ntillkännagav det för mig hittills okända att han\r\nkommer att lämna riksdagen i och med denna\r\nmandatperiods slut. Det gjorde att det kändes\r\nangeläget för mig att säga någonting.</pre><pre>Ledamöter som Åke Selberg -- som har kunskap,\r\nförståelse och känsla för de frågor som han arbetar\r\nmed -- har vi behov av i riksdagen. Vi är glada så\r\nlänge de är med men har också förståelse för om de\r\nvill göra någonting annat.</pre><pre>Åke Selberg och jag har samarbetat i\r\njordbruksutskottet i sex år. Det är en stor förmån\r\natt ha fått de åren tillsammans med honom.</pre><pre>Jag skulle också vilja säga att vi i dagsläget behöver\r\nökade internationella kontakter, en ökad\r\ninternationell samverkan. Därför har vi förhandlat\r\nmed den europeiska unionen. Därför står vi i\r\nberedskap att gå in i den europeiska unionen fullt\r\nut också med jordbrukspolitiken från den 1 januari\r\n1995. Jag tror att det i det perspektivet blir möjligt\r\natt t.o.m. ge Norrlandsjordbruket en bättre\r\nställning än i dagsläget.</pre><pre>Vi behöver också en nationell sammanhållning. Vi\r\nbehöver vänner över partigränserna. Det kanske\r\nblir ännu mer utmärkande i framtiden. Därför vill\r\njag utnyttja detta tillfälle till att säga tack till\r\nvännen Åke Selberg.</pre><pre>Anf. 181  ÅKE SELBERG (s):</pre><pre>Herr talman! Jag får börja med att tacka för de\r\nvänliga orden. Jag måste också få uttrycka att det\r\nhar varit mycket angenämt att få jobba tillsammans\r\nmed Karl Erik Olsson. Vi har många gånger funnit\r\nfina beröringspunkter i vårt arbete.</pre><pre>Vi tycker att det är angeläget att man så snart som\r\nmöjligt får ett förslag till ett kvotsystem. Det gladde\r\nmig naturligtvis när jordbruksministern sade att\r\nhan gärna ser en regionalisering på det här\r\nområdet. Det är angeläget att vi bringar klarhet i\r\nden här frågan så att vi kan föra en så ren diskussion\r\nsom möjligt i dessa frågor. Det får inte bli något\r\nkonstigt här.</pre><pre>Jag tog upp frågan om finansieringen. Vi har fått\r\nsignaler om att det lär finnas ett färdigt förslag hos\r\nfinansministern. Det vore välgörande om vi kunde\r\nfå veta vad det innehåller. Jag vet inte om det är\r\nmöjligt att få ett sådant besked i kväll, men jag vill\r\nuttrycka en förhoppning att det sker så snabbt som\r\nmöjligt så att vi kan få en så bra debatt i dessa frågor\r\nsom det över huvud taget är möjligt.</pre><pre>Överläggningen var härmed avslutad.</pre><pre>(Beslut skulle fattas den 19 maj.)</pre><pre>17 §  Bank- och försäkringsfrågor</pre><pre>Föredrogs</pre><pre>näringsutskottets betänkande</pre><pre>1993/94:NU18 Bank- och försäkringsfrågor (prop.\r\n1993/94:100 delvis och skr. 1993/94:238).</pre><pre>Anf. 182  ROLF DAHLBERG (m):</pre><pre>Herr talman! Riksdagen bestämde tidigare att\r\nregeringen fortlöpande skulle hålla riksdagen\r\ninformerad om de åtgärder som vidtogs för att\r\nkomma till rätta med bankkrisen. Regeringen har\r\nnu återkommit med en skrivelse. I den redogör man\r\nför bakgrunden till och förloppet av själva\r\nbankkrisen. Vidare beskriver man hur bankkrisen\r\nhar slagit för de olika banker som har varit berörda.\r\nI skrivelsen kan man också se att kreditförlusterna\r\nackumulerade från 1990 till 1993 uppgår till den\r\nofattbara summan av 180 miljarder kronor. I\r\nskrivelsen kan man också se att kulmen är nådd,\r\nvilket är hugnesamt och glädjande. Den akuta\r\nkrisen i det svenska banksystemet är över.</pre><pre>Man konstaterar också i skrivelsen att\r\nintjäningsförmågan i bankerna nu har ökat ganska\r\ndrastiskt från att under 1991 och 1992 ha varit\r\nmycket låg. I de flesta fall har förmågan angetts\r\nmed röda siffror. Det finns naturligtvis olika\r\norsaker till att intjäningsförmågan nu har stärkts\r\nkraftigt. I bankväsendet har man varit tvungen att\r\ngenomföra en mycket hårdhänt rationalisering av\r\nverksamheten. Man har infört nya rutiner för\r\nkreditgivning. Man har fått ägarna till vissa banker\r\natt gå in med nya pengar för att stötta det egna\r\nkapitalet i bankerna. Det stora stöd som staten har\r\ngått in med på olika sätt har naturligtvis också\r\nbidragit till att bankerna visar ett bättre resultat än\r\ntidigare.</pre><pre>Ett problem i detta sammanhang som vi tidigare har\r\ntagit upp i näringsutskottet och påtalat flera gånger\r\näven här i kammaren, är den stora skillnaden\r\nmellan in- och utlåningsräntorna -- det man kallar\r\nför räntegapet. Räntegapet har varit och är\r\nfortfarande för stort. Vi har uttalat att det verkligen\r\nankommer på bankerna att se till att det stora gapet\r\nminskar. I skrivelsen redovisas att Riksbanken har\r\ngjort en undersökning. Det konstateras att\r\nräntegapet minskade med 1,1 procentenhet under\r\når 1993. Det är glädjande. Det är också glädjande\r\natt gapet har fortsatt att minska under de två första\r\nmånaderna av detta år. Det tycker vi pekar på att\r\nbankerna ändå har tagit fasta på den kritik som har\r\nriktats mot dem. Det kan naturligtvis också vara så\r\natt bankerna själva upptäcker att om de skall kunna\r\nfungera bra måste de ha en bättre utlåning. Om\r\nutlåningsräntorna är för höga, så minskar\r\nutlåningen, och resultatet blir sämre.</pre><pre>Socialdemokraterna har tagit upp den här frågan i\r\nen motion. Jag tycker att det är en stor styrka att\r\nSocialdemokraterna och de borgerliga partierna\r\nhar varit överens om de åtgärder som staten måste\r\nvidta för att komma till rätta med bankkrisen. Jag\r\nvill hävda att vi fortfarande är överens om praktiskt\r\ntaget alla de åtgärder som vidtas i dag. På den här\r\npunkten har dock Socialdemokraterna, som\r\ntidigare har stött vår uppfattning, kommit med en\r\navvikande uppfattning i en motion. Motionen har\r\nföljts upp i utskottet. Man menar att räntegapet\r\nfortfarande är otillfredsställande, trots att det\r\nminskar. Man tycker att riksdagen bör göra\r\nregeringen uppmärksam på detta. Man begär att\r\nregeringen skall återkomma med åtgärder för att\r\nman skall kunna komma till rätta med detta.</pre><pre>De borgerliga partierna i utskottet anser att både\r\nriksdagen och regeringen väl känner till problemet.\r\nVi hävdar bestämt att nu börjar åtgärderna och vår\r\ntidigare kritik att ge resultat. Därför anser vi att vi\r\nnu inte behöver begära att regeringen skall ta just\r\ndenna fråga under förnyat övervägande.</pre><pre>Vi har fogat en reservation till betänkandet där vi\r\nframför vår åsikt. Jag yrkar bifall till vår reservation\r\nnr 1.</pre><pre>I betänkandet finns tre reservationer från Ny\r\ndemokrati. De är kända sedan tidigare. Vid varje\r\ntillfälle när vi har diskuterat bankstödet har Ny\r\ndemokrati haft avvikande meningar i marginalen av\r\ndet komplexa problem som århundradets bankkris\r\nutgör. Ny demokrati kommer med förslag när det\r\ngäller småsaker. Dessa förslag är ibland inte så väl\r\ngenomtänkta. Jag har en känsla av att tanken\r\nbakom förslagen kanske mera är att man skall\r\ninhösta några partipolitiska poäng. I reservation\r\nnr 2 menar man att regeringen skall skicka ut folk\r\ntill exepelvis Japan och Hongkong för att göra sig\r\nav med Nordbanken. Man undrar ju om denna\r\nreservation bygger på en allvarligt menad\r\nriksdagsmotion. Utskottet har naturligtvis avvisat\r\ndenna tanke som Ny demokrati har framfört.</pre><pre>Nydemokraterna tycker att regeringen skulle ha en\r\nstriktare ordergivning till Bankstödsnämnden för\r\nhur garantiavgiften i de enskilda avtalen skall\r\nutformas. Det grundar man på en uppgift som finns\r\ni skrivelsen från regeringen. Där står det att de\r\nbanker som återbetalar snabbare får en lägre avgift.</pre><pre>Detta är fullt naturligt. Man måste ge bankerna den\r\nmoroten, det incitamentet, genom att sänka den\r\navgift som man tar ut så att staten snabbare får\r\ntillbaka pengarna. Därför finns det ingen anledning\r\nför riksdagen att lägga sig i den detaljen i avtalet\r\nmellan i första hand Bankstödsnämnden och en\r\nenskild bank.</pre><pre>I sin sista reservation tar Ny demokrati upp\r\nmöjligheten att tillsätta ytterligare en utredning,\r\nsom framför allt skulle inrikta sig på\r\nFinansinspektionens verksamhet och tillsyn.</pre><pre>På den punkten hjälper det inte att vi i utskottet\r\nredovisar att Finansinspektionen har\r\nomorganiserats och blivit effektivare, att de\r\nenskilda bankerna har infört helt nya\r\nkontrollrutiner, att internrevisionen i bankerna har\r\nförbättrats, att kreditkontrollerna avgjort har blivit\r\nbättre eller att vi har två utredningar som ännu inte\r\nhar avlämnat sina betänkanden. Där finns det\r\nmöjlighet att återkomma om man upptäcker att det\r\nfortfarande finns brister i Finansinspektionens\r\narbete eller i bankernas interna kontrollsystem.</pre><pre>Därför avstyrker utskottet Ny demokratis\r\nframställan, men de har alltså sin reservation 4.\r\nDen yrkar jag avslag på. I övrigt yrkar jag bifall till\r\nhemställan i näringsutskottets betänkande nr 18.</pre><pre>Anf. 183  ROLF L NILSON (v):</pre><pre>Herr talman! Det är en del olika saker som har lagts\r\nsamman i betänkandet och som behandlas ihop.\r\nDet är motioner från allmänna motionstiden som\r\nrör bank- och försäkringsfrågor, det är frågor som\r\nhör samman med den s.k. bank- och finanskrisen\r\noch det är den förhoppningsvis sista skrivelsen från\r\nregeringen, en summering av finanskrisen.</pre><pre>Jag tänkte börja med det lilla först och ta upp några\r\nförsäkringsfrågor som har återkommit ett antal år.\r\nVänsterpartister och enstaka kvinnliga ledamöter\r\nfrån andra partier har visat på missförhållanden i\r\nförsäkringsrörelselagen, nämligen att man när det\r\ngäller pensionsförsäkringar främst gör skillnad i\r\navgifter mellan män och kvinnor, så att kvinnorna\r\ndiskrimineras.</pre><pre>Denna fråga behandlades så sent som i november\r\n1993, men återkommer som sagt var nu. Jag vill\r\ngöra samma ställningstagande som jag gjorde i\r\nnovember: Regeringen bör ge tilläggsdirektiv till\r\nFörsäkringsutredningen, så att den kan lägga fram\r\nett förslag som upphäver denna diskriminering,\r\ndvs. ett förslag till könsneutrala försäkringsvillkor.</pre><pre>Den stora frågan är regeringens summering av\r\nbankkrisen. För det första kan jag glädja mig åt att\r\nvara på majoritetens sida när det gäller de viktiga\r\nsynpunkterna på regeringens ansvar för att\r\nkreditsystemet fungerar. Kritiken av regeringens\r\nhittills otillräckliga åtgärder för att minska\r\nräntegapet och främja konkurrensen inom\r\nbanksektorn har återkommit i många olika\r\nsammanhang under de senaste åren, i princip under\r\nhela bankkrisen.</pre><pre>Jag ser med tillfredsställelse att det nu finns en\r\nmajoritet för ett tillkännagivande till regeringen i\r\ndessa frågor.</pre><pre>Man kan också glädja sig åt det som är bra.</pre><pre>En sak är regeringens sätt att rapportera vad som\r\ngörs och för riksdagen redovisa den information\r\nsom finns och har funnits om bank- och\r\nfinanskrisens förlopp. Jag tycker att de skrivelser\r\nsom kommit har varit utomordentliga. De har varit\r\ninformativa och, såvitt jag har kunnat se,\r\nheltäckande. De har varit till mycket stor nytta, och\r\ndet har funnits en mycket stor vilja att debattera\r\nfrågorna på ett konstruktivt och seriöst sätt. Det\r\nhar varit alldeles utmärkt.</pre><pre>En annan sak att glädja sig åt är att bank- och\r\nfinanskrisen inte föll så illa ut som vi hade\r\nanledning att frukta för några år sedan. Det verkar\r\nnu som om det värsta är över. Även om\r\nkostnaderna är mycket höga och lärdomarna bör\r\nsitta djupt, tycker jag att vi skall glädja oss åt att det\r\ninte blev så illa som det hotade att bli.</pre><pre>Men jag undrar: Hur djupt sitter egentligen\r\nlärdomarna i bankvärlden?</pre><pre>Jag minns en föredragning i näringsutskottet av\r\nAnders Sahlén, som då var chef för\r\nFinansinspektionen. Han sade att sådana här bank-\r\noch finanskriser uppkommer ungefär vart\r\ntrettionde år. Det är inte samma kris som\r\noåterkommer, utan det är någon ny kris, något nytt\r\nmisstag och något nytt fel som begås.</pre><pre>Nu finns det signaler i affärs- och industripressen,\r\nbåde den svenska och den internationella, som\r\ntyder på att det kanske inte går 30 år mellan\r\nkriserna. Kanske ser vi ett nytt ökat ansvarslöst\r\nrisktagande växa fram hos bankerna. Jag menar då\r\ndet som skrivs och sägs om den s.k.\r\nderivatmarknaden och olika typer av högt\r\nrisktagande där.</pre><pre>Det är viktigt att påpeka att de fel, den\r\nspekulationslusta och vårdslöshet som ledde fram\r\ntill finanskrisen inte får göra sig breda igen inom\r\nbankerna. Det får inte bli en ny\r\nspekulationsbubbla.</pre><pre>Att jag anser att det finns en ökad risk för detta nu\r\nberor på att staten ger bankerna ett skydd som de\r\ninte hade tidigare i och med att de kan agera under\r\nden statliga bankgarantins skugga. Deras affärer är\r\nså att säga säkrade av staten, och det är olyckligt om\r\ndet leder till ökat risktagande, till nya spekulationer\r\noch till att man ger sig in på områden som är okända\r\nbåde för ägare och dem som hanterar det. Det finns\r\nvarningar, både i Sverige och internationellt, för\r\ndet som pågår nu.</pre><pre>Med detta tänker jag nöja mig, och jag yrkar bifall\r\ntill meningsyttringen som gäller diskrimineringen\r\npå försäkringssidan.</pre><pre>Anf. 184   ROLF DAHLBERG (m):</pre><pre>Herr talman! Låt mig först notera att Rolf L Nilson\r\när mycket till freds med det sätt som\r\nFinansdepartementet och statsrådet Bo Lundgren\r\nskött dessa frågor och med den rapportering som\r\nkammaren kontinuerligt fått. Jag tror att jag\r\nframförde precis samma uppfattning förra gången\r\nvi hade ärendet uppe. Det gläder mig att Rolf L\r\nNilson delar den uppfattningen. Det finns skäl i,\r\näven om man från oppositionens sida från\r\nriksdagens talarstol ofta vill kritisera regeringen för\r\ndess handläggning, att verkligen ge positiv kritik i\r\nde fall där det är befogat; det uppskattar vi.</pre><pre>Rolf L Nilson tar i sin senare del av sitt anförande\r\nupp en viktig fråga, nämligen om det föreligger risk\r\natt man inom bankvärlden relativt snabbt glömmer\r\nden läxa som man borde ha fått, en läxa som borde\r\nsitta väldigt hårt. För min del tror jag inte att risken\r\när så stor. Man har ju verkligen fått känna på hur en\r\nsådan här bankkris slår mot dem som arbetar inom\r\nbanken.</pre><pre>Rolf L Nilson pekar på bankgarantin som en form\r\nav fallskärm för en enskild banks agerande. Vi skall\r\nkomma ihåg att bankgarantin har använts dels av\r\nstatliga banker, dels av Sparbankerna och\r\nFöreningsbanken. Efter förfrågan om stöd av S-E-\r\nBanken, och efter kontakterna med\r\nBankstödsnämnden, backade däremot S-E-\r\nBanken ur och gick till sina ägare, för att på det\r\nviset få in nytt eget kapital som hjälpte banken över\r\nkrisen. S-E-Banken avstod alltså från den statliga\r\nbankgarantin. Det pekar på att man från banksidan\r\ninte kommer att utnyttja bankgarantin för att i\r\nframtiden på så sätt föra någon vårdslös utlåning.</pre><pre>Anf. 185  ROLF L NILSON (v):</pre><pre>Herr talman! Det stöd som staten ställde upp med\r\ninbegriper två delar. Det finns ett direkt\r\nekonomiskt stöd till vissa behövande banker. Det\r\när att fåtal banker som har varit tvungna att\r\nanvända sig av detta stöd, medan några stora\r\nbanker som S-E-Banken och Handelsbanken har\r\nklarat sig utan det. Det finns också en allmän\r\ngaranti, där staten garanterar betalningssystemet\r\noch går i god för bankernas affärer. Det är detta\r\nparaply, detta skydd, som jag menar kan få den\r\nverkan att det stimulerar till ett för högt\r\nrisktagande. Det som skulle behövas från\r\nBankstödsnämndens sida är en strategi att trappa\r\nned garantin och att avveckla den så snabbt som\r\nmöjligt för att undvika onödigt risktagande. På så\r\nsätt skulle man också undvika onödigt skydd mot\r\nkonkurrens.</pre><pre>Ett annat moment i det som majoriteten föreslår är\r\nden oligopolsituation som vi har i den svenska\r\nbankvärlden och som regeringen haft svårt att\r\nhantera. Jag tycker inte att den situationen är löst\r\nännu, och det verkar som att vi får dras med den\r\nframöver. Jag har sett att ytterligare en bank i\r\ndagarna har fått oktroj och kan starta sin\r\nverksamhet. Men det behövs framför allt aktörer\r\nutifrån som inte ''tillhör familjen''. Det är nämligen\r\nen begränsad krets av människor och ett begränsat\r\nkunnande som behöver blandas upp med ett\r\ninflytande utifrån; det är en svensk tradition som är\r\nproblematisk.</pre><pre>Anf. 186  ROLF DAHLBERG (m):</pre><pre>Herr talman! Ambitionen är den att staten skall\r\navveckla sitt ägande i banker och att vi i framtiden\r\nfår banker som är privat- ller föreningsägda. Det\r\nfinns ingenting som säger att staten kommer att\r\nhålla alla banker under armarna i ett skede framåt.\r\nEn bank kan i framtiden mycket väl kunna få gå i\r\nkonkurs. Det som staten kommer att garantera är\r\ninsättarnas medel. Den risk som Rolf L Nilson\r\npåtalar är, åtminstone under den tid som är kvar av\r\ndetta århundrade, säkerligen en onödig ängslan.</pre><pre>Jag vill också påminna om att det inte är så länge\r\nsedan som Rolf L Nilson pläderade för att alla\r\nbanker borde vara statliga. Men då skulle vi få det\r\nverkliga problemet, vilket alla förstår.</pre><pre>Anf. 187  ROLF L NILSON (v):</pre><pre>Herr talman! Jag har aldrig gjort en sådan plädering\r\ni riksdagen. Det måste ligga längre tillbaka i tiden.</pre><pre>Jag vill påminna Rolf Dahlberg om hur det gick när\r\nman skulle privatisera Gota bank, som staten fick\r\nta över. Den andra statliga banken, Nordbanken,\r\nfick då ta hand om Gota bank. Av de rapporter som\r\nnu kommer verkar det som att det som vi från bl.a.\r\nVänsterpartiet var intresserade av, nämligen ett\r\nregionalt fungerande bankväsende, kan\r\nåstadkommas inom det statliga ägandet. Jag anser\r\ndärför att det inte är något stort problem att staten\r\nunder en överskådlig period äger en bank. Det som\r\när det principiella och viktiga är om konkurrensen\r\nfungerar eller ej. Jag har den uppfattningen att\r\nkonkurrensen inom banksektorn kan fungera med\r\nen eller flera statliga banker.</pre><pre>Jag har sagt detta många gånger, och jag vill\r\nupprepa det en sista gång: Jag tror att det som är\r\navgörande för att bankerna skall kunna fungera bra\r\när konkurrens utifrån, från banker som agerat i en\r\nannan miljö och som inte tar de hänsyn som\r\netiketten i Sverige bjuder.</pre><pre>Anf. 188  HANS GUSTAFSSON (s):</pre><pre>Herr talman! I näringsutskottets betänkande nr 18\r\nbehandlas i princip tre olika delar. För det första är\r\ndet bil. 8 till budgetpropositionen, i vilken en del\r\nanslag anvisas, som behandlas. För det andra är det\r\nregeringens skrivelse, om de åtgärder som vidtagits\r\nmed anledning av den finansiella krisen, som\r\nbehandlas. För det tredje är det 23 motioner som\r\nbehandlas i detta betänkande.</pre><pre>Det har väl redan konstaterats att betänkandet\r\npräglas av en betydande enighet. Det finns därför\r\ninte anledning för mig att ta kammarens tid i\r\nanspråk för en mer utförlig kommentar till\r\nbetänkandet. Jag hade också tillfälle att något\r\nkommentera regeringens skrivelse i samband med\r\natt den avlämnades till riksdagen. Jag behöver\r\ndärför inte heller återkomma i den frågan.</pre><pre>Jag inskränker mig till att endast kommentera den\r\nfråga som berör konkurrensförhållandena på\r\nbankmarknaden. Utskottets majoritet har i\r\nanledning av den socialdemokratiska motionen\r\nN 305 beslutat att ge regeringen till känna vad som\r\nmajoriteten anfört om att det är nödvändigt att\r\nbankerna nu svarar upp mot de statliga\r\nstödinsatserna genom att de sänker räntegapet och\r\nökar utlåningen.</pre><pre>Vidare skriver utskottet att det får ankomma på\r\nregeringen att snarast återkomma med förslag till\r\nhur konkurrensen inom banksektorn kan\r\nförbättras.</pre><pre>Vi har sedan lång tid tillbaka orimligt höga\r\nmarginaler mellan in- och utlåningsräntor här i\r\nSverige, både vid en internationell jämförelse och\r\nvid en historisk jämförelse. Marginalen överträffar\r\nför närvarande den ränta som ges på insatt kapital\r\ni en bank. Man får betala större marginal när man\r\nlånar pengar än vad den gör som håller i pengarna,\r\ntack vare detta stora räntegap. Det är ingen rimlig\r\nsituation. Marginalen har visserligen gått ner något\r\ni nominellt belopp, som Rolf Dahlberg påvisade,\r\nmen om man ser räntegapet i relation till räntan,\r\ndvs. gör en relativ bedömning, har marginalen inte\r\ngått ner, utan snarare tvärtom. Därför är det som\r\nhitintills har skett inte tillräckligt.</pre><pre>Vid en kammardebatt här i måndags redovisades en\r\nberäkning som har gjorts av några konsekvenser av\r\nräntan och räntegapet. Om man utgår från att\r\nräntegapet höjer realräntan med 1 %, skulle det\r\nenligt utredningen betyda att man på två tre år har\r\ntappat 3 % i investeringar, att BNP har gått ner\r\nmed 0,5 % och att det har kostat staten ytterligare 7\r\nmiljarder för att betala kostnader på statsskuld och\r\nannat. Dessutom leder det till mindre\r\nsysselsättning, eftersom minskade investeringar\r\nnormalt beräknas leda till minskad sysselsättning.</pre><pre>Därutöver har de som antingen är låntagare eller\r\nhar satt in pengar förlorat utomordentligt stora\r\nbelopp. Vi har för närvarande en utlåningstopp på\r\n2 000 miljarder. 1 % på det betyder 20 miljarder\r\nkronor för dem som är låntagare. Även om\r\nmarginalen, eller räntegapet, är lägre på\r\nfastighetskrediter än den som vi eljest talar om blir\r\nbeloppet inte i den storleksordningen, men det\r\nanger ändå att det är betydande belopp som ligger\r\ni detta räntegap.</pre><pre>Vi kunde alla ha en viss förståelse för att\r\nmarginalerna tilläts vara höga under den period då\r\nbankkrisen pågick, då det gällde att återfinansiera\r\nbankväsendet och komma till rätta med\r\nföljdverkningarna av det finansiella systemets\r\nhaveri. Men nu har bankerna återkapitaliserats och\r\nåtervunnit rimlig stabilitet. Problemkrediterna har\r\ni stor utsträckning förts åt sidan. Staten har lämnat\r\nen avgiftsfri garanti för insättarnas medel i alla\r\nbanker med svensk oktroj. Lönsamheten är god,\r\nt.o.m. mycket god. På ett enda år, mellan 1992 och\r\n1993, har kapitaltäckningsgraden i de svenska\r\nbankerna genomsnittligt ökat från 9 till 11 %. Det\r\nhar alltså varit en osedvanligt god period ur\r\nlönsamhetssynpunkt.</pre><pre>Det är alltså inte i det läge som jag redovisar\r\nnödvändigt att upprätthålla så stora marginaler som\r\nnu sker. Vi vet inte vad statens insatser för att\r\nkomma till rätta med bankkrisen kan komma att\r\nkosta skattebetalarna, men utöver de kostnader\r\nsom de kan drabbas av skall de alltså betala dessa\r\nutomordenligt höga marginaler. Det är inte någon\r\nsärskilt tydlig uppskattning av statens insatser för\r\natt rädda bankerna, när de envist bibehåller detta\r\nstora räntegap. Staten har åtagit sig att satsa ett\r\nbelopp på 90 miljarder, varav 60 miljarder hittills\r\nhar belastat statsbudgeten. Vi vet inte, varken jag\r\neller någon annan, hur mycket av detta som\r\nslutligen kommer att drabba skattebetalarna, men\r\ndet är utomordentligt tydligt att staten har gjort en\r\nstor insats, och det borde belönas, i det läge som nu\r\nråder, med att räntegapet minskade.</pre><pre>Detta som nu sker är också ett uttryck för att det\r\nföreligger en oligopolliknande situation i Sverige.\r\nDet gör det nödvändigt, som utskottet har\r\nföreslagit, att anmoda regeringen att snarast\r\nåterkomma till riksdagen med förslag till hur\r\nkonkurrensen inom banksektorn kan förbättras.\r\nDet är inte så enkelt att man bara kan säga, att\r\neftersom två tre banker till får oktroj ökar\r\nkonkurrensen. Det är klart att bankerna, även nya\r\nbanker, har samma intresse av att upprätthålla höga\r\nräntegap, för att därmed ha god lönsamhet i sin\r\nrörelse. Det fordras antingen ett starkt\r\nkonsumenttryck eller en påverkan från samhällets\r\nsida för att få banksystemet att reagera.</pre><pre>Det är ingen som föreslår att vi skall lagstifta om att\r\ndet skall vara ett visst räntegap, men regeringen\r\nbör, bl.a. med utgångspunkt i de insatser som är\r\ngjorda, kunna ta upp överläggningar med bankerna\r\ni syfte att minska marginalerna mellan in- och\r\nutlåningsräntorna och, som utskottet har föreslagit,\r\nsnarast återkomma med förslag till\r\nkonkurrensförbättrande åtgärder. Vid dessa\r\növerläggningar bör också villkoren för bankernas\r\nutlåningsverksamhet till mindre och medelstora\r\nföretag tas upp till diskussion.</pre><pre>Om man sänkte räntegapet med 1 eller 1,5 %,\r\nvilket inte alls är en orealistisk utgångspunkt, skulle\r\ndet sannolikt vara den bästa hjälp vi kunde ge\r\nsvensk ekonomi och sysselsättning i det nuvarande\r\nläget. Det vore långt överlägset alla tal som hålls i\r\ntalarstolarna om denna konkreta åtgärd kunde\r\ngenomföras. Det skulle verkligen ha\r\nutomordentligt stor betydelse. Därför är det så\r\nviktigt att vi verkligen försöker använda de medel\r\nsom vi har för att få ner räntegapet till en rimlig\r\nnivå.</pre><pre>Reservanterna består i det här fallet av företrädare\r\nför de fyra regeringspartierna. Jag kan inte när jag\r\nläser reservationen finna annat än att de i princip\r\ndelar utskottsmajoritetens uppfattning, både när\r\ndet gäller räntegapsfrågan och när det gäller\r\nkonkurrensen. Det är bara när det gäller att göra\r\nnågot åt det som vi har skiljaktiga meningar.\r\nReservanterna tycker inte att man skall göra ett\r\ntillkännagivande till regeringen, men det tycker vi.\r\nReservanterna vet, lika väl som vi, att allmänna\r\nuttalanden sällan leder någonstans. I den skrivelse\r\nsom skatteministern har lämnat till riksdagen, som\r\nåberopades av Rolf Dahlberg, har han inte heller\r\nredovisat att det har vidtagits en enda åtgärd från\r\nregeringens sida med anledning av\r\nnäringsutskottets förslag och riksdagens beslut i fjol\r\nnär det gällde ett allmänt uttalande om räntegapet.</pre><pre>Vi måste nu försöka få ett kraftfullare agerande\r\nfrån regeringens sida. Vid de debatter som jag har\r\nhaft med skatteministern här vid ett par tillfällen\r\nhar jag inte funnit att han har någon annan\r\nuppfattning än att man bör göra vad man kan för att\r\ndels pressa ned räntegapet, dels öka konkurrensen.\r\nMen det är klart att han har tillräckligt mycket att\r\njobba med ändå, och han kan behöva en direkt\r\nanmodan från riksdagen att ta itu med det här. Jag\r\ntror också att en sådan anmaning från riksdagen\r\nstärker skatteministern i de överläggningar som vi\r\nanser bör ske med bankerna i det här\r\nsammanhanget.</pre><pre>I själva sakfrågan, dvs. räntegapet och\r\nkonkurrensförhållandena, tycks majoriteten och\r\nreservanterna i utskottet vara helt överens. Därför\r\nhade det varit bra om vi också hade varit överens\r\nom att tala om detta för regeringen. Det finns\r\nfortfarande goda möjligheter för reservanterna att\r\nansluta sig till utskottsmajoriteten på den punkten.</pre><pre>Herr talman! Jag ber slutligen att få yrka bifall till\r\nhemställan i näringsutskottets betänkande nr 18.</pre><pre>Anf. 189  ROLF DAHLBERG (m) replik:</pre><pre>Herr talman! Konkurrensen på bank- och\r\nkreditmarknaden har ju alltid, historiskt sett, varit\r\nmycket dålig. Den är fortfarande inte bra. Vi har\r\nsamma uppfattning i sakfrågan som Hans\r\nGustafsson har redovisat.</pre><pre>Vi har tidigare år lagt fram eniga betänkanden från\r\nnäringsutskottet i den här frågan. Det som nu\r\nskiljer oss åt är att socialdemokraterna tillsammans\r\nmed nydemokraterna har kommit på att det är bra\r\natt man då och då gör tillkännagivanden till\r\nregeringen när man är i opposition. När man sitter\r\npå andra sidan bordet, vilket Hans Gustafsson har\r\ngjort i många år, är man inte riktigt lika snabbfotad\r\nmed tillkännagivanden.</pre><pre></pre><pre>Men om vi ser till sakfrågan har vi -- som jag sade i\r\nmitt inledningsanförande -- sett klara, konkreta\r\nresultat av den kritik som vi har riktat mot\r\nbankerna. Under 1993 minskade räntegapet med\r\n1,1 procentenheter. Det har fortsatt med ytterligare\r\n0,2 procentenheter under de två tre första\r\nmånaderna i år. Jag tror att bankerna inser att detta\r\när oerhört viktigt för deras egen skull. Dessutom\r\ntillkommer nu genom EES-avtalet att alla banker\r\nsom har oktroj inom EES-länderna får möjlighet\r\natt utan vidare komma till Sverige och här starta\r\nbankverksamhet i t.ex. filialform.</pre><pre>Numera är det också tillåtet för banker att bedriva\r\nbegränsad verksamhet, vilket gör att det blir lättare\r\nför många att starta delar av bankverksamhet. Vi\r\nvet dessutom att det finns ett antal banker som nu\r\nantingen är framme med en oktrojansökan hos\r\nregeringen eller ligger i startgroparna. Hittills har\r\ndet bara beviljats en, nämligen Postgiro Bank AB.\r\nMen vi vet att det kommer flera. Jag tror att\r\nregeringen har ytterligare två eller tre ärenden på\r\nsitt bord. Hos Finansinspektionen finns också ett\r\npar ärenden.</pre><pre>Allt detta gör att man ser att vi i framtiden kommer\r\natt få en helt annan konkurrens på\r\nbankmarknaden. Detta är naturligtvis oerhört\r\nnyttigt att veta för de nu befintliga bankerna. Nu\r\nflåsar nya konkurrenter dem i nacken och det gäller\r\natt kunna behålla gamla och skaffa nya kunder. Jag\r\ntror inte att de slår sig till ro med stora räntegap när\r\nkonkurrensen hårdnar. Jag tror som sagt var, att\r\nman är väl medveten om den kritik som vi tidigare\r\nhar framfört.</pre><pre>Anf. 190  HANS GUSTAFSSON (s) replik:</pre><pre>Herr talman! Såvitt jag vet har jag inte beskyllt\r\nreservanterna för att vara snabbfotade när det\r\ngäller att ställa upp på tillkännagivanden. Jag har\r\nviss förståelse för att man överväger mycket, innan\r\nman går med på tillkännagivanden när man\r\nföreträder regeringen i riksdagen.</pre><pre>Det här är en fråga som har lyfts över\r\npartistriderna. Det har skett hela tiden. Rolf\r\nDahlberg tyckte att det var bra att vi hade kunnat\r\nkomma överens om detta. Det tycker också jag.\r\nDet har gått utomordentligt bra tack vare att vi har\r\nkunnat samarbeta i den här frågan.</pre><pre>Genom att åberopa framlagda utredningar försökte\r\njag påvisa att detta är en så oerhört viktig och\r\növergripande fråga för oss att vi alla borde använda\r\nde metoder vi kan för att få ett bättre förhållande.\r\nAtt vi inte har gjort det lika kraftfullt tidigare beror\r\npå att vi har befunnit oss i en uppbyggnadsfas efter\r\nfinanskrisen.</pre><pre>Men nu har vi en kapitaltäckningsgrad på 11 %,\r\nvilket är väldigt bra eftersom reglerna är 8 %, som\r\nRolf Dahlberg vet. Den har ökat med en hel\r\nprocentenhet bara på ett enda år. Bankerna\r\nbefinner sig nu i en sådan situation att vi inte\r\nbehöver ha samma syn på detta.</pre><pre>Jag tror att det vore väldigt bra för skatteministern,\r\nom han skall driva den här frågan, att ha ett\r\nriksdagsuttalande med sig där vi säger att vi vill att\r\nman tar itu med den här frågan. Bankerna sänker\r\ninte frivilligt marginalerna -- jag skyller inte på\r\ndem, det är helt förståeligt -- så länge de kan ha\r\ndem som de är. De sänker dem bara om de känner\r\nett tillräckligt starkt tryck från konsumenterna.\r\nKonsumenterna har ingen organisation. Därför har\r\nvi föreslagit inrättandet av en bankombudsman.\r\nKonsumenterna har ingen organisation för att\r\nutöva påtryckningar. Den möjlighet som de har är\r\natt via riksdagen utöva den påtryckning som\r\nbehövs.</pre><pre>Rolf Dahlberg sade slutligen att vilka banker som\r\nhelst kan komma hit och starta sin verksamhet.\r\nMen Rolf Dahlberg vet lika väl som jag att det\r\nkrävs en oerhörd insats om man skall starta en ny\r\nbank i Sverige. Man måste bygga upp lokalkontor\r\noch en verksamhet över hela landet. Det är\r\nverkligen inte någon konkurrens som hotar bakom\r\nhusknuten.</pre><pre>De banker som nu ställer upp på vissa områden\r\nmed specifika insatser som bara kan utnyttjas av\r\nvissa kundkategorier har inget intresse av att riva\r\nned marginalerna. De har intresse av att ha så god\r\nlönsamhet som möjligt i verksamheten. Därför\r\ntycker jag, Rolf Dahlberg, att det borde vara en\r\nrimlig uppoffring från regeringspartierna att ställa\r\nupp på det här tillkännagivandet.</pre><pre>Anf. 191  ROLF DAHLBERG (m) replik:</pre><pre>Herr talman! Jag är övertygad om att\r\nskatteministern har exakt samma uppfattning som\r\nHans Gustafsson och jag i själva sakfrågan -- om\r\nbehovet av att sänka räntegapet. Vi i\r\nnäringsutskottet har skrivit om detta i betänkande\r\nefter betänkande. Skatteministern har skrivit om\r\ndet i artiklar och svarat på frågor här i kammaren.\r\nDet finns ingen anledning för Hans Gustafsson och\r\nmig att upplysa skatteministern om det problemet.\r\nHan är väl medveten om det.</pre><pre>Jag ser en rad ljuspunkter. Konkurrenstrycket ökar\r\nnu. Det är klart att man som Hans Gustafsson säger\r\ntar vissa delar av verksamheten när man kommer\r\nin i den och att det är svårt att starta. Det råder en\r\nfullständigt negativ inställning. Hur i hela friden\r\nskall en regering, oavsett hur den ser ut, och en\r\nskatteminister kunna åstadkomma någonting, om\r\ndet är så oerhört besvärligt som Hans Gustafsson\r\nnu gör gällande?</pre><pre>Jag tror, med ganska stor optimism, att vi inom ett\r\når är nere på det med 1--1,5 procentenheter\r\nminskade räntegap som Hans Gustafsson\r\nefterlyste. Det är realistiskt att tro det. Därför var\r\nkrumeluren som ni gjorde ihop med Ny demokrati\r\nonödig.</pre><pre>Anf. 192  HANS GUSTAFSSON (s) replik:</pre><pre>Herr talman! Jag gjorde verkligen inte mitt inlägg i\r\nsyfte att kritisera skatteministern. Jag har inte\r\nnågon invändning mot honom. Han har säkert gjort\r\nvad han har kunnat både på detta område och på\r\nandra områden när det gäller finanskrisen. Detta är\r\ninte vad saken gäller. Saken gäller att denna kris är\r\nen börda för svensk ekonomi, för svensk\r\nsysselsättning och för svenska konsumenter. Vi bör\r\nanvända alla möjligheter som vi har för att påverka\r\ndetta. Såvitt jag förstår finns det ingen annan\r\nmöjlighet.</pre><pre>Jag är inte alls pessimistisk när det gäller\r\nmöjligheten att öka konkurrensen i det svenska\r\nbankväsendet. Men hur man skall åstadkomma\r\ndenna ökade konkurrens, som vi hittills inte har\r\nlyckats åstadkomma, är en strategiskt mycket viktig\r\nfråga. Det är ingen fråga som man löser nästa\r\nmånad eller nästa halvår. Det krävs ett långsiktigt\r\nstrategiskt arbete för att öka konkurrensen i det\r\nsvenska bankväsendet. Det är säkert både jag och\r\nRolf Dahlberg villiga att medverka till. Jag\r\nbetvivlar inte det.</pre><pre>Men nu befinner vi oss i den situationen att\r\npengarna rinner undan när investeringarna hålls\r\ntillbaka, när sysselsättningen minskar. Rolf\r\nDahlberg vet mycket väl vilken politik som behövs\r\nför att med andra åtgärder åstadkomma en\r\nräntesänkning med 1 procentenhet. Det skulle\r\nfordra ingrepp i statsbudgeten.</pre><pre>Vi låter bankerna i onödan suga till sig för stora\r\nmarginaler i det här läget. Det borde vara en rimlig\r\nuppoffring från reservanternas sida att ställa upp på\r\nett gemensamt uttalande. Det måste vara kraftfullt\r\ngentemot bankväsendet. Det måste underlätta\r\nskatteministerns möjligheter att agera och det kan\r\nverkligen inte leda till några nackdelar, vare sig för\r\nregering eller för reservanter.</pre><pre>Vi har allt att vinna och inget att förlora på att göra\r\nett uttalande. Vi har ju gjort uttalanden tidigare\r\nutan att följa upp dem med tillkännagivanden som\r\ninte har lett någonstans. Nu har vi en möjlighet. Jag\r\ntycker att det vore rimligt av reservanterna att ställa\r\nupp för majoritetens förslag. Ni skulle göra en god\r\ngärning för Sverige och hjälpa skatteministern. Det\r\nborde vara er angeläget.</pre><pre>Anf. 193  BO G JENEVALL (nyd):</pre><pre>Herr talman! Denna sena timme kan man, när man\r\nkommer upp i talarstolen efter så här goda talare,\r\ngöra det lätt för sig. Det mesta har ju redan sagts.</pre><pre>Jag skulle faktiskt vilja något beröra det som vi\r\ndebatterade under sju timmar tidigare i dag,\r\nnämligen vårdnadsbidraget, och då mot bakgrund\r\nav att det under nämnda sju timmar förts\r\ndiskussioner om att eventuellt öka statsskulden\r\nmed ytterligare 3,7 miljarder. Det handlar alltså om\r\nett ofinansierat bidrag. Detta skall ses i belysning\r\nav vad i varje fall jag ständigt upprepar, dvs. att vi\r\nhar ett budgetunderskott om 200 miljarder kronor\r\noch en statsskuld om 1 200 miljarder kronor.</pre><pre>Men när man sedan kommer fram till\r\närendebehandlingen glömmer man gärna\r\nproportionerna här. Därför skulle jag litet grand\r\nvilja återkalla varför vi egentligen hade bankkrisen,\r\nsom enligt i varje fall vår uppfattning -- och det har\r\nvi också sagt i våra motioner -- egentligen har\r\norsakats av att först och främst Riksbanken i mitten\r\nav 80-talet inte verkställde sin funktion och tog det\r\nansvar för kretitpolitiken som är dess uppgift. Man\r\nsläppte krediter fullständigt fritt. Resultatet är bl.a.\r\ndet som vi debatterar här i kväll.</pre><pre>En brist i den uppföljningen, det vet vi, är att inte\r\nheller Finansinspektionen, i varje fall i sin tidigare\r\nskepnad, fullgjorde sin uppgift och utövade de\r\nkontroller som den är skyldig att göra. Jag skulle\r\nvilja återge något av det som står i\r\nFinansinspektionens instruktioner, av vilka det\r\nframgår att det gäller: att det finansiella systemet\r\nvärnas och att allmänhetens förtroende för\r\nsystemet upprätthålls, att enskilda finansinstitut\r\nhar en betryggande soliditet, att\r\nstrukturomvandlingen i det finansiella systemet\r\nsker i ordnade former, att finansmarknadens\r\naktörer tillämpar sunda metoder i sin verksamhet\r\noch att allmänhetens insyn i och överblick över\r\nförhållandena i det finansiella systemet underlättas.</pre><pre>För oss är det uppenbart att Finansinspektionen\r\ninte fullföljt det uppdrag som den har. Om de här\r\ntvå institutionerna, alltså Riksbanken och\r\nFinansinspektionen, hade skött sina åtaganden som\r\nde enligt lagliga instruktioner skall sköta, skulle vi\r\nkanske inte ha haft bankkrisen och staten inte ha\r\nhaft den här extra utgiften. Men framför allt är det\r\nalla, både då och i dag, oskyldiga människor --\r\nsmåsparare, vanligt folk och särskilt företagare av\r\nalla kategorier -- som har fått, och får, betala i det\r\nhär sammanhanget, bortsett från de stora belopp\r\nsom staten har betalat. Det är nämnda kategorier\r\nsom får betala det hela genom det onaturligt stora\r\nräntegapet. Nog finns det alltså en anledning till att\r\ndet har blivit som det har blivit. Det får vi aldrig\r\nglömma. Därför tycker vi när det gäller\r\nFinansinspektionens förändring, som vi har fått\r\npositiva uppgifter om och som vi hoppas kommer\r\natt leda till en bättre kontroll, att det är synnerligen\r\nviktigt att man verkligen får ett kvitto på detta.</pre><pre>Vi har inte föreslagit -- jag tror att det var Rolf\r\nDahlberg som nämnde den saken -- någon ny\r\nutredning. Däremot tycker vi att det skulle vara\r\nintressant att få ett delbetänkande från den\r\nutredare som nu arbetar med de här uppgifterna.</pre><pre>Jag tycker faktiskt att det hade varit av intresse att\r\nåtminstone någon av de två aktuella och ansvariga\r\nstatsråden deltog i den här debatten. Jag vet inte\r\nhur man skall tolka deras frånvaro. Kanske tycker\r\nman, som Rolf Dahlberg sade, att krisen är över\r\noch att det inte längre är nödvändigt att ta så\r\nallvarligt på det här. Själv tycker jag att man\r\nfortfarande skall ta allvarligt på detta. Krisen är\r\nenligt min mening inte alls över. Så länge\r\nräntegapet är som nu är krisen definitivt inte över.\r\nKrisen är heller inte över förrän bankerna har\r\nbetalat tillbaka ansenliga belopp av det som har\r\nbetalats ut.</pre><pre>Jag kan, som sagt, göra det lätt för mig, t.ex. genom\r\natt göra en liten summering av det som har sagts\r\nhär. Jag nämnde att Rolf Dahlberg anser att krisen\r\när över. Jag har angett en motsatt uppfattning. Rolf\r\nDahlberg sade också ungefär att Ny demokratis\r\nreservationer är litet grand att peta i marginalen\r\noch att det handlar om att ta partipolitiska poäng.\r\nJag tycker att det resonemanget är ganska billigt.\r\nOm man vill försöka plocka partipolitiska poäng\r\nskall man ju inte angripa de finansiella frågorna så\r\nkraftfullt som vi faktiskt har gjort ända sedan vi\r\nkom in i riksdagen.</pre><pre>Jag vill påminna om att vi varje år har visat på de\r\nstörsta besparingsmöjligheterna. Jag vet att övriga\r\npartier har synpunkter på de saker som vi föreslår\r\noch menar att de är omöjliga att röra. Men vi\r\nkommer ändå att fortsätta att hävda den\r\nmöjligheten. Vi kommer alla dithän att vi måste ta\r\ni alla utgifter -- var så säkra!</pre><pre>Rolf L Nilson nämnde till min stora glädje ordet\r\nderivathandel. Annars tror jag att vi var först om\r\natt nämna den i en motion, nämligen i en motion i\r\nanledning av kompletteringspropositionen. Som\r\nRolf L Nilson påpekade har vi i det avseendet en\r\nytterligt allvarlig begynnande kris i bankväsendet.\r\nDet har redan smällt i en fransk bank. Det rör sig\r\nom i storleksordningen 30 miljarder kronor.\r\nHäromdagen hörde jag att något liknande har skett\r\ni en amerikansk bank.</pre><pre>De belopp som det i dag talas om, och då är de\r\nsvenska bankerna inblandade, uppgår till totalt ca\r\n5 500 miljarder i derivathandeln. Jag tror därför att\r\ndet är ytterst angeläget att regeringen och\r\nRiksbanken börjar se över dessa saker.</pre><pre>I övrigt tycker jag att Hans Gustafsson väldigt fint\r\nhar belyst vårt gemensamma ställningstagande när\r\ndet gäller att på ett litet allvarligare sätt påtala detta\r\nför regeringen. Jag tror också att regeringen gör\r\nvad den kan, men det går kanske att göra litet mera.</pre><pre>Rolf Dahlberg sade att det skulle vara något lustigt\r\nmed vårt förslag om att man skall tala med banker\r\npå andra sidan jorden. Men det finns faktiskt en\r\nallvarligt menad poäng när det gäller detta vårt\r\nförslag. De europeiska bankerna är ju så\r\nsammanknutna med de svenska bankerna att det\r\nfinns ett gemensamt historiskt intresse. Vi kan\r\ndärför inte räkna med att vi, om de bankerna mot\r\nförmodan blev spekulanter på Nordbanken, skulle\r\nse någon större förändring.</pre><pre>Jag är helt övertygad om att om vi, om vi kunde\r\nintressera banker från Japan, Taiwan osv. som har\r\nen helt annan kultur -- jag tror att Rolf L Nilson var\r\ninne på en liknande tanke -- skulle kunna få en helt\r\nannan räntenivå. Man är ju van vid en helt annan\r\nräntenivå och vid att arbeta på ett helt annat sätt.\r\nPersonligen är jag helt övertygad om att vi så att\r\nsäga i de här ländernas släptåg skulle kunna få med\r\nen del av deras industrier som skulle kunna göra\r\nintressanta investeringar i Sverige. Vad som här\r\nframförts är en allvarlig tanke från vår sida. Jag tror\r\natt det ligger en del i den.</pre><pre>Herr talman! Slutligen yrkar jag bifall till vår\r\nreservation nr 2. Naturligtvis står vi också bakom\r\növriga reservationer, men vi tänker inte begära\r\nvotering i fråga om dessa.</pre><pre>Överläggningen var härmed avslutad.</pre><pre>(Beslut skulle fattas den 19 maj.)</pre><pre>18 §  Provning och kontroll</pre><pre>Föredrogs</pre><pre>näringsutskottets betänkande</pre><pre>1993/94:NU21 Provning och kontroll (prop.\r\n1993/94:100 delvis och 1993/94:161).</pre><pre>Anf. 194  AXEL ANDERSSON (s):</pre><pre>Herr talman! Betänkande 21 från näringsutskottet,\r\nsom vi nu skall behandla, gäller om frågor om\r\nprovning och kontroll av produkter.</pre><pre>Ett i huvudsak enigt utskott står bakom förslaget till\r\nriksdagen. Men i två avseenden råder det delade\r\nmeningar, som också framgår av de bägge\r\nsocialdemokratiska reservationer som fogats till\r\nbetänkandet.</pre><pre>Den första reservationen gäller de risker för jäv\r\nsom ligger i den av regeringen föreslagna och av\r\nutskottsmajoriteten tillstyrkta organisationen för\r\nmarknadskontroll. Enligt förslaget kan en och\r\nsamma myndighet få ansvaret både för\r\ntypgodkännande av en produkt och för\r\nmarknadskontrollen inom samma produktområde.</pre><pre>Därför föreslår vi i reservation 1 att detta problem\r\nundanröjs genom att öppna för möjligheten att i\r\nsärskilda fall låta provningsorganet också svara för\r\ntypgodkännandet. En sådan ordning menar vi\r\nockså skulle bidra till att den höga kompetens som\r\ni dag finns i våra nationella certifierings- och\r\nprovningsorgan kan bibehållas, vilket är viktigt ur\r\nnäringspolitisk synpunkt.</pre><pre>Herr talman! Den andra frågan i betänkandet där\r\nden socialdemokratiska uppfattnigen skiljer sig\r\nfrån utskottsmajoritetens gäller storleken på\r\nanslaget till Elsäkerhetsverket för nästa budgetår.\r\nUtskottsmajoriteten stöder regeringens förslag om\r\nen sänkning av anslaget till drygt 39,6 miljoner\r\nkronor. I vår andra reservation föreslår vi\r\noförändrat anslag till Elsäkerhetsverket för\r\nnästkommande budgetår på 45 miljoner kronor.</pre><pre>Vi menar att det är rimligt att anta att\r\nElsäkerhetsverkets engagemang i\r\nmarknadskontrollen av elprodukter kommer att\r\nöka som en konsekvens av att det nuvarande\r\nregistreringssystemet för elektrisk materiel\r\navskaffas. Den nödvändiga provningen av\r\nelprodukter kommer att förskjutas från\r\nproduktionsledet till marknaden, där\r\nElsäkerhetsverkets ansvar ligger.</pre><pre>Därför, herr talman, yrkar jag bifall till de båda\r\nsocialdemokratiska reservationer som är fogade till\r\ndetta betänkande och i övrigt till utskottets\r\nhemställan.</pre><pre>Anf. 195  ROLAND LÉBEN (kds):</pre><pre>Herr talman! Som redan nämnts behandlar det här\r\nbetänkandet regeringsförslag om riktlinjer för\r\norganisation av en marknadskontroll av produkter.\r\nDen här typen av organisationer är också under\r\nuppbyggnad i övriga länder som är anslutna till\r\nEES-avtalet.</pre><pre>Det som riksdagen skall ta ställning till är ett\r\nförhållandevis okomplicerat, flexibelt system för\r\nmarknadskontroll av produkter, ett system där\r\nframtida förändringar och anpassningar -- vid\r\neventuella behov av sådana -- relativt enkelt kan\r\ngöras.</pre><pre>Betänkandet behandlar också förslag i\r\nbudgetpropositionen om anslag till Styrelsen för\r\nteknisk ackreditering -- SWEDAC --, provnings-\r\noch mätteknisk forskning och utveckling, m.m.\r\nAnslag till Elsäkerhetsverket behandlas också i\r\ndetta sammanhang.</pre><pre>Som föregående talare redan sagt är utskottet enigt\r\nom huvudinnehållet och inriktningen i regeringens\r\nförslag, även om det finns två reservationer.\r\nRegeringens förslag tillstyrks alltså.</pre><pre>Den ena reservationen är av viss principiell\r\nkaraktär. Den andra är av mer finansieringsteknisk\r\nkaraktär.</pre><pre>Det nu aktuella ärendet följer upp beslut om en ny\r\nlag från 1992 och den process som en EU-anpassad\r\nkontrollverksamhet kräver. Det vi nu skall besluta\r\nom gäller ett system för marknadskontroll med\r\ninriktning på redan marknadsförda produkter. Det\r\när viktigt att det fungerar bra. Det är en statlig\r\nefterkontroll av att tillverkare och importörer har\r\nfullgjort sina förpliktelser. Det gäller bl.a. att\r\nsäkerhetskrav verkligen är uppfyllda.</pre><pre>SWEDAC föreslås bli samordnande myndighet.\r\nMan hade i och för sig kunnat stanna för\r\nKammarkollegiet, men det handlar i första hand\r\nom tekniska frågor och inte om handelspolitiska.\r\nDärför är valet av SWEDAC ganska naturligt.</pre><pre>Axel Andersson vill att riksdagen stöder\r\nreservationerna som är fogade till betänkandet.\r\nDet som den socialdemokratiska reservationen tar\r\nupp i fråga om eventuella risker för jäv behöver inte\r\nbehandlas här och nu. Den diskussionen bör föras\r\nnär konkreta ställningstaganden till ansvarsfrågor\r\nom typgodkännande är aktuella. Resonemanget är\r\ni alla fall tills vidare högst hypotetiskt.</pre><pre>Till detta kan man också lägga att systemet bygger\r\npå att ackreditering innefattar prövning av\r\nförtroende och integritet även hos dem som söker\r\nackreditering.</pre><pre>Den andra reservationen rör finansieringen av\r\nElsäkerhetsverket. Här delar alltså inte\r\nutskottsmajoriteten reservanternas bedömning.\r\nEtt eventuellt bortfall av vissa uppgifter hos\r\nElsäkerhetsverket bör resultera i en motsvarande\r\nminskning av anslagen till verksamheten. Här finns\r\nockså medbakat ett produktivitets- och\r\neffektiviseringskrav på ca 3 %, ett krav som\r\nutskottets majoritet anser vara rimligt.</pre><pre>Utskottsmajoriteten anser alltså att det inte finns\r\nanledning att nu anslå vad som kan uppfattas som\r\nextra pengar i förväg. Att handla på det sättet ger\r\ninte de rätta signalerna. Det kan bidra till att\r\nförsvaga incitamenten för en rationell och optimal\r\nverksamhet.</pre><pre>Herr talman! Mot denna bakgrund, och med\r\nhänvisning till vad som för övrigt framförts i\r\nbetänkandet yrkar jag bifall till näringsutskottets\r\nbetänkande nr 21 och avslag på reservationerna.</pre><pre>Anf. 196  AXEL ANDERSSON (s):</pre><pre>Herr talman! Det är alldeles säkert en hart när\r\növermänsklig uppgift att försöka övertyga Roland\r\nLében och utskottsmajoriteten om det riktiga i att\r\nbyta sida före voteringen och stödja\r\nreservationerna. Men med anledning av det Roland\r\nLében sade måste jag ändå konkretisera och\r\nförtydliga litet varför vi tycker att dessa delfrågor i\r\nhela omdaningsprocessen av provnings- och\r\nkontrollverksamheten är så pass viktiga att vi\r\nskriver reservationer. Det gör vi inte bara för att vi\r\ntycker att det är kul att skriva reservationer.</pre><pre>Det är kvaliteten på det här viktiga arbetet som vi\r\npå det här sättet vill värna om. Roland Lében säger\r\natt tidpunkten inte är inne, att vi kan avvakta och se\r\noch att det är lämpligt att återkomma senare. Sedan\r\nsäger Roland Lében också att det vore felaktiga\r\nsignaler.</pre><pre>Jag tycker precis tvärtom. Den här kammaren skall\r\nge tydliga signaler om hur viktigt kammaren anser\r\natt det är att provningsverksamheten också\r\nframgent, i den nya organisationen, håller samma\r\nhöga kvalitet som den har gjort tidigare. Det menar\r\nvi att man gör genom att peka på de möjligheter till\r\njäv som ändå föreligger i regeringsförslaget. Det är\r\ninte bara fordonskontrollen vi tänker på.</pre><pre>Det är en riktig signal att säga att Elsäkerhetsverket\r\nbör få behålla fjolårets anslag oförändrat även\r\nnästa budgetår. Det är den signal som säger till\r\nElsäkerhetsverket att riksdagen förväntar sig att\r\nElsäkerhetsverket mer aktivt går in på\r\nmarknadskontrollen när vi nu får en sådan och att\r\nden delen väl motsvarar det bortfall som\r\nomorganisationen medför från den andra\r\nfunktionen.</pre><pre>Anf. 197  ROLAND LÉBEN (kds):</pre><pre>Herr talman! Att omdaningsprocessen är viktig är\r\nvi fullkomligt överens om. Att kvaliteten är viktig\r\när vi också överens om. Det är naturligtvis\r\nsjälvklarheter. Det här handlar om den principiella\r\norganisationen. Axel Andersson konstaterar\r\nmycket riktigt att han redan inser det orimliga i att\r\nbegära att vi här och nu ändrar ett ställningstagande\r\nsom vi gjort och tänkt igenom. Som jag sade\r\ntidigare prövar man även integriteten och\r\nförtroendet när man prövar de här sakerna. Skulle\r\nvi verkligen hamna i en ordning som medför\r\nmissbruk eller dissonans, kommer man naturligtvis\r\natt vara beredd att ompröva dels den berörda\r\nprovningsinstansen, dels systemet som sådant. Men\r\ndär är vi inte, och troligen kommer vi inte att\r\nhamna där heller. När man tar ställning till aktuella\r\nfrågorna får man ta upp också de här sakerna.</pre><pre>När det gäller Elsäkerhetsverket och pengarna är\r\ndet inte sannolikt att marknadskontrollen, även om\r\nden är mycket aktiv, kommer att motsvara den\r\naktivitet som verksamheten nu har, utan det blir ett\r\nbortfall av verksamheten.</pre><pre>Anf. 198  AXEL ANDERSSON (s):</pre><pre>Herr talman! Jag sade inte orimligt utan omöjligt.\r\nDet är litet skillnad i betydelsen på ord. Ibland tar\r\nrealpolitikern över, särskilt när timmen är sen.</pre><pre>Jag skall för min del inte förlänga kammarens\r\nsammanträde något mer än att jag, bara för att\r\nbevisa för Roland Lében och andra att jag är lika\r\nenvis som Roland Lében, kommer att stå fast vid\r\nmitt yrkande om bifall till reservationerna 1 och 2.</pre><pre>Överläggningen var härmed avslutad.</pre><pre>(Beslut skulle fattas den 19 maj.)</pre><pre>19 §  Handräckning inom ramen för EES-\r\navtalets konkurrensregler</pre><pre>Föredrogs</pre><pre>näringsutskottets betänkande</pre><pre>1993/94:NU24 Handräckning inom ramen för EES-\r\navtalets konkurrensregler (prop. 1993/94:211).</pre><pre>Tredje vice talmannen konstaterade att ingen talare\r\nvar anmäld. b(Beslut skulle fattas den 19 maj.)</pre><pre>20 §  Lag om arbetsförmedlingsregister</pre><pre>Föredrogs</pre><pre>arbetsmarknadsutskottets betänkande</pre><pre>1993/94:AU24 Lag om arbetsförmedlingsregister\r\n(prop. 1993/94:235).</pre><pre>Anf. 199  HANS ANDERSSON (v):</pre><pre>Herr talman! Det här betänkandet tar upp en viktig\r\nfråga. Det handlar om att effektivisera\r\narbetsförmedlingarnas arbete, att få fram jobb till\r\narbetslösa, att få fram jobb som passar och insatser\r\nsom kan stärka den enskildes situation på\r\narbetsmarknaden. Men det tar också upp frågan\r\nom att göra det i ett ADB-system. Därmed har vi\r\nomedelbart en konflikt som uppstår i alla sådana\r\nhär situationer mellan effektivitet hos en\r\nförvaltning i en verksamhet och integritetskravet\r\noch rättstryggheten för den enskilde. Då tycker jag\r\natt man skall komma ihåg att det vi här talar och de\r\nfall som vi här tänker på gäller människor som har\r\nen svag position. De kan ha arbetshinder, det kan\r\nvara av fysiskt slag, av psykiskt slag, sociala eller\r\nekonomiska problem som gör att de behöver en\r\nsärbehandling, att man behöver jobba litet extra\r\noch vidta specifika åtgärder, söka med ljus med\r\nlykta efter platser som kunde passa.</pre><pre>Vi var inte från Vänsterpartiets sida nöjda med\r\npropositionen. Vi tycker att den, i likhet med\r\nväldigt många propositioner på arbetsmarknadens\r\nområde, inte är alldeles väl genomarbetad. Här\r\ntyckte vi att det fanns synpunkter som just handlade\r\nom försvaret av den enskildes integritet och\r\nrättstrygghet.</pre><pre>Det var på tre punkter som vi motionerade. Den\r\nena berör hur den enskilde skall få klarhet i vilken\r\ninformation som hamnar i registret. Vi menar att\r\ndet måste vara mycket tydliga signaler. Vi bör\r\nanvända en skriftlig form. Vi vill se till att när det\r\nblir tvister och tolkningssvårigheter skall man\r\nkunna tillbaka till det om hände. Det skall finnas en\r\nskriftlig markering.</pre><pre>Det andra var att vi ville ha en precisering av\r\nkänsliga uppgifter om sociala och ekonomiska\r\nvillkor. Som det står nu är det ett mycket vitt\r\nbegrepp. Vi menar att det kan leda till svårigheter\r\nnär det gäller att upprätthålla integriteten.</pre><pre>Det tredje är att när dataregistren från den enskilda\r\narbetsförmedlingen lämnas ut till t.ex.\r\nlänsarbetsnämndens centrala kansli måste man\r\nställa samma krav så att inte uppgifter som inte är\r\navidentifierade skall kunna finnas i register på\r\ncentrala kanslier. Precis samma uppfattning har\r\nDatainspektionen uttryckt.</pre><pre>Låt mig då bara säga helt kort att jag är glad och\r\nockså tacksam över att det gick att få en konkret\r\noch saklig diskussion i utskottet. Det är inte ofta\r\nman som motionär från en tyvärr fortfarande liten\r\nminoritet kan få igenom ett förslag, kan få gehör för\r\nett förslag. Men är det ett sakligt bra förslag som\r\ninte är politiskt alltför kontroversiellt, så går det\r\ntydligen. Jag tycker att vi här vann en bättre\r\nlagstiftning och ökad integritet för de arbetslösa.\r\nUtskottet gick med på förslaget om skriftligt\r\ngodkännande.</pre><pre>Jag tycker att man borde ha preciserat begreppen\r\nsocial och ekonomiska villkor. Det ville man inte\r\ngöra. Man menar att det var svårt och att det inte\r\nskulle behövas, eftersom det finns övergripande\r\nrestriktioner i lagstifningen som säger att inga\r\nandra uppgifter än de som är av väsentlig betydelse\r\nför förmedlingsarbetet skulle tas med. Skärpningen\r\nmed skriftligt godkännande väger man också in i\r\nbilden. Jag tycker fortfarande att lagstiftningen\r\nskulle ha vunnit på en precisering, rättssäkerheten\r\nskulle ha ökat, men utskottet ville inte gå med.</pre><pre>När det gäller frågan om utlämnande av uppgift på\r\nADB-medium till länsarbetsnämnds centrala kansli\r\nvar Datainspektionen ganska tydlig. Man sade att i\r\nden mån man inte hade en lagreglering måste man\r\nha avidentifierade uppgifter. Men i propositionen\r\nblir inte det kravet tillfredsställt. Man säger att så\r\nlångt som möjligt bör uppgifterna vara\r\navidentifierade. Där säger utskottet klokt att\r\nutskottet gärna hade sett att propositionen närmare\r\nredovisat vilka överväganden som gjorts i frågan\r\nom lagreglering av registren av uppgifter hos\r\nlänsarbetsnämndens centrala kanslier. Men i\r\navsaknad av sådana uppgifter och i avsaknad av att\r\nvår motion inte tillräckligt tydligt exemplifierat det\r\nmenar utskottet att man får nöja sig med nuvarande\r\nsituation. Jag tycker att det i det här fallet är väl\r\nmotiverat att i den mån man har icke\r\navidentifierade uppgifter skall man också ha en\r\nlagreglering även på detta område.</pre><pre>Herr talman! För att spara kammarens tid i vanlig\r\nordning säger jag så här: Jag står bakom min\r\nmeningsyttring, men jag nöjer mig med att yrka\r\nbifall till meningsyttringen i mom. 3, som avser\r\nregistrering av uppgifter hos länsarbetsnämndernas\r\ncentrala kanslier. I övrigt är jag nöjd med utskottets\r\nbehandling av frågan och mycket glad över att\r\nmycket i vår motion tillstyrkts.</pre><pre>Anf. 200  ELVER JONSSON (fp):</pre><pre>Herr talman! Hans Andersson betygar sin\r\ntacksamhet och glädje ett par gånger om och\r\nmotiverar utskottets tillstyrkan av det ena yrkandet\r\nmed att det har varit kloka åsikter från\r\nVänsterpartiet. Möjligen skulle det kunna förklara\r\nvarför det andra gånger inte blivit tillstyrkan till v-\r\nmotioner. Nu vet vi det.</pre><pre>Jag har inte mycket att tillägga i sak. Här är det en\r\nordning med dispens. Nu har regeringen genom\r\nförslag fört fram hur man vill ha det. Det har\r\nutskottet tillstyrkt med den skillnad som Hans\r\nAndersson uppehöll sig vid, nämligen att samtycket\r\nskall medges skriftligt.</pre><pre>Ett enhälligt utskott har funnit att detta var en\r\nförbättring som det fanns anledning att göra. Det\r\nråder inga tvivel om att det är nog så grannlaga när\r\ndet gäller integritetsfrågor av den här arten. Därför\r\när det viktigt att det inte kan uppstå missförstånd.\r\nSamtycket måste verkligen vara helt klart.</pre><pre>Därför, herr talman, vill jag lika lågmält, för att inte\r\nsäga ödmjukt, yrka bifall till hela hemställan i\r\nbetänkande 24.</pre><pre>Anf. 201  HANS ANDERSSON (v):</pre><pre>Herr talman! Låt mig bara notera att logikens lagar\r\nkan lära en något. Kloka förslag och åsikter är\r\ntyvärr inte ett tillräckligt villkor för att de skall\r\nbeaktas av ett utskott, men det kan ibland vara ett\r\nmotiv för att kloka åsikter blir beaktade. Man kan\r\nalltså inte vända på kuttingen, Elver Jonsson, vare\r\nsig enligt logiska lagar eller här i kammaren.</pre><pre>Överläggningen var härmed avslutad.</pre><pre>(Beslut skulle fattas den 19 maj.)</pre><pre>21 §  Riksdagens revisorers förslag angående\r\narbetsmarknadspolitiken</pre><pre>Föredrogs</pre><pre>arbetsmarknadsutskottets betänkande</pre><pre>1993/94:AU25 Riksdagens revisorers förslag\r\nangående arbetsmarknadspolitiken (förs.\r\n1993/94:RR9).</pre><pre>Anf. 202  HANS ANDERSSON (v):</pre><pre>Herr talman! Det är tyvärr en sen timme, och jag\r\nstår ensam på talarlistan. Ärendet är viktigt, men\r\nom man granskar hemställan i\r\narbetsmarknadsutskottets betänkande AU25 om\r\nriksdagens revisorers förslag angående\r\narbetsmarknadspolitiken, finner man att den har en\r\nganska originell slutkläm. Utskottet hemställer att\r\nriksdagen lämnar revisorernas förslag samt\r\nmotionerna utan vidare åtgärd. Det kan i och för\r\nsig finnas motiv för detta, t.ex. att det är tillsatt en\r\narbetsmarknadspolitisk utredning som skall se över\r\nhela det fält som arbetsmarknadspolitiken berör.</pre><pre>Från början vill jag säga att jag vid diskussionen i\r\nutskottet aviserade en meningsyttring, men jag\r\nhade inte alldeles klart för mig hur den skulle se ut.\r\nVisserligen hade Vänsterpartiet vinnlagt sig om att\r\nskriva en ambitiös motion, där vi hade sållat i alla\r\nåsikter. Motionen utmynnade i sex yrkanden som\r\nanslöt sig till de diskussioner som fanns i\r\nrevisorernas rapport, om än inte i deras förslag. Det\r\ninnebar att man gav regeringen till känna en serie\r\nsynpunkter som berörde viktiga frågor när det\r\ngäller arbetsmarknadspolitiken.</pre><pre>Herr talman! Jag har begärt ordet i dag inte minst\r\ndärför att riksdagen nyligen ett flertal gånger har\r\nbetonat granskningens vikt och vikten av\r\nutvärderingar och revision. Det har funnits förslag\r\nom att förstärka revisorernas ställning. På ett av de\r\nallra största och tyngsta områdena,\r\narbetsmarknadspolitiken, kommer här nu en\r\nvälmatad revisionsrapport, ett område där\r\nriksdagen ''bränner av'' -- det beror på hur man\r\nräknar -- 30--40 miljarder kronor, om inte mer. Det\r\nberör mycket tunga bitar när det gäller den\r\nekonomiska politiken och också människornas\r\nvälfärd.</pre><pre>Den diskussion som fördes i\r\narbetsmarknadsutskottet gjorde mig ganska\r\nbetryckt. Det fördes egentligen ingen diskussion\r\nom revisorernas synpunkter eller om synpunkterna\r\noch uppslagen i motionerna, trots att där fanns\r\nmycket kritiska kommentarer på såväl regeringens\r\noch riksdagens som Arbetsmarknadsverkets\r\nhandläggning. I stället fördes en animerad\r\ndiskussion om hur arbetslösheten brakade i väg\r\n1989, 1990 och 1991 och om vilken regering som var\r\nskyldig till den utveckling som vi har. Utan att gå in\r\npå vad som exakt sades i utskottet var det en orgie\r\ni partipolitiskt käbbel, och det fanns ett mycket litet\r\nintresse för granskningsuppgiften. Hade jag varit\r\nen av revisorerna och hade hört detta hade jag blivit\r\nbesviken. Nu var jag en av motionärerna, och jag\r\nblev besviken.</pre><pre>Vad berodde detta på? Jag vet inte. Det blir väl lätt\r\nkäbbel när ett utskott -- vi är nu upptagna med att\r\nbehandla kompletteringspropositionens förslag och\r\nsynpunkter i förhållande till\r\narbetsmarknadspolitiken -- skall diskutera\r\nbrännheta frågor som inte är lätta att hantera.\r\nDärför vill jag understryka vikten av att riksdagen\r\nhar denna revisorsfunktion. Jag tycker att det är en\r\nviktig bit. Riksdagsrevisorerna visade i sin rapport\r\natt man var förmögen att se litet grand över\r\npottkanten på det partipolitiska käbblet. Man reste\r\nett antal mycket viktiga frågor.</pre><pre>Däremot är jag inte överens på alla punkter. Jag\r\nmenar att man i vissa fall har gjort en ytlig\r\nbetraktelse medan man i andra fall har sett djupare.\r\nMan har väckt frågor, och man har kommit med en\r\ndel förslag. Det finns i motionen redovisat vad vi i\r\ngrunden är överens om och vad vi har en annan\r\nuppfattning om.</pre><pre>Det finns mycket kritiska uppfattningar. Det\r\nhandlar bl.a. om ryckighet, om dålig\r\nframförhållning i politiken, om felaktiga\r\navvägningar av åtgärder, om brister när det gäller\r\nfinansiering -- det finns ingen samlad finansiering\r\ninom området av åtgärder -- om problem med gratis\r\narbetskraft, om konkurrensneutralitet. Det\r\nredovisas brister i politikens strategiska\r\nuppläggning för att bekämpa arbetslösheten. Man\r\när med all rätt mycket kritisk mot att det ges\r\nfelaktiga drivkrafter. Den s.k.\r\nincitamentsstrukturen är felaktig. Det lönar sig\r\nbättre att ibland vara lat än att aktivt söka jobb och\r\nskola om sig. Det förs en diskussion om faran med\r\natt åtgärder sätts in bara för att skydda mot\r\nutförsäkring.</pre><pre>Det finns alltså en serie djupgående kommentarer\r\noch uppslag. Jag tycker nog ändå att det borde ha\r\nfunnits utrymme för utskottet och riksdagen att\r\ndiskutera detta.</pre><pre>Sedan är det en annan sak att en\r\narbetsmarknadspolitisk utredning är tillsatt.\r\nSamtliga frågor som har väckts är naturliga delar i\r\ndet utredningsarbetet. Det var väl nästan tur det --\r\nhöll jag på att säga -- därför att då slapp både\r\nutskott och kammare ta i de glödande bollarna.</pre><pre>Jag förutsätter att såväl revisorernas rapport som\r\nmotionernas förslag och yrkanden kommer till\r\nregeringens kännedom -- det var ju så yrkandena i\r\nvår motion var utformade. Det lönar sig föga att i\r\ndet här läget votera. En utredning är tillsatt.\r\nFrågorna skall penetreras, förhoppningsvis på\r\ndjupet och i saklig anda.</pre><pre>Jag vill ändå notera att när det kom en omfattande\r\noch ganska djupgående rapport på ett mycket\r\nviktigt och kostsamt område, blev det faktiskt ingen\r\ndiskussion alls. Beslutet kommer att bli att ärendet\r\nlämnas utan vidare åtgärd.</pre><pre>Jag hoppas att det inte skall se ut så här i framtiden\r\nnär revisorerna lägger fram sina rapporter. Jag vill\r\ngärna deklarera att vi från Vänsterpartiet är glada\r\növer att riksdagen i fortsättningen kommer att\r\nlägga större vikt vid granskning, uppföljning och\r\nutvärdering av riksdagens beslut. Jag tycker att\r\ndetta är mycket bra. Därmed har jag markerat ett\r\nvisst missnöje, även om jag inte skall belasta\r\nkammaren med att framställa något yrkande.</pre><pre>Anf. 203  ELVER JONSSON (fp):</pre><pre>Herr talman! Egentligen finns det inte så mycket att\r\ntillägga, för här handlar det mycket om att Hans\r\nAndersson blandar sin glädje och sitt missnöje.\r\nHan uttalar i och för sig goda truismer om\r\ngranskningens värde och vikt. Om detta är vi ju helt\r\nense, så det är inte det som det handlar om. Han\r\nklagade över sin ensamhet. Det må så vara. Han\r\nvar ju så ensam att han inte ens kom fram med en\r\nsärskild meningsyttring, vilket hade varit möjligt.\r\nHan har också beklagat bristen på diskussion här.</pre><pre>Men, herr talman, att diskussionen inte blir särskilt\r\nfyllig beror ju på att utskottet har en gemensam\r\nslutsats när det gäller de båda\r\noppositionsmotionerna och riksdagsrevisorernas\r\nrapport, vilken för övrigt är ett utomordentligt\r\ndokument. Den visar just att riksdagens intresse för\r\nen mer aktiv granskning är av mycket stort värde.\r\nDärför tror jag egentligen inte att man skall ta så\r\nallvarligt på det som Hans Andersson sade om att\r\nutskottet slapp ifrån glödande bollar och att vi inte\r\nhade klart för oss hur vi ville ha det.</pre><pre>De konkreta frågor som påtalats om förbättringar\r\nnär det gäller kassakontroller, internrevisioner och\r\nsamspelet mellan olika områden överensstämmer\r\nmed vad revisorerna har sagt, och de bör följas upp.\r\nDet är ingen tvekan om att Arbetsmarknadsverket\r\nredan har iakttagit en skärpning som har varit\r\nvälgörande. Över allt detta kommer ju nu denna\r\nparlamentariska utredning som kommer att plöja\r\nmycket djupt i dessa frågor. Där är\r\nriksdagsrevisorernas rapport ett utomordentligt\r\nunderlag.</pre><pre>Herr talman! Sedan är det ju genom försynen eller\r\npå annat sätt så vist ordnat att detta också skall\r\nläggas i Hans Anderssons knä och händer. Det\r\nbetyder att det inte lär bli något försummat med\r\ntanke på den mycket höga, för att inte säga\r\nhögtidliga, bekännelse till en noggrann granskning\r\nsom Hans Andersson här har bekänt sig till.</pre><pre>Låt mig önska den parlamentariska kommittén god\r\nlycka i verksamheten. Det gäller självfallet också\r\nVänsterpartiets ledamot Hans Andersson.</pre><pre>Anf. 204  HANS ANDERSSON (v):</pre><pre>Herr talman! Jag vet inte om det lönar sig att\r\nargumentera. Men jag tycker att det fanns ironiska\r\ntonfall i Elver Jonssons anförande bara för att jag\r\ninte lade yrkanden och inte var hårdare i tonen.</pre><pre>Men jag är bekymrad. Jag tycker inte att detta var\r\nen särskilt bra behandling. Elver Jonsson sade att\r\ndet råder enighet, men jag är inte säker på det. Det\r\nfanns antydningar i den rudimentära diskussionen i\r\nutskottet som fick mig att tro att det inte var så\r\nsärskilt stor enighet alls om vad som är lämpligt\r\neller olämpligt att revisorer gör och hur man skall\r\nbehandla den här typen av frågor och hela\r\ngranskningsärendet.</pre><pre>Jag vill också tala om för den som inte har läst\r\nVänsterpartiets motion att vi för fram mycket stark\r\nkritik mot den förda politiken. Det har funnits\r\nmånga tillfällen att ändra kurs. Gång på gång hade\r\nman, om man hade velat och insett saker, kunnat\r\nändra sig i enlighet med vad revisorerna nu har\r\nkonstaterat, vilket råkade överensstämma med\r\nviktiga delar i den argumentation som jag ofta för i\r\narbetsmarknadspolitiska debatter.</pre><pre>Men jag är inte ute efter att knipa några poäng av\r\nden typen utan vill bara understryka att vi inte\r\nförmådde att föra en diskussion i utskottet.\r\nKammaren har ingen diskussion. Okej, det finns en\r\nutredning som sätter i gång. Det var en\r\nräddningsplanka. Jag undrar hur det hade gått\r\nannars. Det hade intresserat mig. Jag är ganska\r\nmissnöjd med hur diskussionen har förts.</pre><pre>Anf. 205  ELVER JONSSON (fp):</pre><pre>Herr talman! Hans Andersson landar på känt\r\nmaner, dvs. att missnöjet tar över. Det är möjligt\r\natt det lät ironiskt när jag sade att Vänsterpartiet\r\ninte har anmält vilket beslut de skulle vilja att\r\nriksdagen fattade. De har de yrkanden som är\r\nframförda och som förvisso inte är originella, för de\r\növerensstämmer med vad rapporten har handlat\r\nom samt också med vad den parlamentariska\r\nutredningen skall syssla med, så de har egentligen\r\ninte tillfört så mycket.</pre><pre>Hans Andersson sade att den väldiga kritik som nu\r\nkommer från rikdagsrevisorerna hade\r\nVänsterpartiet för länge sedan tänkt på. Det skulle\r\nvara intressant att få några exempel som Hans\r\nAndersson menar skulle ha varit borttappade\r\nunder resans gång. Jag tror att Hans Andersson gör\r\nen efterhandskonstruktion för att kompensera det\r\nfaktum att Vänsterpartiets meningsyttring helt\r\nsaknas i detta betänkande.</pre><pre>Anf. 206  HANS ANDERSSON (v):</pre><pre>Herr talman! Nu fick vi ett nummer i den\r\npartipolitiska käbbelskolan även här i kammaren.</pre><pre>Var och en som kan läsa motionen kan läsa de\r\npunkter som vi har tagit upp. Det handlar om det\r\nförkastliga i att ha en felaktig incitamentsstruktur\r\nnär det gäller åtgärder och passivitet -- det tycker\r\nrevisorerna också. Det handlar om bristen på en\r\nlångsiktig strategi och om ryckigheten och den\r\ndåliga framförhållningen. Det är på punkt efter\r\npunkt djupt kritiska frågeställningar.</pre><pre>Vad vi har yrkat på är att man ger till känna dessa\r\npunkter som vi tycker är viktiga och som ingår i\r\nrevisorernas rapport. Men det blir nu aldrig\r\nframfört. Men jag förutsätter att departementen tar\r\ndel av såväl rapporter och motioner som de\r\ndebatter om arbetsmarknadspolitiken som förs här\r\ni kammaren.</pre><pre>Meningsyttringen har jag inte lagt helt enkelt för att\r\nutskottet i övrigt inte tyckte att man på något sätt\r\nskulle göra någonting åt revisorernas förslag och\r\nrapport. Eftersom Vänsterpartiets synpunkter och\r\nförslag relaterar sig till revisorernas, nöjer jag mig\r\nmed att säga att de finns. De går att läsa för den som\r\neventuellt har ett intresse, och de kommer att föras\r\nfram med kraft i utredningen.</pre><pre>Överläggningen var härmed avslutad.</pre><pre>(Beslut skulle fattas den 19 maj.)</pre><pre>22 §  Tilläggsbudget till statsbudgeten för\r\nbudgetåret 1993/94 i vad avser byggforskning</pre><pre>Föredrogs</pre><pre>bostadsutskottets betänkande</pre><pre>1993/94:BoU23 Tilläggsbudget till statsbudgeten i\r\nvad avser byggforskning (prop. 1993/94:25 delvis).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 19 maj.)</pre><pre>\r\n23 §  Tilläggsbudget till statsbudgeten för\r\nbudgetåret 1993/94 i vad avser\r\nfastighetsdataverksamheten</pre><pre>Föredrogs</pre><pre>bostadsutskottets betänkande</pre><pre>1993/94:BoU24 Tilläggsbudget till statsbudgeten\r\nför budgetåret 1993/94 i vad avser\r\nfastighetsdataverksamheten (prop. 1993/94:125\r\ndelvis).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 19 maj.)</pre><pre>24 §  Placering av medel som deponerats hos\r\nmyndighet</pre><pre>Föredrogs</pre><pre>bostadsutskottets betänkande</pre><pre>1993/94:BoU25 Placering av medel som deponerats\r\nhos myndighet (prop. 1993/94:226).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 19 maj.)</pre><pre>25 §  Bordläggning</pre><pre>Anmäldes och bordlades</pre><pre>Motionerna</pre><pre>med anledning av prop. 1993/94:250 Reformering\r\nav det allmänna pensionssystemet</pre><pre>1993/94:Sf52 av Gudrun Schyman m.fl. (v)</pre><pre>1993/94:Sf53 av Margareta Winberg och Maj Britt\r\nTheorin (s)</pre><pre>1993/94:Sf54 av Margareta Viklund (kds)</pre><pre>1993/94:Sf55 av Claus Zaar (nyd)</pre><pre>1993/94:Sf56 av Karin Wegestål och Nils Nordh (s)</pre><pre>1993/94:Sf57 av Harriet Colliander m.fl. (nyd)</pre><pre>1993/94:Sf58 av Sigge Godin och Tage Påhlsson\r\n(fp,c)</pre><pre>26 §  Anmälan om fråga</pre><pre>Anmäldes att följande fråga framställts</pre><pre>den 18 maj</pre><pre>1993/96:524 av Bengt Silfverstrand (s) till\r\nmiljöministern om miljösituationen i Öresund:</pre><pre>Miljöexperter har slagit larm om att kontrollen av\r\ndenna vattenmiljö är synnerligen bristfällig. Av\r\ntotalt ca 200 mätstationer längs Sveriges kuster\r\nfinns endast ett mindre antal i de sydliga länen.\r\nProvtagningarna bygger på medelvärden men\r\nutförs inte vid potentiella utsläppskällor.</pre><pre>Miljödelegation Västra Skåne föreslog bl.a. en\r\nkraftigt utökad recepientkontroll och att\r\nÖresundsområdet med stöd av miljöskyddslagen\r\nskulle förklaras som miljöskyddsområde. Förslag\r\nhärom har också framförts i riksdagsmotioner.</pre><pre>Trots ett gediget beslutsunderlg och ett påtagligt\r\nbehov av särskilda miljöinsatser i detta hårt\r\nbelastade område har hittills inga särskilda åtgärder\r\nvidtagits för att förbättra situationen.</pre><pre>Mot denna bakgrund vill jag fråga vilka initiativ\r\nmiljöministern nu är beredd att ta för att komma till\r\nrätta med de allvarliga problem som präglar\r\nmiljösituationen i Öresund.</pre><pre>27 §  Kammaren åtskildes kl. 22.57.</pre><pre>Förhandlingarna leddes</pre><pre>av andre vice talmannen från sammanträdets\r\nbörjan t.o.m. 2 § anf. 12 (delvis),</pre><pre>av talmannen därefter t.o.m. anf. 27 (delvis),</pre><pre>av förste vice talmannen därefter t.o.m. anf. 57\r\n(delvis),</pre><pre>av andre vice talmannen därefter t.o.m. anf. 96\r\n(delvis),</pre><pre>av tredje vice talmannen därefter t.o.m. beslut om\r\nuppskjuten votering,</pre><pre>av andre vice talmannen ajourneringen kl. 17.55,</pre><pre>v förste vice talmannen därefter t.o.m.16 § anf. 172\r\n(delvis) och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}