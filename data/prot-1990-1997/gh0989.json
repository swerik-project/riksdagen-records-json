{"dokumentstatus":{"dokument":{"hangar_id":"2349354","dok_id":"GH0989","rm":"1993/94","beteckning":"89","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"89","slutnummer":"0","datum":"1994-04-15 00:00:00","systemdatum":"2005-10-27 13:41:21","publicerad":"1994-04-15 00:00:00","titel":"Riksdagens snabbprotokoll 1993/94:89 Fredagen den 15 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{6055E92E-BFBD-4F3F-B09D-10D6555F9346}","dokument_url_text":"http://data.riksdagen.se/dokument/GH0989/text","dokument_url_html":"http://data.riksdagen.se/dokument/GH0989","dokumentstatus_url_xml":"http://data.riksdagen.se/dokumentstatus/GH0989","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:89</div>\r\n<div class=\"sidhuvud_datum\">Fredagen den 15 april</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Svar på interpellation 1993/94:110 om stödet\r\noch servicen till vissa funktionshindrade</pre><pre>Anf. 1  Socialminister BENGT\r\nWESTERBERG (fp):</pre><pre>Fru talman! Eva Zetterberg har i en interpellation\r\nsom gäller införandet av lagen om stöd och service\r\ntill vissa funktionshindrade, LSS, ställt följande\r\nfrågor till mig:</pre><pre>För det första: Kommer regeringen att ta några\r\ninitiativ för att lösa problemen som avser en\r\nsärskild gemensam assistans på arbetsplatsen?</pre><pre>För det andra: Kommer regeringen att vidta\r\nåtgärder så att ingen funktionshindrad person\r\nkommer i kläm mellan olika bestämmelser när\r\ndessa uttolkas av försäkringskassan och\r\nkommunerna?</pre><pre>För det tredje: Kommer regeringen att vidta\r\nåtgärder så att ansvaret för LSS åter kan fördelas\r\nmellan kommuner?</pre><pre>Låt mig inledningsvis instämma i vad Eva\r\nZetterberg framhåller om betydelsen av den\r\nhandikappreform som trädde i kraft den 1 januari\r\n1994. Reformen innebär som bekant bl.a. att en\r\nrättighetslag har införts, lagen om stöd och service\r\ntill vissa funktionshindrade, LSS.</pre><pre>Genom LSS har personer med utvecklingsstörning\r\noch personer med andra stora och varaktiga\r\nfunktionshinder fått en lagstadgad rätt till olika\r\nformer av insatser för stöd och service. Insatserna\r\nkan gälla t.ex. rådgivning och annat personligt stöd,\r\npersonlig assistans, ledsagarservice, avlösarservice,\r\nboende i familjehem eller i bostad med särskild\r\nservice för barn och ungdomar samt bostad med\r\nsärskild service för vuxna.</pre><pre>En annan viktig del av handikappreformen är den\r\nnya stödformen assistansersättning. Ersättningen\r\när ett statligt stöd som avser att täcka de kostnader\r\nsom en funktionshindrad person har för personlig\r\nassistans. Assistansersättningen kan lämnas till den\r\nsom är under 65 år, som har ett behov av assistans\r\nunder i genomsnitt mer än 20 timmar per vecka och\r\nsom bor i eget boende, servicehus eller hos familj\r\neller anhörig.</pre><pre>Som bakgrund till den första frågan påpekar Eva\r\nZetterberg att det finns ett flertal arbetsplatser som\r\nanvänt sig av gemensamma assistenter, vilka\r\nbekostats av kommuner. Eva Zetterberg anger att\r\nkommunerna nu säger upp avtalen om sådana\r\nassistenter, och hon befarar att\r\nhandikappreformens intention om brukarnas rätt\r\natt själva bestämma vilken hjälp de behöver och när\r\noch av vem de vill ha assistansen kan komma att\r\nunderställas kommunernas organisation.</pre><pre>Jag har inte stött på det problem som Eva\r\nZetterberg beskriver. Men regeringen har\r\nuppdragit åt Socialstyrelsen att ingående följa upp\r\noch utvärdera effekterna av handikappreformen.\r\nResultatet av uppdraget skall redovisas årligen till\r\nregeringen. Jag förutsätter att Socialstyrelsen i sitt\r\nuppföljningsarbete uppmärksammar denna fråga,\r\nom styrelsen bedömer att det finns anledning till\r\ndet.</pre><pre>I likhet med Eva Zetterberg anser jag att den\r\nfunktionshindrade personen själv måste ges ett\r\navgörande inflytande över vem som skall ge\r\nassistansen och hur detta skall ske. Jag anser att den\r\nutformning som assistansreformen har fått ger goda\r\nförutsättningar för detta. Den funktionshindrade\r\npersonen kan alltid begära att få assistansen via\r\nkommunen, men han eller hon kan också välja att\r\nfå insatsen genom att anlita ett kooperativ eller\r\ngenom att själv anställa och vara arbetsgivare för\r\nassistenten.</pre><pre>Med anledning av den andra frågan vill jag påpeka\r\natt statlig assistansersättning enligt lagen om\r\nassistentersättning inte kan utges till den som\r\nvårdas på en institution eller som bor i en\r\ngruppbostad. Skälet för detta är att det på en\r\ninstitution eller i en gruppbostad skall finnas\r\nanställd personal som i princip kan tillgodose de\r\nboendes hela stödbehov.</pre><pre>Däremot finns det inget hinder för att personlig\r\nassistans skall kunna ges som en insats för stöd och\r\nservice enligt LSS till den som bor i en gruppbostad\r\neller på en institution om han eller hon bedöms ha\r\nbehov av insatsen.</pre><pre>Jag vill på denna punkt och som direkt svar på Eva\r\nZetterbergs andra fråga påpeka att en viktig del av\r\nregeringens uppdrag till Socialstyrelsen är att följa\r\nupp effekterna av det delade ansvaret för personlig\r\nassistans.</pre><pre>Bakgrunden till Eva Zetterbergs tredje fråga är att\r\ndet i vissa kommuner, inom ramen för\r\nomsorgsverksamheten för personer med\r\nutvecklingsstörning, finns vårdhem eller andra\r\ninstitutioner till vilka personer med\r\nfunktionshinder har flyttat från olika delar av\r\nlandet. Vårdhemmen bedrivs antingen av ett\r\nlandsting eller i enskild regi, men verksamheten\r\nfinansieras i huvudsak med landstingsmedel.</pre><pre>Eva Zetterbergs fråga handlar om hur\r\nkostnadsansvaret vid sådana placeringar skall\r\nfördelas mellan den placerande kommunen eller\r\nlandstinget och den kommun eller det landsting där\r\ninstitutionen är belägen.</pre><pre>Låt mig först framhålla att reglerna i LSS på denna\r\npunkt inte skiljer sig från de gamla bestämmelserna\r\ni den nu upphävda lagen om särskilda omsorger om\r\npsykiskt utvecklingsstörda.</pre><pre>Således innebär bestämmelserna i 16 § LSS att en\r\nkommuns ansvar enligt den lagen gäller den som är\r\nbosatt i kommunen. Om behov av insatser enligt\r\nLSS uppkommer under en tillfällig vistelse i en\r\nkommun skall kommunen ge det stöd och den hjälp\r\nsom omedelbart behövs. En likalydande\r\nbestämmelse fanns i 7 § omsorgslagen.</pre><pre>Frågor om kostnadsfördelningen mellan olika\r\nlandsting för särskilda omsorger enligt\r\nomsorgslagen har emellertid behandlats i en\r\nrekommendation från Landstingsförbundet från år\r\n1991. Huvudregeln enligt rekommendationen är,\r\nnär det gäller utvecklingsstörda personer som\r\navslutat särkolan, att kostnadsansvaret för stöd-\r\noch serviceinsatser åvilar vistelselandstinget.</pre><pre>Undantag från huvudregeln bör enligt\r\nrekommendationen göras i fråga om boende på\r\nvårdhem och specialsjukhus samt för verksamhet\r\nsom bedrivs i enskild regi. Med enskild regi avses\r\nenligt rekommendationen privat driven\r\ninstitutionsvård samt därtill hörande boende i\r\ngruppbostad. Enligt rekommendationen åvilar\r\nkostnadsansvaret i dessa fall det ''ursprungliga\r\nhemlandstinget''.</pre><pre>Införandet av LSS innebär således ingen förändring\r\ni förhållande till den tidigare omsorgslagen när det\r\ngäller bestämmelser om fördelning av\r\nkostnadsansvar för olika stöd- och serviceinsatser.\r\nDäremot påverkas situationen av den\r\nkommunalisering av omsorgerna som förutses ske\r\ngenom införandet av LSS och som för närvarande\r\ngenomförs. Huvudmannaskapsförändringen skall\r\nvara slutförd senast den 31 december 1995.</pre><pre>Huvudmannaskapsförändringen kan innebära att\r\nen liten kommun i vilken en större institution är\r\nlokaliserad kan åsamkas höga kostnader för\r\nverksamhet enligt LSS. Jag har erfarit att frågan om\r\nkostnadsansvaret på en del håll i landet utgör ett\r\nreellt problem i de pågående förhandlingarna om\r\nkommunaliseringen av omsorgerna. Svenska\r\nkommunförbundet har också aktualiserat frågan i\r\nSocialdepartementet, och den är för närvarande\r\nföremål för beredning.</pre><pre>Det är enligt min uppfattning viktigt att denna fråga\r\nfår en tillfredsställande lösning, så att\r\nhuvudmannaskapsförändringen kan genomföras på\r\ndet sätt som planerats. Om detta fordrar\r\nlagändringar av teknisk natur har regeringen för\r\navsikt att återkomma till riksdagen tidigt i höst med\r\nsådana förslag.</pre><pre>Anf. 2  EVA ZETTERBERG (v):</pre><pre>Fru talman! Jag vill först tacka Bengt Westerberg\r\nför svaret på min interpellation. Men innan jag går\r\nin på de svar som jag har fått på mina frågor vill jag\r\nkonstatera att det var ett välkommet beslut som\r\nregeringen fattade i går om de kosovoalbaner som\r\nhar barn. De har i dag fått beskedet att de får\r\nstanna om de har vistats tillräckligt lång tid i\r\nSverige.</pre><pre>Det var ett välkommet beslut, och det är min\r\nförhoppning att regeringen och Bengt Westerberg\r\npersonligen tänker följa upp beslutet genom att\r\nfördjupa analysen när det gäller andra\r\nflyktinggrupper, även kosovoalbaner, på det\r\npolitiska planet och inte enbart ta hänsyn till\r\nhumanitära skäl.</pre><pre>Anf. 3  TALMANNEN:</pre><pre>Frågan gäller vissa funktionshindrade.</pre><pre>Anf. 4  EVA ZETTERBERG (v):</pre><pre>Fru talman! Jag tänkte bara kommentera frågan om\r\nflyktingarna, eftersom den är mycket aktuell.</pre><pre>Bengt Westerberg och jag är helt överens om\r\nbetydelsen av att LSS har kommit till. Jag förstår\r\natt vi båda också är övertygade om att lagen är ett\r\nresultat av handikapporganisationernas egen\r\nmångåriga kamp, liksom allmänhetens växande\r\ninsikt om allas rätt till ett värdigt liv, oavsett\r\nfunktionshinder.</pre><pre>När beslutet om LSS fattades av riksdagen våren\r\n1993 var Vänsterpartiet och Socialdemokraterna på\r\ndet klara med att det fanns vissa brister. Det gällde\r\nexempelvis rätten till personlig assistans för\r\npersoner över 65 år, behovet av\r\nrättighetslagstiftning för rätt till hjälpmedel,\r\nsysselsättningsgarantin och framför allt\r\navvecklingen av små vårdhem.</pre><pre>Jag vill fråga Bengt Westerberg om inte regeringen\r\noch Bengt Westerberg personligen har funderat\r\növer vad som har hänt sedan lagen trädde i kraft.\r\nHar man inte haft anledning att fundera över de\r\nbrister som vi i Vänsterpartiet påtalade och funnit\r\nanledning att åtgärda dem?</pre><pre>Orsaken till att jag tar upp frågan om små vårdhem\r\nigen, är det förord som Bengt Westerberg själv har\r\nskrivit till Åke Johanssons bok, Åkes bok. I den\r\nbeskriver Åke Johansson det negativa i att bo på\r\ninstitution, och han inkluderar även små\r\ninstitutioner.</pre><pre>Jag skulle gärna vilja få en kommentar till frågan\r\nom Bengt Westerberg inte har funderat vidare på\r\nden punkten och andra punkter där vi kritiserade\r\nLSS för att kunna göra den bättre.</pre><pre>Fru talman! Sedan LSS trädde i kraft har det dykt\r\nupp nya konkreta frågor och andra problem, och\r\njag skall villigt tillstå att varken jag själv från\r\nVänsterpartiets sida eller någon annan hade kunnat\r\nförutse dessa.</pre><pre>Jag är överraskad över att Bengt Westerberg inte\r\nhar stött på de problem som jag har fått påtalade\r\nför mig. Det gäller bl.a. arbetsplatser där man i dag\r\nhar en gemensam assistentgrupp. Jag har stött på\r\nexempel på detta hos Refugen här i\r\nStockholmsområdet. Det är en mycket förtjänstfull\r\nverksamhet som Frälsningsarmén bedriver. Det\r\ngäller också Furuboda nere i Skåne, där man\r\nbedriver en liknande verksamhet för gravt\r\nrörelsehindrade -- en arbetsplats med meningsfullt\r\narbete. Där har man i dag stora problem och undrar\r\nhur det skall fungera i framtiden eftersom vissa\r\nkommuner har sagt upp avtalet och säger att detta\r\nmåste bygga på att varje assistent är anställd av en\r\nviss person.</pre><pre>Samma grundproblem finns inom de\r\nboendeserviceenheter som finns på vissa håll i\r\nStockholmsområdet, och även på annat håll. De\r\nboende i handikapplägenheter på Söder har påtalat\r\nde svårigheter som finns när man har en gemensam\r\narbetsgrupp som ger service utifrån individens eget\r\nönskemål. Dessa problem har också påtalats i ett\r\nbrev från DHR. De boende känner sig överkörda.\r\nJag tycker att regeringen borde titta närmare på det\r\nhär om den inte har uppmärksammat det tidigare.</pre><pre>Den andra frågan gäller assistans på fritiden. Det är\r\nett problem eftersom LSS inte omfattar de personer\r\nsom bor på elevhem eller har gruppbostad. Många\r\nav de elever som jag nyligen träffade på\r\nriksgymnasiet i Angered påtalade det här\r\nproblemet. Det är svårt att inte få den hjälpen på\r\nsin fritid.</pre><pre>Till sist gällde det kostnaden för de kommuner som\r\ntagit ett stort ansvar för att ställa upp med\r\nspecialresurser och där det finns institutioner eller\r\nvårdhem. Jag är glad över det svar som Bengt\r\nWesterberg ger. Efter vad jag förstår avser Bengt\r\nWesterberg att se närmare på den här frågan om\r\nden inte löser sig. Det finns ju ett flertal exempel\r\npå hur detta fungerar ute i landet. Om man inte\r\nkommer till en lösning i förhandlingarna kommer\r\ndet att uppstå problem vid kommunaliseringen av\r\nomsorgerna. Det finns för övrigt en politisk enighet\r\nkring detta. Därför vore det bra om man snart\r\nkommer fram till en lösning av de här frågorna.</pre><pre>Det är naturligtvis mycket bra att Socialstyrelsen\r\nhar i uppdrag att se över hur LSS fungerar, vilka\r\nproblem som dyker upp och hur man skall kunna\r\nåtgärda dem, Bengt Westerberg. Men jag menar att\r\nvi redan nu kan se att det finns vissa problem som\r\ninte löser sig i det direkta samarbetet. Därför måste\r\nregeringen uppmärksamma dem och bidra till att\r\nhitta lösningar.</pre><pre>Anf. 5  Socialminister BENGT\r\nWESTERBERG (fp):</pre><pre>Fru talman! Om fru talmannen tillåter skulle jag\r\nvilja undanröja ett missförstånd, nämligen att det\r\nbeslut regeringen fattade i går bara skulle gälla\r\nkosovoalbaner. Det gör det inte, utan det gäller\r\ngenerellt för alla grupper, dvs. familjer som varit\r\nhär sedan 1 januari 1993 och längre.</pre><pre>Låt mig sedan gå över till Eva Zetterbergs frågor\r\noch kommentarer i anslutning till interpellationen.\r\nJag är naturligtvis medveten om att det fortfarande\r\nfinns många brister i handikappolitiken. Det är inte\r\nnågon insikt som bara finns hos Vänsterpartiet och\r\nSocialdemokraterna. Den finns också hos alla\r\nandra politiska partier. Vi har inte på något sätt\r\ntrott att den stora handikappreformen som vi\r\nbeslutade om förra året är den sista\r\nhandikappreformen. Den är ett stort steg framåt,\r\nmen det är väldigt mycket som återstår.</pre><pre>Avvecklingen av vårdhemmen pågår. Det är\r\nSocialstyrelsen som har att bedöma vad som skall\r\nbetraktas som vårdhem och vad som skall betraktas\r\nsom acceptabla bostäder. Som jag sade när vi\r\ndiskuterade handikappreformen inför beslutet här\r\ni kammaren, är det naturligtvis avgörande vad de\r\nboende själva till sist tycker.</pre><pre>Jag håller med om att den formulering som\r\nsocialutskottet gjorde när lagen behandlades är\r\nnågot oklar. Det är inte alldeles lätt att veta vad den\r\ninnebär. Jag har själv inte besökt något sådant litet\r\nväl fungerande vårdhem som man talar om i\r\nriksdagsbeslutet. Men jag utgår i från att det\r\nkommer att uppdagas så småningom när man gör\r\nupp avvecklingsplanerna om det finns några\r\ngränsdragningsproblem eller inte. Det ligger alltså\r\npå Socialstyrelsen att klara ut detta.</pre><pre>Eva Zetterberg ställde en fråga om\r\narbetsplatsassistans. Det är möjligt att det finns\r\nnågra problem här som jag inte riktigt kunde förstå\r\nnär jag läste frågan. Jag har varit i kontakt med\r\nSocialstyrelsen, Riksförsäkringsverket och mina\r\nmedarbetare på departementet, och ingen har fått\r\nnågra påstötningar om detta problem. Det\r\nförefaller inte vara något riktigt stort problem ute i\r\nverkligheten. Men det är möjligt att frågan var\r\nformulerad så att det kan ha uppstått något\r\nmissförstånd. De tillfrågade har kanske inte fått\r\nrätt associationer. Jag skall naturligtvis\r\nvidarebefordra den här frågan igen med de exempel\r\nsom Eva Zetterberg gav. Då får jag se om jag får\r\nnågra andra svar.</pre><pre>På den sista punkten som Eva Zetterberg tar upp\r\nhar det nog blivit ett missförstånd. Det är inte så att\r\nLSS inte omfattar personer som bor på elevhem.\r\nDet är den statliga assistansersättningen som inte\r\nkan utgå i de fallen. En person som bor på elevhem\r\noch som behöver personlig assistans på sin fritid\r\nkan mycket väl söka sådan hos kommunen och få\r\ndet enligt LSS. Om man inte får det är det beslutet\r\nockså möjligt att överklaga till länsrätten, liksom\r\nnär det gäller de övriga rättigheterna i LSS.</pre><pre>Fru talman! Jag tror att det var de frågor jag kunde\r\nkommentera.</pre><pre>Anf. 6  EVA ZETTERBERG (v):</pre><pre>Fru talman! Jag har helt klart för mig att LSS inte\r\när, och inte kan vara, den sista reformen på\r\nhandikappområdet, Bengt Westerberg. Vi har ju en\r\nannan reform som vi diskuterar för fullt just nu,\r\nnämligen den om en handikappombudsman.\r\nFörhoppningsvis kommer det att fattas beslut om\r\nden under våren. Men den kommer då att få en\r\nbetydlig uppstramning i jämförelse med\r\nregeringens förslag. Det finns förvisso en rad andra\r\nområden som också behöver åtgärdas.</pre><pre>Fru talman! Låt mig sedan gå över till frågan om\r\n''små väl fungerande vårdhem''. Där sade Bengt\r\nWesterberg själv att han inte riktigt förstod vad\r\nsocialutskottet avsåg vid debatten i riksdagen den 5\r\nmaj. Jag förstår det. Jag tycker själv att det är ett\r\ndåligt beslut. Både de boende och anhöriga på olika\r\nplatser har i förväg talat om en stor oro för att flytta\r\nut från ett vårdhem. De sade att det var så mycket\r\nbättre service där och undrade vad som skulle\r\nhända när de flyttade ut. Men erfarenheten har\r\nvisat att man inte i något fall har ångrat sig efteråt.</pre><pre>Jag har personlig erfarenhet från Sätra på Ekerö\r\nhär i Stockholmsområdet. Där uttryckte många\r\ndessa farhågor, men inte en enda person skulle i\r\nefterhand vilja flytta tillbaka. Den här\r\ngränsdragningen mot ''små väl fungerande\r\nvårdhem'' håller inte. Jag tycker att det var svagt att\r\ndet här beslutet fattades i riksdagen. Jag hoppas att\r\ndet kommer att ändras.</pre><pre>Det är möjligt att jag hade formulerat frågan om\r\ngemensam assistans på ett oklart sätt. Men de här\r\nproblemen har dykt upp hos\r\nRiksförsäkringsverket. Det har tagits kontakter\r\nfrån de arbetsplatser där man har råkat ut för det,\r\nBengt Westerberg. Där har man hävdat att man\r\ngärna vill bidra till en lösning, men att lagen i sig är\r\nutformad så att det inte går alldeles av sig självt.</pre><pre>Det går att få personlig assistans på elevhem genom\r\nkommunen. Men problemet är att man då inte får\r\ntillgång till det statliga bidraget. Det gör ju att\r\nkommunerna inte alls är villiga att ge det på samma\r\nsätt som annars.</pre><pre>Fru talman! Jag tycker att det är mycket bra att man\r\nhar gjort bedömningen att det behövs åtgärder för\r\natt rätta till problemen för de kommuner som har\r\nett stort och tungt ansvar för institutioner och\r\nriksangelägenheter.</pre><pre>Överläggningen var härmed avslutad.</pre><pre>2 §  Svar på interpellation 1993/94:96 om turism\r\noch Invest in Sweden</pre><pre>Anf. 7  Näringsminister PER WESTERBERG\r\n(m):</pre><pre>Fru talman! Sylvia Lindgren har frågat mig om hur\r\njag följer upp verksamheten vid Styrelsen för\r\nSverigebilden och det inom denna verksamhet\r\nspeciella projektet Invest in Sweden. Vidare har\r\nhon frågat om jag ämnar ta några initiativ för att få\r\nfart på det nämnda projektet.</pre><pre>Interpellationen är ställd mot bakgrund av den\r\nstora allmänna betydelse som turisnäringen har för\r\nSverige. I interpellationen framhålls att\r\nbesöksnäringen i dag, enligt många bedömare, är\r\nden bransch som har bäst utvecklingsmöjligheter av\r\nalla.</pre><pre>Låt mig först säga att jag är helt överens med Sylvia\r\nLindgren om vikten av turistnäringen, men jag vill\r\ndärvid också framhålla att det främst är de\r\nallmänna ekonomiska förutsättningarna som\r\npåverkar konkurrenskraften i denna näring liksom\r\ni andra delar av näringslivet.</pre><pre>Vi är på god väg att vända den negativa\r\nekonomiska utvecklingen i landet och öka\r\ntillväxten. Även inom turistnäringen ser vi nu\r\neffekterna av detta. Det totala antalet\r\növernattningar år 1993 ökade med drygt 3 %\r\njämfört med år 1992. Det är första gången sedan år\r\n1989 som vi har haft en ökning. De utländska\r\növernattningarna i Sverige ökade med drygt 4 %\r\njämfört med år 1992.</pre><pre>Även på resevalutanettot ser vi effekterna. Från att\r\nha haft ett årligt negativt netto på ca 20 miljarder\r\nkronor åren 1990--1992 blev underskottet år 1993\r\ndrygt 13 miljarder kronor, en förbättring med 40 %\r\njämfört med föregående år.</pre><pre>Styrelsen för Sverigebilden har självfallet, utifrån\r\nde riktlinjer som ges av riksdag och regering, en\r\nviktig uppgift att på olika sätt främja\r\nturistnäringen. I syfte att få underlag för en\r\nresultatbedömning av verksamheten har\r\nmyndigheten erhållit direktiv för en s.k. fördjupad\r\nanslagsframställning för budgetåren 1995/96--\r\n1997/98. En sådan framställning inlämnades till\r\nNäringsdepartementet den 31 mars.</pre><pre>Invest in Sweden-projektet är en verksamhet som\r\nstartades inom dåvarande Industridepartementet\r\når 1984 med uppgift att främja utländska\r\ninvesteringar i Sverige.</pre><pre>Riksdagen beslöt våren 1993 att Styrelsen för\r\nSverigebilden fr.o.m. den 1 juli 1993 skall ha ett\r\nhuvudansvar för presentationen utomlands av\r\nSverige som investeringsland och därvid driva\r\nprojektet Invest in Sweden. Projektet berör för\r\nnärvarande Förenta Staterna, Japan,\r\nStorbritannien och Tyskland. Det drivs med ett\r\ninvesteringskontor i Japan och i övriga länder i\r\nsamverkan med ambassader, handelskammare\r\nm.fl. Styrelsen har, i form av en bilaga till nämnda\r\nanslagsframställning, till Näringsdepartementet\r\ningett en rapport om arbetet med projektet.\r\nStyrelsen föreslår att en självständig organisation\r\nbildas, eftersom marknadsföringen av Sverige som\r\nturistland enligt styrelsens mening är en annan\r\nverksamhet än att marknadsföra Sverige som\r\ninvesteringsland. Styrelsen menar att de två\r\nverksamheterna inte passar i samma\r\norganisationsform och att därför ett aktiebolag bör\r\nbildas med staten som helägare i form av Styrelsen\r\nför Sverigebilden.</pre><pre>Vi har således helt nyligen erhållit två rapporter om\r\ninriktningen av hela verksamheten vid Styrelsen för\r\nSverigebilden. Därutöver har vissa frågor rörande\r\nSverigeinformationen utomlands nyligen utretts\r\noch redovisats i betänkandet Svenska Bilder --\r\nÖversyn av Sverige-informationen (Ds 1993:72). I\r\nbetänkandet, som huvudsakligen berör\r\nUtrikesdepartementets ansvarsområden, redovisas\r\näven förslag beträffande verksamheten vid\r\nStyrelsen.</pre><pre>Nämnda rapporter och förslag bereds för\r\nnärvarande inom regeringskansliet.</pre><pre>Anf. 8  SYLVIA LINDGREN (s):</pre><pre>Fru talman! Jag vill först tacka näringsministern för\r\nsvaret på min interpellation. Det är ett svar, även\r\nom jag naturligtvis hade hoppats på ett betydligt\r\nstörre engagemang i denna så viktiga fråga.</pre><pre>Per Westerberg har själv med en läpparnas\r\nbekännelse sagt och i pressen uttalat bl.a. att\r\nbesöksnäringen skall jämföras med andra näringar,\r\nsom stål- eller skogsnäringen. Det är därför minst\r\nsagt anmärkningsvärt att denna näring inte röner\r\nstörre intresse från näringsministern.</pre><pre>Att försöka attrahera utländska investeringar är\r\nnågot som alla ekonomiskt väl utvecklade länder\r\nägnar sig åt. Konkurrensen om investerarnas\r\npengar är enorm. Därför krävs såväl insikt som\r\nengagemang och insatser. Jag är därför minst sagt\r\nhäpen över det lapptäcke av myndigheter som\r\nbesöksnäringen lyder under, där bl.a. Invest in\r\nSweden får 15 miljoner av de 88 miljoner kronor\r\nsom anvisats till Styrelsen för Sverigebilden.</pre><pre>Man har egentligen inte klart för sig vad man skall\r\ngöra. Vad gör man i själva verket? Jag har studerat\r\nen del utredningar om detta. Jag tycker mig ha\r\nförstått att även personalen är fundersam över vad\r\nman egentligen skall göra och över hur man jobbar.\r\nDet framkommer också i interpellationssvaret att\r\nrapporter och förslag för närvarande bereds inom\r\nregeringskansliet.</pre><pre>Men, Per Westerberg, klockan är nu drygt 5 över\r\n12. Besöksnäringen är enligt många bedömare den\r\nbransch som har de bästa\r\nutvecklingsmöjligheterna. Ett utökat antal\r\nbesökare kan givetvis förbättra intresset för\r\nSverige, med allt det positiva som det kan medföra\r\ni form av investeringar och när det gäller att få\r\nföretag till vårt land. Det ger effekter på\r\nsysselsättningen och indirekt på såväl statens som\r\nlandstingens och regionernas ekonomi. I rådande\r\nlågkonjunktur med hög arbetslöshet måste en ökad\r\ntillväxt inom besöksnäringen betraktas som\r\nsynnerligen angelägen.</pre><pre>Samarbetet på nationell nivå mellan å ena sidan det\r\nprivata näringslivet och industrin, å andra sidan\r\ndepartement och myndigheter i\r\ninvesteringsfrämjande syfte är obefintligt.</pre><pre>Vilken är statens och Per Westerbergs roll i detta\r\nsammanhang? Vad skall de statliga resurserna i\r\nförsta hand användas till? Vad skall staten inte ägna\r\nsig åt? Hur skall man samarbeta i dessa frågor? Hur\r\nanvänder man t.ex. de tekniska attachéer som vi har\r\ni dag? Detta fungerar för närvarande inte alls.</pre><pre>Frågorna är många, Per Westerberg, men iniativ\r\noch kraft saknas.</pre><pre>Hos Per Westerberg och hans gäng är stämningen\r\nsäkert god i dag, men det handlar inte om skådespel\r\nför stunden utom om långsiktigt levebröd. Det\r\nkrävs därför eftertanke och strukturinsatser. Tyvärr\r\nsaknas de ingredienserna.</pre><pre>Per Westerberg avhänder sig näringspolitiskt\r\nansvar till Börje Hörnlund. Besöksnäringen röner\r\ninget större intresse. Det enda riktiga engagemang\r\nsom näringsministern har gäller privatiseringar och\r\nförsäljningar av statliga företag. Att vara\r\nnäringsminister, Per Westerberg, borde vara\r\nmycket mer. Just när det gäller investeringar till\r\nvårt land borde det också göras betydligt mer än\r\nvad som görs i dag.</pre><pre>Anf. 9  BENGT DALSTRÖM (nyd):</pre><pre>Fru talman! Jag vet inte hur många gånger, herr\r\nnäringsminister, som jag och åtskilliga andra\r\nledamöter från kammarens talarstol har kritiserat\r\nsåväl kolleger som utskott och regering för den\r\npolitiska underskattningen av turismens betydelse\r\nför vårt lands ekonomi. Vi har här hört en visa i\r\ndenna frågan.</pre><pre>Med en omsättning på över 100 miljarder genererar\r\nturismen många miljarder till statens budget. Man\r\nbrukar säga att fyra till fem utländska turister ger\r\nsamma intäkt som en exporterad Volvo.</pre><pre>Näringsministern konstaterade att 1993 gav oss en\r\nförbättring av det negativa turistnettot till 13\r\nmiljarder att jämföras med tidigare 20 miljarder på\r\nårsbasis. Den främsta anledningen till detta är att\r\nutlandsturismen här kan dra fördel av den billiga\r\nsvenska kronan och den motvilligt sänkta momsen.</pre><pre>En ökad tillströmning av utländska turister ger oss\r\nökningar i statsintäkterna om hundratals miljoner,\r\nkanske med uppemot en miljard. Ändå vill\r\nregeringen dra ner på anslaget för marknadsföring\r\nav Sverige utomlands från 100 miljoner till 88\r\nmiljoner för 1994. Deprecieringen av kronan\r\ninnebär ytterligare en minskning av resultatet av\r\ndessa pengar utomlands. Med denna skenbara\r\nbesparing frånhänder sig faktiskt staten chansen till\r\nhundratals miljoner i ökade statsintäkter och\r\nmöjligheten till tusentals nya jobb. Den s.k.\r\nbesöksnäringen skulle mycket lättare än industrin\r\nkunna åstadkomma dessa nya jobb.</pre><pre>Hur ser näringsministern på en ökad satsning för att\r\nfå hit utländska turister? I t.ex. våra\r\nkonkurrentländer går staten in med mycket tyngre\r\nanslag, i Finland med 200 miljoner och i Danmark\r\nmed 180 miljoner mot i Sverige 88 miljoner kronor.\r\nSveriges Turistråd lades som bekant ned häromåret\r\npå förslag från regeringen och ersattes med\r\nbranschsammanslutningen Next Stop Sweden och\r\nStyrelsen för Sverigebilden, vilket vi medverkade\r\ntill. Styrelsen för Sverigebilden skulle med\r\nbeviljade statsanslag upphandla kompletta\r\nmarknadsföringsåtgärder från främst denna\r\nbranschorganisation. Denna ordning har\r\nuppenbarligen inte fungerat tillfredsställande.</pre><pre>Styrelsen för Sverigebilden fick också ansvaret för\r\nprojektet Invest in Sweden, genom vilket Sverige\r\nskall marknadsföras som investeringsland, som vi\r\nhörde alldeles nyss. Näringsministern har i denna\r\nfråga redovisat den tänkta inriktningen att denna\r\nverksamhet skall bedrivas i ett separat bolag. Jag\r\ntycker att det är en förnuftig lösning.</pre><pre>Näringsministern vet att den svenska\r\nrepresenationen och profilen utomlands uppvisar\r\nen mycket splittrad bild. Exportråd,\r\nhandelskammare, turistkontor och ambassader\r\nsitter var för sig i separata lokaler. I Paris är vi\r\nrepresenterade på fyra ställen. Exportrådets chef\r\nGöran Holmquist har i olika sammanhang\r\nkonstaterat bristen på samordning.</pre><pre>Ny demokrati och Socialdemokraterna föreslog en\r\nutredning i denna fråga häromåret, men tyvärr kom\r\nden genom en fadäs här i kammaren inte till stånd.\r\nNäringsministern omnämnde själv en av\r\nUtrikesdepartementet initierad och genomförd\r\nutredning, som nyligen redovisats i betänkandet\r\n''Svenska Bilder''. I den föreslogs vissa åtgärder,\r\nbl.a. ett informationsråd med representanter för ett\r\nantal myndigheter och berörda departement.\r\nAvsikten är att regeringen nu i vår i form av\r\nantingen en proposition eller en skrivelse till\r\nriksdagen skall föreslå åtgärder baserade på denna\r\nutrednings betänkande.</pre><pre>Näringsministern säger i dag att ärendet är under\r\nberedning i regeringskansliet. Det gäller också\r\nrapporten från Styrelsen för Sverigebilden. Men\r\nnär får vi se konkreta resultat?</pre><pre>Tyvärr är det nu så att de organisationer och\r\nmyndigheter som vill intressera turister och företag\r\nför Sverige sorterar dels under\r\nNäringsdepartementet, dels under\r\nUtrikesdepartementet, och så har det varit i\r\ndecennier. Därför har också ett femtontal\r\nutredningar sedan 1970, i och för sig väl\r\ngenomförda, alla mer eller mindre lagts på is. Varje\r\ndepartement slår vakt om sitt revir.</pre><pre>Min fråga till näringsministern är nu om han är\r\nberedd att medverka till att det denna gång blir ett\r\nsamarbete med Utrikesdepartementet för att man\r\ntillsammans skall följa upp de rapporter och\r\nbetänkanden om Sverigeinformationen utomlands\r\nsom nu föreligger. Vi får i det sammanhanget icke\r\nheller förglömma Sverigerepresentationen\r\nutomlands.</pre><pre>Anf. 10  LEO PERSSON (s):</pre><pre>Fru talman! Jag skulle med anledning av att\r\nkulturutskottet häromdagen genomförde en\r\nutfrågning om turism vilja fråga näringsministern\r\nhur han ser på näringen, den samordning som\r\nefterlyses osv. Det framkom på denna utfrågning\r\natt förtroendet för Styrelsen för Sverigebilden inte\r\nvar så stort. Styrelsen tycker kanske inte att\r\nprojektet Invest in Sweden är något som den skall\r\nägna sig åt. Det framfördes synpunkter om att Next\r\nStop Sweden borde omformas, att staten borde ges\r\nmera inflytande i detta bolag och att det borde få\r\nansvara för marknadsföringen utomlands.\r\nSignalerna från denna utfrågning var rätt tydliga.\r\nJag skulle vilja höra hur näringsministern ser på\r\ndessa önskemål från näringen.</pre><pre>Jag vill också ställa en fråga om det nuvarande\r\nansvarsområdet för Styrelsen för\r\nSverigeinformation, som även skall ge service åt\r\nvissa ideella organisationer i vårt land. Under\r\nutfrågningen nämndes att Fjällsäkerhetsrådet\r\ntydligen helt har fallit mellan stolarna. Styrelsen för\r\nSverigebilden tycker inte att den har något ansvar\r\nför vad det sysslar med. Förr hade Turistrådet detta\r\nansvar, och rådet har nu i olika avseenden fått stora\r\nsvårigheter att bedriva sin verksamhet. Det skulle\r\nvara intressant att höra hur näringsministern tycker\r\natt sådana här frågor skall handläggas, även om de\r\nkan uppfattas som litet små. Alla sådana här bitar\r\nmåste dock falla på plats för att turistnäringen skall\r\nkunna utvecklas på ett bra sätt.</pre><pre>Det finns en mängd småfrågor som gör att det inte\r\nfungerar bra i dag. Jag tycker att turistnäringen är\r\nför viktig för att hanteras på det litet nonchalanta\r\nsätt som Näringsdepartementet gör.</pre><pre>Anf. 11  Näringsminister PER WESTERBERG\r\n(m):</pre><pre>Fru talman! Om det tillåts vill jag först besvara\r\nSylvia Lindgrens allmänna näringspolitiska\r\npåpekanden.</pre><pre>Jag vill först notera att det svenska näringslivets\r\nkonkurrenskraft har förbättrats med 25\r\nprocentenheter under de senaste två åren.\r\nSkatterna på produktion har sänkts med 40\r\nmiljarder. Vi har gjort de största satsningarna på 15\r\når i Nordeuropa på industrirelevant forskning för\r\natt höja teknikinnehållet i svenska produkter.\r\nKompetensutvecklingen inom svensk arbetskraft\r\nexpanderar kraftigt. Det sker i syfte att öka de\r\nanställdas konkurrenskraft. Vi gör de största\r\nsatsningarna på infrastrukturen -- vägar, järnvägar,\r\ntelekommunikationer, informationsteknologi --\r\nsom har gjorts på över 100 år.</pre><pre>Socialdemokratin har ställt sig negativ i en\r\nförfärande stor andel av dessa frågor. Det fick t.o.m\r\ndet internationella ratinginstitutet Standard  &amp; \r\nPoor's att uttala att oppositionen utgör det största\r\nhotet mot den ekonomiska återhämtningen i\r\nSverige.</pre><pre>Så till sakfrågan: Sveriges utrikesrepresentation\r\noch besöksnäringen. Låt mig först reda ut några\r\nbegrepp för Sylvia Lindgren. Sveriges tekniska\r\nattachéer är ett organ som skall se till att vi tar in\r\nteknologisk information och undersöker vad som\r\nhänder på marknaden. Det är även kopplat till\r\nPatent- och registreringsverket. Det bedriver en\r\nform av serviceverksamhet och skall hjälpa till att\r\nhöja tekniknivån i landet.</pre><pre>Verksamheten fungerar. Den finansieras delvis ur\r\nstatskassan och delvis av näringen genom\r\nbeställningar av olika typer av uppdrag. För\r\nnärvarande övervägs ett närmare sambarbete\r\nmellan Patent- och registreringsverket och STATT\r\nför att bättre kunna tillvarata resurserna.</pre><pre>Den andra delen av Sylvia Lindgrens fråga gällde\r\nInvest in Sweden. Det startades på det gamla\r\nIndustridepartementets tid genom att ett\r\nindustriråd tillsattes i Japan -- närmare bestämt i\r\nTokyo. Vi gjorde bedömningen att denna\r\nverksamhet måste öka. Det första vi gjorde var att\r\nta bort hindren för investeringar i Sverige genom att\r\navskaffa förvärvslagstiftningen. Den hade varit i\r\nkraft under mycket lång tid -- sedan 1930-talet.\r\nGenom detta öppnar vi landet för utländska\r\ninvesteringar.</pre><pre>Ett mycket stort antal seminarieserier med berörda\r\nstatsråd har gått över världen. Vi håller på att bygga\r\nupp förtroendekapitalet och intresset för Sverige\r\nsom investeringsland. Vi visar att det är ett bra\r\nställe att driva företag, investera och skapa\r\nsysselsättning på.</pre><pre>Vi vill även bygga upp mottagningsorganisationen\r\ngenom insatser via Invest in Sweden-programmet\r\noch eventuellt via ett nytt aktiebolag. Därmed\r\nskulle vi kunna stärka mottagningen,\r\ninformationsservicen och möjligheterna att få\r\ninvesteringar, ny teknik och nya företag till landet.</pre><pre>Såvitt jag har förstått har Sylvia Lindgrens\r\npartivänner velat avskaffa hela anslaget till Invest\r\nin Sweden -- den verksamhet som jag tror är viktig\r\nför Sverige och de flesta andra länder i västvärlden.</pre><pre>Vad gäller besöksnäringen vill jag säga att det är\r\nriktigt att Turistrådet ändrades till Sverigebilden.\r\nDet var ett försök att minska den lokala\r\nadministrationen i Sverige och överföra mer pengar\r\ntill aktiv verksamhet och marknadsföring av\r\nSverige som besöksland, turistland och även -- i och\r\nmed att vi kopplade in Invest in Sweden --\r\ninvesteringsland.</pre><pre>Upphandlingen har börjat. Next Stop Sweden har\r\nhand om marknadsföringen av insatserna. Det sker\r\nvia turistbyråer utomlands, genom\r\nmarknadsundersökningar och även genom vissa\r\nsamverkande marknadsföringskampanjer.</pre><pre>Det finns en fördjupad anslagsframställning från\r\nSverigebilden som medför att vi gör en extra\r\nfördjupad prövning av dess verksamhet inför det\r\nkommande budgetåret. Den dialog som nu\r\nförekommer är ett försök att få mer långsiktiga\r\navtal med branschen som skulle kunna spegla\r\nExportrådets linjer. Det skulle vara ett avtal mellan\r\nbransch och stat om gemensamma satsningar på\r\nmarknadsföring och exportservice. Man skulle\r\nförsöka lyfta fram de goda exemplen -- de som kan\r\nmana till efterföljd och därmed starkare\r\nmarknadsföring utomlands.</pre><pre>På Sverigebilden satsas i dag 88 miljoner kronor.\r\nFör hela övriga näringslivet i Exportrådet satsas\r\n132,5 miljoner. Det är relativt sätt mycket pengar\r\nsom går åt.</pre><pre>I jämförbara länder satsar exportnäringen eller\r\nExportrådet relativt sett mer än vad som sker i\r\nSverige; det skall villigt erkännas. Finansieringen\r\nfrån näringen är också större. Det är normalt att\r\nnäringen tar halva kostnaden. För mig är det\r\nlämpligt att göra en jämförelse med Exportrådet.\r\nJag tycker därför att den fortsatta fördjupade\r\növervägningen av anslagsframställningen skall rikta\r\nin sig på finansiering av export och turistservice och\r\npå att lyfta fram de goda exemplen.</pre><pre>Till sist vill jag svara på Bengt Dalströms fråga om\r\nsamordning. Jag delar hans uppfattning. Det\r\nbehövs ytterligare samordning och inte fler organ,\r\ninstitut och organisationer. Det behövs en\r\nkraftsamling för att vi skall kunna ta till vara våra\r\nresurser bättre i denna viktiga fråga.</pre><pre>Anf. 12  SYLVIA LINDGREN (s):</pre><pre>Fru talman! Per Westerberg! Jag blir alltid litet\r\nfundersam när någon vänder taggarna utåt i en\r\ndebatt eller efter ett påstående på det sätt som Per\r\nWesterberg gör här.</pre><pre>Per Westerberg har tidigare uttalat att det är riktigt\r\natt man inte bedriver sysselsättningspolitik inom\r\nnäringspolitiken, utan att man förstärker stödet till\r\ndet svenska näringslivet. Samtidigt ser vi gång efter\r\nannan att många näringspolitiska insatser förs över\r\npå andra departement. Jag är mycket kritisk till det.\r\nVi behöver en samlad och långsiktig näringspolitik\r\ni landet. Jag tycker därför att Per Westerberg borde\r\nvakta sitt eget fögderi bättre.</pre><pre>Det är viktigt att man gör insatser i rätt tid, på rätt\r\nplats och vid rätt tillfälle när det gäller frågor om\r\ninvesteringar i landet och turist- och\r\nbesöksnäringen. Jag blev förtvivlad när jag hörde\r\natt man från Sverigebilden inte vill jobba med\r\nInvest in Sweden. Det finns organisationsproblem.\r\nDet är klart att det påverkar verksamheten. Det\r\nsker i ett läge då besöksnäringen växer,\r\ninvesteringsbehovet är stort och intresset för denna\r\nverksamhet borde öka. Vi ligger steget efter, och\r\ndet är jag är väldigt orolig för.</pre><pre>Vi måste få fram investeringskartor, hålla oss\r\ninformerade och slussa vidare. Hur är den\r\n''backup'' som sker från Invest in Sweden till\r\nregionerna och kommunerna?</pre><pre>Per Westerberg berättade för mig vad de tekniska\r\nattachéerna skall göra. Det är klart att det finns ett\r\nsamband mellan alla dessa frågor. Samordning är\r\noerhört viktigt. Det finns inget samlat,\r\nkontinuerligt arbete. Det är det som gör att jag inte\r\ntycker att verksamheten drivs med kraft och\r\nengagemang från departementets sida. Jag tror att\r\nman drunknar på myndigheten. Ingen känner\r\nansvar för dessa frågor. Per Westerberg har ett\r\njätteansvar. Det måste tas till vara.</pre><pre>Anf. 13  LEO PERSSON (s):</pre><pre>Fru talman! Jag skulle vilja be Per Westerberg\r\nkommentera den andra verksamhet, utöver att\r\nköpa upp marknadsföring utomlands, som\r\nSverigebilden har ansvar för. Det är väldigt viktigt\r\natt de produkter som säljs, dvs. upplevelserna här i\r\nlandet, fungerar och att den produkt som man\r\nköper från Sverigebilden blir bra. Det är samspelet\r\nmellan ideella organisationer och andra som skapar\r\nkvaliteten. Det handlar inte bara om att sova, äta\r\noch bo. Om besökarna skall återkomma och\r\nprodukten skall leva vidare måste det också handla\r\nom fina upplevelser.</pre><pre>Därför tycker jag att det vore bra om\r\nnäringsministern kommenterade detta något. När\r\njag läser reglementet uppfattar jag det som att\r\nSverigebilden har ett ansvar för dessa frågor.</pre><pre>Anf. 14  BENGT DALSTRÖM (nyd):</pre><pre>Fru talman! Det är i och för sig inte min sak att\r\nkommentera det föregående talare sade. Men jag\r\nerinrar mig att just tankegångarna om ideella\r\nanknytningar och om att man skall beakta\r\nsysselsättningsläget inom olika regioner var en av\r\norsakerna till att Turistrådet föll. Man engagerade\r\nsig för mycket på dessa områden och koncentrerade\r\nsig inte på den viktigaste uppgiften: att sälja den\r\nexisterande produkten utomlands.</pre><pre>Så till näringsministerns korta kommentar om mina\r\nfunderingar: Näringsministern håller med om att en\r\nsamordning behövs när det gäller att skapa intresse\r\nför Sverige på olika nivåer utomlands. Skall jag\r\ntolka det som ett löfte om att näringsministern\r\nkommer att ta initiativ för att genomföra en sådan\r\nsamordning?</pre><pre>Anf. 15  Näringsminister PER WESTERBERG\r\n(m):</pre><pre>Fru talman! Jag ändrar ordningsföljd på\r\nkommentarerna och börjar med Bengt Dalström.</pre><pre>Vad gäller utredningen Svenska bilder delar jag i\r\ngrunden uppfattningen att vi har för många organ\r\noch en splittrad resursbild. Det finns olika\r\nmöjligheter till samordning och att bättre ta till vara\r\nde ofta nog ganska kostsamma resurser vi håller oss\r\nmed på utlandsmarknaden.</pre><pre>För närvarande för jag en mycket aktiv dialog med\r\nmin kollega Ulf Dinkelspiel om hur vi skall kunna\r\neffektivisera samt bättre och kostnadseffektivare ta\r\ntill vara de resurser vi har. Det kan här finnas olika\r\nvarianter alltifrån personalunioner till samordning\r\nav resurser mellan organisationer. Beredning\r\npågår, men vi har haft vissa fördröjningar beroende\r\npå sjukdom. Vi hoppas att kunna vara någorlunda\r\nsnabba i genomförandet i denna del.</pre><pre>Sedan till Leo Perssons fråga om fjällsäkerhet och\r\nliknande samt de ideella organisationerna inom\r\nturismen. Jag anser detta vara en fråga som berör\r\nSverigebilden och branschen. Där måste man själva\r\nbestämma vad man anser vara bra för branschen\r\noch vad man därmed skall anse vara en form av\r\nturistservice och goda exempel som skall lyftas\r\nfram. Jag kan gärna lova Leo Persson att titta något\r\nmer på den specifika fråga han reser. Jag måste\r\nerkänna att jag inte är djupare insatt i frågan om\r\nfjällsäkerhet.</pre><pre>Sylvia Lindgren talade om delar av verksamheten\r\ninom Sverigebilden och Invest in Sweden. Sedan\r\nSverigebilden fick hand om Invest in Sweden har\r\nman gjort det arbete som skall göras med\r\nbetydande skyndsamhet. Man har utrett\r\norganisationen av mottagningen av förfrågningar\r\nom investeringar i Sverige och hur man skall koppla\r\nsamman detta med regioner och kommuner ute i\r\nlandet. Även där bör man samla resurserna så att\r\nman kan få en bra fungerande kontaktyta och\r\nkunna delta i kontaktskapande utomlands.</pre><pre>Jag vill ånyo påpeka att vi här har tagit bort den\r\nförvärvslagstiftning som egentligen har varit ett\r\naktivt hinder för investeringar i Sverige.\r\nRegeringen har satt igång ett mycket omfattande\r\narbete som inkluderat finansministerns,\r\nskatteministerns, mitt eget,\r\nutrikeshandelsministerns och även statsministerns\r\ndeltagade i ett flertal investeringsseminarier i olika\r\nfinansiella kretsar runt om i världen för att öka\r\nintresset för investeringar i Sverige.</pre><pre>Vi tar frågan på utomordentligt stort allvar och vill\r\nha in aktivitet och investeringar i Sverige. Vi har,\r\nprecis som i nästan alla andra länder, funnit detta\r\nvara bra för egna näringslivet.</pre><pre>Det borde även från Sylvia Lindgren finnas ett\r\nintresse för att det finns ett statsanslag, och även en\r\npengapåse, för att hjälpa till med detta arbete och\r\nkunna klara satsningarna. Det sker betydande\r\nsatsningar på andra länder. Det är en form av\r\nservice och marknadsföring av Sverige som\r\ninvesteringsland. Vi talar om vad som görs i Sverige\r\noch varför det är bra att ha företag i Sverige, vilket\r\när viktigt att komma ihåg.</pre><pre>Sedan tillbaka till Sverigebilden. Jag är väl\r\nmedveten om turistnäringens och besöksnäringens\r\nstora betydelse. Jag har ägnat mycket tid åt aktiv\r\ndialog med företrädare i branschen. Jag tror alla\r\nhär närvarande som också har haft kontakt med\r\ndenna näring är medvetna om att det är en mycket\r\nsplittrad näring. Det har förekommit betydande\r\nkritik av alla förekommande företeelser under de\r\nsenaste 25 åren, vilket även verifieras av många\r\naktörer inom näringen.</pre><pre>Den bild som dock framkommer alltmer i dialogen\r\när ett närmande till en form av organisationsmodell\r\nmotsvarade Exportrådet. Jag vill då erinra om\r\nExportrådets framväxt som en ideell förening,\r\nSvensk exportförening, tillskapad av näringslivet i\r\ndess helhet för att ge exportservice och kunna\r\nhjälpa till med gemensamt deltagande på\r\nmässorna. Sedemera tillförde statsmakten\r\nhandelsekreterare för att effektivisera och även ge\r\nstatens bidrag för att komma in på vissa marknader.</pre><pre>Det finns motsvarande tankar som kan appliceras\r\nhär. Vi är mycket aktiva i den dialog som förs\r\nmellan näringen och Styrelsen för Sverigebilden\r\noch i arbetet med den fördjupade\r\nanslagsframställning som vi nu diskuterar på\r\ndepartementet.</pre><pre>Vi återkommer i denna fråga. Vi vill finna en\r\nlösning. Men den måste också inkludera att\r\nnäringen tar sin del av ansvaret, precis som man gör\r\ni alla andra länder. Denna del har varit\r\nförhållandevis svag i Sverige, kanske delvis\r\nberoende på en oerhört pressad ekonomi i\r\nbranchen under senare år.</pre><pre>Anf. 16  SYLVIA LINDGREN (s):</pre><pre>Fru talman! Jag är glad åt denna litet mer\r\nnyanserade bild i slutet av debatten. Jag är glad\r\növer att Per Westerberg säger att han skall ta frågan\r\npå stort allvar. Det är min förhoppning att så också\r\nkommer att ske.</pre><pre>När jag började undersöka dessa frågor, och ställde\r\ninterpellationen, upplevde jag en oerhört splittrad\r\nbild. När jag ringde runt och talade med olika\r\npersoner fanns det en alldeles för stor osäkerhet om\r\nvad man skall göra, hur man skall kunna samarbeta\r\noch hur verksamheten skall bedrivas. Frågan var:\r\nVad är det egentligen man vill?</pre><pre>Jag önskar därför att Per Westerberg betydligt mer\r\nprofilerar sig i dessa frågor och att departementet\r\ntar frågorna på betydligt större allvar. Per\r\nWesterberg har som näringsminister ett oerhört\r\nstort ansvar i dessa frågor. Det är viktigt att slå vakt\r\nom näringspolitiken och ha en helhet i densamma,\r\nPer Westerberg. I den delen är investeringar för att\r\nfå igång verksamheter i Sverige ack så viktiga. De\r\nmåste kopplas ihop till det vi gemensamt kallar\r\nbesöksnäringen.</pre><pre>Anf. 17  Näringsminister PER WESTERBERG\r\n(m):</pre><pre>Fru talman! Jag vill först säga att näringspolitik inte\r\nenbart är en angelägenhet för\r\nNäringsdepartementet, utan den berör hela\r\nregeringen.</pre><pre>Det är väldigt mycket inom utbildningen som i allra\r\nhögsta grad är näringsfrågor, inte minst\r\nforskningen. Det är väldigt mycket inom\r\narbetsmarknadspolitiken som är näringspolitik,\r\ninte minst kompetenshöjning hos arbetskraften.\r\nDet är väldigt mycket inom skatteområdet som är\r\nnäringspolitik.</pre><pre>Den inre arbetsfördelningen inom regeringen är en\r\nfråga för regeringen att avgöra, liksom hur vi\r\neffektivast för en bra näringspolitik som får\r\nnäringslivet att växa. Det gör vi mycket aktivt, det\r\nkan jag försäkra.</pre><pre>Slutligen till frågan om besöksnäringen. Vi för en\r\naktiv dialog. Det är få näringar som vi har ägnat så\r\nmycken tid och energi åt för att försöka reda ut\r\nbegreppen. Det är en näring som är mycket\r\nbesvärlig så tillvida att den är splittrad. Det finns\r\nallt från campingägare och hotellägare till\r\nbussföretag, skidliftar och mycket annat. Det gör\r\natt den är ganska komplex att det är svårt att hitta\r\nbra lösningar.</pre><pre>Jag tror att vi är på god väg att göra detta. Men det\r\nförutsätter ett antal saker. Den dialog som nu förs\r\nblir mer och mer konstruktiv. Näringen är på väg\r\natt ytterligare göra en mer offensiv satsning på\r\nmarknadsföring och att lyfta fram de goda\r\nexemplen på exportmarknaderna. Det är en\r\nfunktion som liknar Exportrådets, vilket jag tycker\r\när viktigt för Sverige, för näringen och inte minst\r\nför sysselsättningen.</pre><pre>Överläggningen var härmed avslutad.</pre><pre>3 §  Svar på interpellation 1993/94:115 om\r\nmiljön och virkestransporterna</pre><pre>Anf. 18  Miljöminister OLOF JOHANSSON\r\n(c):</pre><pre>Fru talman! Leo Persson har frågat mig om jag kan\r\nmedverka till att överläggningar kommer till stånd\r\nmed företrädarna för skogsbruket för att det av\r\nregeringen fastställda utsläppsmålet för\r\nkväveoxider skall klaras. Bakgrunden är\r\nomläggningen av virkestransporter i Dalarna och\r\nHärjedalen.</pre><pre>Regeringen har under våren noggrant gått igenom\r\nproblemen med att uppnå målet om att\r\nkväveoxidutsläppen skall minska med 30 % mellan\r\n1980 och 1995. Målet kommer inte att infrias.\r\nOrsakerna till detta är flera. Vägtrafikens kraftiga\r\nökning under 1980-talet är, som Leo Persson\r\npåpekar, en viktig orsak. En annan är att när målet\r\nuppställdes 1988 var kunskapen om utsläppens\r\nstorlek ofullständig. Det uppdagades senare att\r\nsjöfarten och arbetsmaskinerna var för sig svarar\r\nför nära 20 % av utsläppen. Dessa källor har\r\nförblivit oåtgärdade. De beslut som fattades vad\r\nbeträffar andra källor hade god effekt, men var\r\nsammantaget inte tillräckliga.</pre><pre>Om vi vill vidta åtgärder som leder till sänkta\r\nkväveoxidutsläpp kräver det i allmänhet en mycket\r\nlångsiktig planering. Allmänt gäller att de flesta\r\nkällor till kväveoxider har en lång livslängd, från tio\r\når och uppåt. Jag kan därför konstatera att\r\nsvårigheterna att infria kväveoxidmålet är\r\navhängiga att det under den senare delen av 1980-\r\ntalet inte fattades tillräckligt offensiva beslut i\r\ndenna fråga.</pre><pre>Skogsbruket och skogsindustrin svarar för en stor\r\ndel av godstransporterna i Sverige. Det rör sig om\r\nolika slags transporter:</pre><pre>-- Medellånga transporter från avverkningar till\r\nförädlingsställen.</pre><pre>-- Långa transporter till konsumenter, ofta på\r\nkontinenten.</pre><pre>De senare transporterna sker i dag till största delen\r\nmed järnväg eller med fartyg. Av skogsindustrins\r\nexport till utlandet går i dag ca 80 % med järnväg\r\neller båt. Sjöfartens kväveoxidutsläpp är höga.\r\nRegeringen söker möjligheter att minska sjöfartens\r\nkväveoxidutsläpp, eftersom de tekniskt sett kan\r\nminskas kraftigt till en låg kostnad utan att riskera\r\nkonkurrenshämmande kostnadsökningar för\r\nsjöfarten. Sverige är pådrivande i det\r\ninternationella samarbetet för att minska sjöfartens\r\nutsläpp.</pre><pre>Järnvägens konkurrenskraft kommer att förbättras\r\nmarkant i och med att infrastrukturprogrammet\r\ngenomförs. Sammanlagt 3 miljarder kronor läggs\r\nexempelvis under de kommande tio åren på att\r\nförbättra godsstråket genom Bergslagen och Norra\r\nstambanan. Detta förbättrar möjligheterna att\r\ntransportera gods med järnväg från norra och\r\nmellersta Sverige ner till landets södra delar och till\r\nkontinenten.</pre><pre>De medellånga transporterna av skogsråvara\r\nmellan produktionsområdena och\r\nförädlingsställena är ett svårare problem. För att\r\nminska kväveoxidutsläppen från dessa är det\r\nönskvärt att en så stor del av dem som möjligt\r\növerförs till järnväg, under förutsättning att\r\njärnvägen huvudsakligen är elektrifierad och att\r\nelkraften inte kommer från kraftverk med höga\r\nutsläpp. Kostnaderna för omlastningar, terminaler\r\noch rangering missgynnar dock järnvägen.</pre><pre></pre><pre>Regeringens förslag om avreglering av\r\njärnvägstrafik möjliggör att speciella lösningar tas\r\nfram för enskilda transportköpares behov. En\r\nsådan avreglering skulle skapa förutsättningar för\r\njärnvägen att kostnads- och servicemässigt\r\nkonkurrera med lastbilarna om bl.a.\r\nråvarutransporter till skogsindustrin.</pre><pre>Leo Persson pekar på problem med prissättningen\r\nav lastbilstransporter. Riksdagen har tidigare ställt\r\nsig bakom principen att varje trafikslag skall bära\r\nsina samhällsekonomiska kostnader. Jag håller med\r\nom att ett fullt genomförande av detta\r\nkostnadsansvar är önskvärt. I\r\nregeringsförklaringen sägs att miljöskulden inte får\r\nöka och att ekonomiska styrmedel kommer att\r\nanvändas i ökad utsträckning för att värna och\r\nförbättra miljön.</pre><pre>Rent generellt är det en miljöförsämring om\r\ntimmertransporter läggs över från elektrifierad\r\njärnväg till väg. Omläggningen av\r\ntimmertransporterna i Dalarna innebär att\r\ntransporterna på väg ökar något, samtidigt som\r\njärnvägstransporterna minskar något. Ökningen av\r\ndet totala vägtrafikarbetet i länet blir 0,1 %. Vissa\r\norter får dock känna av notabla ökningar av antalet\r\nlastbilar.</pre><pre>Det är angeläget att utveckla konkurrenskraftiga\r\nsystem för timmertransporterna på järnväg. Jag har\r\nerfarit att det system som SJ och Trätåg AB har\r\nplanerat innehåller flera intressanta komponenter,\r\nbl.a. att terminaler, spår, lok och vagnar utnyttjas\r\nmycket effektivt. Det kan enligt uppgift vara\r\nmöjligt att utnyttja liknande lösningar för att föra\r\növer timmertransporter från väg till järnväg i andra\r\ndelar av landet.</pre><pre>Frågan om omläggningen av trätågssystemet i\r\nDalarna och Härjedalen är dock en enskild\r\nuppgörelse mellan två parter. Som Leo Persson är\r\nväl medveten om kan jag inte ingripa i det enskilda\r\närendet. Jag har dock erfarit att länsstyrelsen i\r\nKopparbergs län och de berörda kommunerna\r\nredan har tillsatt en arbetsgrupp som ser över\r\nmöjligheterna att modifiera systemet för att öka\r\nandelen gods på järnväg. Gruppen kommer därvid\r\natt ta ett bredare grepp på frågorna och involvera\r\nfler slags godstransporter, t.ex. transporterna av flis\r\noch sågverksprodukter. Den typ av överläggningar\r\nsom Leo Persson efterlyser har således redan\r\nbörjat. Regeringen kommer att följa detta arbete\r\nmed intresse.</pre><pre>Anf. 19  LEO PERSSON (s):</pre><pre>Fru talman! Jag vill tacka miljöministern för svaret\r\npå min interpellation om påverkan på miljön då\r\ntimmertransporter flyttas över till väg ifrån\r\njärnväg. Miljöministerns redogörelse om\r\nuppkomna nya kunskaper om att det är omöjligt att\r\nuppnå målet att kväveoxidutsläppet skall minskas\r\nmed 30 % mellan åren 1980 och 1995 är för mig inte\r\nett argument för att bara se på vad som nu sker i\r\nDalarna. Där flyttas trots allt tunga\r\nvirkestransporter genom uppgörelser mellan SJ och\r\nTrätåg från järnvägen ut på vägnätet, vilket medför\r\nstora olägenheter för den totala trafikmiljön och\r\nleder till ökade utsläpp. I Dalarna sker detta främst\r\ni Malung och i Mora--Älvdalen-området. Vägnätet\r\när inte dimensionerat för att ta emot den uppkomna\r\ntrafikökningen av tungt gods. Bärigheten är för\r\ndålig. Inga pengar har anvisats för att åtgärda detta,\r\nnär trafiken nu överförs.</pre><pre>Det kan väl inte vara miljöministerns uppfattning\r\natt på grund av att man nu inte kan uppnå\r\nmiljöminskningsmålen fram till år 1995 skall man\r\nstimulera flyttandet av gods från järnväg till väg.\r\nJag kan ge exempel på att det kanske är ännu värre\r\nän vad man kan se av den uppgörelse som finns\r\nmellan SJ och Trätåg AB. Timmertransporterna\r\nfrån Mora och söderut dras av dieselbok trots att\r\nbanan är elektrifierad. Det måste till en\r\nmiljöstyrning på något sätt. Förutom att man\r\nbehåller virkestransporterna på järnväg skall man\r\nockså använda eldriften där det är möjligt. Enligt\r\nuppgift är den elkraft som SJ använder i Dalarna till\r\ndrygt 90 % framställd genom vattenkraft.</pre><pre>Jag skulle vilja att miljöministern litet ytterligare\r\nutvecklar sina tankar kring detta som jag nu har\r\nsagt. Jag vill ändock påstå att med ett sådant här\r\nförfarande styr man på något konstigt sätt ut\r\ntransporter på ett vägnät som genererar ännu större\r\nkoldioxidutsläpp. Miljöministern pekar på att det\r\när en ökning med endast 0,1 % och att det skulle\r\nvara försvaret för att man skulle öka möjligheten\r\ntill ännu högre nivåer av koldioxidutsläpp. Det vill\r\njag inte acceptera.</pre><pre>Anf. 20  Miljöminister OLOF JOHANSSON\r\n(c):</pre><pre>Fru talman! Jag tycker nog att Leo Persson\r\nfeltolkar mitt svar. Det är ingen tvekan om att\r\nkväveoxidutsläppen utgör ett mycket stort hot mot\r\nmiljön. Vi måste således göra allt som står i vår\r\nförmåga för att minska utsläppen. Jag skall inte\r\nutvidga debatten här alltför mycket, men det\r\nkommer snart ett förslag gällande\r\nförbränningsanläggningar. Det är en konkret,\r\nviktig åtgärd för att minska utsläppen. Vi har inte\r\ngett upp på något sätt.</pre><pre>Miljöklassningssystemet för dieselbränslen är ett av\r\nde mera framgångsrika metoderna. Det kan vi\r\navläsa direkt i de resultat som har uppnåtts under\r\nsenare tid. Tyvärr har åtgärderna vidtagits för sent\r\nför att kunna medverka till att klara målsättningen\r\nom 30 % reduktion år 1995 i förhållande till år\r\n1980. Självfallet arbetar vi oförtrutet vidare med att\r\ngöra det bästa möjliga av situationen. I mitt\r\ninterpellationssvar gav jag bakgrunden enbart för\r\natt klara ut att det krävs långsiktiga åtgärder. Det\r\ntar tid att uppnå positiva resultat. Detta problem\r\nunderskattade man 1988 när beslutet fattades.\r\nBeslutsunderlaget var ofullständigt. Vid den\r\ntidpunkten hade man kanske inte heller till fullo\r\ninsett behovet av långsiktighet i åtgärderna. Den\r\ninsikten finns i dag. Det är mot den bakgrunden\r\nsom jag har argumenterat.</pre><pre>Låt mig kommentera de aspekter Leo Persson tog\r\nupp i sitt inlägg. Jag tillbakavisar att jag skulle ha\r\nanvänt beskrivningen av verkligheten som ett\r\nargument för att inte göra någonting nu. Den\r\ndebatten tycker jag att vi kan lämna åt sidan.</pre><pre>När det gäller vägnätets dimensionering vet Leo\r\nPersson att vi har tagit fram ett\r\nhundramiljardersprogram på\r\ninfrastruktursatsningar. Jag behöver väl bara\r\nhänvisa till det för att tala om att en viktig del av de\r\nresurser som regeringen har föreslagit skall gå till\r\nlänsvägnätet, som har berörts i det här\r\nsammanhanget. Flera förslag på den punkten\r\nkommer, kanske redan under våren. Dessa frågor\r\när för närvarande under beredning i samband med\r\nkompletteringspropositionen.</pre><pre>Frågan var också vad som stimuleras. Det är inte\r\nregeringens avsikt att stimulera överföring från\r\njärnväg till väg. Vi vet båda att det finns vissa\r\nkonkurrensförutsättningar som är grundläggande i\r\ndet här fallet. Det gäller omlastningskostnader för\r\njärnväg i förhållande till omlastningskostnader för\r\nvägtransporter.</pre><pre>Det kan naturligtvis också finnas andra skäl till den\r\nstrukturförändring som man nu ägnar sig åt i\r\nDalarna och Härjedalen. Kapacitetsutnyttjandet\r\nkanske inte har varit fullständigt. Man föreslår\r\ndärför en koncentrering av terminaler för att sänka\r\nkostnaderna.</pre><pre>Det är naturligtvis beklagligt att den elektrifierade\r\ninfrastrukturen inte används i sådana här\r\nsammanhang utan att man i stället använder\r\ndiesellok. I det fallet har jag samma uppfattning\r\nsom Leo Persson. Jag utgår ifrån att de som sköter\r\ntransporterna är medvetna om att genom att tågen\r\ndras med diesellok sätter man strålkastarljuset på\r\natt dieselbränslet är för lågt beskattat. Det här kan\r\nvara ett memento för transportörerna för\r\nframtiden. Regeringen håller ögonen på vilken\r\ninriktning strukturförändringen får. Det är det\r\ninget tvivel om.</pre><pre>När jag nämner siffran 0,1 % i mitt svar gör jag inte\r\ndet för att förringa problemet i sin helhet. Jag bara\r\nkonstaterar att den faktiska effekten ser ut så av det\r\nvi i det här fallet känner till. Man bör i varje fall\r\nhålla proportionerna klara för sig. Självfallet har\r\njag ingen invändning mot den inriktning som Leo\r\nPersson tycks eftersträva. På den punkten tror jag\r\natt vi är överens.</pre><pre>Låt mig avsluta med att säga att det som jag\r\nuppfattar som det viktigaste är att få ännu större\r\neffekt av miljöklassningssystemet och ännu större\r\ndifferentiering. Under kort tid har vi nu lyckats att\r\nfå bort mycket av de sämsta dieseloljorna -- 70 %\r\nav dem använder olja har gått över till miljöklass 1\r\noch 2. Jag antar att Leo Persson är medveten om\r\nockså detta. Man bör nämna även det positiva.</pre><pre>Anf. 21  LEO PERSSON (s):</pre><pre>Fru talman! Jag vill något beröra det som\r\nmiljöministern säger om miljöklassningen.\r\nAnvändning av olja i miljöklass 1 ökar. Det håller\r\njag med om. Miljöklass 2 handlar mer om buller,\r\nom man låter bli att tala om dieseloljan -- det finns\r\nju ytterligare ett slags miljöklassning.</pre><pre>Men belastningen på vägbanan kommer att\r\nkvarstå. Antalet bilar ökar och därmed ökar\r\nmiljöpåverkan i negativ riktning, om man inte\r\nförsöker åstadkomma något av det som\r\nmiljöministern var inne på vad gäller obalansen\r\nmellan de olika förutsättningarna för trafikslagen.\r\nTydligen är obalansen så, att trafikslaget\r\njärnvägen -- tåget alltså -- också använder sig av det\r\nbilligaste energislaget. Det måste ju vara balans för\r\natt man skall uppnå uppsatta miljömål.</pre><pre>Jag vill utveckla det faktum att regeringen ändå har\r\nmedverkat till att ta bort kilometerskatten för\r\nlastbilar och inte kompenserat för de andra\r\ntrafikslagen. Därigen har regeringen medverkat till\r\natt vi står inför det faktum att det råder en ännu\r\nstörre obalans, trots att riksdagen uttalat att de\r\nolika trafikslagen skall bära sina kostnader i största\r\nmöjliga utsträckning. Det medför, enligt min\r\nmening, att marknadskrafterna gör att man alltjämt\r\nkommer att välja det billigaste alternativet.</pre><pre>Det vi nu ser är resultatet av effekterna av att inte\r\nlikställa de olika transportslagens möjligheter att\r\nvara med i konkurrensen på lika villkor. Vissa\r\ntrafikslag subventioneras också. I detta fall är det\r\nvägtrafiken som subventioneras.</pre><pre>Det får inte vara så som kommunikationsministern\r\nsagt -- även om miljöministern kanske inte har med\r\ndet att göra -- att det ekomiska incitamentet skall\r\nvara styrande. I brev till de olika partierna i\r\nMalungs kommun har det sagts. Men då får miljön\r\naldrig en chans, och vi kommer aldrig att uppnå de\r\nmål vi eftersträvar. Vi måste få en skärpning till\r\nstånd.</pre><pre>Anf. 22  Miljöminister OLOF JOHANSSON\r\n(c):</pre><pre>Fru talman! Låt mig först slå fast att vår strävan från\r\nmiljöpolitisk synpunkt är att internalisera alla\r\nkostnader. Det som blir en konsekvens som vi får\r\nbetala för om den inte förebyggs är ju också en\r\nkostnad. Därför har vi från Miljödepartementet\r\ntagit fram underlag om och haft diskussion kring\r\nmiljöskulden. Miljöskulden är ingenting som man\r\nkommer ifrån utan man får en kostnad som någon\r\nannan får betala så småningom. Vi kan alla få\r\nbetala den i form av försämrad miljö, förstörd natur\r\netc. Vår inriktning är självklar.</pre><pre>Man skall också erkänna att vi är beroende av\r\nkonkurrensförutsättningar. Det är ett jättelikt\r\nproblem att den svenska lastbilstrafiken också skall\r\nkunna konkurrera med omvärlden. Det var\r\nbakgrunden till förändringen av\r\nkilometerbeskattningen. Jag skall inte fördjupa mig\r\ni det ämnet, men jag konstaterar att sättet att\r\nkomma åt miljökonsekvenserna av den sortens\r\nbeslut är att man har miljöklassning och en klar\r\ndifferentiering mellan de olika miljöklasserna.</pre><pre>Jag återkommer till det faktum -- eftersom jag inte\r\nfick tid att nämna det i sin helhet -- att vi under\r\nmycket kort tid har fört över betydande delar av\r\noljetransporterna från standarddiesel, eller\r\nmiljöklass 3 till miljöklass 1 och miljöklass 2, som\r\nfrån miljösynpunkt är klart bättre. För att\r\nkvantifiera det hela kan jag alltså säga att under en\r\nså kort period som ett par år har användningen av\r\ndieselolja i miljöklass 1 och 2 ökat från 0 % till\r\n70 % Det är naturligtvis en stor framgång. Från\r\nrättvisans synpunkt skall man peka också på det\r\nproblemet.</pre><pre>Men frågan på lång sikt är: Hur kan vi bygga ut\r\njärnvägstransporterna och ge dem bra\r\nförutsättningar så att järnvägen också den vägen\r\nges utvecklingsmöjligheter? Jag har nämnt i mitt\r\ninterpellationssvar att infrastrukturprogrammet\r\nsyftar till det. Men det tar tid.</pre><pre>Jag har också nämnt avregleringen. Men vi har\r\nkanske delade meningar på den punkten. Men\r\nmöjligheten att hitta lokala och regionala lösningar\r\nblir ju större vid en avreglerad marknad. Järnvägen\r\nkan ju matcha lastbilstrafiken om man har en mer\r\nfri situation för transportörerna i den delen.\r\nAvsikten med förslaget är just att man bl.a. skall\r\nkunna anpassa sig till de regionala\r\nförutsättningarna på ett bättre sätt än hittills.</pre><pre>Fru talman! Skogsindustrin är ju bara en av flera\r\nbranscher vars transporter bidrar till försämrad\r\nmiljö. Skogsindustrin i dag utnyttjar i tämligen hög\r\ngrad järnväg och sjöfart -- det skall också sägas,\r\nprecis som jag gjorde i mitt skrivna svar.\r\nRegeringens ambition är naturligtvis att förbättra\r\njärnvägens konkurrenskraft. Därmed kan vi få fler\r\nbranscher att förlägga en större del av sina\r\ntransporter till järnväg. I perspektivet av en ökad\r\neuropeisk integration är detta mycket viktigt för de\r\nlångväga transporterna. Men jag skall inte fördjupa\r\nmig i det. Jag förstår att Leo Persson i första hand\r\när intresserad av de mer närliggande problemen.</pre><pre>Regeringen kommer med intresse att följa det\r\narbete som nu utförs inom Kopparbergs län för att\r\nse konsekvenserna av de nu framlagda förslagen.\r\nVi kommer att använda varje möjlighet när det\r\ngäller att åberopa en felaktig utveckling för att\r\nstärka de miljöpolitiska incitamenten. Att vi genom\r\nde samlade förslag som statsmakterna står för skall\r\nhamna i en situation där miljön försämras är inte\r\navsikten. Avsikten är den motsatta. Det gäller då\r\natt vara vaksam på denna sortens utveckling.</pre><pre>Anf. 23  LEO PERSSON (s):</pre><pre>Fru talman! Först vill jag göra en kommentar i fråga\r\nom förutsättningarna för att de olika trafikslagen\r\nskall kunna kunkurrera på någorlunda lika villkor\r\noch för att därmed också järnvägen skall ha en\r\nchans i transportapparaten, av miljöskäl. Det är\r\nviktigt att de har någorlunda lika förutsättningar.\r\nJag tror inte att det hjälper att säga att nya\r\noperatörer skall släppas in, om förutsättningarna\r\nför att utföra arbetet i grunden är olika på landsväg\r\nrespektive på järnväg.</pre><pre>Jag uppfattar ändå att det som miljöministern säger\r\ni slutet av svaret är litet tänjbart, dvs att han inte\r\nkan ingripa i det enskilda ärendet. Det är på samma\r\nsätt med den sista meningen: ''Regeringen kommer\r\natt följa detta arbete med intresse.'' Jag var just\r\nnyfiken på hur det skulle kunna gå till, då man\r\ntidigare har påpekat att man inte har möjlighet att\r\ningripa. Andra organisationer, kommuner m.fl. har\r\nagerat och ställt krav på att det skall göras insatser.\r\nDet gäller inte bara trätågen, men de utgör totalt\r\nett underlag för transporter på järnvägsnätet och\r\nför att järnvägstrafiken skall vara kvar, om\r\nmiljövänliga transporter skall vara möjliga även i\r\nframtiden.</pre><pre>Det vore därför bra om miljöministern ännu\r\ntydligare kunde tala om på vilket sätt regeringens\r\nuppföljning skall gå till. Det här kan vara ett litet\r\npilotexempel på vad som sker om olikheterna i\r\nförutsättningar för transportslagen får vara så\r\ntydliga. Järnvägen i glesbygd kan ju slås ut om\r\nunderlag m.m. plockas bort, och det gör att\r\nglesbygden kommer att medverka till större\r\nmiljöförstöring än tidigare. Det är ett bekymmer\r\nför oss som vill försöka nå målet en bra miljö.</pre><pre>Om man adderar de små sakerna och får en stor\r\nmängd blir effekterna livsfarliga. Därför vill jag\r\nskicka med miljöministern uppmaningen att se till\r\natt de här frågorna får större betydelse. Det kan\r\nfinnas skäl för departementet och länsstyrelsen att\r\npå ett bra och precist sätt gå igenom hur det här\r\närendet har hanterats och vad som kommer att bli\r\nföljden i framtiden.</pre><pre>Anf. 24  Miljöminister OLOF JOHANSSON\r\n(c):</pre><pre>Fru talman! Leo Persson ställer frågan: Varför skall\r\nregeringen följa utvecklingen? Ja, det gör vi\r\nnaturligtvis för att utvärdera effekterna av vad som\r\nhänder regionalt -- jag utgår från att den tillsatta\r\narbetsgruppen bl.a. kommer att ägna sig åt detta --\r\noch för att visa miljöeffekterna av den här typen av\r\nstrukturomvandling. Jag är inte den som tvekar att\r\nanvända en s.k. felaktig utveckling för att påvisa att\r\nde grundläggande förutsättningarna måste ändras --\r\ndet är själva avsikten. Det betyder inte att jag kan\r\ngå in i det enskilda fallet, även om man naturligtvis\r\nkan göra det genom överläggningar.</pre><pre>Jag vill bara nämna att jag i går hade ett samtal med\r\nen ledande representant för ett av de i projektet\r\ningående företagen, som visade intresse för en\r\ndiskussion om de här frågorna och om miljöskatter\r\ni allmänhet. Jag har ingenting emot att positivt\r\nsvara upp mot detta.</pre><pre>Samtidigt vill jag konstatera att det naturligtvis är\r\nett memento att transportoperatörerna i det här\r\nfallet kommer att utnyttja diesellok under 9 000\r\ntimmar i stället för under 18 000 timmar, som i det\r\ntidigare systemet. Det finns anledning att också se\r\nnärmare på hur SJ hanterar dessa frågor. Jag är inte\r\nberedd att nu ge något svar på frågan, men det är\r\nsjälvklart att SJ som transportör också har ett\r\nmiljöansvar. Jag bara noterar att förändringen mot\r\nfärre dieselloktimmar går i positiv riktning. Men\r\ndet är naturligtvis inte tillräckligt för att uppväga\r\nvägtransportökningen -- det påstår jag inte heller.\r\nJag konstaterar att det är ett problem, som man\r\nmåste se allvarligt på, när diesellok används i stället\r\nför elektrifierade tåg.</pre><pre>Jag skall inte dra i gång en diskussion om det, men\r\ndet är klart att det finns en del motsättningar som\r\när svåra att hantera på annat sätt än genom\r\nstrukturella förändringar. Det är den gamla\r\nmotsättningen mellan den glesbygdsboende\r\nbefolkningen och behovet att få fram råvaror. På\r\nden punkten finns det ofta motstående intressen. Vi\r\nhar tidigare haft sådana diskussioner i riksdagen,\r\nbl.a. när det gäller bensinskatter. Jag bara\r\npåminner om en fråga där vi har haft olika\r\nmeningar.</pre><pre>Överläggningen var härmed avslutad.</pre><pre>4 §  Svar på interpellation 1993/94:97 om\r\nTelerespons AB</pre><pre>Anf. 25  Kommunikationsminister MATS\r\nODELL (kds):</pre><pre>Fru talman! Leo Persson har frågat mig om jag kan\r\ntänka mig att medverka till att en\r\nkonsekvensutredning av en ny struktur för\r\nTelerespons genomförs. Vidare har han frågat vilka\r\nåtgärder jag som kommunikationsminister avser att\r\nvidta för att ålägga Telia ett regionalpolitiskt ansvar\r\noch om jag kan tänka mig att reglera detta i Telia\r\nAB:s bolagsordning.</pre><pre>De principiella förändringar som skett i samband\r\nmed Televerkets bolagsbildning är en precisering\r\noch renodling av bl.a. statsmakternas ansvar för\r\ntelepolitiken respektive ansvaret för att skapa\r\nspelregler som möjliggör och stimulerar\r\nkonkurrens. Detta har skapat möjligheter för att\r\nrenodla statens roll som ägare i förhållande till de\r\nintressen som statsmakterna i övrigt har att bevaka.</pre><pre>Den precisering och renodling av statsmakternas\r\nroller som har skett har bl.a. varit nödvändig mot\r\nbakgrund av den ökande konkurrensen på\r\ntelemarknaden. När det gäller staten som ägare till\r\nTelia är det för bolagets affärsmässiga utveckling\r\noch ytterst för företagets överlevnad nödvändigt att\r\nTelia får agera under samma spelregler som övriga\r\naktörer på marknaden. I den mån man anser att\r\nregionalpolitiska åtgärder är motiverade skall dessa\r\nhanteras genom de medel som regionalpolitiken\r\ntillhandahåller.</pre><pre>Att bedöma den affärsmässiga strategin för\r\nTelerespons AB är en sak för ledningen i bolaget.\r\nYtterst är det Telias ledning som beslutar om\r\nstrategin för bolaget.</pre><pre>Enligt vad jag erfarit från Telia och ledningen i\r\nTelerespons kommer förutsättningarna för\r\nTelerespons att förändras framöver. Bland de\r\nförändringar som kan förutses är införandet av\r\ntalteknologi samt automatisering av\r\nnummerupplysningen. För att säkerställa\r\nföretagets överlevnad inför dessa förändringar har\r\nTelerespons inlett förhandlingar om en\r\nstrukturförändring. Dessa förhandlingar rör\r\ninriktningen av de konsekvenser som den tekniska\r\nutvecklingen kan förväntas medföra. Innan ett\r\neventuellt beslut om neddragning vid de enskilda\r\norterna fattas kommer man givetvis att ta hänsyn\r\ntill de förutsättningar som gäller vid den\r\ntidpunkten.</pre><pre>Anf. 26  LEO PERSSON (s):</pre><pre>Fru talman! Jag vill tacka\r\nkommunikationsministern för svaret.</pre><pre>Kommunikationsministern säger att statens roll\r\nskall renodlas och att det finns möjligheter att hålla\r\nordning på intressena. När det gäller\r\nregionalpolitiken vill jag fråga på vilket sätt\r\nkommunikationsministern menar att Telias\r\nkvalitativa kompetens skall utvecklas ute i\r\nglesbygderna, med hjälp av arbetsmarknadsmedel\r\neller arbetsmarknadsministern.</pre><pre>Jag vill fråga vad kommunikationsministern åsyftar\r\nnär han säger följande: ''Innan ett eventuellt beslut\r\nom neddragning vid de enskilda orterna fattas\r\nkommer man givetvis att ta hänsyn till de\r\nförutsättningar som gäller vid den tidpunkten.''</pre><pre>Förhandlingar pågår, och på många ställen har man\r\nförhandlat klart och är på väg att genomföra detta.</pre><pre>Jag är helt klar över att man måste ta till sig ny\r\nteknik och anpassa företagstjänster härefter. Men\r\nvarför skall man dra ned verksamheten på orter\r\nsom har så liten variation av arbetsmarknaden? Det\r\nbetyder att de små orterna drabbas mer än de\r\nstörre. Den strävan mot teknikutveckling som\r\nfunnits för att göra landet mer oberoende av\r\navstånd m.m. kommer på skam nu när statens eget\r\nföretag lämnar de mindre orterna. I den\r\nregionalpolitiska propositionen talade man ju just\r\nom vikten av teknisk utveckling och av att\r\nmodernisera telenät och liknande, och så drar sig\r\nstatens företag nu ur det! I stället centraliserar man\r\nsina verksamheter till de nya, lönsamma\r\nregioncentra som har skapats på olika sätt.</pre><pre>Från regeringens sida talar man, som jag nämnde,\r\nofta om att det är bra med bl.a. telekommunikation\r\nför att alla delar av Sverige skall kunna utvecklas\r\noch vi skall få ett bättre Sverige. Menar\r\nkommunikationsministern att det är hans kollega\r\nHörnlund som skall ansvara för att vi uppnår denna\r\nteknikutveckling och inte statens eget företag?\r\nAnser kommunikationsministern att statens egna\r\nföretag skall ha något regionalpolitiskt ansvar? Jag\r\ntycker att regeringen vid olika tillfällen har\r\nframhållit att den har en sådan målsättning. Jag\r\ntycker ändå att man måste använda sina egna\r\nföretag för att leva upp till den bild man har givit av\r\nsin egen målsättning.</pre><pre>Det måste vara fel att lägga ned enheterna på de\r\norter där verksamheten faktiskt ger överskott. Med\r\nden nya, avancerade teletekniken måste det vara\r\nrätt att lokalisera verksamheter av tjänstekaraktär\r\ntill orter över hela landet. Telerespons, som är en\r\ndel av det företag som staten förvaltar, kan säkert\r\nvara med och utveckla detta och även tillfredsställa\r\nde nya krav på tjänster som både småföretag och\r\nmyndigheter ställer i ett större Europaperspektiv.\r\nJag tycker att regeringen via sitt statliga ägarskap\r\nmåste medverka till att detta kan bli verklighet.</pre><pre>Jag anser att det kommer hela landet till godo om\r\nstaten agerar på det sättet med sina egna bolag.\r\nSkall hela Sverige kunna leva måste även\r\nTelerespons i Falun och på andra orter ha en\r\nmöjlighet att vara med i den utvecklingen. Det är\r\ndär det regionalpolitiska ansvaret kommer in på\r\nnågot sätt. Jag anser att en bolagsordning på något\r\nsätt skulle kunna stötta företagets uppfattning att\r\nman har ett regionalpolitiskt ansvar. Det skulle den\r\ngöra om man kunde få in någonting om det i\r\nföretagets verksamhetsmålsättning.</pre><pre>Anf. 27  STEN-OVE SUNDSTRÖM (s):</pre><pre>Fru talman! Vi har väl alla varit införstådda med\r\neller i varje fall trott att den växande tjänstesektorn\r\ni vårt samhälle, särskilt inom\r\ntelekommunikationsområdet, skulle ge landets alla\r\ndelar möjlighet att vara med i utvecklingen. När det\r\ngäller telekommunikationer har det ju mindre\r\nbetydelse om man arbetar centralt i huvudstaden\r\neller ute i landets glesbygder -- det går i praktiken\r\nlika snabbt att åstadkomma den service som\r\nbehövs.</pre><pre>Utvecklingen inom Telerespons drar den här\r\nutvecklingen i tvivel. Man funderar vart vi\r\negentligen är på väg och om det verkligen går att\r\nnyttja tekniken på det sätt som det har framställts\r\npå.</pre><pre>För bara några månader sedan fick personalen\r\ninom Telerespons norra region veta att det fanns\r\növertalighet inom företaget. Men samtidigt sades\r\ndet också att det inte fanns någon sådan inom norra\r\nregionen -- övertaligheten fanns i landets södra\r\ndelar. Telerespons ledning skrev: ''Med de interna\r\nproduktionspriser som används i mäklarprocessen\r\nkan vi framhålla att Gällivare, Luleå, Skellefteå\r\noch Gävle är de bästa driftsområdena''. -- Så skrev\r\nalltså Telerespons ledning i november. Men det var\r\ndå det!</pre><pre>I februari skulle flera enheter läggas ned, bl.a. den\r\ni Luleå. Det skulle betyda att minst 68 kvinnor blev\r\narbetslösa. Allt talar för att planeringen inom\r\nTelerespons präglas av viss instabilitet och\r\nosäkerhet inför framtiden, och det drabbar de\r\nanställda hårt under de närmaste åren. Ena dagen\r\nfår de veta att de är Sverigebäst i sina jobb och\r\nnästa dag att de skall få sparken för att de är\r\nolönsamma. Skulle en sådan här verksamhet vara\r\nprivatägd skulle cheferna säkerligen bytas ut\r\nganska snart.</pre><pre>Här i huset finns också en stor medvetenhet om hur\r\nviktigt det är att behålla och utveckla\r\ntjänstesektorn, inte minst i den nordligaste delen av\r\nlandet. Det gäller i synnerhet sysselsättningen för\r\nkvinnorna, som har allra svårast att få jobb. När\r\nsamhället försöker stimulera insatser för att få till\r\nstånd fler jobb för kvinnorna agerar alltså\r\nsamhällsägda företag -- nu Telerespons -- tvärtom\r\noch lägger ned jobben i tjänstesektorn i de regioner\r\noch områden där arbetslösheten är störst, i det här\r\nfallet i Norrbotten och Luleå.</pre><pre>Hur skall vi klara regionalpolitiken om inte de\r\nsamhällsägda företagen ställer in sig på det utan i\r\nstället saboterar inriktningen att skapa nya jobb för\r\nkvinnor i glesbygdslänen? Vad är alla de vackra\r\nbeslut som vi fattar här i riksdagen värda om ingen\r\nföljer upp dem? Hur skall vi klara utvecklingen i\r\nNorrland om inte kvinnorna kan få jobb inom de\r\nhär nya branscherna?</pre><pre>Som jag sade tidigare är det här jobb som inte är\r\ndirekt beroende av var i landet de är belägna,\r\neftersom servicen sköts via telekommunikation. Då\r\nborde man naturligtvis ta hänsyn till\r\narbetsmarknadssituationen när man företar\r\nstrukturförändringar. Jag måste därför fråga\r\nkommunikationsministern: Anser inte statsrådet\r\natt Telerespons bör ta sitt regionalpolitiska ansvar,\r\ndå man vill sparka 68 kvinnor i Luleå och så\r\nsmåningom även i Gällivare?</pre><pre>I svaret säger statsrådet: ''I den mån man anser att\r\nregionalpolitiska åtgärder är motiverade skall dessa\r\nhanteras genom de medel som regionalpolitiken\r\ntillhandahåller.'' Man kan verkligen fundera över\r\nformuleringen ''i den mån man anser att\r\nregionalpolitiska åtgärder är motiverade''. Är det\r\nföretaget ensamt som skall bedöma det? Skall\r\nföretagen styra regionalpolitiken i vårt land? Vilket\r\nvärde har i så fall de beslut som vi fattar här i huset?</pre><pre>Anser Odell att ägaren via sitt ägaransvar skall göra\r\nnågonting åt det här och engagera sig i de här\r\nfrågorna eller skall vi överlåta åt\r\nföretagsledningarna att ta ställning till alla effekter\r\nsom omstruktureringar har på regionalpolitiken?</pre><pre>Anf. 28  Kommunikationsminister MATS\r\nODELL (kds):</pre><pre>Fru talman! Sedan den 1 juli 1993 har vi en ny\r\ntelelag. Det är en modern lagstiftning som bl.a.\r\ntillförsäkrar medborgarna ett antal viktiga\r\nteletjänster, som numera är lagfästa: Man skall ha\r\ntillgång till taltelefoni; det är i praktiken digital\r\ntaltelefoni, vad vi kallar för AXE-systemet, som nu\r\nbyggs ut i en allt snabbare takt -- utbyggnaden går\r\nallt fortare. Man har vidare rättighet att få bra\r\nfaxkvalitet på faxöverföring. Man har slutligen rätt\r\natt ha grundläggande datakommunikation över det\r\nvanliga telenätet, vilket är unikt för Sverige.</pre><pre>Ansvaret att förse de svenska medborgarna med\r\ndessa tjänster åvilar Telia AB genom ett avtal\r\nmellan Telia och svenska staten. Detta avtal löper\r\npå tre år. I det preciseras de åtaganden som på\r\nfackspråk brukar kallas universal service. Det\r\nansvaret ligger hos Telia AB. Där finns ett uttalat\r\nsamhällsansvar, men det regleras i ett avtal.</pre><pre>Telia arbetar på en öppen marknad. Jag minns --\r\näven om jag inte själv var kommunikationsminister\r\npå den tiden -- de frågor som ställdes i denna\r\nkammare när Telia höjde priset för\r\nnummerupplysningarna för att det skulle motsvara\r\nkostnaderna.</pre><pre>Det är klart att man kan diskutera om man skall\r\nålägga ett tidigare affärsverk, numera ett\r\naktiebolag, exempelvis ett regionalpolitiskt ansvar.\r\nMen frågan måste då ställas: Vilka abonnenter är\r\ndet då som skall betala för sådana åtgärder som inte\r\när motiverade av själva verksamheten? Är det\r\nabonnenterna i glesbygd? Är det pensionärerna i\r\nstorstadsområdena, som har haft anledning att\r\ndiskutera den omläggning av taxorna som sker? Var\r\nvill Sten-Ove Sundström och Leo Persson att\r\ntäckningen för kostnaderna skall tas ut, om de inte\r\när motiverade av omständigheter som ligger inom\r\nramen för Telias ansvarsområde?</pre><pre>Det grundläggande är faktiskt att den nya teknik\r\nsom gör det möjligt att decentralisera en stor del av\r\ntjänsteproduktionen till vilken ort som helst i\r\nSverige gör att behovet av mänsklig arbetskraft blir\r\nallt mindre. AXE-utbyggnaden innebär dramatiska\r\nminskningar av antalet anställda inom telesektorn.</pre><pre>Det som nu diskuteras inom Telerespons AB är ju\r\nen följd av att tekniken nu har gjort det möjligt att\r\nautomatisera nummerupplysningen. På sin egen\r\ntelefon skall man kunna knappa in namn osv. på de\r\npersoner som man vill veta telefonnummer till.\r\nGenom talteknologi får man svar direkt av en\r\ndator.</pre><pre>Frågan är om detta är en utveckling som är\r\nacceptabel. Eller skall vi ålägga Telia att hålla fast\r\nvid gammal teknologi som gör att kostnaderna för\r\nnummerupplysning bara kommer att öka undan för\r\nundan? Det är frågor som man måste svara på om\r\nman anser att staten skall ålägga Telia AB ett\r\nregionalpolitiskt ansvar utöver det som motiveras\r\nav verksamheten.</pre><pre>Jag har fått en del uppgifter från Telia om de\r\nförhandlingar som nu föreligger. De stämmer inte\r\nmed den turordning som Sten-Ove Sundström\r\nnämner. Det åvilar företaget att diskutera detta.\r\nDet förs också förhandlingar, och det är resultatet\r\nav de förhandlingarna som så småningom blir\r\navgörande för hur detta kommer att genomföras.\r\nDet finns kanske anledning för Sten-Ove\r\nSundström att kontrollera om hans uppgifter\r\nverkligen är aktuella.</pre><pre>Fru talman! Jag säger också i mitt svar att man,\r\ninnan ett eventuellt beslut om neddragning vid de\r\nenskilda orterna fattas, givetvis kommer att ta\r\nhänsyn till de förutsättningar som gäller vid den\r\ntidpunkten. Sådana förutsättningar är t.ex. det som\r\nSten-Ove Sundström nämnde. På någon ort,\r\nexempelvis Gällivare eller Luleå, kan man vara\r\nbättre på att genomföra den här typen av\r\ntjänsteproduktion.</pre><pre>Anf. 29  LEO PERSSON (s):</pre><pre>Fru talman! Jag vill kommentera\r\nkommunikationsministerns synpunkt att det skulle\r\nvara telelagen från den 1 juli 1993 som ställer till\r\nalla bekymmer. Det håller jag inte med om.</pre><pre>Kommunikationsministern sade nästan att tillgång\r\ntill teknik inte alls medverkar till sysselsättning.\r\nMan måste inte bibehålla en föråldrad verksamhet,\r\nmen jag kräver ändå att statens Telia AB tar fram,\r\neller medverkar till att, andra verksamheter som\r\nbidrar till att sysselsättning kommer till stånd om\r\ndet måste göras förändringar ute i landet.</pre><pre>Vad gäller enheten i Falun finns det kompetens; det\r\nhar jag fått klart för mig. Det gäller även andra\r\nenheter. Det finns lönsamhet på många av de\r\nmindre enheterna. Sten-Ove Sundström sade\r\ntidigare att övertaligheten egentligen finns på de\r\nnya centralorterna. Där är verksamheten litet för\r\nstor. Därför drar man in ytterkanterna och\r\ncentraliserar hela sin verksamhet. Man tycker att\r\ndet är rationellt.</pre><pre>Det finns ändå ett regionalpolitiskt ansvar som\r\näven staten måste ta hänsyn till. Om staten\r\nmedverkar till att alla kompetensföretag som finns\r\npå olika håll ute i glesbygden dras in i stället för att\r\nse till att kompetensen är bra får det till följd att den\r\nsysselsättning som erbjuds blir väldigt ensidig.\r\nArbetsmarknadsmedel och annat skall då användas\r\ntill att på något vis lösa andra\r\nsysselsättningsproblem i stället för till den teknik\r\nsom man har haft och vill vidareutveckla ute i de\r\nglesare områdena.</pre><pre>Telia AB, som är statens företag, kan medverka till\r\natt det verkligen blir ett kommunikationsnät som\r\ngör det möjligt att utveckla andra marknader. Vi\r\nkan följa det som bl.a. står i tidningarna.\r\nTelerespons har säkert också tagit del av det behov\r\nsom finns av nya tjänster med anledning av att vi\r\ngår in i ett mer öppet Europa och t.ex. behöver\r\nolika typer av tolkkommunikationer, som jag sade\r\ntidigare. Man kan egentligen lägga ut väldigt\r\nmycket i dessa områden i stället för att strikt bara\r\nsäga att det skall slås igen.</pre><pre>Staten har ett ansvar.</pre><pre>Anf. 30  STEN-OVE SUNDSTRÖM (s):</pre><pre>Fru talman! Vi vet mycket väl vad telelagen\r\ninnebär. Vi har också mycket stor förståelse för att\r\nTelerespons, liksom andra företag i denna bransch,\r\nmåste rationalisera.</pre><pre>Däremot kan vi inte förstå varför jobben skall dras\r\nin för kvinnorna i de regioner där arbetsmarknaden\r\när absolut sämst. Den teknik som man har tillgång\r\ntill och använder gör ju att det inte har någon\r\nbetydelse var i landet man finns när man ger den\r\nhär servicen.</pre><pre>Det är möjligt att det har hänt någonting under det\r\nsenaste dygnet. Det är svårt att hänga med i alla de\r\nvändningar som detta företag gör. Men i det förslag\r\nsom man gick ut med för en månad sedan och var\r\nberedd att diskutera skulle orter som Luleå\r\ndrabbas. Jag tror inte att det är främmande för\r\nMats Odell hur arbetsmarknaden däruppe, i\r\nsynnerhet för kvinnor, ser ut.</pre><pre>Mats Odell säger också i sitt svar att det ytterst är\r\nTelias ledning som beslutar om strategin för\r\nföretaget. Jag har förståelse för det, men vem följer\r\nupp de beslut som vi fattar om den regionalpolitiska\r\nstrategin? Enligt de beslut och de diskussioner som\r\nvi har haft här tidigare, och som jag är övertygad\r\nom att Mats Odell kommer ihåg, är\r\nregionalpolitiken inte bara någonting som\r\narbetsmarknadsministern skall syssla med. Den\r\nskall genomsyra hela politiken, även den som man\r\nför på kommunikationsområdet och som Mats\r\nOdell ytterst är ansvarig för.</pre><pre>Gör inte detta till bara en teknikfråga! I det här\r\nfallet drar man in på de platser som man bara för\r\nnågra månader sedan påstod fungerade bäst och\r\ngav den bästa servicen inom företaget. Det är inte\r\nen teknisk fråga. Det är i högsta grad en politisk\r\nfråga. Vi skall ute i landet och på de samhällsägda\r\nföretagen få stöd för, och respons på, de beslut som\r\nvi fattar här. Det måste Mats Odell känna ett ansvar\r\nför. Jag måste återigen fråga: Tänker Mats Odell\r\növer huvud taget inte bry sig om den process som\r\nnu sker? Tänker han inte på något sätt utöva sitt\r\nägaransvar på detta område? Jag tror att det är\r\nviktigt. Skall man på företaget vara fri att göra hur\r\nman vill även om det drabbar de mest utsatta\r\nregionerna i vårt land?</pre><pre>Anf. 31  Kommunikationsminister MATS\r\nODELL (kds):</pre><pre>Fru talman! För att komma till rätta med den\r\növertalighet som finns och som kan förutses inom\r\nTelerespons har man sysslat med en planering. Det\r\när den som föranleder denna interpellationsdebatt.</pre><pre>Planerna baseras på investeringskalkyler för\r\ninförandet av talteknologi, som jag sade, och på\r\nbedömningen av marknaden för tjänster, framför\r\nallt i fråga om nummerupplysningen. Till detta skall\r\nman också lägga ett planerat införande av\r\nhelautomatisk nummerupplysning under slutet av\r\nplaneringsperioden.</pre><pre>Man har studerat två olika kriterier. Det första\r\nkriteriet är den ideala storleken på en\r\nproduktionsenhet som sysslar med dessa saker. Det\r\nandra kriteriet är en ideal produktionsort. När jag\r\nläser i det dokument som jag har fått ifrån Telia\r\ninför denna interpellationsdebatt konstaterar jag\r\natt det, när det gäller dessa kriterier, är orter långt\r\nifrån de orter uppe i Norrlands inland som nämns i\r\ndenna interpellationsdebatt som kommer att\r\ndrabbas. I etapp ett är det Visby, Jönköping och\r\nSkellefteå. Etapp två gäller övertalighet till följd av\r\ninförandet av talteknologi, någon gång under\r\n1995/96. Det är dyrorterna Stockholm, Göteborg\r\noch Malmö som kommer att drabbas av det.</pre><pre>Orten Gällivare omnämns i detta material på\r\nföljande sätt: ''Beträffande Gällivare finns ett\r\nregionalpolitiskt åtagande där Televerket 1988\r\nbinder sig för viss fastställd verksamhetsvolym i\r\nkommunen. Detta utesluter Gällivare från listan\r\nmed nedläggningskandidater.''</pre><pre>Fru talman! Jag konstaterar alltså att det finns en\r\nsystematisk och logisk ansats i detta arbete med att\r\nanpassa Telerespons AB:s verksamhet till den nya\r\ntekniken.</pre><pre>Det finns ett regionalpolitiskt ansvar som\r\nsystematiskt tas upp i materialet. Jag tycker att\r\nTelia AB hittills i de förhandlingar som pågår har\r\nvisat ett regionalpolitiskt ansvar. I det omfattande\r\nrationaliseringsarbetet i både det gamla Televerket\r\noch Telia AB har man visat ett regionalpolitiskt\r\nansvar, och där det är möjligt har man försökt att\r\nfå fram ersättningsverksamheter.</pre><pre>Anf. 32  LEO PERSSON (s):</pre><pre>Fru talman! Kommunikationsministern räknar upp\r\nen hel del orter. Jag misstänker att även Falun finns\r\nmed i hans papper. Man är där i princip i färd med\r\natt genomföra det vi diskuterar.</pre><pre>Om inte kommunikationsministern redan vet det\r\nkan jag tala om att när det gäller Dalarna har alla\r\nregionkontor hamnat utanför länet. Det gäller\r\npost, tele, vägar osv. Nu fortsätter avvecklingen av\r\nde statliga företagens engagemang i området. Så\r\nnär som vid ett företag är det kvinnor som blir\r\narbetslösa på grund av denna åtgärd. Det är väldigt\r\nallvarligt när så många administrativa arbeten\r\nförsvinner från vårt län.</pre><pre>Kommunikationsministern nämnde konkurrens i\r\nsitt svar. Landstingets upphandling kräver i dag\r\nanbud från fyra olika Teliabolag, dvs. statens egna\r\nföretag där det finns företag i företaget. Man är rätt\r\nirriterade inom landstinget. Man tycker där att man\r\ntidigare har haft en rätt enkel upphandlingsmetod\r\nför dessa tekniker.</pre><pre>Men i och med att företaget lämnar området och\r\nkommer längre och längre bort från den region som\r\nföretaget har att ge service till uppstår dessa\r\nnegativa effekter. Jag tycker att det är\r\nanmärkningsvärt. Jag tycker ändå att\r\nkommunikationsministern måste se till att närheten\r\nibland utövas personellt, inte bara tekniskt, mot\r\nden marknad som skall få service. Därför skall\r\nföretaget se till att det finns representerat på olika\r\nsätt ute i landet.</pre><pre>Jag tycker att kommunikationsministern även\r\nmåste ta till sig av det regionalpolitiska ansvaret för\r\nsysselsättningen. Det gäller inte bara att det finns\r\ntillgång till olika slag av kommunikation, det gäller\r\näven utplacerandet av aktiva verksamheter i form\r\nav bolag osv. i landet. Ansvaret skall speglas på en\r\narbetsmarknad där staten finns representerad i\r\nform av teknikföretag och goda kunskaper. På det\r\nsättet kan en bra arbetsmarknad utvecklas i hela\r\nlandet.</pre><pre>Anf. 33  STEN-OVE SUNDSTRÖM (s):</pre><pre>Fru talman! Nu räknade statsrådet upp de orter där\r\nTelia skall vara kvar. Han sade att Telia tar sitt\r\nregionalpolitiska ansvar. Av den information jag\r\nhar fått framgår det att det inte bara läggs ned ett\r\nantal arbetstillfällen -- framför allt i Luleå där 68\r\nkvinnor berörs -- utan att det överförs även ett antal\r\narbeten. Det finns ju ett antal orter där\r\nsysselsättningsnivån ökar.</pre><pre>Skall Mats Odells förtydligande med de orter han\r\nhar räknat upp tolkas som att företaget i Luleå, där\r\n68 kvinnor berörs, inte kommer att drabbas av en\r\nnedläggning om två år? Innebär det att Telias\r\nregionalpolitiska ansvar också berör Norrbotten,\r\ndär landets sämsta arbetsmarknad och svagaste\r\nsysselsättningsnivå finns -- framför allt för kvinnor?\r\nDet hela handlar egentligen om detta.</pre><pre>Norrbotten är ett särskilt utsatt län. Jag behöver\r\ninte ha någon lång utläggning om detta. Mats Odell\r\nkänner till detta, inte minst på grund av den\r\navreglering som har skett inom sektorn. Går det att\r\ntolka det hela så att det regionalpolitiska ansvaret\r\nsom Mats Odell tänker utöva innebär att kvinnorna\r\nvid Telerespons anläggning i Luleå får behålla sina\r\njobb framöver?</pre><pre>Anf. 34  Kommunikationsminister MATS\r\nODELL (kds):</pre><pre>Fru talman! Självfallet kan jag inte tala om hur\r\nmånga kvinnor eller män som skall få behålla eller\r\nmista sina arbeten på olika orter. Det sker en\r\nsuccessiv teknikförnyelse framöver med bl.a. mer\r\neller mindre automatiserad nummerupplysning.\r\nJag vill exemplifiera detta med att Televerket år\r\n1988 ingick ett avtal med Gällivare kommun som\r\ninnebar att kommunen uteslöts ur listan på\r\nnedläggningskandidater.</pre><pre>Fru talman! Jag tycker att det är ganska uppenbart\r\natt den nya tekniken egentligen innebär mer\r\nmöjligheter än hot för Norrland. Vi ser i dag en\r\nström av företag som utlokaliseras till olika orter i\r\nNorrlands inland. Det är tack vare att tekniken\r\nbyggs ut, och det är tack vare att Telia AB har de\r\nlägsta teletaxorna i Europa. Det är det som gör att\r\nSverige kommer att också kunna attrahera\r\nutländska företag som vill förlägga\r\ntjänsteproduktion till Sverige. Jag tror att Norrland\r\nkommer att kunna dra nytta av att det kommer att\r\nbli en rationell och ekonomiskt riktig\r\nproduktionsapparat för Telia AB framöver.</pre><pre>Överläggningen var härmed avslutad.</pre><pre>5 §  Svar på interpellation 1993/94:106 om\r\nbeskattningen av hushållstjänster</pre><pre>Anf. 35  Statsrådet BO LUNDGREN (m):</pre><pre>Fru talman! Rose-Marie Frebran har frågat mig om\r\njag anser att det finns några problem som hindrar\r\ninförandet av en s.k. u-skattsedel och om jag är\r\nberedd att verka för att skyndsamt genomföra det\r\nav kds presenterade förslaget om en sådan\r\nskattsedel.</pre><pre>Förslaget innebär enligt Rose-Marie Frebran att\r\nungdomar under 25 år som varit arbetslösa en tid\r\nfår rätt att sälja en begränsad kategori av tjänster\r\ntill privatkunder utan mervärdesskatt och med\r\nkraftigt reducerade arbetsgivaravgifter.</pre><pre>Rose-Marie Frebran har så sent som den 15\r\nfebruari i år fått ett svar av mig på en fråga med\r\nlikartat innehåll.</pre><pre>Jag håller med Rose-Marie Frebran om att det,\r\nbl.a. mot bakgrund av den höga\r\nungdomsarbetslösheten, är angeläget att pröva\r\nolika vägar för att få fram riktiga arbeten.\r\nRegeringen har också tillsatt en särskild utredare,\r\nprofessor Lars Vinell, i vars uppdrag det har ingått\r\natt analysera förutsättningarna för privat\r\ntjänsteproduktion.</pre><pre>Den höga marginaleffekten på en extra arbetsinsats\r\noch dess negativa effekter på villkoren för privat\r\ntjänsteproduktion utgör en del av bakgrunden till\r\ndet arbete som har redovisats av utredaren. Enligt\r\ndirektiven har utredaren bl.a. haft att anlysera\r\nönskvärdheten av en differentiering av de olika\r\nskatteslag som bestämmer skattekilen,\r\ninkomstskatten, socialavgifterna och\r\nmervärdesskatten. Efter en sammanvägning av de\r\nekonomiska och administrativa skäl som talar för\r\noch emot åtgärder på respektive skatteområde har\r\nutredaren getts möjlighet att lämna förslag på\r\nåtgärder. En analys av de frågor Rose-Marie\r\nFrebran tar upp har, som jag också framhöll i mitt\r\nförra svar, rymts inom utredningsuppdraget.\r\nBetänkandet har nyligen presenterats och bör bli\r\nföremål för sedvanlig remissbehandling innan\r\nställning tas till utredningsförslagen.</pre><pre>Vad gäller förslaget om en s.k. u-skattsedel kan jag\r\nse både för- och nackdelar med en sådan ordning.\r\nFördelarna är bl.a. att ungdomarna får bättre\r\nmöjligheter att på eget initiativ förändra sin\r\nsituation och att det kan bidra till att minska\r\narbetslösheten för en särskilt utsatt grupp. Till\r\nnackdelarna kan nämnas svårigheterna att med\r\nsäkerhet bedöma de statsfinansiella effekterna.\r\nInförandet av en u-skattsedel kräver dessutom\r\nställningstaganden till en rad principiella och\r\npraktiska problem rörande exempelvis taxering och\r\nskatteberäkning. Frågan måste emellertid bedömas\r\ni ett bredare perspektiv där bl.a. utredarens\r\narbetsresultat vägs in. Jag är således inte beredd att\r\nnu ta ställning till förslaget om att införa en u-\r\nskattsedel.</pre><pre>Anf. 36  ROSE-MARIE FREBRAN (kds):</pre><pre>Fru talman! Jag vill tacka statsrådet för svaret på\r\nmin interpellation.</pre><pre>En av de viktigaste pusselbitarna när en ung\r\nmänniska bygger upp sin identitet är tillgången till\r\nett arbete. I dag upplever många ungdomar att de\r\ninte räknas. Deras kunskaper tas inte i anspråk. De\r\när inte efterfrågade och inte behövda. Det kan få\r\nförödande konsekvenser.</pre><pre></pre><pre>Genom olika undersökningar vet vi att ungdomar\r\nsnabbt kan fara illa av att vara arbetslösa.</pre><pre>Regeringen har vidtagit en rad åtgärder för att\r\nkomma till rätta med obalanserna i\r\nsamhällsekonomin och för att förbättra\r\nförutsättningarna för ett livskraftigt näringsliv med\r\nmånga små och medelstora företag. Det kommer\r\nnaturligtvis på sikt att leda till många nya\r\narbetstillfällen.</pre><pre>Regeringen har också satsat massivt på\r\narbetsmarknadspolitiska åtgärder för att så långt\r\ndet är möjligt förebygga långtidsarbetslöshet och\r\nhög arbetslöshet bland ungdomar.</pre><pre>Allt det här är bra. Men vi kan konstatera att det\r\ninte räcker. Därför behövs det en konstruktiv\r\ndiskussion kring nya grepp för att bemästra\r\narbetslösheten, främst ungdoms- och\r\nlångtidsarbetslösheten.</pre><pre>De nya jobben måste komma i den privata sektorn,\r\noch då i stor utsträckning i olika former av\r\ntjänsteföretag. Det krävs i dag, det är jag övertygad\r\nom, en politik som främjar kompetens och\r\nkunskapsintensiva företag och som samtidigt\r\nminskar beskattningen av arbete och öppnar\r\narbetsmarknaden för nya typer av arbeten.</pre><pre>I avvaktan på utrymme för generella sänkningar av\r\narbetsgivaravgifter eller tjänstemoms bör\r\nstrategiska skattesänkningar göras på särskilt\r\npriskänsliga tjänster.</pre><pre>Regeringens utredare Lars Vinell och likaså Anne-\r\nMarie Pålsson i Lund har presenterat olika förslag\r\nsom, om de genomfördes, skulle stimulera\r\ntjänsteköp. Men som jag ser saken finns det\r\nproblem med de här förslagen. Bl.a. kan det finnas\r\nett långsiktigt problem i att för mycket eller fel\r\narbetskraft lockas till den här sektorn.</pre><pre>En del sådana problem och ytterligare några\r\nfördelar tillkommer med det förslag till U-\r\nskattsedel som kds presenterade förra sommaren.\r\nFörslaget om U-skattsedel innebär att ungdomar\r\nunder 25 år som har varit arbetslösa under en tid får\r\nrätt att sälja en begränsad kategori tjänster till\r\nprivatkunder, utan moms och med kraftigt\r\nreducerade arbetsgivaravgifter. Genom den övre\r\nåldersgränsen kommer ingen arbetskraft att\r\npermanentas i de här jobben. Initiativet läggs också\r\nhos ungdomarna själva. De blir egna företagare. Vi\r\ntror faktiskt att detta för de här ungdomarna skulle\r\nbli något av en entreprenörskola.</pre><pre>Statsrådet Bo Lundgren hänvisar till\r\nVinellförslaget, till det betänkande som har\r\navlämnats och till att man inte förrän\r\nremissomgången är över kan diskutera det här\r\nförslaget. Som statsrådet påpekade när vi hade en\r\nfrågedebatt i februari ryms det inom\r\nutredningsuppdraget att analysera särskilda\r\nåtgärder riktade mot ungdomar -- något som ligger\r\noss kristdemokrater varmt om hjärtat.</pre><pre>Men man kan väl nu konstatera, statsrådet\r\nLundgren -- rätta mig om jag har fel -- att Lars\r\nVinell inte har kommit med några förslag till\r\nåtgärder speciellt riktade mot ungdomar. I det läget\r\nhar jag faktiskt litet svårt att se fördelarna här. Jag\r\nbeklagar att statsrådet inte är beredd att diskutera\r\nförslaget om en U-skattsedel förrän remissrundan\r\när över när det gäller Lars Vinells betänkande. Men\r\nsåvitt jag förstår är det mera generella uppgifter\r\nsom denne har lagt fram.</pre><pre>Jag tycker att vi nu skyndsamt måste diskutera U-\r\nskattsedeln -- som inte är något stort och generellt\r\noch som inte kostar statskassan en massa pengar.\r\nDet handlar då om tjänster som inte finns, som\r\nutförs i egen regi eller som utförs svart i dag och\r\nsom förs in i en vit sektor, där ungdomar som i dag\r\när arbetslösa och därför kostar statskassan en massa\r\npengar i stället får bidra och ge statskassan\r\ninkomster. Jag skulle vilja se ett beslut under våren.\r\nDet är viktigt för ungdomarna.</pre><pre>Säger man nej till förslaget, säger man nej till\r\nmånga nya bra jobb för ungdomar i det utsatta läge\r\nsom de nu befinner sig i. Jag hoppas alltså att\r\nstatsrådet Lundgren är beredd att ganska snabbt ta\r\nställning till det här förslaget. Jag skulle önska att\r\nvi därför kunde koncentrera oss på det, oavsett vad\r\nvi så småningom kan göra generellt utifrån vad t.ex.\r\nLars Vinell har föreslagit.</pre><pre>Jag skulle vilja ha en kommentar av statsrådet\r\nLundgren om detta med att utredaren inte har\r\nkommit med förslag som speciellt riktar sig till\r\nungdomar.</pre><pre>Anf. 37  MARGARETA WINBERG (s):</pre><pre>Herr talman! Man kan anlägga flera aspekter på\r\nden här frågeställningen. Jag skall anlägga två\r\nsådana.</pre><pre>Den första aspekten gäller vilket samhälle vi ser\r\nframför oss och vilket samhälle vi genom olika\r\npolitiska beslut vill söka utveckla. Är det ett\r\nsamhälle där varje vuxen är en fri och oberoende\r\nindivid som kan leva på sin lön, där kvinnor och\r\nmän gemensamt tar ansvar för försörjningen och\r\nockså för omsorgen om och omvårdnaden av sina\r\nbarn -- ett samhälle där anställda, personal, får\r\nkompetensutveckling i sina jobb? Eller är det ett\r\nsamhälle där vi i allt större utsträckning låter\r\nfamiljen själv svara för vården och omsorgen och\r\nsom på sikt leder till att vi får ett mera ojämställt\r\nsamhälle där kvinnor och män inte delar\r\nförsörjningsbördan -- ett samhälle där vi så att säga\r\nprivatiserar skattepengarna?</pre><pre>I den debatt som förs i Sverige i dag finns det\r\nuppenbara tendenser till den senare utvecklingen.\r\nDet här förslaget är ett led när det gäller en sådan\r\ntendens, vårdnadsbidraget ett annat. Vi tar ju\r\npengar från den gemensamma sektorn och för in\r\ndem i privata familjer. Man kan säga att vi på så vis\r\ngår mot Europavägen -- detta är ju en utveckling\r\nsom har funnits och som fortfarande finns ute i\r\nEuropa.</pre><pre>Det handlar alltså om det ideologiska valet. Vi\r\nsocialdemokrater väljer det första alternativet -- att\r\nvarje vuxen, kvinnor och män, skall vara fri och\r\noberoende.</pre><pre>Den andra aspekten som man kan anlägga på detta\r\nhandlar om ekonomi och sysselsättning. Det förslag\r\nsom Lars Vinell har utrett är bara en del av en\r\nstörre frågeställning. Det gäller då\r\nförutsättningarna för en bra tillväxt, för\r\ninriktningen av sysselsättningspolitiken och för\r\nutvecklingen av inkomst- och\r\nförmögenhetsförhållandena.</pre><pre>I grunden finns sambandet mellan de här olika\r\nsakerna -- mellan tillväxt, sysselsättning och\r\nproduktivitet. Enligt vårt sätt att se saken\r\nförutsätter en framtida tillväxt inte bara full\r\nsysselsättning i traditionell mening utan också en\r\nfortsatt förbättring av den genomsnittliga\r\narbetsproduktiviteten. Om vi vill föra en\r\ntillväxtorienterad politik måste vi också diskutera\r\nhur produktiviteten kan öka. Det räcker alltså inte\r\nmed att det blir nya jobb. Det måste också vara\r\njobb som minst förmår bära de normala\r\narbetskraftskostnaderna.</pre><pre>Lars Vinells förslag syftar såvitt jag förstår till att\r\nklara sysselsättningen genom att få fram jobb som\r\nannars inte skulle komma till stånd. Man måste då\r\nutgå från att det beror på att arbetsproduktiviteten\r\när för låg för att kunna motivera normala löner och\r\nen normal skatteuppbörd. För detta talar också att\r\ndet är fråga om sådana tjänster, alltså\r\nhushållstjänster, som det är svårt att mekanisera\r\noch rationalisera. Enligt vår mening kommer\r\ndärför ett sådant här förslag att innebära att den\r\ngenomsnittliga produktiviteten sjunker.</pre><pre>Om Lars Vinells förslag genomförs under en period\r\nsom denna, alltså med hög arbetslöshet, kan\r\nsjälvfallet ökad sysselsättning bidra till tillväxt.\r\nUnder följande högkonjunktur, som\r\nförhoppningsvis kommer, skulle tillväxten däremot\r\nhållas tillbaka. I en senare lågkonjunktur skulle den\r\ni stort sett sakna betydelse för sysselsättningen.</pre><pre>Jag undrar alltså vad statsrådet anser om den här\r\ntanken. Är det hela tänkt som en tillfällig lösning i\r\nen lågkonjunktur för att -- som vi hörde här\r\ntidigare -- få ungdomar och andra i jobb, eller är det\r\ntänkt som en permanent lösning för att på sikt\r\nskapa s.k. nya jobb?</pre><pre>Anf. 38  Statsrådet BO LUNDGREN (m):</pre><pre>Herr talman! Jag skall återkomma till den\r\nintressanta dialog som jag tror att Rose-Marie\r\nFrebran och jag kan ha. Men jag vill först säga att\r\njag blir skrämd av att en företrädare för\r\nSocialdemokraterna visar sådan total brist på insikt\r\nom vad som har hänt i Sverige och om vad som\r\nmåste göras för att alla som vill ha jobb också skall\r\nkunna få jobb.</pre><pre>Det är självklart så att den människa, ung eller\r\ngammal, som förlorar sitt arbete också förlorar\r\nnågot av självrespekten. Man förlorar litet grand av\r\nsin frihet och sitt oberoende, ganska mycket till och\r\nmed. Hundratusentals människor är i dag\r\narbetslösa därför att vi under 70- och 80-talen drev\r\nen politik med socialistiska/socialdemokratiska\r\nförtecken. Höga skatter gjorde att vi inte kunda ha\r\nkonkurrenskraftig produktion, att vi drev bort\r\nmöjligheten att expandera tjänstesektorn, vilket\r\nhar skett i många länder.</pre><pre>Jag kan förklara för Margareta Winberg att\r\ntjänstesektorn innehåller mycket mer än\r\nhushållstjänster. Det är reparationer av bilar, det är\r\nmålning av hus, det är datatjänster, det är\r\nfinansiella tjänster. En mängd olika områden finns\r\ndär.</pre><pre>Förutom detta, den inflationsdrivande politik som\r\nockså urholkade konkurrenskraften och den\r\nfinanskris som ni orsakade genom att släppa fram\r\nspekulationen under 80-talets andra hälft har ni\r\nalltså inte lärt något. Margareta Winberg säger att\r\nhon är rädd för att vi skall privatisera\r\nskattepengarna. Tänk om det skulle finnas någon\r\nsocialdemokrat någon gång som lärde sig att det\r\ninte är Margareta Winbergs pengar, det\r\nsocialdemokratiska partiets pengar eller riksdagens\r\npengar. Det är enskilda medborgares surt\r\nförvärvade pengar vi talar om. Det är ingenting som\r\nvi har att bestämma över på våra egna villkor. Vi\r\nrepresenterar människorna. Att privatisera\r\nskattepengarna -- om det nu skulle vara möjligt --\r\nskulle vara en av de största tjänster vi skulle kunna\r\ngöra svenska folket, de människor som måste\r\narbeta ihop de skattepengar som vi fördelar till\r\nolika ändamål. På 80-talet, när Margareta Winberg\r\nhade en chans att påverka, skedde det på ett sätt\r\nsom drev människor ut i arbetslöshet, ofrihet och\r\nberoende, bl.a. på grund av de höga skatterna. Det\r\nkan jag aldrig acceptera.</pre><pre>Till den seriösa debatten med Rose-Marie Frebran.\r\nAtt skapa förutsättningar för nya riktiga jobb är\r\nsom vi bägge vet regeringens främsta uppgift. Det\r\ngäller att göra det på olika sätt. Vi skall naturligtvis\r\nsträva efter långsiktiga, varaktiga åtgärder. Det\r\ninnebär att vi exempelvis måste ta bort de\r\nsnedvridningar som har hindrat tillräcklig\r\nkapitalbildning inom de industrisektorer och\r\nföretag som i större utsträckning är\r\nkapitalberoende. Vi måste få fram det egna\r\nkapitalet. Då kan vi inte, som Socialdemokraterna\r\noch Margareta Winberg säkert vill, straffbeskatta\r\ndet. Det är vi överens om. Vi har insett framtidens\r\nkrav i det avseendet.</pre><pre>Vi inser också bägge att skattekilen är ett stort\r\nproblem. Må vara att det, när den har etablerats på\r\nden höga nivå som har skett genom\r\nsocialdemokratiska insatser, kan finnas problem\r\nmed att få ned nivån i en tillräcklig omfattning för\r\natt snabbt kunna få positiva effekter på hela den\r\nviktiga tjänstesektorn. Då är det naturligtvis\r\nmöjligt att vidta tillfälliga åtgärder. Det sker inom\r\narbetsmarknadspolitikens ram, men också genom\r\nen del stimulansåtgärder, som t.ex. det generella\r\nanställningsstöd som också har implementerats från\r\nregeringens sida. Jag vill inte utesluta att man kan\r\ndiskutera även andra sådana här åtgärder, men det\r\nblir då en mix av tillfällig arbetsmarknadspolitik.</pre><pre>I grunden ligger i Lars Vinells uppdrag att\r\nlångsiktigt skapa bra förutsättningar för en privat\r\ntjänsteproduktion i olika sektorer. Där skall\r\nnaturligtvis också, förutom datatjänster och\r\nfinansiella tjänster, kunna rymmas hushållstjänster\r\nav olika slag.</pre><pre>Egentligen tycker jag att det är ganska upprörande\r\natt höra Margareta Winberg tala om för dålig\r\narbetsproduktivitet, att racka ned på de människor,\r\nbåde män och kvinnor, som arbetar med tunga och\r\nbesvärliga uppgifter inom sjukvården. Jag förstod\r\ninte att Margareta Winberg tänker förbjuda\r\nstädarbete på sjukhussidan eller för den delen här i\r\nriksdagen. Margareta Winbergs rum på riksdagen\r\nstädas väl också av människor. Jag kan inte se att\r\ndet skulle vara fel att städa hemma hos Margareta\r\nWinberg, om hon betalade bra för det och\r\nförmådde uppskatta människan som utförde\r\narbetet, vilket jag skulle göra. Även den typen av\r\ntjänster finns med. De utförs ju redan. Det är\r\negentligen ett förakt för de människor som utför de\r\nhär tjänsterna. Jag uppskattar dem som människor\r\nav lika värde som utför ett produktivt och viktigt\r\narbete som måste utföras. Vi skall alltså skapa en\r\nbra ram för att kunna få fram nya riktiga jobb.</pre><pre>Egentligen är förslaget om U-skattsedel inget\r\nförslag om en U-skattsedel, och det kanske är\r\nbättre för den diskussion vi skall föra de kommande\r\nmånaderna om vad vi skall kunna göra. Det är ett\r\nförslag som handlar om att sänka momsen och\r\narbetsgivaravgifterna i förtid. Man kan välja att\r\ngöra det på vissa tjänster eller för vissa kategorier.\r\nVarje gång man snävar in och gör något tillfälligt\r\neller gör något i avvaktan på att en större åtgärd\r\nskall komma till stånd innebär det\r\navgränsningsproblem och en mängd praktiska\r\nproblem.</pre><pre>I Vinells utredning har det generella diskuterats.\r\nHan har visat att vi behöver sänka de här skatterna\r\nför att få ned skattekilarna. Frågan han inte gått in\r\npå är: Skall vi nu tillfälligt göra något speciellt för\r\nungdomar? Jag vill inte utesluta att vi skall göra\r\ndet. Men det behövs egentligen ingen U-skattsedel\r\nför det. Jag tycker att det är en diskussion som\r\nRose-Marie Frebran och jag skall föra tillsammans\r\nmed andra under hela den remissomgång som\r\nkommer att pågå när vi får ett bra underlag. Sedan\r\nkan vi fatta vettiga beslut långsiktigt och tillfälligt.</pre><pre>Anf. 39  ROSE-MARIE FREBRAN (kds):</pre><pre>Herr talman! Jo, statsrådet Lundgren och jag är\r\növerens om mycket, men vi är inte helt överens om\r\nallt. Jag tror mycket på U-skattsedeln. Jag tror att\r\nvi behöver göra något mer, utöver de åtgärder som\r\ni dag riktas till ungdomar, och att vi behöver göra\r\ndet snabbt. Det är ett mycket bra förslag som\r\npresenterats, och många ungdomar är beredda att\r\ngå in i detta. Det finns en SKOP-undersökning från\r\noktober 1993 bland 1 000 ungdomar som visar att\r\nmånga tror på den här möjligheten. Det skulle vara\r\nen nyttig erfarenhet inför att starta eget ''på\r\nriktigt'', och man skulle vara beredd att gå in.\r\nOpinionsundersökningen ger mycket positiva\r\nsiffror, så jag tror på detta.</pre><pre>Vi måste ändå känna oss mycket oroade av\r\nungdomsarbetslösheten, med tre gånger så många\r\nungdomar arbetslösa som andra kategorier inom\r\narbetskraften. Jag kan inte se annat. Detta är\r\noerhört. Det är inte som i den kritik som kommer\r\nfrån oppositionshåll, från den socialdemokratiska\r\nsidan, där man ibland talar om A- och B-lag i de\r\nhär sammanhangen. Det är inte fråga om det. I dag\r\nhåller vi på att få A- och C-lag, ungdomar som\r\naldrig kommer in på arbetsmarknaden, i varje fall\r\ninte under lång tid. Vad innebär detta? Det kan\r\nverkligen inte vara något man vill ha, utan här\r\ngäller det att skapa riktiga och meningsfulla jobb,\r\näven om det blir inom ett s.k.\r\narbetsmarknadspolitiskt åtgärdsprogram.</pre><pre>Jag skulle kunna debattera detta med\r\narbetsmarknadsministern, naturligtvis. Men det är\r\nså omfattande skattefrågor förknippade med detta\r\natt det är rimligt att debattera frågan med\r\nskatteministern. Om vi, i det svåra läge som vi har,\r\nvill bestämma oss för att göra något speciellt\r\ninriktat på ungdomar, vilket dessutom skulle ge\r\ndem initiativ, ge utbildning och vara\r\nentreprenörskola, kan jag inte se att vi skall behöva\r\ninvänta hela diskussionen om vad vi generellt skall\r\ngöra på det här området. Jag kan inte ta till mig det.\r\nJag delar inte den uppfattningen.</pre><pre>När det gäller socialdemokraternas kritik av vårt\r\nförslag vill jag säga: Det är fel, fel, fel. Det är\r\nverkligen inte att ta skattepengar och stoppa in i\r\nprivata hushåll. Det är inte fråga om att ta pengar\r\nfrån någonting annat för att föra över här. Det är\r\nfråga om att tillföra statskassan. Det blir plus.</pre><pre>Anf. 40  MARGARETA WINBERG (s):</pre><pre>Herr talman! Jag tycker att det är fantastiskt att\r\nhöra en moderat stå upp här och tala om det\r\neländiga 80-talet och att allt det som vi nu ser som\r\nett stort problem i Sverige var Socialdemokraternas\r\nfel. Det eländiga 80-talet var 1982 då vi fick ta över\r\nefter sex år av borgerligt styre, då vi vände ett\r\nbudgetunderskott till sunda statsfinanser och då vi\r\nvände arbetslöshet till att få människor i arbete.\r\n1991, då vi förlorade valet, hade vi en arbetslöshet\r\nsom var runt 2 %. Vi såg med ganska stor bävan\r\nframför oss att den kanske skulle stiga till 3--3,5 %,\r\noch vi funderade då på hur vi skulle kunna\r\nförebygga detta.</pre><pre>Ingen i det här landet hade kunnat drömma om att\r\nvi bara efter två och ett halvt år skulle ha 600 000\r\nmänniskor utan jobb. Kom inte och säg att det är\r\ntill följd av 80-talets politik! Det är till följd av den\r\nekonomiska politik som ni har drivit. Ni har inte\r\nhaft full sysselsättning som den övergripande\r\nmålsättningen utan haft helt andra mål för ögonen.</pre><pre>Jag tycker också att det är fantastiskt att höra en\r\nmoderat tala om självrespekt och frihet. Det kan\r\nman bara få genom ett jobb. Varför driver ni då en\r\nsådan politik som gör att människor inte kan få\r\nsjälvrespekt och frihet? Varför driver ni en politik\r\ndär människor drivs ut i arbetslöshet?</pre><pre>Bo Lundgren talar om att det inte bara handlar om\r\ntjänstesektorn, utan det handlar också om sådant\r\nsom att reparera bilar och annat. Ja visst, de jobben\r\nutförs redan i dag. Är det detta som ni vill stimulera\r\nfram genom subventioner av olika slag? Det\r\nbetyder att det inte blir fler jobb. Det betyder bara\r\natt jobben flyttas från en sektor till en annan.</pre><pre>Jag fick inget svar på frågan om det här var att\r\nbetrakta som en kortsiktig lösning, eller om det är\r\nen långsiktig lösning. Man kan möjligen ha\r\nförståelse för det som en kortsiktig lösning när vi\r\nhar många i arbetslöshet. Men som långsiktig\r\nmetod skulle jag vilja diskutera det jag tog upp i\r\nmitt första inlägg, nämligen sambandet mellan\r\nproduktivitet, tillväxt och sysselsättning. Det\r\nhoppas jag att också statsrådet tycker är en seriös\r\ndebatt.</pre><pre>Jag är rädd för att vi, om vi långsiktigt väljer den\r\nhär metoden, går mot ett samhälle där det blir ett\r\nAoch ett B-lag -- jag drar mig inte för att säga det --\r\noch där man har gett upp tron på den fulla\r\nsysselsättningen med riktiga jobb som inte behöver\r\nskattesubventioneras. Det får förödande effekter\r\npå statsbudgeten på sikt.</pre><pre>Anf. 41  Statsrådet BO LUNDGREN (m):</pre><pre>Herr talman! Den seriösa delen av debatten om vad\r\nvi egentligen konkret skall göra för att lösa de\r\nproblem som har åstadkommits kommer jag\r\ntillbaka till senare.</pre><pre>Det är viktigt att vi får ett bra underlag för\r\ndiskussionen. Rose-Marie Frebran hänvisade till\r\ndet underlag som man fått fram genom det\r\nutredningsarbete som vi satt i gång i fjol höstas. Det\r\när väl bra att vi har det.</pre><pre>Jag sade att jag inte tycker att man skall fokusera\r\nfrågan huruvida vi skall ha en särskild U-skattsedel\r\neller F-skattsedel. Det är inte det viktiga, utan det\r\nviktiga för oss bägge är att diskutera hur vi skall\r\nbära oss åt för att unga människor skall ha en chans\r\natt få ett jobb -- naturligtvis i första hand\r\nlångsiktigt. Men i avvaktan skall vi se vad vi kan\r\ngöra för insatser som hjälper till. Jag utesluter inte\r\nalls att man skall göra insatser av det här slaget,\r\nmen varje gång man diskuterar skatterna och säger\r\natt de är så höga att vi måste sänka dem -- och\r\nkanske vissa skatter före andra -- kommer vi till\r\nteknikfrågan. Den kommer vi inte ifrån. Det rör\r\nnaturligtvis mig. Självklart skall jag ta den\r\ndebatten, men den rör också arbetsmarknads- och\r\nfinansministern. Vi måste diskutera finansiering.\r\nMåhända kommer vi fram till att det är en åtgärd\r\nsom ger så positiva effekter att den innebär en\r\nganska liten belastning. Det måste då diskuteras.</pre><pre>Jag sade inte alls att vi skall avvakta till dess vi har\r\nfått in remissvaren innan man skall kunna diskutera\r\nden här typen av åtgärder. Jag tycker att vi skall\r\nföra den diskussionen kontinuerligt och se till att\r\ngärna plocka fram förslag tidigare. Det här\r\nförslaget finns naturligtvis med. Egentligen innebär\r\ndet att man för anställning av vissa kategorier unga\r\nmänniskor och för vissa sysselsättningar skall\r\nkunna tänka sig momsfrihet och en lägre\r\narbetsgivaravgift. Det är vad frågan egentligen\r\ngäller. Jag har ingenting emot att diskutera det,\r\ntvärtom.</pre><pre>Det skulle vara fantastiskt intressant ifall\r\nMargareta Winberg ville interpellera mig i den\r\ngrundläggande frågan. Då skulle vi kunna ha en\r\nriktigt intressant debatt. Alla skulle veta vad det\r\nskulle röra sig om. Den praktiska debatt som vi för\r\ninom regeringspartierna för att komma framåt har\r\nman kanske mera sett som en teknisk debatt.</pre><pre>Den principiella debatten är väldigt intressant. Det\r\när inte alls fantastiskt att höra vare sig mig eller\r\nandra moderater tala om 80-talets politik och vad\r\nden har skapat för problem. Det har vi gjort länge.\r\nVi gjorde det också under 80-talet, då vi påvisade\r\nvilka effekter er politik skulle få. Det är alltså inte\r\nalls konstigt.</pre><pre>Jag vet att det är väldigt känsligt för Margareta\r\nWinberg att erkänna att arbetslösheten i vissa\r\nsektorer började öka i Sverige 1988. Byggsektorn,\r\nsom ju var överhettad, hade en uppgång och en hög\r\nsysselsättning en bra bit ytterligare. Den\r\nkontinuerliga minskningen av den privata sektorns\r\nsysselsättning i Sverige sedan 70-talets början hade\r\ndolts av en kraftig uppgång inom offentlig sektor.\r\nDen offentliga sektorns utökning, tillsammans med\r\nde skattebetalningar som erfordrats för att klara\r\ndet, har bidragit till att accentuera de problem som\r\nvi står inför. Det har dolts genom att vi i slutet av\r\n80-talet hade en låneledd konsumtion med negativt\r\nhushållssparande.</pre><pre>Ser man på vilken siffra som helst, Margareta\r\nWinberg, kan man se att arbetslösheten började\r\nsvälla och industriproduktionen falla 1989 och\r\nframåt. Vi visste i valrörelsen att arbetslösheten\r\nskulle bli extremt stor. Ni ville inte erkänna det\r\ndärför att ni ville bli omvalda. Carl Bildt, Bengt\r\nWesterberg och andra varnade för det. Vi hade en\r\nmycket besvärlig situation framför oss. Inte ens om\r\nvi hade inlett med ett antal felaktiga åtgärder,\r\nMargareta Winberg, hade vi lyckats åstadkomma\r\nett så kraftigt fall som er långsiktiga politik och de\r\nakuta problemen genom spekulationsekonomi och\r\nfinanskris åstadkom.</pre><pre>Vi har sett till att klara problemen, att få en\r\nutveckling som pekar uppåt och där både\r\nindustriproduktion och annan produktion är på väg\r\nuppåt. Då måste vi också diskutera sådana saker\r\nsom hur den privata tjänstesektorn skall utvecklas.</pre><pre>Jag tror inte att jag behöver lära mig så mycket om\r\ndet här. Margareta Winberg sade ungefär så här:\r\nDen här debatten skall inte handla bara om\r\ntjänstesektorn utan också om att reparera bilar.\r\nDet är just vad sade. Tjänstesektorn är stor, den\r\ninnehåller nämligen reparation av bilar. Det är en\r\ntjänst. Det är också en tjänst att måla ett hus eller\r\natt göra en datatjänst, en finansiell tjänst.\r\nTjänstesektorn är väldigt stor. Det är därför vi inte\r\nför någon pigdebatt utan en debatt om hur tusentals\r\noch åter tusentals människor i famtiden skall få\r\njobb. Den privata tjänstesektorn har trängts ut av\r\nde höga skatterna. Det måste vi göra någonting åt.\r\nNi är inte beredda att delta i den debatten. De enda\r\nsom gör det är de som har lämnat det förra\r\nregeringsarbetet och blivit fritänkare, som Klas\r\nEklund, chefsekonom på Posten, tidigare\r\nplaneringschef på Finansdepartementet. Han\r\nskriver i Postens senaste finansbrev att förutom den\r\nkapitalintensiva tillväxten -- slopad\r\ndubbelbeskattning är ett led i att skapa\r\nförutsättningar för den -- krävs också att vi tittar på\r\nden arbetsintensiva tillväxten. Då måste vi skapa\r\nbättre förutsättningar för den.</pre><pre>Vi skall naturligtvis sträva efter att så många som\r\nmöjligt får så kvalificerade arbeten som möjligt.\r\nJag, Per Westerbeg och många andra har sagt att vi\r\ninte accepterar den politik som ni förespråkar och\r\nsom leder till att vi slår ut fler och fler kvalificerade\r\njobb så att det egentligen bara återstår en\r\nlåglönesituation i Sverige. Det är inte så som vi\r\nlöser problemen. Vi skall utveckla kompetensen.\r\nVi skall satsa på högre utbildning och forskning.</pre><pre>Två frågor till Margareta Winberg: Varför inte\r\ninterpellera mig om detta så att vi får en riktig\r\ngenomgripande debatt? Vi kan ta en debatt utanför\r\nkammaren också. Jag tycker det vore intressant och\r\nviktigt. Vi är överens om att människor skall ha så\r\nstor kompetens som möjligt för sina jobb. Är det\r\nnågot fel på de människor som städar?</pre><pre>Anf. 42  ROSE-MARIE FREBRAN (kds):</pre><pre>Herr talman! Det är bra att jag fick ett klarläggande\r\ni statsrådets inlägg nu. Jag hade uppenbarligen\r\nmissuppfattat viljan till att diskutera förslaget i det\r\nhär läget. Vi kanske kan få göra det inom den\r\nnärmaste tiden utan att invänta förslag till vad vi\r\nlångsiktigt och generellt skall göra -- det är\r\nnaturligtvis också oerhört viktigt. Tänker vi\r\nlångsiktigt, så är det självklart det viktigaste. Men\r\njag upplever läget akut just nu när det gäller\r\nungdomsarbetslösheten, som vi vet ökar under\r\nsommarmånaderna. Det behöver vi diskutera, och\r\njag tycker att det är bra att vi får möjlighet att\r\növerlägga om det.</pre><pre>Bo Lundgren har gett Margareta Winberg ett\r\nalldeles ypperligt förslag att interpellera honom om\r\nde saker som hon vill diskutera med\r\nskatteministern, eftersom Margareta Winberg\r\nuppenbarligen inte vill diskutera det som\r\ninterpellationen gällde, nämligen hinder för att\r\ninföra U-skattsedel. Jag konstaterar att det har\r\nkommit mycket negativ kritik från\r\nsocialdemokratin av det här förslaget. När det\r\nframställdes under sommaren 1993 tillhörde Ingela\r\nThalén enligt ett omfattande TT-meddelande dem\r\nsom inte rakt upp och ner avfärdade förslaget. Hon\r\nsade att hon närmare skulle titta på det.</pre><pre>Jag konstaterar också att det finns människor på s-\r\nhåll som menar att man måste se seriöst på den\r\nprivata tjänstesektorn. I en s-tidning skrev man i\r\njanuari i år: Jag är inte man att avgöra vad som är\r\nen godtagbar lösning, men jag tror att\r\nsocialdemokraterna måste ta frågan om jobben i\r\nprivat tjänstesektor på allvar. Detta som ytterligare\r\nen idé för att minska den förödande arbetslösheten.</pre><pre>Men det finns ett förakt för den här typen av jobb.\r\nDet finns en inställning att alla jobb inte är\r\nvärdefulla, inte lika fina och inte behövs på samma\r\nsätt och att det är olika status. Tycker man att\r\narbete är viktigt för identiteten är det naturligtvis\r\nförödande med den typen av inställning.</pre><pre>Anf. 43  MARGARETA WINBERG (s):</pre><pre>Herr talman! Nej, Bo Lundgren, det är inget fel på\r\ndem som städar. Det är inget fel på dem som jobbar\r\ninom hemtjänst eller som städar skolorna och våra\r\nsjukhus. Tvärtom gör de ett fantastiskt arbete.</pre><pre>Vi har alltså inte någon moralisk invändning mot att\r\nstäda eller att städa i någon annans hem. Vad vi\r\nvänder oss mot moraliskt är att den lågavlönade\r\nensamstående mamman skall vara med och betala\r\ntill sådana som mig som tjänar bra och som kanske\r\njobbar så mycket att det skulle vara skönt med en\r\nsubventionerad piga. Men vi tycker att det är\r\norättvist. Vi tycker att det är en fördelningspolitik\r\nsom inte är bra. Man måste ju ta pengarna\r\nnågonstans. Man måste urholka statsfinanserna.\r\nDet betyder att man inte har pengar till det som vi\r\ntycker är viktigt, nämligen att den ensamstående\r\nlågavlönade mamman får en bra och trygg\r\nbarnomsorg. Det är den moraliska aspekten på det\r\nhela.</pre><pre>Man måste också lägga en ekonomisk aspekt på\r\ndet. Bo Lundgren vill uppenbarligen inte diskutera\r\nsambandet mellan produktivitet, tillväxt och\r\nsysselsättning. Vad har ett sådant här förslag för\r\neffekt för statens finanser? Vad innebär det för\r\nsysselsättningen på lång sikt? Vad händer med\r\ntillväxten på lång sikt? Det vill inte statsrådet\r\ndiskutera. Det tycker jag är synd, därför att det är\r\nen väldigt viktig utgångspunkt för oss när vi talar\r\nom hur vi vill bringa ordning i landets finanser\r\ngenom att skapa sysselsättning.</pre><pre>Avslutningsvis vill jag återge vad TCO säger om\r\nVinells förslag: Förslaget innebär en\r\nfördelningspolitisk förändring där det stoa flertalet\r\nfår sämre vård, barnomsorg eller skola, medan de\r\nsom har betalningsförmåga kan göra pigavdrag och\r\nfå det lättare hemma. I stället för jobb i offentliga\r\nsektorn med kompetensutveckling och\r\narbetsgemenskap kommer det att skapas enklare\r\njobb i hemmen. TCO anser att om det finns behov\r\nav dessa tjänster skall de betalas på marknadens\r\nvillkor och inte skattesubventioneras. En annan\r\neffekt blir att de hushåll som skall betala för dessa\r\nhushållstjänster kommer att dra ner på annan\r\nkonsumtion. Det blir en omfördelning från jobb\r\ninom handel, restauranger, industrier m.m. till den\r\nsom klipper häcken, gräsmattan och stryker tvätten\r\ni hushållet.</pre><pre>Anf. 44  Statsrådet BO LUNDGREN (m):</pre><pre>Herr talman! Jag tycker, Margareta Winberg, att vi\r\nskall ta en debatt, egentligen utanför kammaren\r\nutan tidsbegränsning. Det skulle jag verkligen vilja\r\nha. Ta det som en utmaning. Vi kan diskutera tid\r\noch plats vid tillfälle. Jag tror att det skulle vara\r\nintressant.</pre><pre>Margareta Winberg säger att det inte är något fel\r\npå dem som städar. Jag städar också ibland. Jag\r\ntycker det är stökigt, ett tufft jobb, liksom\r\ngruvarbete kan vara. Det finns mycket man kan\r\nsäga om det arbetet, men det är ett arbete som\r\nmåste göras och görs på ett bra sätt av människor\r\nsom jag har den största respekt för.</pre><pre>Senare talar Margareta Winberg om\r\nsubventionerade pigor. Subventionerade pigor!\r\nDet är väl inget fel på de som städar. Vad vi\r\ndiskuterade var om skatten skall vara så hög att\r\nman inte kan få privata städjobb eller om skatten\r\nskall vara lägre. Det kan man föra en seriös\r\ndiskussion om. Skall det kosta pengar eller skall det\r\ninte kosta pengar? Hur mycket pengar skall det\r\nkosta? Är kostnaden rimlig -- inte bara för\r\nstädarbete utan också för en del andra tjänster,\r\nt.ex. bilreparationer och målning av hus? Är det\r\nrimligt att skattekilarna är så höga att dessa jobb\r\ninte blir utförda? När det generellt gäller den\r\nvidgade tjästesektorn, som jag talar om, finns\r\nalternativet att utföra arbetet själv, göra det svart\r\neller att inte göra det alls. Problemet är alltså att\r\nman är känslig för skattekilar. Detta är en seriös\r\ndiskussion att föra, och vi bör kunna föra en sådan.\r\nMen tala inte om pigor! Det är att visa förakt för\r\ndessa människor. Jag inser att det visserligen är\r\npolitiskt taktiskt betingat, men det är faktiskt att\r\nvisa förakt för människor.</pre><pre>Det är klart att vi skall föra en diskussion om hur vi\r\nskall skapa nya riktiga jobb, och då är\r\ntjänstesektorn en väldigt viktig och vital del. Det\r\ngläder mig att socialdemokraterna numera inser att\r\nman inte kan skapa de nya jobben i den offentliga\r\nsektorn, utan det måste man göra i den privata\r\nsektorn. Men då får man glömma detta med\r\nUddevallapaket och Malmöpaket. Dessa fabriker,\r\nsom kostade hundratals miljoner, står nu tomma.\r\nMan kan inte reglera fram jobb inom industrin och\r\nsmåföretagsamheten. Man kan inte heller -- som ni\r\nvill göra -- bromsa utvecklingen när det gäller jobb\r\ninom tjänstesektorn. Det är egentligen förvånande\r\natt socialdemokratin nu för en politik som förvägrar\r\nmänniskor chansen att få jobb.</pre><pre>Jag tycker att den här debatten har varit ganska\r\nintressant, Rose-Marie Frebran. Vi har klarat ut en\r\nsak, nämligen att man också kan ta kortsiktiga\r\nhänsyn i den mer långsiktiga debatten. Vi skall\r\nfortsätta debatten också utanför kammaren. För\r\negen del sitter jag och funderar över sådana här\r\nfrågor, oavsett var det hela landar på och vilken\r\ndiskussion som vi för i regeringen.</pre><pre>Det har också varit intressant att ha fått uppleva\r\nMargareta Winbergs fullkomligt negativa\r\ninställning till att ge människor jobb.</pre><pre>Överläggningen var härmed avslutad.</pre><pre>6 §  Svar på interpellation 1993/94:119 om\r\nbostadsrätter</pre><pre>Anf. 45  Statsrådet BO LUNDGREN (m):</pre><pre>Herr talman! Göran Magnusson har med\r\nhänvisning till ekonomiska problem för\r\nbostadsrättsföreningar och deras medlemmar ställt\r\nföljande frågor till mig:</pre><pre>''Har regeringens studier av bostadsmarknaden nu\r\nökat insikten om problemen så att man är beredd\r\natt vidta konkreta åtgärder för att lindra den\r\nekonomiska oron och problemen hos många\r\nbostadsrättshavare? Är regeringen beredd att\r\nskjuta på den extra minskningen av räntebidragen\r\npå 3,4 miljarder, och därmed låta även de som bor i\r\nhus med räntesubventioner få del av det sjunkande\r\nränteläget? Är det så att kreditfrågorna har en\r\ntillfredsställande lösning?''</pre><pre>Göran Magnusson hävdar att regeringens\r\nbostadspolitik ställer de som valt bostadsrätten som\r\nboendeform och därtill betalat insats för att få en\r\nsådan bostad i en oerhört svår belägenhet, där hela\r\nekonomin hotas. Den politik som skapat problem\r\nför de som valt bostadsrätten är den politik som\r\ntillät högre och högre produktionskostnader, och\r\ndetta utan att bostadsrättsköparna upplystes om\r\nvilken slutlig kostnad de tagit på sig när de tecknade\r\nsig för bostadsrätten eller vad höga\r\nproduktionskostnader innebär i ökade\r\nboendekostnader i kronor räknat när den\r\ngaranterade räntan i räntebidragssystemet trappas\r\nupp. De upplystes många gånger inte heller om\r\nvilken effekt en övergång från hög till låg inflation\r\nskulle få för deras kalkyler. Vi ser åtskilliga\r\nexempel på detta i dag, inte minst när det gäller\r\nbostadsrättsföreningar anslutna till HSB och\r\nRiksbyggen. Jag beklagar att vi har den\r\nsituationen.</pre><pre>Detta gjordes det inget åt, trots att utvecklingen var\r\nförutsebar. Nu när problemet är ett faktum anser\r\nGöran Magnusson att lösningen -- i varje fall till viss\r\ndel -- ligger i att skjuta på den extra minskningen\r\nav räntebidragen som har beslutats för åren 1994--\r\n1996.</pre><pre>Det skulle inte vara någon bestående lösning på de\r\nproblem som skapades på 1980-talet inom\r\nbostadsområdet. För att lösa de problemen måste\r\ndet bedrivas en ekonomisk politik som skapar\r\nvaraktigt låga räntor och låg inflation. En\r\nlångsammare minskning av räntebidragen nu\r\nhjälper inte, eftersom resultatet blir att de totala\r\nräntekostnaderna och därmed boendekostnaderna\r\npå sikt blir ännu högre. Budgetsaneringsprocessen\r\nsom regeringen genomför, vari även ingår\r\nbesparingar på statens räntebidragskostnader, är en\r\nnödvändig förutsättning för att vi inte skall riskera\r\natt på sikt få ännu högre kostnader för vårt boende.</pre><pre>Det är mot denna bakgrund och inom ramen för en\r\nekonomisk politik som skapar låga räntor som\r\nregeringen i höstas lade fram förslag till ett antal\r\nåtgärder, som rätt använda skall ge även de som bor\r\ni ''räntebidragshus'' möjlighet att få del av det\r\nsjunkande ränteläget. De ändringar som\r\ngenomförts den 1 januari i år innebär att\r\nfastighetsägare, inte minst bostadsrättsföreningar,\r\noch kreditgivare tillsammans får större möjligheter\r\noch intresse att gemensamt lösa de ekonomiska\r\nproblem som hänger samman med den numera\r\nalltför höga belåningen av relativt nybyggda\r\nbostadshus. Enligt vad jag har erfarit pågår också\r\nett intensivt arbete bland kreditgivarna för att på\r\nbästa sätt tillvarata de möjligheter till lösningar som\r\ndessa ändringar har öppnat. Vi följer fortlöpande\r\nutvecklingen.</pre><pre>Låt mig avslutningsvis slå fast att budgetsaneringen\r\när nödvändig, om vi skall få låga räntor och låg\r\ninflation även framöver. Alla uttalanden eller\r\nönskemål från politiker som tyder på ett försvagat\r\nintresse av att komma till rätta med\r\nbudgetunderskottet riskerar att på sikt äventyra\r\nytterligare räntesänkningar som vi så väl behöver,\r\ninte minst med tanke på boendekostnaderna. Det\r\nkan även leda till ett höjt ränteläge på det sätt som\r\nvi ser just nu. Om inte budgetsaneringen fullföljs är\r\nrisken således stor att problemen för\r\nbostadsrättsföreningar och generellt för de boende\r\nförvärras ytterligare.</pre><pre>Anf. 46  GÖRAN MAGNUSSON (s):</pre><pre>Herr talman! Jag vill först tacka statsrådet för\r\nsvaret. Men jag måste också konstatera att det finns\r\nmånga bostadsrättshavare runt om i Sverige som\r\nhar anledning att känna sig besvikna på både Bo\r\nLundgren och regeringen och när det gäller\r\nföljderna av den bostadspolitik som regeringen har\r\ndrivit sedan mandatskiftet.</pre><pre>Jag får ett starkt intryck av att Bo Lundgren i fråga\r\nom bostadsrättsföreningarnas särskilda problem\r\ninte vill se vilka svårigheter som slopandet av\r\nräntesubventioner och kostnadsstegringarna\r\nmedför just för bostadsrättsföreningarna. Det vore\r\nmera konstruktivt om vi i en sådan här debatt\r\nkunde diskutera vad som är möjligt att göra för att\r\nhjälpa de bostadsrättsföreningar som har råkat illa\r\nut -- jag använde uttrycket ''råkat illa ut'' med\r\navsikt, därför att för åtskilliga bostadsrättshavare\r\nhar regeringens politik radikalt ändrat de\r\nförutsättningar under vilka de teckande sina\r\nbostadsrätter och iklädde sig sina skyldigheter.\r\nRegeringens politik i fråga om bostadsrätterna\r\nleder till att man slår sönder och riskerar att\r\nförsvåra och försämra ett i övrigt mycket bra\r\nboende.</pre><pre>En bärande tanke i Bo Lundgrens svar är att HSB\r\noch Riksbyggen skulle ha lämnat felaktiga och\r\nofullständiga upplysningar till dem som har tecknat\r\nbostadsrätterna. Han konstaterar att det finns\r\nmånga bostadsrättsföreningar som har problem --\r\nvilket i och för sig är en bra insikt -- men att det\r\nsärskilt gäller HSB och Riksbyggen. Jag undrar\r\nvilket underlag statsrådet har för det påståendet.</pre><pre>Konsumentverket har studerat hur många\r\nbostadsrättsföreningar som har gått i konkurs. Det\r\nhandlar om ett nittiotal. Av dessa ca 90\r\nbostadsrättsföreningar är det en handfull som är\r\nanknutna till HSB eller Riksbyggen. Resten -- alltså\r\nminst ett åttiotal -- är privata\r\nbostadsrättsföreningar.</pre><pre>Innan jag går vidare och läser upp en skrivelse från\r\nen bostadsrättsorganisation känner jag ett behov av\r\natt säga någonting om resonemanget om\r\nränteläget.</pre><pre>Från allmänna synpunkter är det naturligtvis\r\nangeläget att pressa ner räntenivån. Om det\r\nanglägna i detta råder det väl egentligen inte någon\r\noenighet. Vi från socialdemokraterna vill kanske gå\r\nännu snabbare fram än vad regeringen och\r\nRiksbanken hittills har klarat. Men poängen i det\r\nresonemanget är vad bostadsrättsföreningarna har\r\nför nytta av en sänkt allmän räntenivå, eftersom\r\nderas räntenivå är subventionerad. Det finns nu\r\nrisk för att den höjs eller för att de t.o.m. åker ut\r\nur subventionssystemet. Det är detta som är\r\nbostadsrättsföreningarnas problem. De har ingen\r\nomedelbar nytta av sänkta räntor.</pre><pre>Eftersom Bo Lundgren gärna refererar till HSB och\r\nRiksbyggen och vill försöka göra detta till ett\r\nproblem för bostadskooperationen, skulle jag vilja\r\ncitera ur ett brev från SBC, alltså den organisation\r\nsom organiserar de privata bostadsrätterna. Det är\r\nen stor organisation som under senare år har varit\r\nrätt framgångsrik.</pre><pre>SBC skriver så här till partiledarna i Sverige:</pre><pre>''De redan genomförda extra indragningarna av\r\nräntebidragen har medfört att hundratals\r\nbostadsrättsföreningar hamnat i en ekonomiskt\r\nohållbar situation. Konkurs, som tidigare var ett\r\nokänt begrepp på bostadsrättsmarknaden, är nu ett\r\nhot som hänger över allt fler föreningar.</pre><pre>När boendekostnaderna ökar dramatiskt tvingas\r\nmånga bostadsrättshavare att lämna sina hem.\r\nDenna sociala katastrof drabbar allt fler familjer,\r\ntrots att de skött sin ekonomi och med eget arbete\r\nverkat för att föreningen skall överleva med en\r\nsund ekonomi.</pre><pre>Den enskilda faktor som nu är på väg att skapa\r\ntusentals personliga tragedier bland dem som bor i\r\nbostadsrätt är indragningen av räntebidragen.\r\nBeslutet togs av riksdagen trots protester från\r\nbostadsorganisationerna, de instanser i den\r\ndemokratiska processen som utifrån sin expertroll\r\nkunde förutse de dramatiska följderna av beslutet.</pre><pre>SBC, som organiserar de privata bostadsrätterna,\r\ntillhörde dem som protesterade. Vi har svårt att tro\r\natt någon enskild riksdagsledamot hade som mål\r\nför beslutet att åstadkomma konkurser för\r\nbostadsrättsföreningar och skapa social misär bland\r\ndem som bor i nyare bostadsrätter. Men det har\r\nblivit följden.</pre><pre>SBC vädjar därför till alla riksdagspartier och\r\nriksdagsledamöter att inte genomföra de ytterligare\r\nextra neddragningar av räntebidragen för 1995 och\r\n1996 som redan beslutats. Ingen riksdagsledamot\r\nkan i dag vara okunnig om de negativa effekter som\r\nföljt av de redan genomförda neddragningarna.\r\nMed detta facit framför ögonen vore det\r\noförsvarligt att inte ompröva beslutet.</pre><pre>Vad de utsatta bostadsrättsföreningarna nu\r\nbehöver är hjälp att konsolidera sin svåra situation,\r\ninte nya ekonomiska bördor. Vi tror att denna på\r\nfakta grundade insikt redan finns hos en majoritet\r\nav riksdagens ledamöter och hoppas därför att\r\nriksdagen under våren ska ge uttryck för detta\r\ngenom att upphäva beslutet om ytterligare extra\r\nneddragningar av räntesubventionerna.''</pre><pre>Brevet är undertecknat av VD i SBC, Mirja\r\nKvaavik Bartley. Man kan knappast påstå att detta\r\när en skrivelse sprungen ur ett slags opposition mot\r\nden borgerliga regeringen från\r\narbetarrörelsesektorn.</pre><pre>Anf. 47  Statsrådet BO LUNDGREN (m):</pre><pre>Herr talman! Detta är naturligtvis en skrivelse från\r\nen organisation som upplever att den har vissa\r\nproblem. Jag noterade att det i skrivelsen inte stod\r\nnågonting om hur de närmare 3 miljarder kronor\r\nsom man inte ville spara skulle sparas på annat sätt.\r\nDet är ofta så att man i ett underskottsläge, när det\r\nskall sparas, tycker att ingenting behöver sparas.</pre><pre>Räntebidragsneddragningarna, som vi\r\nursprungligen kom överens med\r\nSocialdemokraterna om hösten 1992, skulle ligga\r\npå 3 miljarder 1993 och möjligen 1994. De har nu\r\nfördelats på tre år och på ett sätt som inte\r\nmissgynnar hus som är byggda under de senaste\r\nårgångarna, där de största problemen finns. De\r\nfrån 1994 drabbas inte alls. Det gränssättande i\r\ndetta besvärliga spel -- att rensa upp efter 80-talets,\r\nsom man då trodde, glada men när vi nu ser\r\nresultatet så besvärliga dagar -- är att man måste\r\nbalansera så att hänsyn tas till människor, företag\r\noch alla andra som kan råka illa ut. Det är\r\nnödvändigt. Det är inte med lätt hjärta som jag\r\ntycker att förslag skall läggas fram som innebär att\r\nman drar bort förmåner som människor tidigare\r\nförespeglades av politiker att de alltid skulle kunna\r\nha.</pre><pre>Jag förstår att människor känner sig upprörda. Jag\r\nsäger inte att man alltid, vare sig från HSB,\r\nRiksbyggen eller från andra håll har lämnat fel\r\nuppgifter. Men i stor usträckning har man lämnat\r\nuppgifter som har gjort att människor inte riktigt\r\nhar fått klart för sig vilka risker som finns och vilka\r\nmarginaler man bör ha. Det har också riktats kritik\r\nmot någon organisation i detta avseende från\r\nKonsumentverket, tror jag att det var. Men detta\r\ngäller många organisationer, både privata och\r\nandra.</pre><pre>Jag vill förenkla debatten litet grand. Det viktiga är\r\natt vi genomför en budgetsanering. De offentliga\r\nutgifterna tilläts ju under 70- och 80-talen att svälla\r\nså mycket att vi i dag har ett strukturellt underskott\r\ni budgeten. Vi har chans att få ner räntorna i\r\nSverige, vilket gynnar alla i Sverige. Även de som\r\nbor i bostadsrättsföreningar med lån bundna i\r\nytterligare fem år gynnas av ett sänkt långränteläge.\r\nLångräntan kan varken Riksbanken eller politiker\r\nbesluta om. Långränteläget beror på människors\r\nförtroende för att regeringen skall klara\r\nbudgetsaneringen.</pre><pre>Låt oss säga att Göran Magnusson fick bestämma\r\natt besparingarna på ungefär 3 miljarder inte skulle\r\ngenomföras. Vad skulle vi då spara på i stället? Jag\r\nskulle vilja ha ett svar på den frågan.</pre><pre>Anf. 48  GÖRAN MAGNUSSON (s):</pre><pre>Herr talman! Jag skall försöka besvara den\r\nsistnämnda frågan, även om det egentligen inte är\r\npoängen med min framställning. Jag har egentligen\r\ninte heller hävdat att man inte skall företa\r\nbudgetsanering och vidta åtgärder. Vad jag inte kan\r\nbegripa när det gäller regeringens bostadspolitik är\r\natt den skall slå så oerhört hårt just mot de\r\nmänniskor som bor i bostadsrätt. Jag menar inte att\r\nde råkar bo där, för de kan ha valt att bo där av\r\nolika skäl. Varför skall bostadsrättshavarna råka så\r\noändligt mycket mer illa ut än många andra i detta\r\nsamhälle därför att Bo Lundgren på detta sätt vill\r\nsanera statsbudgeten och försöka minska\r\nbudgetunderskottet?</pre><pre>Bo Lundgren sade i sitt senaste inlägg att det gäller\r\natt i politiken och i valet av åtgärder balansera\r\nmellan olika intressen och olika människor för att\r\nse till att det blir en någorlunda rättvisa. Så tolkar\r\njag tankegången bakom detta resonemang. Men\r\ndet är ju just detta som inte inträffar när det gäller\r\nbostadsrättshavarna. Det blir ju inte rättvist,\r\neftersom de räntebidragsnedskärningar som har\r\nskett har ju när det gäller hyresrätter kunnat\r\npareras inom hela hyresrättsbeståndet hos\r\nexempelvis ett kommunalt bostadsföretag eller en\r\nprivat hyresvärd. För en bostadsrättsförening slår\r\ndetta hårt på den ekonomiska förening som\r\nbostadsrättsföreningen är, och kostnaderna måste\r\nbäras av de människor som bor i föreningen.</pre><pre>Herr talman! Jag har mer och mer börjat få klart\r\nför mig att Bo Lundgren inte förstår vad effekten\r\nblir för de bostadsrättsföreningar som nu har gått i\r\nkonkurs eller som hotas av konkurs. Medlemmarna\r\nkan komma att göra stora kapitalförluster just\r\ngenom den moderatledda regeringens politik när\r\ndet gäller bostadssubventionerna. Det måste finnas\r\nandra möjligheter än att genomföra den tänkta\r\nextra räntebidragsupptrappningen -- de 3\r\nmiljarderna -- för att klara just dessa\r\nbostadsrättsföreningar. Det vore intressant att få\r\nreda på om regeringen har några funderingar som\r\nskulle kunna innebära ett lugnande besked till\r\nbostadsrättshavarna. Det är ingen tvekan om att de\r\ntycker att det är obegripligt att just de skall råka\r\nvärre ut än folk i allmänhet av regeringens\r\nbudgetsanering. Jag kan acceptera en\r\nbudgetsanering. Det är viktigt att göra en sådan,\r\nmen jag förstår inte varför den måste slå på detta\r\nsätt mot en ganska stor del av bostadsrättshavarna.</pre><pre>Anf. 49  Statsrådet BO LUNDGREN (m):</pre><pre>Herr talman! Jag hade inte väntat mig något svar\r\nfrån Göran Magnusson, men det kanske finns en\r\nchans kvar.</pre><pre>Vad skall vi göra i stället, om vi inte skall ta de 3\r\nmiljarderna? Vilka 3 miljarder skall vi då ta? Det\r\när alldeles riktigt att det är mitt jobb att prioritera,\r\nmen den som ifrågasätter måste ju ha ett alternativ.\r\nDet har inte Göran Magnusson, åtminstone inte än\r\nså länge. Var skall besparingen göras? Berätta det\r\nför oss allesammans!</pre><pre>Budgetsaneringen är nödvändig, eftersom\r\nsocialdemokraterna släppte i väg utgifterna på det\r\nsätt de gjorde. De människor som råkar illa ut gör\r\ndet i stor utsträckning därför att byggkostnaderna\r\noch räntorna var extremt höga till följd av den\r\npolitik som fördes när fastigheterna byggdes.</pre><pre>Den som byggde ett bostadsrättsföreningshus 1990\r\nexempelvis levde ju i den miljö som skapades av\r\ndem som då hade ansvaret för bostadspolitiken och\r\nbyggsektorn. Det var då man gjorde så att en\r\nbostadsrättslägenhet på 100 kvadratmeter norr om\r\nStockholm före subventionen kunde kosta 19 400\r\nkr per månad. Det är där problemet ligger.\r\nProblemet ligger egentligen inte så mycket i\r\nräntebidragen utan i det fullkomligt orimliga i att\r\ntillåta så höga byggkostnader, och att driva en\r\npolitik med ett så högt ränteläge för de bundna\r\nräntorna innebär att problemet accentueras.</pre><pre>Jag är fullt medveten om att det gränssättande som\r\njag talade om i mitt förra inlägg berör både de\r\nenskilda fastighetsägare och de\r\nbostadsrättsföreningar som inte har\r\nomfördelningsmöjligheter. Även stora bestånd av\r\nbostäder kan, om de befinner sig i en besvärlig\r\nsituation, råka illa ut, inte bara av dessa\r\nförändringar utan också av den förra regeringens\r\nförändringar. Vi och Socialdemokraterna var en\r\ngång överens om en räntebidragsneddragning. Det\r\nvar innan Socialdemokraterna gick in i den\r\nlössläppta politik som skapade våra problem. Då\r\nrådde ingen diskussion om att fördela den.</pre><pre>Vi har nu valt en teknisk lösning som innebär att\r\ntyngdpunkten inte läggs på dem som har de tyngsta\r\nkostnaderna att bära. Det är ganska\r\nanmärkningsvärt att Göran Magnusson står här och\r\ntalar om dem som har råkat i konkurs, eftersom\r\ninga extra besparingar har införts för de senaste fem\r\nårens bestånd. Vi valde att inte göra några\r\nbesparingar för att hjälpa just dem. De konkurser\r\nsom Göran Magnusson talar om av politiskt\r\ntaktiska skäl beror inte på denna förändring, för\r\nden är ju inte genomförd. Jag har inte heller hört att\r\nSocialdemokraterna vill ändra på någonting annat i\r\npolitiken. Konkurserna har skett därför att ni tillät\r\nett för dyrt byggande.</pre><pre>Men återigen, Göran Magnusson, alternativet? Det\r\nvore intressant att få höra var vi annars skall spara\r\nde tre miljarderna.</pre><pre>Anf. 50  OSKAR LINDKVIST (s):</pre><pre>Herr talman! Det har blivit ett alltmer uppskattat\r\nfredagsnöje att gå hit och lyssna på Bo Lundgren\r\nför att få reda på vad som skedde i Sverige under\r\n80-talet. På detta är han mycket väl påläst och\r\nengagerad, trots att han drar slutsatser som inte är\r\nkorrekta. Men om de problem som finns på\r\nbostadsmarknaden nu på 90-talet -- det låga\r\nbostadsbyggandet, den stora arbetslösheten,\r\nprognoser som inte kommer att fullföljas, de höga\r\nhyrorna som gör att folk i dag vräks i större\r\nutsträckning än någonsin tidigare -- känner inte Bo\r\nLundgren något för. Detta är inget som intresserar\r\nhonom, för han är inläst och programmerad för vad\r\nsom skedde på 80-talet. Han drar delvis felaktiga\r\nslutsatser.</pre><pre>Jag har inget att tillägga till Göran Magnussons\r\ninlägg, som var mycket bra. Det speglar läget på\r\nbostadsrättsmarknaden. Det gäller inte bara de 3,4\r\nmiljarder som föranleddes av två extra\r\nupptrappningar av regeringen den 1 januari 1993.\r\nDet gäller också de 3 miljarder som ingick i\r\növerenskommelsen med Socialdemokraterna i\r\nsyfte att försöka undvika devalveringen hösten\r\n1992. Som Bo Lundgren riktigt påpekade är de\r\nutlagda över åren 1994, 1995 och 1996.</pre><pre>Vi socialdemokrater säger att pengarna skall tas ut,\r\nmen inte nu. Det går helt enkelt inte att ta ut dem,\r\ndärför att det blir för stora ekonomiska blödningar\r\nför bostadsrättsföreningar och för enskilda\r\nmänniskor som befinner sig i ekonomiska trångmål\r\npå bostadsmarknaden. Vi är beredda att ta ut dem\r\ni ett läge då bostadsmarknaden har stabiliserats.</pre><pre>Vi skall också komma ihåg att Bo Lundgren har fått\r\nigenom ett beslut i riksdagen som innebär att man\r\n1997, 1998 och 1999 skall ta ut ytterligare 3\r\nmiljarder. Vi har sagt att vi vill flytta fram uttaget\r\nför de två återstående åren, 1995 och 1996, och vi\r\nvill lägga ut det på samtliga bostäder. Det var inte\r\nbara bostadsrättshavarna som var intresserade av\r\natt undvika en devalvering. Den kamp som\r\nregeringen och Socialdemokraterna tillsammans\r\nförde, vilken skall uppskattas, gällde Sverige och\r\nalla i Sverige. Det gällde också alla\r\nbostadsinnehavare som skulle få vara med och\r\nbetala dessa 3 miljarder. Detta har vi vid olika\r\ntillfällen starkt understrukit.</pre><pre>Jag vill berätta för Bo Lundgren att\r\nbostadsutskottets ledamöter i tisdags besökte\r\nBankföreningen här i Stockholm. Det var en\r\ntrivsam och informativ träff med såväl\r\nhyresgästorganisationer och kreditinstitut som\r\nbyggnadsentreprenörer.</pre><pre></pre><pre>Deras besked om de tre miljarderna stämmer\r\nutmärkt med socialdemokraternas. Jag vill inte\r\nbeskylla dem för att vara socialdemokrater,\r\neftersom det skulle vara något fult i Bo Lundgrens\r\nögon. Men de hade en mycket klar uppfattning på\r\nden punkten.</pre><pre>I frågan om räntemarginalerna skulle\r\nkreditinstituten och regeringen tillsammans kunna\r\ngöra en bra överenskommelse. Räntemarginalerna\r\nhar ju nämligen ökat kolossalt.</pre><pre>På den tiden då vi hade en socialdemokratisk\r\nregering låg räntemarginalerna på 0,25\r\nprocentenheter. I januari 1994, när vi har en klart\r\nmoderatdominerad borgerlig regering, ligger\r\nräntemarginalerna på 1,7 procentenheter. Det\r\nbetyder att månadskostnaden för en nybyggd\r\ntrerumslägenhet enbart av detta skäl har blivit\r\nungefär 800 kr högre.</pre><pre>Jag skall nu läsa och hämta uppgifter ur\r\nbostadsutskottets betänkande 15, som kommer att\r\nbehandlas i riksdagen kommande torsdag, alltså\r\nden 21 april. Det skulle vara intressant att se Bo\r\nLundgren här i samband med en bostadsdebatt. Då\r\nskulle han också få veta vad utskottet alldeles\r\nenhälligt har sagt om räntemarginalerna:</pre><pre>''Enligt vad utskottet erfarit följer regeringen\r\nutvecklingen med stor uppmärksamhet.\r\nRegeringen avser också att ta upp överläggningar\r\nmed bostadslåneinstituten.''</pre><pre>Min fråga är: Hur länge har regeringen tänkt sitta\r\nstilla, medan kreditinstituten väntar på att få sitta\r\nned och diskutera en uppgörelse med regeringen?</pre><pre>Anf. 51  GÖRAN MAGNUSSON (s):</pre><pre>Herr talman! Jag tycker att Bo Lundgren för ett\r\nalldeles briljant och sammanhängande resonemang\r\nom ekonomin och om hur man skall lösa dessa olika\r\nfrågor. Det enda undantaget gäller effekterna för\r\nett stort antal bostadsrättshavare.</pre><pre>Jag förstår fortfarande inte varför regeringens\r\npolitik måste slå så oerhört hårt just mot\r\nbostadsrättshavarna. Det skulle vara intressant att\r\nfå ett klarläggande på den punkten. Många\r\nlägenhetsägare eller hyresgäster har ju klarat detta\r\nrelativt bra, även om också deras plågor är stora.\r\nMen det är ännu besvärligare för\r\nbostadsrättshavarna.</pre><pre>När det gäller testet av om jag skulle kunna spara\r\ndessa pengar någon annanstans är det som nyss har\r\nsagts här: Socialdemokraterna vill ta ut dessa\r\nbesparingar längre fram och på ett bredare\r\nunderlag än vad som är aktuellt med\r\nräntesubventionerna.</pre><pre>På en annan punkt i sitt frågesvar sade Bo\r\nLundgren att det nu pågår konstruktiva\r\ndiskussioner om hur man skall klara av\r\nkreditgivningen till bostadsrättsföreningarna.</pre><pre>Om detta skriver Mirja Kvaavik i senaste numret av\r\nsin organisations tidning:</pre><pre>''Det är inte längre bara politikerna som fördyrar\r\nboendet, det är också bankerna. Det är inte längre\r\npolitikerna som plötsligt ändrar i villkor som alla\r\ntrodde var givna, det är bankerna. Och sist men\r\ninte minst, det är inte längre politikerna som är\r\nmest okunniga om bostadsrättens ekonomiska\r\nvillkor, det är bankerna.</pre><pre>Ett av många exempel är de nya\r\nomfördelningslånen.'' -- Det var ju de som enligt\r\nbeslutet i höstas skulle hjälpa till att lösa en del av\r\ndessa problem. De är -- ''avsedda att överbrygga de\r\nekonomiska problemen för föreningar i kris, ge\r\ndem andrum helt enkelt. Denna konstgjorda\r\nandning skulle utföras av bankväsendet, var det\r\ntänkt.</pre><pre>Men hittills har, vad vi förstår, endast några få\r\nomfördelningslån passerat bankväsendet.\r\nAnledningen är bedrövlig, bankerna har inte ens\r\nbemödat sig om att ta reda på vilka regler som\r\ngäller.'' Mirja Kvaavik skriver också att ''så här kan\r\ndet inte få fortsätta''.</pre><pre>Jag måste, herr talman, efter den här\r\nfrågeomgången konstatera att Bo Lundgren svarar\r\npå samma sätt som tidigare, alltså genom\r\nhänvisningar till 80-talet. Jag hade försökt undvika\r\nden typen av debatt och koncentrera mig på\r\nbostadsrättshavarnas situation och på möjligheten\r\natt lösa deras problem i en konstruktiv debatt. Men\r\ndet har visat sig vara omöjligt. Nu återstår väl bara\r\natt gå ut i valrörelsen och diskutera detta och se om\r\ndet går att skapa förutsättningar för en bättre\r\nsituation för bostadsrättshavarna.</pre><pre>Anf. 52  Statsrådet BO LUNDGREN (m):</pre><pre>Herr talman! Göran Magnusson hade inte alls tänkt\r\nsig en konstruktiv diskussion, utan han hade tänkt\r\nta en politisk poäng genom att föra den här\r\ndebatten. Det vet såväl han som jag och åhörarna\r\ntill interpellationsdebatten.</pre><pre>Göran Magnusson valde att ta upp exemplet med\r\natt föreningar har gått i konkurs till följd av de\r\nbesparingar som regeringen föreslagit. Såvitt jag\r\nvet föreslår inte socialdemokraterna att de\r\nbesparingar som genomfördes tidigare skall rivas\r\nupp.</pre><pre>1994 drabbar inte besparingarna de\r\nproduktionsårgångar av bostadsrättsföreningar\r\nsom har diskuterats, dvs. de konkurser som Göran\r\nMagnusson försöker lyfta fram som exempel på det\r\nproblem som han vill diskutera är inte föranledda\r\nav detta.</pre><pre>En annan sak är att Göran Magnusson och Oskar\r\nLindkvist nu medger att socialdemokraterna alltid\r\nvill höja skatten när utgifterna är för höga och vi\r\nmåste spara. Vad de talar om, fast de inte uttalar\r\ndet i ord, är fastighetsskatten. Den vill de höja i\r\nstället.</pre><pre>Om man skall spara på räntebidragen, så blir det\r\nbesparingar på räntebidragen. Om man skall göra\r\nen vettig fördelning är det svårt att lägga ut\r\nbesparingen på annat sätt än vi har gjort för 1995\r\noch 1996 och även för 1994, då ju dessa föreningar\r\ninte drabbas.</pre><pre>Fredagstaktiken står helt klar, Oskar Lindkvist. Jag\r\när fullt medveten om att man väntar litet grand och\r\ngår upp i debatten något senare, när statrådet har\r\nmindre utrymme att svara, även om statsrådet får\r\nsista ordet. Jag köper det; det är den möjlighet man\r\nhar. Det är andra gången Oskar Lindkvist använder\r\ntaktiken. Jag använde den någon enstaka gång\r\nunder min tid i opposition. Det är trevligt att föra\r\ndiskussionen, som ju är densamma.</pre><pre>Jag tycker att det är viktigt att inse 80-talets\r\nmisstag, om man skall klara av 90-talets problem.\r\nEftersom Oskar Lindkvist inte inser vad han gjorde\r\nför fel när han hade ansvaret för den politik som\r\ndrev upp produktionskostnaderna så att det blev\r\nalldeles för dyrt att bo, måste jag förklara det för\r\nhonom, gång efter annan. Förr eller senare kanske\r\nhan t.o.m. inser problemställningen.</pre><pre>Vi har naturligtvis insett problemen och skapat\r\nförutsättningar för att få ned både\r\nproduktionskostnaderna och räntenivån. 1994 har\r\nvi de lägsta hyresökningarna på ett stort antal år. Vi\r\nhar produktionskostnader som är klart lägre än för\r\nnågra år sedan. Det är de effekterna vi måste\r\nuppnå, och vi måste rätta till alla de misstag som\r\nOskar Lindkvist åstadkom.</pre><pre>Det är tydligen en nyhet för Oskar Lindkvist att en\r\nsak som socialdemokraterna skapade\r\nförutsättningar för under 80-talets andra hälft är det\r\nsom nu kallas finanskris. Spekulationsekonomin,\r\ninte minst på fastighetssidan, drev upp både det ena\r\noch det andra i höjden, och sedan fick vi ett fritt fall\r\nutför.</pre><pre>Det ledde till förluster för såväl banker som andra\r\nkreditinstitut, vilket i sin tur har lett till att deras\r\nräntemarginaler har vidgats. Jag har inte sett några\r\nförslag från socialdemokraterna om hur man skall\r\nkunna sluta gapet genom lagstiftning, och det kan\r\nman naturligtvis inte heller göra.</pre><pre>Men självfallet är detta ett bekymmer; det har jag\r\nsagt flera gånger. Vi skall inte bara ha formella\r\növerläggningar med instituten utan naturligtvis\r\nockså följa utvecklingen och ha kontakt direkt med\r\ndem under vägs gång för att skapa bättre\r\nförutsättningar för en kreditförsörjning.</pre><pre>Anf. 53  OSKAR LINDKVIST (s):</pre><pre>Herr talman! Jag unnar gärna Bo Lundgren att få\r\nsista ordet. Jag har inget behov av att tala sist. Jag\r\nanser att det är en trevlig gest mot den som har ställt\r\ninterpellationen att han får tala med statsrådet i\r\nförsta hand och att jag går in i debatten senare, om\r\njag tycker att jag har någonting att säga. Och det\r\ntycker jag i regel att jag har när det gäller\r\nbostadspolitiken.</pre><pre>Jag skall inte använda den här stunden till att säga\r\nnågonting annat än att de omfördelningslån som ju\r\nBo Lundgren är pappa till inte används. De har inte\r\ngett någonting. Det är ingen som vill ha dem.\r\nUppgiften som vi fick i tisdags var att det inte hade\r\nkommit in en enda ansökan, men det är möjligt att\r\ndet har kommit in någon senare i veckan.</pre><pre>Omfördelningslån är alltså ingen lösning på\r\nproblemet. Jag erkänner att Bo Lundgren har gjort\r\nett förslag till lösning, men det är emellertid ingen\r\nsom vill ha det. Därför får man försöka att hitta på\r\nnågot annat.</pre><pre>Jag skulle vilja att Bo Lundgren funderar på,\r\nkanske fram till den 21 april, om han inte på allvar\r\nskall sätta sig ned med kreditinstituten och gå\r\nigenom de närmare 100 bostadsrättsföreningar som\r\nhar bekymmer av olika slag. Det är inte så att man\r\nbör genomföra ett generellt beslut för alla dessa\r\nföreningar, men man bör gå igenom var och en av\r\ndem.</pre><pre>Det är möjligt att det kan bli fråga om något slags\r\nåtgärd där staten kan medverka, men jag tror att\r\ndet finns så pass stora marginalpåslag inom\r\nkreditinstituten att de själva skall kunna medverka\r\ntill att lösa problemen.</pre><pre>Jag uppfattade hela debatten i tisdags så att de\r\nskulle välkomna en insats från regeringens sida för\r\natt lösa detta. Det är ju helt självklart att alla\r\nkreditinstitut i dag sitter och bevakar varandra. De\r\nbefinner sig inte i den postitionen att de kan lösgöra\r\nsig ifrån de gemensamma uppfattningar som finns\r\nom detta.</pre><pre>De behöver vägledning av någon företrädare för\r\nregeringen, gärna Bo Lundgren. Under en sådan\r\nledning behöver de sätta sig ned och bestämma sig\r\nför på vilket sätt de skall medverka till att sänka\r\nkostnaderna och komma ut ur den rådande\r\nsituationen.</pre><pre>En sak är fullkomligt klar, vare sig det gäller 80-\r\ntalet, 90-talet eller kanske nästa sekel: Konkurser\r\ndrabbar alla. I det här fallet drabbar de många som\r\när totalt oskyldiga. De hade inte fått dessa\r\nförutsättningar när de gick in i det hela, och de har\r\nheller inte haft tillgång till de förutsättningar som\r\ngäller för regeringens bostadspolitik.</pre><pre>Anf. 54  Statsrådet BO LUNDGREN (m):</pre><pre>Herr talman! Det finns ett stort antal människor\r\nsom drabbas. Det grundläggande problemet är\r\nnaturligtvis att man byggde för dyrt, Oskar\r\nLindkvist. Jag gissar att det är tionde gången jag\r\nsäger detta under de här åren. Jag tror att Oskar\r\nLindkvist egentligen håller med om det. Jag tror\r\nt.o.m. att han gjort det vid något tillfälle tidigare.</pre><pre>Det vi sysslar med syftar till att så smärtfritt som\r\nmöjligt -- men det kan aldrig bli helt smärtfritt --\r\nrätta till ett antal misstag som har begåtts under\r\nåren. Ett misstag var att låta de offentliga utgifterna\r\nsvälla på ett sådant sätt att vi nu måste vidta\r\nbudgetsaneringsåtgärder för att garantera en\r\nfortsatt bra utveckling i ekonomin. Det är\r\nnödvändigt. Nu skall vi utforma de åtgärderna på\r\nett sätt som drabbar så få som möjligt så litet som\r\nmöjligt. Det är självklart. Att komma ifrån\r\nbudgetsaneringen och bara skjuta den på framtiden\r\när något som möjligen kan vara oppositionens\r\nprivilegium, men inte regeringens ansvar.</pre><pre>Överläggningen var härmed avslutad.</pre><pre>7 §  Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1993/94:A45--A67 till arbetsmarknadsutskottet</pre><pre>1993/94:So54--So56 till socialutskottet</pre><pre>1993/94:T46--T53 till trafikutskottet</pre><pre>1993/94:Bo20--Bo27 till bostadsutskottet</pre><pre>1993/94:A68--A70 till arbetsmarknadsutskottet</pre><pre>1993/94:K54--K63 till konstitutionsutskottet</pre><pre>1993/94:U6 och U7 till utrikesutskottet</pre><pre>Ajournering</pre><pre>Kammaren beslöt kl. 12.12 på förslag av förste vice\r\ntalmannen att ajournerna förhandlingarna till kl.\r\n15.00, då de till dagens bordläggning aviserade\r\närendena väntades föreligga.</pre><pre>Återupptagna förhandlingar</pre><pre>Förhandlingarna återupptogs kl. 15.00.</pre><pre>8 §  Bordläggning</pre><pre>Anmäldes och bordlades</pre><pre>Propositionerna</pre><pre>1993/94:156 Vissa förändringar i\r\nstudiestödssystemet</pre><pre>1993/94:240 Statlig garanti för anordnande av\r\nolympiska vinterspel i Sverige år 2002</pre><pre>Förslag</pre><pre>1993/94:TK3 Skrivelse från talmanskonferensen\r\nmed överlämnande av Riksdagsutredningens\r\nslutbetänkande</pre><pre>Justitieutskottets betänkande</pre><pre>1993/94:JuU21 Anslag till domstolsväsendet</pre><pre>Lagutskottets betänkanden</pre><pre>1993/94:LU21 Konsumentpolitiska frågor m.m.</pre><pre>1993/94:LU22 Livsmedelskontroll m.m.</pre><pre>Socialutskottets betänkanden</pre><pre>1993/94:SoU20 Socialpolitik -- inriktning och\r\nanslag</pre><pre>1993/94:SoU22 Riktlinjer för ett nytt\r\ntillståndssystem för import, export, tillverkning och\r\npartihandel med alkoholdrycker, m.m.</pre><pre>1993/94:SoU23 Lag om Allmänna arvsfonden</pre><pre>1993/94:SoU30 Barn och ungdom</pre><pre>Jordbruksutskottets betänkande</pre><pre>1993/94:JoU19 Med sikte på hållbar utveckling</pre><pre>Arbetsmarknadsutskottets betänkande\r\n1993/94:AU16 Ändrad lagstiftning för\r\nstatsanställda m.fl.</pre><pre>9 §  Anmälan om frågor</pre><pre>Anmäldes att följande frågor framställts</pre><pre>den 14 april</pre><pre>1993/94:449 av Birgitta Hambraeus (c) till\r\nkommunikationsministern om järnvägens\r\nkonkurrensfördelar:</pre><pre>I sitt trafikpolitiska beslut har riksdagen slagit fast\r\natt trafiksystemet skall medföra lägsta möjliga\r\nsamhällsekonomiska kostnader. Miljöstörningar,\r\nolycksfall och slitage räknas som kostnader. Tåget\r\när överlägset bilen ur dessa synpunkter.</pre><pre>I verkligheten flyttas emellertid alltmer gods över\r\npå lastbil. Trätåg AB:s planer att lägga ned fem av\r\nnio timmerterminaler och transportera timret på\r\ntunga, långa lastbilar parallellt med järnvägen har\r\nväckt protester från alla håll i Dalarna.</pre><pre>Det framgår av en skrift från Lunds universitet av\r\nLars Hansson från september 1993, ''Vägtrafiken\r\noch det trafikpolitiska kostnadsansvaret'', att den\r\ntunga lastbilstrafiken inte bär sina kostnader. Den\r\nkonkurrensneutralitet som rgeringen anser vara\r\nviktig för trafiken finns alltså inte! Av\r\nsamhällsekonomiska skäl bör man ge tåget\r\nkonkurrensfördelar framför lastbilarna. Samhället\r\ngör alltså tvärtom.</pre><pre>Därför blir frågan:</pre><pre>Avser statsrådet se till att den tunga lastbilstrafiken\r\nbetalar sina samhällsekonomiska kostnader?</pre><pre>1993/94:450 av Georg Andersson (s) till\r\nkulturministern om tillfälliga uppehållstillstånd för\r\nasylsökande:</pre><pre>Kulturminister Birgit Friggebo föreslog i\r\nproposition 1993/94:94 att asylsökande som flyr\r\nundan konflikter och kriser som bedöms ha en\r\nkortare varaktighet skall beviljas tidsbegränsat\r\nuppehållstillstånd. Tillstånden skall meddelas för\r\nhögst sex månader med möjlighet till förlängning\r\nmed ytterligare sex månader. Tillfälliga tillstånd\r\nskall även kunna beviljas för medlemmar i\r\nkärnfamiljen. Det ankommer på Invandrarverket\r\neller Utlänningsnämnden att avgöra om situationen\r\när sådan att tidsbegränsade tillstånd kan ges.\r\nRegeringen har således avhänt sig möjligheten att\r\nstyra tillämpningen av denna ordning. Riksdagen\r\nhar tyvärr godkänt detta regeringsförslag.</pre><pre>Till min stora förvåning har jag noterat att\r\nkulturministern vid ett flertal tillfällen därefter\r\nuttalat sig kritiskt mot sitt eget förslag om ett\r\nsystem med tillfälliga uppehållstillstånd för\r\nasylsökande.</pre><pre>Mot denna bakgrund vill jag fråga kulturminister\r\nBirgit Friggebo:</pre><pre>Avser regeringen att upphäva beslutet om tillfälliga\r\nuppehållstillstånd för asylsökande?</pre><pre>1993/94:451 av Lars Sundin (fp) till\r\nkommunikationsministern om avstängda vägar på\r\ngrund av tjällossning:</pre><pre>Efter varje vinter måste under tjällossningen ett\r\nstort antal vägar stängas av för tung trafik. I år är\r\nläget besvärligare än under många år. I Älvsborgs\r\nlän var 25 % av vägnätet avstängt för tung trafik i\r\nbörjan av april. Värst var läget i Dalsland där\r\nhälften av vägnätet var obrukbart. Samtidigt\r\nminskar driftsanslagen med 27 % för Vägverkets\r\nvästra region i år, vilket innebär att man i Älvsborgs\r\nlän inte kan förbättra beläggningen på en enda\r\nmeter grusväg i år. Med en stor andel av vägnätet\r\navstängt försenas transporterna med ekonomiska\r\nföljder för både enskilda och företag.</pre><pre>Med anledning av vad som anförts vill jag fråga\r\nkommunikationsministern:</pre><pre>Vilka åtgärder avser regeringen vidta så att färre\r\nvägar stängs av under tjällossningen ett annat år?</pre><pre>1993/94:452 av Åke Carnerö (kds) till statsrådet\r\nBeatrice Ask om kursplanen i svenska:</pre><pre>Regeringen antog i mars nya kursplaner för\r\ngrundskolan. Eftersom kursplanerna är bindande\r\nföreskrifter blir de styrande för undervisningen.</pre><pre>Kursplanen i svenska beskriver språkets\r\nnyckelställning i skolarbetet och för elevens\r\nfortsatta liv och verksamhet. Ett av målen att sträva\r\nmot är att eleven får kunskap om språket och dess\r\nbetydelse för människan och samhället. Dock\r\nsaknas betydelsen av vårdat språk i tal och skrift.\r\nGenom den allt mer omfattande\r\ninternationaliseringen bör läroplanen betona\r\nvikten av ett vårdat språk.</pre><pre>Vad avser skolministern att vidta för åtgärder så att\r\nbetydelsen av ett vårdat språk i tal och skrift\r\nuppmärksammas i svensk skolundervisning?</pre><pre>1993/94:453 av Lennart Rohdin (fp) till\r\nutrikesministern om Bosnien-Hercegovina:</pre><pre>Den s.k. Owen--Stoltenberg-planen skulle ha\r\ninneburit att den folkrättsligt erkända republiken\r\nBosnien-Hercegovina, som också invalts i FN,\r\nstyckats i linje med den etniska rensning som de\r\nserbiska och kroatiska angriparna eftersträvat.\r\nSåväl medlarna som omvärlden utsatte den\r\nbosniska regeringen för starkt tryck att böja sig för\r\nförslaget. Sverige har vid flera tillfällen, senast i\r\nFN:s säkerhetsråd den 15 februari, uttalat sitt stöd\r\nför dessa ansträngningar.</pre><pre>Efter FN:s ultimatum till de serbiska angriparna\r\nrunt Sarajevo har en fredsprocess inletts som\r\nbygger på att bl.a. få den bosniska regeringen att\r\ninse att FN ej kommer att vidta de åtgärder som\r\nskulle ha krävts för att återställa republiken\r\nBosnien-Hercegovina, så som den erkänts\r\nfolkrättsligt.</pre><pre>En konfederation mellan Bosnien och Kroatien har\r\netablerats. De bosnienserbiska ledarna i Bosnien\r\nvisar inga tecken på att ge upp sina landvinningar\r\noch den fullbordade etniska rensningen. FN visar\r\ninga tecken på att med de medel som erfordras\r\nåterupprätta det 1992 folkrättsligt erkända\r\nBosnien-Hercegovina.</pre><pre>Stöder regeringen en fredsplan som bygger på en\r\nstyckning av republiken Bosnien-Hercegovina?</pre><pre>1993/94:454 av Lennart Rohdin (fp) till\r\nutrikesministern om Greklands blockad mot\r\nMakedonien:</pre><pre>Republiken Makedonien var tillsammans med\r\nSlovenien den enda av republikerna i det forna\r\nJugoslavien som uppfyllde Badinterkommissionens\r\nkriterier för internationellt erkännande. Till\r\nskillnad från Slovenien uppnådde Makedonien sin\r\nsjälvständighet utan militära skärmytslingar.\r\nDessutom har Makedonien en stor minoritet\r\nalbaner, som utgör mellan en tredjedel och en\r\nfjärdedel av landets befolkning. Grekland tvingade\r\nlänge EG förhala ett internationellt erkännande,\r\nvilket fördröjt Makedoniens inträde i\r\ninternationella organ för samarbete och stöd.</pre><pre>Inget enskilt land har drabbats så hårt av FN:s\r\nsanktioner mot Serbien-Montenegro som\r\nMakedonien. Makedonien var efter Kosovo den\r\nfattigaste delen av det forna Jugoslavien. I februari\r\nvalde den grekiska regeringen att i ett ytterst\r\nkritiskt läge på Balkan blockera Makedoniens\r\ntillträde till hamnen i Saloniki. EG-kommissionen\r\nhar anmält Grekland till EG-domstolen. I årets\r\nutrikesdebatt frågade jag: ''När får vi höra Sveriges\r\nutrikesminister tala klarspråk om den grekiska\r\nregeringens krig med andra vapen än de militära?''\r\nInget svar är också ett svar.</pre><pre>På vilkt sätt har Sverige protesterat mot den\r\ngrekiska aggressionen och förklarat det\r\noacceptabla i att ytterligare öka spänningarna på\r\nBalkan?</pre><pre>1993/94:455 av Lennart Rohdin (fp) till\r\nutrikesministern om Sandjak:</pre><pre>Allt fler rapporter kommer nu om att läget i\r\nområdet Sandjak i Serbien är mycket kritiskt.\r\nSkenrättegångar mot oppositionella äger rum.\r\nOmvärldens insyn är starkt begränsad. De tidigare\r\nESK-observatörerna har nu varit portförbjudna\r\nsedan snart ett år. Sandjak har blivit Serbiens dolda\r\nvarböld. Det finns uppgifter om att situationen rent\r\nav är mer allvarlig och mer explosiv än i\r\nKosovoområdet.</pre><pre>Vad gör den svenska regeringen för att bl.a. inom\r\nESK verka för att mänskliga rättigheter respekteras\r\ni Sandjak och att övergrepp påtalas för regimen i\r\nBelgrad?</pre><pre>1993/94:456 av Lennart Rohdin (fp) till\r\nutrikesministern om Gorazde och FN:s skyddade\r\nzoner:</pre><pre>TV-bilderna från blodbadet på Sarajevos\r\nmarknadstorg den 5 februari tvingade FN att efter\r\nnära två års folkmord i Bosnien ställa ultimatum till\r\nde serbiska trupperna runt Sarajevo. Det som så\r\nmånga ute på fältet i Bosnien hävdat så länge var\r\nmer korrekt än all ängslig räddhågsenhet i Europas\r\nregeringskanslier, som predikade tålamod.\r\nAngriparna förstår maktspråk och endast\r\nmaktspråk, men bara när det är allvar.</pre><pre>Vapenstilleståndet runt Sarajevo har fungerat\r\nnågorlunda. Ännu återstår ett fredsarbete, som\r\ninte i något avseende belönar aggression utan\r\nbygger på folkrättsliga principer om att inte\r\nerkänna uppnådd etnisk rensning eller delning.</pre><pre>I Gorazde och andra bosniska städer, flera\r\nförklarade som skyddade zoner av FN,\r\nintensifierades de serbiska attackerna. FN:s\r\ntvååriga tålamod tycks nu ha givit ett mera militant\r\nRyssland kanske rent av vetorätt mot att med FN-\r\nstadgans medel framtvinga vapenvila i hela Bosnien\r\noch framför allt i Gorazde och andra FN-skyddade\r\nzoner efter den modell som tvingades fram i\r\nSarajevo.</pre><pre>Varför verkar inte den svenska regeringen för att\r\nFN med ultimatum, som det som utfärdades efter\r\nblodbadet i Sarajevo, får till stånd omedelbart slut\r\npå den väpnade aggressionen mot Gorazde och de\r\nandra FN-skyddade zonerna?</pre><pre>den 15 april</pre><pre>1993/94:457 av Eva Zetterberg (v) till\r\nkulturministern om barns skäl för asyl:</pre><pre>Regeringen har utsatts för stark kritik vad gäller\r\nbarns flyktingskäl. Det finns riktlinjer om att barns\r\nasylskäl skall väga lika tungt som vuxnas, men i\r\npraktiken har detta inte gällt.\r\nKulturdepartementets utlovade utvärdering om\r\npraxis i asylärenden har därför av många emotsetts\r\nmed intresse, likaså regeringens rapport om gömda\r\nflyktingbarn. Nu har dessa kommit, men i den\r\nförstnämnda nämns bara mycket kortfattat barns\r\nasylskäl.</pre><pre>Jag vill därför fråga invandrarministern:</pre><pre>Vilka åtgärder avser regeringen vidta för att barns\r\nasylskäl i fortsättningen även i praktiken skall\r\nillmätas samma tyngd som vuxnas?</pre><pre>1993/94:458 av Lena Hjelm-Wallén (s) till\r\nutbildningsministern om mindre och medelstora\r\nhögskolors forskningssamarbete:</pre><pre>Forskning vid de mindre och medelstora\r\nhögskolorna är synnerligen angelägen för att både\r\nupprätthålla och stärka kvaliteten i dessa\r\nhögskolors verksamhet samt för de kontakter i\r\nomgivande regioner som denna forskning leder till.\r\nDärför fattade riksdagen beslut våren 1993 om en\r\nsärskild satsning om 40 miljoner på\r\nnätverkssamarbete mellan högskolor och\r\nuniversitet. Det visar sig nu att högskolorna först\r\ndenna vecka fått beslut om vilka högskolor som\r\nregeringen tilldelat resurser för detta ändamål.\r\nTrots att riksdagen beviljat resurser för\r\ninnevarande budgetår finns det genom regeringens\r\nsenfärdighet små möjligheter att några förstärkta\r\nforskningsinsatser genom nätverkssamarbete kan\r\nkomma till stånd under detta läsår.</pre><pre>Även andra beslut dröjer. Det gäller 40 miljoner\r\nkronor till högskolornas forskningssamverkan med\r\nnäringslivet för kommande budgetår -- också detta\r\nmed resurser som riksdagen redan för ett år sedan\r\nbeslutade om.</pre><pre>Jag vill mot denna bakgrund fråga\r\nutbildningsministern:</pre><pre>Vad är skälet till dröjsmålet för regeringens beslut\r\natt fördela av riksdagen beslutade resurser för de\r\nmindre och medelstora högskolornas\r\nforskningssamarbete?</pre><pre>1993/94:459 av Lena Hjelm-Wallén (s) till statsrådet\r\nBeatrice Ask om segregation i skolan:</pre><pre>Segregationen i skolan tilltar. Detta är något som\r\nlärare, föräldrar, elever och skolledningar\r\nrapporterar om nästan dagligen. Särskilt tydligt är\r\ndet i de större kommunerna. De borgerliga\r\npartiernas skolpolitik i såväl riksdagen som\r\nkommunerna får genomslag i en orättvis fördelning\r\nav skolans resurser som inte tar hänsyn till olika\r\nelevers och skolors behov. Allt fler elever får inte\r\ndet extra stöd som de behöver och har rätt till.\r\nSkolministerns ovilja att inse situationens allvar\r\nmed starka segregationstendenser kan antingen\r\nbero på verklighetsflykt eller på att den ökade\r\nsegregationen är ett beräknat resultat av borgerlig\r\nskolpolitik.</pre><pre>Mot denna bakgrund vill jag fråga statsrådet\r\nBeatrice Ask:</pre><pre>Vilka åtgärder är regeringen beredd att vidta för att\r\nmotverka de vidgade klyftorna i skolan?</pre><pre>1993:94:460 av Chatrine Pålsson (kds) till\r\nsocialministern om vårdhem och gruppboende:</pre><pre>Riksdagen behandlade i maj 1993 frågan om\r\navveckling av vårdhem och specialsjukhus.</pre><pre>Riksdagen gav regeringen till känna att ett litet väl\r\nfungerande vårdhem för dem som bor där kan\r\nutgöra en väl så god vårdmiljö som ett\r\ngruppboende.</pre><pre>Nyligen avslog Socialstyrelsen en ansökan från\r\nlandstinget i Kalmar län angående ombyggnad till\r\ngruppboende av vårdhemmet Tallgården i Nybro.\r\nMotiveringen till avslaget var att detta går stick i\r\nstäv med intentionerna om en\r\navinstitutionalisering.</pre><pre>Lokala politiker förordar dock en ombyggnad både\r\nur de vårdbehövandes synvinkel och ur ekonomiskt\r\nperspektiv.</pre><pre>Det är viktigt att syftet med beslutet om en\r\navinstitutionalisering, nämligen att förbättra för de\r\nvårdbehövande, blir det övergripande målet och\r\ninte avinstitutionaliseringen som sådan. God vård\r\noch omsorg består inte enbart av lokalernas\r\nbeskaffenhet.</pre><pre>Är socialministern beredd att underlätta för\r\nhuvudmännen att fortsätta tillhandahålla\r\nverksamhet på väl fungerande mindre vårdhem?</pre><pre>10 §  Kammaren åtskildes kl. 15.01.</pre><pre>Förhandlingarna leddes</pre><pre>av talmannen från sammanträdets början t.o.m. 5\r\n§ anf. 36 (delvis),</pre><pre>av förste vice talmannen därefter t.o.m.\r\najourneringen kl. 12.12 och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}