{"dokumentstatus":{"dokument":{"hangar_id":"2387705","dok_id":"GF0957","rm":"1991/92","beteckning":"57","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"57","slutnummer":"0","datum":"1992-02-04 00:00:00","systemdatum":"2005-10-27 13:54:39","publicerad":"1992-02-04 00:00:00","titel":"Riksdagens snabbprotokoll 1991/92:57 Tisdagen den 4 februari","subtitel":null,"status":null,"htmlformat":null,"relaterat_id":null,"source":"webbnav","sourceid":"{4CA8B804-0B47-459C-8D06-916D1D54A8F3}","dokument_url_text":"http://data.riksdagen.se/dokument/GF0957/text","dokument_url_html":"http://data.riksdagen.se/dokument/GF0957","dokumentstatus_url_xml":"http://data.riksdagen.se/dokumentstatus/GF0957","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:57</div>\r\n<div class=\"sidhuvud_datum\">Tisdagen den 4 februari</div>\r\n<div class=\"sidhuvud_klockslag\">Kl.14.00</div>\r\n<hr class=\"sidhuvud_linje\">\r\n<pre>1 § Ny riksdagsledamot m.m.</pre><pre>Upplästes och lades till handlingarna följande från\r\nvalprövningsnämnden inkommna</pre><pre>Berättelse om granskning av bevis för\r\nriksdagsledamot och ersättare för\r\nriksdagsledamöter</pre><pre>Till valprövningsnämnden har från\r\nriksskatteverket inkommit bevis om att Martin\r\nNilsson (s), Gislaved, utsetts till ny ledamot av\r\nriksdagen fr.o.m. den 23 januari 1992 sedan\r\nIngegerd Elm (s) avlidit.</pre><pre>Till ersättare för riksdagsledamöter har utsetts\r\nConny Fredriksson, Gränna, Reine Frisk,\r\nVaggeryd, Anna-Carin Magnusson, Nässjö, och\r\nStefan Pettersson, Bredaryd (alla s).</pre><pre>Valprövningsnämnden har denna dag granskat\r\nbevisen och därvid funnit att de blivit utfärdade i\r\nenlighet med 15 kap. 1 § vallagen.</pre><pre>Stockholm den 27 januari 1992</pre><pre>Lars Tottie</pre><pre>Sven-Georg Grahn</pre><pre>2 § Justering av protokoll</pre><pre>Justerades protokollen för den 21, 22 och 23\r\njanuari.</pre><pre>Meddelande om debatt om principerna för\r\nregeringens privatiseringspolitik m.m.</pre><pre>Anf. 1 FÖRSTE VICE TALMANNEN:</pre><pre>Jag får anmäla att socialdemokraterna har\r\nframställt önskemål om särskild debatt om\r\nprinciperna för regeringens privatiseringspolitik\r\noch handläggningen av Volvo-Procordiaaffären\r\nsamt att talmannen beslutat att en sådan debatt\r\nskall anordnas på torsdag den 6 februari kl. 14.30.</pre><pre>För debatten gäller följande regler.</pre><pre>En företrädare för varje partigrupp får delta.\r\nAnmälan om deltagande bör göras senast i morgon\r\nkl. 17.00. Från socialdemokraterna deltar Odd\r\nEngström. Regeringen företräds av näringsminister\r\nPer Westerberg. Närmare besked om debattider\r\nm.m. lämnas i särskilt meddelande.</pre><pre>3 § Meddelande om svar på interpellation\r\n1991/92:80</pre><pre>Från kanslirådet Björn Sternby,\r\nutrikesdepartementet, hade inkommit följande\r\nskrivelse:</pre><pre>Till riksdagen</pre><pre>Med hänvisning till riksdagsordningens 6 kap. 1 §\r\nfår jag meddela att Kristina Svenssons\r\ninterpellation nr 80, till statsrådet Alf Svensson om\r\nbiståndsprojekt riktade till kvinnor, inte kommer\r\natt besvaras inom föreskriven tid på grund av att\r\nKristina Svensson inte har möjlighet att ta emot\r\nsvaret.Interpellationen kommer att besvaras den 27\r\nfebruari 1992.</pre><pre>Stockholm den 30 januari 1992</pre><pre>Björn Sternby</pre><pre>4 § Meddelande om svar på interpellation\r\n1991/92:83</pre><pre>Från miljöminister Olof Johansson hade inkommit\r\nföljande skrivelse:</pre><pre>Till riksdagen</pre><pre>Hadar Cars har ställt en interpellation till mig om\r\nkärnkraftverken i f.d. Sovjetunionen.</pre><pre>Interpellanten och jag har inte kunnat finna en tid\r\nför interpellationens besvarande inom den aktuella\r\nfyraveckorsfristen på grund av andra engagemang.\r\nVi har därför tillsammans med kammarkansliet\r\nträffat en överenskommelse om att jag skall svara\r\npå interpellationen den 27 februari 1992.</pre><pre>Stockholm den 27 januari 1992</pre><pre>Olof Johansson</pre><pre>5 § Information från regeringen om åtgärder\r\nmot våld och främlingsfientlighet</pre><pre>Anf. 2 FÖRSTE VICE TALMANNEN:</pre><pre>Nu kommer justitieminister Gun Hellsvik och\r\nkulturminister Birgit Friggebo att lämna\r\ninformation från regeringen. Efter informationen\r\nges ledamöterna tillfälle att ställa kompletterande\r\nfrågor. Jag vill understryka att anförandena bör\r\nvara korta. Det är också lämpligt att frågeställarna\r\nredan från början anger vem av statsråden som\r\nfrågorna riktar sig till.</pre><pre>Anf. 3 Justitieminister GUN HELLSVIK\r\n(m):</pre><pre>Herr talman! Jag känner inte igen mitt land -- och\r\njag tycker inte om vissa nya tendenser i vårt\r\nsamhälle.</pre><pre>Det finns många -- både svenska och utländska\r\nbetraktare -- som har ansett oss litet stela, litet\r\ntråkiga. När vi debatterar -- t.ex här i kammaren --\r\nyttrar sig en i taget i god ordning utan att störas\r\ngenom avbrott från åhörarna. När vi stiftar lagar tar\r\ndet sin grundliga tid. Tråkiga? Ja, kanske det. Men\r\ni botten av detta mindre eldfängda beteende ligger\r\nen respekt för meningsmotståndarna och en känsla\r\nför fair play: om jag får redovisa min uppfattning\r\nmåste andra få göra detsamma.</pre><pre>I det typiskt svenska ligger bl.a. också öppenhet,\r\nyttrandefrihet, tolerans och samarbete.</pre><pre>Men nu har nya oroväckande mönster dykt upp i\r\nvårt samhälle. Det finns grupper som struntar i\r\ndebatten och som struntar i respekten för andra.\r\nPersoner eller uppfattningar som anses oförenliga\r\nmed det egna synsättet utövar man våld mot. De\r\nsom nu drabbas är svenska medborgare av utländsk\r\nhärkomst eller personer som har kommit hit som\r\nflyktingar eller invandrare.</pre><pre>Låt mig klart säga att det kan finnas olika\r\nuppfattningar bland oss vad gäller bl.a.\r\ninvandringens omfattning och effekter. Det är inte\r\nkonstigt. Vi lever i ett land där även sådana frågor\r\nfår debatteras fritt. Men i denna fråga -- eller i\r\nandra politiska frågor -- kan vi aldrig tolerera att\r\nsansad debatt och utbyte av argument ersätts av\r\nvåldsaktioner.</pre><pre>Vi måste alltid komma ihåg att tolereras våld i dag\r\nmot invandrare, då accepteras våldets princip och\r\nvårt rättssamhälle hotas.</pre><pre>De som begår våldsbrott mot andra på grund av\r\nderas hudfärg, hårfärg, språk eller vanor förtjänar\r\ninte annat än vårt gemensamma fördömande,\r\nförakt och bestraffning. För den som tillgriper våld\r\nhar ställt sig vid sidan av de ideal som vi vill skall\r\nvara vägledande för mänsklig samvaro. Våldet står\r\nför barbariet och för det laglösa samhället.</pre><pre>Det kan finnas förvirrade människor som i\r\nillgärningarna ser något beundransvärt. Till dem\r\nvill jag säga att det är fegheten ni beundrar. Vad\r\nkrävs det för mod för att skjuta en slumpvis utvald\r\noch försvarslös medmänniska på öppen gata? Vad\r\nfinns det att beundra hos dem som i skydd av\r\nmörkret smyger fram till ett hus, häller ut bensin\r\noch försöker bränna dem som sover där till döds?</pre><pre>Jag vet att den helt överväldigande delen av vårt\r\nfolk tar kraftfullt avstånd från och fördömer sådana\r\nhandlingar. Men till er som vet vem som begår\r\ndessa handlingar eller känner dem säger jag: Få\r\ndem att sluta! Gör klart för dem att ni avskyr vad\r\nde gör. Om de inte överger våldets väg så vänd dem\r\nryggen! Undvik deras sällskap! Ställ er på\r\nhumanitetens sida, inte på barbariets. Ta ert ansvar.</pre><pre>Till dem som tror sig kunna påverka\r\nsamhällsutvecklingen genom våldsbrott vill jag\r\nsäga: Vi tänker inte vika för den sortens handlingar.</pre><pre>Vi har lagar som förbjuder envar att begå\r\nvåldsbrott, och dessa lagar gäller självklart också\r\nnär brottsoffret är en svensk medborgare av\r\nutländsk härkomst eller någon som har kommit hit\r\nfrån något annat land för kortare eller längre tid.\r\nJag vill ta detta tillfälle för att kortfattat erinra om\r\nde möjligheter som i dag finns att ingripa mot brott\r\nmed rasistiska inslag eller motiv.</pre><pre>De grundläggande bestämmelserna om skydd mot\r\netnisk diskriminering finns i regeringsformen. I\r\nförsta kapitlet andra paragrafen fastslås att den\r\noffentliga makten skall utövas med respekt för alla\r\nmänniskors lika värde och för den enskilda\r\nmänniskans frihet och värdighet, liksom att\r\netniska, språkliga och religiösa minoriteters\r\nmöjligheter att behålla och utveckla ett eget\r\nkulturliv bör främjas. I 2 kap. 15 § sägs att lag eller\r\nannan föreskrift inte får innebära att någon\r\nmedborgare missgynnas därför att han med hänsyn\r\ntill ras, hudfärg eller etniskt ursprung tillhör en\r\nminoritet. Vidare sägs i 2 kap. 20 § 1 st. 7p. att\r\nutlänning här i riket är likställd med svensk\r\nmedborgare i fråga om skydd mot att missgynnas på\r\ngrund av ras, hudfärg eller etniskt ursprung.</pre><pre>Förutom dessa grundläggande bestämmelser finns\r\ndet ett antal straffrättsliga stadganden i\r\nbrottsbalken som kan användas vid rasistiska\r\nförfaranden. Inledningsvis vill jag nämna de brott\r\nsom direkt tar sikte på en rasistisk eller\r\ndiskriminerande verksamhet.</pre><pre>I brottsbalken 16 kap. 9 § om olaga diskriminering\r\nstraffbelägges om näringsidkare i sin verksamhet\r\ndiskriminerar någon på grund av hans ras, hudfärg,\r\nnationellt eller etniskt ursprung eller\r\ntrosbekännelse. Typfall är att vägra sälja till viss\r\nfolkgrupp.</pre><pre>I brottsbalken 16 kap. 8 § straffbelägges att i\r\nuttalande eller annat meddelande som sprids hota\r\neller uttrycka missaktning för folkgrupp eller annan\r\nsådan grupp av personer med anspelning på ras,\r\nhudfärg, nationellt eller etniskt ursprung eller\r\ntrosbekännelse. Görs ett sådant uttalande i tryckt\r\nskrift innebär det tryckfrihetsbrott.</pre><pre>Brottsbalken i övrigt innehåller en mängd\r\nstraffbestämmelser som kan bli aktuella. I detta\r\nsammanhang vill jag nämna dem som ligger\r\nnärmast till hands. Brotten mot liv eller hälsa,\r\nsåsom mord, dråp och misshandel. Brotten mot\r\nfrihet och frid. Här kan närmast brotten olaga\r\ntvång, olaga hot, hemfridsbrott och ofredande bli\r\naktuella. Ärekränkningsbrotten, främst förtal och\r\nförolämpning. Skadegörelsebrott, främst\r\nskadegörelse som även finns i en grov variant med\r\nenbart fängelse i straffskalan. Allmänfarliga brott,\r\nfrämst mordbrand och grov sådan. Brott mot\r\nallmän ordning, främst det tidigare nämnda hets\r\nmot folkgrupp och olaga diskriminering.</pre><pre>I 16 kap. brottsbalken bör också nämnas\r\nbestämmelsen om uppvigling vilken straffbelägger\r\natt muntligen inför menighet eller folksamling i\r\nskrift som sprids eller till annat meddelande till\r\nallmänheten uppmana eller eljest söka förleda till\r\nbl.a. brottslig gärning. Brott mot allmän\r\nverksamhet, främst övergrepp i rättssak. Tjänstefel\r\nkan bli aktuellt vid offentlig tjänstemans\r\nsärbehandling på grund av ras eller liknande.</pre><pre>Rent allmänt gäller att rasistiska motiv kan tas med\r\nvid bedömningen av brottets straffvärde och leda\r\ntill högre straff än annars.</pre><pre>Rättsväsendet har som uppgift att tillse att dessa\r\nbestämmelser efterlevs. Katalogen är lång. Polisens\r\nresurser har nu koncentrerats till att gripa\r\nförövarna och förhindra nya våldsdåd. Regeringen\r\nhar, för att underlätta polisens ansträngningar,\r\nutfäst en belöning till den som medverkar till att få\r\nstopp på den våldsverkare som härjar på våra gator.</pre><pre>Jag vill slutligen nämna att det pågår en översyn av\r\nbestämmelser på andra områden för att ge oss\r\nvidgade möjligheter att ta itu med det rasistiska\r\nvåldet. Utredningen för åtgärder mot etnisk\r\ndiskriminering har i ett delbetänkande,\r\nOrganiserad rasism, nyligen föreslagit att i\r\nbrottsbalken skall införas ett nytt brott med\r\nbenämningen organiserad rasism. Den brottsliga\r\ngärningen utgörs av deltagande i sammanslutning\r\nsom genom att medverka eller uppmana till\r\nbrottslighet som innebär våld, hot eller tvång måste\r\nanses förfölja folkgrupp eller annan sådan grupp av\r\npersoner på grund av ras, hudfärg, nationellt eller\r\netniskt ursprung eller trosbekännelse. Enligt\r\nförslaget skall motsvarande tryckfrihetsbrott\r\ninföras i tryckfrihetsförordningen. Detta\r\nutredningsbetänkande är för närvarande på remiss.</pre><pre>Det finns även anledning att kortfattat nämna de\r\nkriminalpolitiska förändringar regeringen avser att\r\ngenomföra. Att bryta utvecklingen mot allt fler\r\nbrott är en avgörande fråga för allas trygghet i\r\nsamhället.</pre><pre>Det finns för närvarande stora brister vad gäller\r\nmöjligheterna att ingripa mot unga brottslingar.\r\nDet måste skapas fungerande institutioner i statens\r\nregi för sådana brottslingar. Det finns också\r\nanledning att överväga införande av s.k.\r\nveckoslutsfängelser. Även särskilda jour- och\r\nungdomsdomstolar kan bli aktuella.</pre><pre>Den s.k. halvtidsfrigivningen från fängelsestraff har\r\nväckt berättigad irritation hos svenska folket.\r\nRedan i år kommer förslag att läggas fram som i\r\nprincip innebär en återgång till den reglering som\r\ngällde innan halvtidsreformen genomfördes. Det\r\nblir alltså inte fråga om någon obligatorisk\r\nhalvtidsfrigivning, och riktpunkten för de flesta\r\nintagna blir att frigivning inte medges innan två\r\ntredjedelar av den utmätta strafftiden avtjänats.</pre><pre>Kampen mot narkotikabrottsligheten är vid sidan\r\nav kampen mot våldsbrottslighet en av våra mest\r\nangelägna kriminalpolitiska uppgifter. För att\r\nstoppa missbruket tidigt och kunna sätta in\r\nerforderligt stöd skärps straffskalan vid ringa\r\nnarkotikabrott.</pre><pre>Polisen behöver ökade resurser, och det skall den\r\nfå. Antagningen av polisaspiranter har redan ökat.\r\nMålsättningen är att polisbristen skall vara avhjälpt\r\nsenast år 1995.</pre><pre>Rättsväsendets funktion är ytterst allas vårt ansvar.\r\nRespekten för medmänniskor och avståndstagande\r\nfrån våld och rasism kan vi envar visa oberoende av\r\nmängden lagar och bestämmelser. Det handlar om\r\ngrundläggande etiska värden som överskuggar\r\nnationella och kulturella uttryck.</pre><pre>Vi lever i ett fint land som vi kan vara stolta över.\r\nLåt oss tillsammans göra vad vi förmår för att vi\r\nskall kunna säga detsamma om Sverige i framtiden.</pre><pre>(Applåder)</pre><pre>Anf. 4 Kulturminister BIRGIT FRIGGEBO\r\n(fp):</pre><pre>Herr talman! Jag är tacksam för denna\r\ninformationsstund. Det finns verkligen anledning,\r\nmot bakgrund av vad som händer i vårt land, att ge\r\nmöjlighet för Sveriges riksdag, kammarens\r\nledamöter och regeringen att få kommentera det\r\nsom händer.</pre><pre>Regeringen fördömer med kraft de yttringar av\r\nfrämlingsfientlighet och rasism som vi sett breda ut\r\nsig under den senaste tiden. Låt mig redan från\r\nbörjan få säga, att jag är upprörd och förskräckt\r\növer de allvarliga våldsbrott som den senaste tiden\r\ndrabbat flera personer med invandrarbakgrund.\r\nSådana handlingar får aldrig tolereras, oavsett vem\r\neller vilka som drabbas av brottet.</pre><pre>Det mest akuta just nu är att den eller de skyldiga\r\nkan gripas. Som justitieministern redan framhållit,\r\nhar polisen också satt till alla tillgängliga resurser\r\nför att få tag i brottslingen eller brottslingarna.</pre><pre>Det är viktigt att vi nu alla visar vår solidaritet med\r\ndem som drabbats och att vi visar förståelse för den\r\nrädsla som många invandrare känner. Vi som av\r\növertygelse tar avstånd från dessa tendenser måste\r\nockså visa att vi är många som fördömer\r\nfrämlingsfientlighet och rasism.</pre><pre>Jag ser därför mycket positivt på de spontana\r\ndemonstrationer och manifestationer som ägt rum\r\npå flera håll de senaste dagarna, vilka ger\r\nmänniskor möjlighet att delta och ge uttryck för sin\r\nreaktion mot det avskyvärda som nu hänt.</pre><pre>Jag hyser också stor förståelse för motiven bakom\r\nden sorgemanifestation som en rad\r\ninvandrarorganisationer planerar den 21 februari\r\nför att åskådliggöra hur viktigt och värdefull\r\ninvandrarnas insats är för vårt land. Jag hoppas\r\nverkligen att den får en stor uppslutning.</pre><pre>Vi måste alla som medborgare och medmänniskor\r\nta ett personligt ansvar för det öppna och toleranta\r\nsamhället. Det klarar inte några få politiker. Vi\r\nmåste alla bemöta fördomar och\r\nfrämlingsfientlighet varhelst vi möter dem. Det\r\nklarar inte någon myndighet åt oss. Det är i\r\nvardagslivets stämningar som opinioner skapsa.\r\nDärför är det i vardagen det stora arbetet mot\r\nintoleransen måste ske. Jag vet att det är många\r\nsom i vår vardag bekämpar intoleransen.</pre><pre>Arbetet med att bekämpa främlingsfientlighet och\r\nrasism handlar framför allt om att långsiktigt\r\npåverka attityder i vårt samhälle. Det gäller först\r\noch främst att undanröja missförållanden som kan\r\nbefrämja en avog inställning till de flyktingar som\r\nfår stanna i vårt land.</pre><pre>Dit hör regeringens beslut att upphäva det s.k. 13-\r\ndecemberbeslutet och att i fortsättningen tillämpa\r\nen strikt bedömning enligt utlänningslagen av den\r\nenskildes skyddsbehov.</pre><pre>Dit hör också vår strävan att minska väntetiderna\r\nför de asylsökande, bl.a. genom att påskynda\r\ninrättandet av utlänningsnämnden och genom att\r\nge den extra resurser.</pre><pre>Dit hör också slutligen vår önskan att öppna\r\nsystemet för flyktingmottagning så att asylsökande\r\noch flyktingar i större utsträckning än hittills själva\r\nfår ordna arbete och bostad. Därigenom befrämjas\r\nett bättre inlemmande i vårt samhälle och en\r\npassivisering och ett bidragsberoende hos\r\nflyktingarna motverkas.</pre><pre>Det handlar vidare om ett aktivt påverkande av\r\nattityder. Jag anser att skolan spelar en central roll\r\ni det arbetet. Skolministern lämnade den 10\r\ndecember förra året ett frågesvar om\r\nfrämlingsfientlighet bland ungdomar och framhöll\r\ndär att skolan tålmodigt måste arbeta för att på sikt\r\npåverka normer och attityder. I de nya direktiven\r\ntill läroplanskommittén, som nyligen har lämnats,\r\nbetonas detta. Skolministern framhöll också i sitt\r\nsvar att ytliga akuta åtgärder riskerar att aldrig nå\r\nfram till dem som verkligen berörs.</pre><pre>Regeringen kommer på ungdomsministerns förslag\r\natt använda 5 milj.kr. ur allmänna arvsfonden till\r\nstöd för ungdomars egna initiativ i det här arbetet.\r\nCivildepartementet planerar att i samråd med\r\nandra berörda departement ta fram ett\r\ninformations- och diskussionsmaterial som vänder\r\nsig till barn och ungdomar i grundskolan. Det har\r\nvisat sig att många lärare inte känner till att det\r\nredan nu finns en hel del läromedel som rör\r\nfrämlingsfientlighet och rasism. Skolministern har\r\nför en kort tid sedan i samverkan med skolverket\r\ntagit initiativ till en sammanställning över\r\nläromedel på området. Den distribueras nu till\r\nskolorna.</pre><pre>Regeringen föreslår i årets budgetproposition att 10\r\nmilj.kr. avsätts till regeringens disposition för insats\r\nmot främlingsfientlighet, rasism och antisemitism.\r\nAvsikten är att stimulera ett sådant arbete på ett\r\nbrett plan. Med detta får vi ökade möjligheter att\r\nstödja de goda krafter som finns.</pre><pre>I regeringskansliet har nyligen en inventering gjorts\r\nav tidigare arbete på det här området. Den avser\r\nsåväl det som har gjorts av stat och kommun som\r\ndet som gjorts av frivilliga organisationer.\r\nInventeringen och en analys av denna bildar\r\nbakgrund till det arbete som nu pågår genom en\r\nsamverkan mellan de närmast berörda\r\ndepartementen. Det handlar om ett mycket\r\nomsorgsfullt arbete för att dels få klarhet i vilka\r\nattityder och vilka bakomliggande faktorer som\r\nskall angripas, dels finna verkningsfulla metoder att\r\nuppnå en verklig förändring.</pre><pre>Det gäller vidare att se över vilka förändringar som\r\nerfordras inom lagstiftningen. De förslag till\r\nkriminalisering av medverkan i rasistiska\r\norganisationers verksamhet samt att rasistiska\r\nmotiv eller inslag i brott skall utgöra en allmän\r\nstraffskärpningsgrund, som har lämnats av\r\nutredningen mot etnisk diskriminering, kommer att\r\nbehandlas inom regeringskansliet när remissvaren\r\nhar kommit in.</pre><pre>Diskriminering inom arbetslivet är en huvuduppgift\r\nför arbetsmarknadens parter att ta itu med. Även\r\nhär kan det vara nödvändigt med en lagstiftning till\r\nstöd för detta arbete. Utredningen om etnisk\r\ndiskriminering kommer under det här året att också\r\nge förslag till åtgärder som motverkar\r\ndiskriminering bl.a. i arbetslivet. Regeringen avser\r\natt återkomma till riksdagen med förslag i det här\r\nhänseendet.</pre><pre>Herr talman! Låt mig slutligen också i det här\r\nsammanhanget få framhålla den vikt som jag\r\ntillmäter det arbete som utförs av\r\ndiskrimineringsombudsmannen, både vad avser att\r\nfölja upp diskriminering och att medverka i\r\nopinionsbildningsarbetet. Därför är det av stor\r\nbetydelse att befattningen nu, genom ett\r\nregeringsbeslut före jul, åter är besatt och kan\r\nverka med full kraft.</pre><pre>Det som har inträffat de senaste veckorna är djupt\r\nbeklagligt. Jag hoppas innerligt att den omfattande\r\nreaktion som dessa dåd nu möter inte snart åter\r\nfalnar. Arbetet med att värna tolerans och\r\nöppenhet och att bekämpa främlingsfientlighet och\r\nrasism måste bedrivas ständigt och långsiktigt.\r\nTillåt mig därför en mycket personlig reflexion,\r\nnämligen den att det hade varit en styrka om det\r\nengagemang som nu glädjande manifesteras också\r\nhade kommit till uttryck i den tilltagande snålblåst\r\nsom mötte dessa frågor bl.a. under förra årets\r\nvalrörelse.</pre><pre>(Applåder)</pre><pre>Anf. 5 MARGARETA WINBERG (s):</pre><pre>Herr talman! Birgit Friggebo sade att hon var\r\ntacksam över att ha fått den här\r\ninformationsstunden. Det är ju på regeringen det\r\nankommer att ta sådana initiativ. Jag skulle vilja\r\nsäga att det var på tiden.</pre><pre>Vad som behövs och vad som saknats i den här\r\ndebatten är en enhetlig och snabb hållning från\r\nregeringen och inte minst från statsministern, både\r\nsom företrädare för regeringen och som företrädare\r\nför moderata samlingspartiet. Det sista är inte\r\nminst viktigt. Jag tycker att vi har upplevt\r\nmotsatsen. Det är olika statsråd som har gått ut och\r\nsagt olika saker. Man har generellt tagit ställning\r\nmot våld i allmänhet, man har uppmanat till\r\npersonligt ansvar, man har -- som Gun Hellsvik\r\ngjort -- hävdat demonstrationsrätten också för\r\nrasister osv. Sverige behöver ett enhetligt och\r\nentydigt fördömande av detta. Jag undrar varför\r\ninte regeringen, genom sin statsminister helst, kan\r\ngå ut i massmedia och förklara vad invandrare\r\nfaktiskt betyder för Sverige, vad de gör i\r\nsjukvården, i lokalvården, i restaurangköken, på\r\ntunnelbanan osv. Varför kan inte samma regering,\r\ngenom sin statsminister, tala om varför en del\r\ninvandrare kommer till Sverige och varför man har\r\ntvingats fly från sina länder? Varför kan man inte\r\ntala om det krig, den terror, som pågår där och om\r\ntortyr av barn, om kvinnor som blir våldtagna osv.\r\nDet skulle skapa en större förståelse för varför de\r\nhär människorna behöver stöd och skydd i vårt\r\nland.</pre><pre>Jag skulle vilja ställa två frågor till Birgit Friggebo.\r\nÄr dagens debatt ett uttryck för en enhetlig\r\nuppställning i regeringen mot det våld som nu riktar\r\nsig mot invandrare? Invandrarministern sade att\r\nhon hyser respekt för den sorgemanifestation som\r\nskall genomföras den 21 februari. Är det en respekt\r\nsom hela regeringen delar?</pre><pre>Anf. 6 Kulturminister BIRGIT FRIGGEBO\r\n(fp):</pre><pre>Herr talman! Margareta Winberg vet att\r\nstatsministern skall svara på en fråga här senare.\r\nJag är alldeles övertygad om att statsministern kan\r\ntala för sig själv å hela regeringens vägnar. Svaret\r\npå Margareta Winbergs båda frågor är: Ja.</pre><pre>Anf. 7 MAUD BJÖRNEMALM (s):</pre><pre>Herr talman! Jag vänder mig till Birgit Friggebo.\r\nÄntligen har regeringen kommit till insikt om att\r\ndet behövs åtgärder mot främlingsfientligheten och\r\nrasismen. Det är bra att den allmänna opinionen\r\nhögljutt har krävt insatser och att man har bevisat\r\nför regeringen nödvändigheten av att någonting\r\ngörs.</pre><pre>I den information som vi fick, fanns det såvitt jag\r\nkunde förstå bara två konkreta åtgärder. De var att\r\nman påpekade att skolans roll var viktig. Det kan\r\njag instämma i. Det är där som unga människors\r\nnormer och attityder grundläggs. Birgit Friggebo\r\nsade att civildepartementet planerar att, i samråd\r\nmed berörda departement, ta fram ett\r\ninformationsmaterial som vänder sig till skolorna.\r\nNu undrar jag: När når detta material skolorna?</pre><pre>Det talas också om 10 milj.kr. som finns i\r\nbudgetpropositionen, dvs. det är pengar som\r\nriksdagen senare i år skall besluta om. De här\r\npengarna skulle, sades det, komma alla goda\r\nkrafter till del. Jag undrar då: Vad menas med dessa\r\n''goda krafter''? Är det folkrörelserna, eller vad\r\nmenas med uttrycket?</pre><pre>Jag har också en tredje fråga. Birgit Friggebo säger\r\natt en del i arbetet med att bekämpa\r\nfrämlingsfientligheten och rasismen skulle vara att\r\nregeringen upphäver det s.k. 13-december-\r\nbeslutet. Vill Birgit Friggebo med det påstå att den\r\nsocialdemokratiska regeringen bidrog till\r\nfrämlingsfientlighet och rasism genom 13-\r\ndecember-beslutet?</pre><pre>Anf. 8 Kulturminister BIRGIT FRIGGEBO\r\n(fp):</pre><pre>Herr talman! Maud Björnemalm har tydligen litet\r\nsvårt att räkna, eftersom hon bara kunde se två\r\nåtgärder. Jag räknade upp en rad åtgärder som dels\r\nhar vidtagits, dels är på gång.</pre><pre>Låt mig börja med Maud Björnemalms fråga om\r\n13-december-beslutet. Jag vill inte fortsätta den\r\ndiskussion som har förts om vilka effekter det\r\nbeslutet eventuellt hade. Den diskussionen har vi\r\nfört i denna kammare många gånger. Låt oss nu,\r\nalla vi som står upp för humanitet och respekt för\r\nalla enskilda individer, förenas i en gemensam\r\nkamp emot dem som hotar dessa värden.</pre><pre>Upphävandet av 13-december-beslutet innebar en\r\nåtergång till en strikt tillämpning av bedömningen\r\nav det skyddsbehov som de som söker sig till vårt\r\nland har. Praxis har tyvärr under senare år blivit\r\noklar på grund av de olika förändringar som har\r\nskett, både vad avser praxis när det gäller vistelsetid\r\noch vad avser den humanitära bedömning av de s.k.\r\nde facto-flyktingarna som vi hade under en viss\r\nperiod.</pre><pre>Jag menar att om vi skall få respekt för en generös\r\nflyktingpolitik och respekt också i breda lager av\r\ndet svenska folket för de nya svenskar som kommer\r\nhit till Sverige, är det viktigt att vi undanröjer\r\noklarheter, missförstånd och missförhållanden. Jag\r\nhar här redovisat en rad åtgärder som vi har vidtagit\r\nför att göra detta. Det åligger inte minst oss som vill\r\nha en generös inställning till flyktingar att ta bort\r\nden möjlighet som främlingsfientliga krafter nu har\r\natt använda missförhållandena till en vidare kritik\r\nmot invandrare över lag.</pre><pre>Maud Björnemalm frågar hur de tio miljonerna\r\nskall användas. Jag har inte ett exakt besked att ge\r\nom detta. Riksdagen har ännu inte fattat sitt beslut,\r\nmen jag utgår från att pengarna kommer att\r\nbeviljas, och vi har därför vidtagit förberedelser för\r\ndetta. Det är, som jag sade i min information,\r\nviktigt att vi vet vad det är för attityder vi skall\r\nangripa. Det är också viktigt att veta vilka metoder\r\nman skall använda för att nå resultat. Det arbetet\r\nhar nu påbörjats i regeringskansliet.</pre><pre>Det material till skolorna som civilministern har\r\ntagit initiativ till började produceras före julhelgen.\r\nExakt datum för när det kommer att finnas ute i\r\nskolorna kan jag inte ge.</pre><pre>Anf. 9 MAUD BJÖRNEMALM (s):</pre><pre>Herr talman! De fem miljonerna som Birgit\r\nFriggebo nämnde skall, om jag uppfattade det hela\r\nrätt, tas ur allmänna arvsfonden.</pre><pre>Vidare sade Birgit Friggebo faktiskt att man\r\nplanerar att i samråd med berörda departement ta\r\nfram ett informationsmaterial som skall nå\r\nskolorna. Det var därför jag frågade när detta\r\nmaterial skall nå skolorna.</pre><pre>Det är klart att vi alla, både som politiker och\r\nmedmänniskor, har ett stort ansvar för att kraftigt\r\nmarkera att främlingsfientligheten och rasismen\r\ninte hör hemma i en demokrati som Sverige. Men\r\ndet sägs ju ofta att främlingsfientlighetens och\r\nrasismens grogrund kan sökas i människors sociala\r\noch ekonomiska situation. Ett sätt för regeringen\r\natt bekämpa främlingsfientligheten är att se till att\r\nmänniskor har ett arbete och att man upplever\r\nsocial rättvisa. I det sammanhanget har regeringen\r\nett mycket stort ansvar.</pre><pre></pre><pre>Anf. 10 Kulturminister BIRGIT FRIGGEBO\r\n(fp):</pre><pre>Herr talman! Jag delar Maud Björnemalms\r\nuppfattning i denna fråga, och detta är också\r\nbakgrunden till att vi har fått en ny regering som är\r\nberedd att ta itu med Sveriges ekonomiska\r\nbekymmer. Alla de insatser som görs nu i det\r\nsammanhanget har också ett enda syfte, nämligen\r\natt få Sveriges ekonomi på fötter så att vi därmed\r\nkan garantera att alla människor i detta land kan\r\nförsörja sig själva genom arbete.</pre><pre>Anf. 11 HÅKAN HOLMBERG (fp):</pre><pre>Herr talman! Jag vill tacka Gun Hellsvik och Birgit\r\nFriggebo för den redogörelse vi har fått.</pre><pre>I de här frågorna är det av yttersta vikt med\r\nklarspråk och precision. Det är här -- det tror jag\r\nalla numera har insett -- inte fråga om isolerade\r\npojkstreck eller något sådant, utan det är fråga om\r\nen form av politisk terror, som av allt att döma\r\ninspireras av nynazistiskt influerade grupper.\r\nSambandet mellan den typ av grupper -- med\r\nförkortningar som VAM och liknande -- som nu har\r\nuppträtt i Sverige och liknande grupper i andra\r\nländer finns nu väl belagt i både svensk och\r\ninternationell litteratur.</pre><pre>Även det idéhistoriska sammanhang som de här\r\nmänniskorna och de här grupperna opererar inom\r\nfinns väl belagt. Det är ingen slump att den här\r\ntypen av föreställningar propageras nu, och det är\r\ninte heller någon slump att de uppträder\r\ntillsammans med vissa andra föreställningar.</pre><pre>Jag vet inte hur många av kammarens ledamöter\r\nsom är medvetna om att man i dag i den\r\npropaganda som sprids i form av flygblad och\r\nskrifter av olika slag uppmanar inte bara till\r\nvåldsdåd mot invandrare utan också till våldsdåd --\r\nopreciserat hur -- mot judar, som ju bara i några få\r\nfall i någon rimlig mening kan beskrivas som\r\ninvandrare i Sverige, nämligen i den mån de nyligen\r\nhar kommit som flyktingar från Ryssland eller\r\nSovjetunionen. Jag vet inte heller hur många av\r\nkammarens ledamöter som är medvetna om att\r\nSverige internationellt sedan ett antal år har\r\nbetraktats som något av en fristad för antisemitisk\r\npropaganda av ett slag som icke går att bedriva -- i\r\nalla fall inte inom lagens ramar -- i andra europeiska\r\nländer. Jag vet inte hur många som är medvetna om\r\natt det i dag t.o.m. förekommer att propaganda\r\nsom går ut på att förintelsen under andra\r\nvärldskriget är en propagandabluff och något som\r\naldrig har ägt rum, sprids med Stockholms\r\ngymnasieskolor -- och kanske också andra skolor --\r\nsom direkt mål.</pre><pre>Jag tror därför att det är viktigt att man när man\r\ndiskuterar främlingsfientlighet och rasism inte bara\r\ntalar i dessa allmänna termer, utan att man också,\r\nnär så är nödvändigt, preciserar att det finns ett\r\nstörre sammanhang bakom detta, att vi har att göra\r\nmed en propaganda som kan beskrivas med en hel\r\nrad av adjektiv, såsom nynazistisk, antisemitisk,\r\nfrämlingsfientlig och rasistisk. Allt detta är\r\nsammanvävt. Antisemitismen kan ju i många\r\navseenden beskrivas som ett slags förutsättning för\r\nannan rasistisk propaganda genom att den har\r\nfunnits under så lång tid och genom att den har en\r\nspeciell typ av ideologisk överbyggnad.</pre><pre>Den fråga jag vill rikta till Birgit Friggebo och Gun\r\nHellsvik är därför: Är regeringen beredd att fr.o.m.\r\nnu, när vi ser vad propaganda av detta slag kan leda\r\ntill, också visa större uppmärksamhet än vad som\r\nunder ganska många år har varit fallet mot de\r\nantisemitiska föreställningar som är en så central\r\ndel av den rasistiska propaganda som nu sprids?</pre><pre>Anf. 12 Justitieminister GUN HELLSVIK\r\n(m):</pre><pre>Herr talman! Det är viktigt att inte begränsa vår\r\nkamp mot rasismen till en grupp. Bakgrunden till\r\ndet delbetänkande, Organiserad rasism, som nu är\r\nute på remiss är den medvetenhet som har vuxit\r\nfram i vårt samhälle om de underliggande\r\ntendenserna, och förhoppningsvis skall vi med\r\nändringar i lagstiftningen få större möjligheter att\r\nangripa just den typ av organiserad verksamhet\r\nsom Håkan Holmberg är inne på. Jag vill poängtera\r\natt vi måste motarbeta all form av intolerans mot\r\nindivider och grupper.</pre><pre>Anf. 13 HÅKAN HOLMBERG (fp):</pre><pre>Herr talman! Jag vill tacka för det beskedet och\r\nbara nämna att Gun Hellsvik och jag självfallet har\r\nexakt samma uppfattning om detta. Det är det som\r\när poängen; hat mot en grupp leder alltid till att\r\nandra grupper också utsätts för hat. Därför är det\r\nnödvändigt att se den rasistiska, främlingsfientliga\r\npropaganda som i dag sprids i vårt land i hela dess\r\nvidd och också se kopplingar till propaganda av\r\nliknande slag i andra länder.</pre><pre>Anf. 14 BERITH ERIKSSON (v):</pre><pre>Herr talman! Jag vill börja med att berätta att jag\r\ni går träffade representanter för 25 olika\r\ninvandrarorganisationer och att vi då pratade rätt\r\nmycket om den sorgetimme som är planerad. Den\r\när inte planerad som en manifestation för att visa\r\ninvandrarnas betydelse, utan de vill först och främst\r\natt gränser mellan invandrare och andra i Sverige\r\nskall suddas ut, så att det inte görs en uppdelning i\r\n''de'' och ''vi''. De vill att så många som möjligt skall\r\ndelta i denna sorgetimme för att demonstrera för\r\ndemokrati, öppenhet, frihet och solidaritet för alla\r\nmänniskor i Sverige. De vill inbjuda samtliga att\r\ndelta i sorgetimmen, och jag vill fråga om Birgit\r\nFriggebo och regeringen är beredda att säga att de\r\ninte bara sympatiserar utan även vill delta.</pre><pre>När det gäller 13-december-beslutet är vi många\r\nsom kan intyga vilken betydelse det har haft för\r\nsamhällsklimatet. När man skulle förklara åtgärden\r\nlämnade man nämligen öppningar för rasistiska\r\norganisationer och främlingsfientliga krafter att\r\nkomma med lögnaktig propaganda till människor.\r\nAlla vi som har fått brev med rasistiska motiv har\r\nfått erfara det.</pre><pre>Alla dessa åtgärder för att få fram material till\r\nskolor osv. är mycket bra, men jag vill fråga Birgit\r\nFriggebo om det inte skulle vara av stort värde om\r\nvi nu fick ut en folder till samtliga hushåll med fakta\r\nom svensk flyktingpolitik. Frågor som folk ställer\r\noch som man får ute i samhället är dessa: Hur\r\nmånga kommer, vilka kommer, vilka får stanna och\r\nhur mycket kostar det? Det är också de frågorna\r\nsom de invandrarfientliga organisationerna tar upp\r\nnär de sprider falsk propaganda.</pre><pre>Anf. 15 Kulturminister BIRGIT FRIGGEBO\r\n(fp):</pre><pre>Herr talman! Som jag sade tidigare, pågår ett\r\nförberedelsearbete för att klargöra hur vi skall\r\nanvända de extra 10 milj.kr. som jag hoppas att\r\nriksdagen skall anslå för detta ändamål. Däri ingår\r\natt titta på vilka metoder som vi skall använda för\r\natt nå bästa resultat. Det är klart att det som Berith\r\nEriksson tog upp är ett tips på vad som kan göras,\r\nmen det är viktigt att också rikta in budskapet så att\r\ndet mottas -- vi vet att olika grupper har olika sätt\r\natt ta åt sig information.</pre><pre>Jag tror att vi alla i denna riksdag har erfarit den\r\nmytbildning och de lögner som sprids i olika\r\nsammanhang om dels hur flyktingmottagandet går\r\ntill, dels hur villkoren är för invandrarna i Sverige.\r\nDet är påtagligt hur samma felaktiga uppgifter kan\r\nkomma från så många olika personer.</pre><pre>Berith Eriksson frågar också om den sorgetimme\r\nsom skall komma till stånd. Det ges ju olika besked\r\nom syftet med denna manifestation, som det ändå\r\när fråga om. Jag skulle inte här och nu vilja binda\r\nupp exakt hur deltagandet i denna sorgetimme skall\r\nske, men om invandrarorganisationerna själva\r\nönskar att vi gamla svenskar också deltar är jag för\r\nmin personliga del beredd att göra det.</pre><pre>Anf. 16 INGBRITT IRHAMMAR (c):</pre><pre>Herr talman! Låt mig också först uttrycka min\r\ntacksamhet över att regeringen nu kommer med en\r\nrad åtgärder som både omedelbart och på sikt\r\nförhoppningsvis skall leda till minskad\r\nfrämlingsfientlighet och rasism. Gun Hellsvik\r\nnämnde att polisens resurser nu koncentreras på att\r\ngripa den eller de förövare som ligger bakom de\r\nvåldsbrott som speciellt har drabbat ett stort antal\r\nav våra invandrare. Det är viktigt att den vägen\r\nförhindra nya våldsbrott.</pre><pre>Under tiden kommer brottsoffrens anhöriga, barn,\r\nföräldrar och andra, i kläm -- det har de gjort under\r\nmånga år. Här behövs nu resurser så att de\r\nmänniskor som känner sig oroliga kan få t.ex.\r\npersonskydd. Det kan vara så att polisens resurser\r\ninte räcker till på vissa områden, och det kan\r\nbehövas extra hjälp av vaktbolag, ersättning för\r\nterapikostnader och annat. Har regeringen räknat\r\nmed en beredskap för ytterligare resurser, så att vi\r\nsäkert tar hand om alla de offer som nu berörs av\r\nde här illdåden?</pre><pre>Anf. 17 Justitieminister GUN HELLSVIK\r\n(m):</pre><pre>Herr talman! Regeringen angav mycket tidigt,\r\nredan i regeringsförklaringen, att brottsoffren\r\nmåste få en stärkt ställning och ett större skydd i det\r\nsvenska samhället. Även om vi med gemensamma\r\nkrafter motarbetar våldet i samhället måste vi vara\r\nrealister och inse att det även i framtiden kommer\r\natt finnas brottsoffer. Därför kommer vi på olika\r\nsätt att successivt försöka stärka brottsoffrens\r\nsituation. Det finns i budgetpropositionen förslag\r\ntill stöd till brottsofferjourerna. Vi ger ett utökat\r\nstöd till kvinnojourerna. Vi har förslag till\r\nförsöksverksamhet när det gäller livvakter åt\r\nförföljda kvinnor. Förslag är under utarbetande om\r\nstärkt stöd för målsägande i samband med\r\nprocesser för att kunna ge ett både snabbare och ett\r\nmera omfattande stöd. Det är en del av de åtgärder\r\nsom ingår i vår plan att ge brottsoffren en central\r\nroll.</pre><pre>Anf. 18 IAN WACHTMEISTER (nyd):</pre><pre>Herr talman! Först och främst vill jag säga att det\r\ngivetvis är alldeles riktigt att man från regeringens\r\noch från riksdagens sida tar upp de här frågorna och\r\natt man för en gångs skull verkligen ägnar sig åt de\r\nproblem som ligger bakom dem. Men det är också\r\nviktigt hur man agerar och hur man reagerar. Jag\r\nskulle därför vilja ställa frågan: Anser\r\njustitieministern att det är riktigt att utlysa en\r\nstrejk? Man kan kalla det för manifestation, men\r\ndet skall dock även handla om en strejk. Är det\r\njuridiskt riktigt?</pre><pre>Sedan kan vi andra ifrågasätta om det är ett sätt att\r\nsläta över stämningar eller om det är ett sätt att\r\npolarisera samhället.</pre><pre>Jag vill nämna en liten erfarenhet som jag själv har\r\ni kraft av min ålder. Jag var inte med om första\r\nvärldskriget men väl om manifestationerna efteråt.\r\nVapenstilleståndsdagen var den 11 november kl.\r\n11. Den 11 november kl. 11 stannade all trafik,\r\nt.ex. i London, och upphörde all annan\r\nverksamhet. Folk som satt i taxi eller bussar gick ur\r\noch stod tysta och stilla i en minut. Det slaget av\r\nmanifestation tror jag gör mycket större verkan.</pre><pre>Anf. 19 Justitieminister GUN HELLSVIK\r\n(m):</pre><pre>Herr talman! Även om jag tillhör dem som menar\r\natt man skall vara försiktig med orden tycker jag\r\nkanske inte att vi just nu behöver märka ord. Ordet\r\nstrejk är ett ord som under senare år fått den mest\r\nvarierande innebörd. Jag tycker i och för sig att det\r\när viktigt att vi förbehåller ordet strejk de\r\nsituationer då vi har en konflikt på\r\narbetsmarknaden, men jag är också övertygad om\r\natt när invandrarorganisationerna från början gick\r\nut med begreppet strejk var huvudsyftet inte att\r\nskapa en konflikt på arbetsmarknaden utan att visa\r\natt man vill ha någon form av manifestation. Jag vill\r\ndärför använda uttrycket manifestation för de\r\nåtgärder som planeras den 21 februari.</pre><pre>Jag har också tidigare uttalat att det är min\r\nförhoppning att arbetsgivarna skall ge sitt stöd till\r\nnågon form av manifestation -- och inte bara det;\r\njag hoppas att vi alla reser oss upp som en man.\r\nMen sedan den första känslan har gått över, då\r\nordet strejk användes, tycker jag att vi kan hjälpas\r\nåt att försöka använda ett mer korrekt ord:\r\nmanifestation.</pre><pre>Överläggningen var härmed avslutad.</pre><pre>6§ Anmälan om frågor</pre><pre>Anmäldes att följande frågor framställts</pre><pre>den 23 januari</pre><pre>1991/92:339 av Hans Göran Franck (s) till\r\nutrikesministern om svensk praxis för diplomatiskt\r\nerkännande av länder:</pre><pre>Sverige har tagit ställning till diplomatiskt\r\nerkännande av en rad olika länder i Öst- och\r\nCentraleuropa. Det förefaller i flera fall\r\n(exempelvis Kroatien) som det ställs lägre krav på\r\nerkännande än vad som tidigare varit fallet\r\n(exempelvis Cambodja).</pre><pre>Jag ställer följande frågor till utrikesminister\r\nMargareta af Ugglas:</pre><pre>Vilka kriterier gäller för svensk diplomatiskt\r\nerkännande och har någon förändring skett i vår\r\npraxis?</pre><pre>1991/92:340 av Georg Andersson (s) till\r\nutbildningsministern om folkhögskolornas roll i\r\nsamhället:</pre><pre>Enligt uppgift i Värmlands Folkblad den 16 januari\r\nhar utbildningsministern yttrat:</pre><pre>-- Det är oegenligt att kalla folkhögskolorna för\r\nfolkbildning. Det är en socialt trevlig verksamhet\r\nmen kanske inte så nödvändig när pengarna är\r\nknappa.</pre><pre>Med anledning härav vill jag fråga\r\nutbildningsministern:</pre><pre>Vilken roll anser regeringen att folkhögskolorna\r\nhar i samhället?</pre><pre>den 24 januari</pre><pre>1991/92:341 av Kenneth Attefors (nyd) till\r\nkommunikationsministern om sammanslagning av\r\nLinjeflyg och SAS:</pre><pre>Det har blivit bestämt att Linjeflyg och SAS skall\r\ngå samman till ett stort flygbolag.</pre><pre>Detta flygbolag blir helt dominerande på\r\nmarknaden. Man kan kalla det för ett monopol =\r\noligopol förhållande.</pre><pre>Ordföranden i konkurrenskommittén Claes-Erik\r\nNorrbom tror inte att denna sammanslagning skulle\r\nblivit av om den nya konkurrenslagen trätt i kraft.</pre><pre>Ny Demokrati har haft besök av ett antal piloter,\r\ntillika partimedlemmar i Ny Demokrati, från\r\nflygbolagen som också är förvånade av\r\nsammanslagning utan diskussion. Någon\r\ninformation har denna viktiga personalkategori\r\ninte lyckats att få från sin arbetsgivare. Med\r\nanledning av att staten är en av ägarna ställer jag\r\ndärför en fråga till kommunikationsministern och\r\nförväntar mig ett uttömande svar som\r\ntillfredsställer ett antimonopolparti som Ny\r\nDemokrati:</pre><pre>Vad är skälen till att kommunikationsministern kan\r\ngå med på att bilda ett monopol/oligopol när det\r\ngäller flyget?</pre><pre>den 28 januari</pre><pre>1991/92:342 av Ingbritt Irhammar (c) till\r\njordbruksministern om försäljning av opastöriserad\r\nmjölk:</pre><pre>Den s.k. Dörrödsbonden (Sven och Inga\r\nPettersson) säljer opastöriserad mjölk i liten skala.\r\nLivsmedelsverket har försökt stoppa denna\r\nverksamhet, då den anses strida mot\r\nlivsmedelsförordningen. Efter lång tids strid har\r\nDörrödsbonden fått ekonomiska problem och\r\nhotas nu av att kronofogden vill sälja\r\njordbruksfastigheten. Samtidigt har det till\r\njordbruksdepartementet inkommit en ansökan från\r\nSven och Inga Pettersson om dispens från\r\nlivsmedelsförordningen. En sådan dispens skulle\r\nmöjliggöra en fortsatt småskalig försäljning av\r\nopastöriserad mjölk.</pre><pre>Mot bakgrund av ovanstående vill jag fråga\r\njordbruksministern:</pre><pre>Vilka insatser avser regeringen vidta för att\r\nmöjliggöra en fortsatt småskalig försäljning av\r\nopastöriserad mjölk?</pre><pre>1991/92:343 av Margareta Winberg (s) till\r\nmiljöministern om Tjernobylolyckan:</pre><pre>Vid det s.k. Moreliasymposium arrangerat av\r\nGroup de la cien i Mexico framträdde kärnfysikern\r\nVladimir Chernosenko. Han hade\r\nuppseendeväckande uppgifter om\r\nTjernobylkatastrofen, för vilken han hade varit\r\nchef vid den räddningsaktion som sattes in för att\r\nröja upp efter reaktorhaveriet 1986. Hans uppgift\r\nvar att avlägsna konsekvenserna av olyckan, som\r\ndet officiella uppdraget löd. Vid\r\nMexikokonferensen, som besöktes av\r\nvetenskapsmän, miljöaktivister framkom t.ex. att\r\nden ''utrustning'' som räddningsmanskapet, unga\r\ntvångskommenderade soldater, använde var av\r\n''medeltidskaraktär''. Han påvisade också att\r\nstrålningen från den utbrända reaktorn var 80 %,\r\ninte 3 % som officiellt angivits. Antalet döda och\r\nskadade var enligt dr. Chernosenko grovt\r\nunderskattat. Nu har svenska massmedia äntligen\r\nuppmärksammat frågan. Precis som på\r\nMexikokonferensen hävdar man att den\r\ninternationella tillsynsmyndigheten för kärnkraft,\r\nIAEA, och dess svenska chef Hans Blix hela tiden\r\nvarit medveten om förödelsen men förtigit den.</pre><pre>Jag vill fråga Olof Johansson:</pre><pre>Vilka åtgärder ämnar regeringen vidta med\r\nanledning av de nya uppgifterna om\r\nTjernobylolyckan?</pre><pre>1991/92:344 av Maud Ekendahl (m) till\r\nkommunikationsministern om den planerade\r\njärnvägstunneln genom Hallandsåsen:</pre><pre>Banverkets förslag om dubbelspårets sträckning\r\ngenom Ängelholms kommun är under en allmän\r\ndiskussion.</pre><pre>Det finns en stark opinion som talar för att\r\njärnvägssträckan bör läggas längs E6-an. Om\r\njärnvägen skall följa motorvägen är det nödvändigt\r\natt ändra sträckningen på den redan planerade\r\ntunneln genom Hallandsåsen. I stället för en tunnel\r\ni Förslöv måste den mynna ut i trakten kring\r\nMargeretetorp.</pre><pre>Kan den redan planerade tunneln i Förslöv flyttas\r\ntill Margeretetorpstrakten?</pre><pre>1991/92:345 av Sture Ericson (s) till\r\nförsvarsministern om instruktionerna för ubåtsjakt:</pre><pre>Med anledning av ett uttalande om ändrade\r\ninstruktioner för ubåtsjakt av försvarsminister\r\nBjörck i TV 3 den 22 januari 1992 ber jag\r\nförsvarsministern redovisa de instruktioner som i\r\ndag gäller för marinen vad avser ubåtsjakt och när\r\nregeringen senast fastställde dessa instruktioner.</pre><pre>Har försvarsminister Björck därutöver utfärdat\r\nytterligare instruktioner?</pre><pre>1991/92:346 av Lennart Fridén (m) till statsrådet Bo\r\nKönberg om beräkning av pensionärers\r\nvårdavgifter:</pre><pre>Sedan vårdavgiften för pensionärer under ett antal\r\når varit progressiv, kan den nu snarast sägas vara\r\nregressiv, dvs. det finns ett högsta belopp som dras\r\nfrån pensionen och som minskar i relation till dess\r\nstorlek. Vad som är förvånande är att man vid\r\nbedömningen av detta avdrag endast utgår från\r\nsvensk pension och bortser från t.ex.\r\nränteinkomster/förmögenhet och utländska\r\npensioner.</pre><pre>Resultatet blir att en person med normalstor\r\npension och som saknar sparat kapital kan få betala\r\nfull avgift, medan den som har en liten pension med\r\nstora kapitalinkomster slipper mycket billigare\r\nundan.</pre><pre>Förbereds några åtgärder på detta område just nu\r\neller har statsrådet för avsikt att under den\r\nnärmaste tiden behandla dessa frågor?</pre><pre>1991/92:347 av Eva Johansson (s) till civilministern\r\nom ungdomsorganisationernas lokalförsörjning:</pre><pre>Regeringen har enligt ett pressmeddelande beslutat\r\nbevilja trossamfunden ett anslag på 4 milj.kr. för att\r\niordningställa lokaler för ungdomsverksamhet.\r\nMotivet är att trossamfunden bedriver ett mycket\r\nvärdefullt ideellt arbete bland ungdomar i hela\r\nlandet.</pre><pre>Med anledning av ovanstående vill jag fråga\r\ncivilministern följande:</pre><pre>Står samma möjligheter till bidrag till\r\nlokalförsörjning öppen för andra\r\nungdomsorganisationer som i likhet med\r\ntrossamfunden bedriver ett mycket värdefullt\r\narbete bland ungdomar i hela landet?</pre><pre>1991/92:348 av Ivar Virgin (m) till\r\njordbruksministern om lantbrukarna och\r\netanolprogrammet:</pre><pre>I Lidköping är en återstart av försöksanläggningen\r\nför etanolproduktion planerad. Projektet är en\r\nintressant industriell nysatsning och har betydelse i\r\njordbrukets omställning. En förutsättning för\r\nåterstarten är att företaget kan finansieras inom\r\nramen för omställningsprogrammet. Avsikten är\r\ndärför att teckna kontrakt med lantbrukare i\r\nVästsverige, som på den omställda arealen\r\nfortsätter att odla spannmål. Genom\r\nkontraktsteckning erhåller Agroenergi Utveckling\r\nAB, som kommer att ansvara för driften, de\r\nomställningsersättningar, som lantbrukarna är\r\nberättigade till. Som motprestation åtager sig\r\nAgroenergi att förbruka en viss mängd spannmål.\r\nBland lantbrukarna råder oro och osäkerhet kring\r\nden framtida jordbrukspolitiken. Oron förstärks av\r\noklarheten kring hur den skall anpassas till ett\r\nkommande EG-medlemskap. Lantbrukarna som\r\navser deltaga i etanolprogrammet måste få känna\r\nen rimlig grad av säkerhet inför de framtida\r\nspelreglerna.</pre><pre>Min fråga till jordbruksministern är därför:</pre><pre>Om jordbrukspolitiken ändras, kommer då\r\nlantbrukarna, som deltager i kontraktsteckningen\r\nför etanolproduktion att få samma villkor,\r\nexempelvis om ett arealbidrag införs, som övriga\r\nspannmålsodlare?</pre><pre>1991/92:349 av Sten Östlund (s) till\r\narbetsmarknadsministern om det kontanta\r\narbetsmarknadsstödet:</pre><pre>Enligt uppgift i budgetpropositionen kommer\r\nutbetalningarna av kontant arbetsmarknadsstöd att\r\nuppgå till drygt 18 miljarder kronor. Enligt uppgift\r\nav AMS-chefen beräknas utbetalningarna bli\r\nmellan 25 och 30 miljarder kronor.</pre><pre>Mot den här bakgrunden skulle jag vilja ställa\r\nföljande fråga till arbetsmarknadsminister Börje\r\nHörnlund:</pre><pre>Till vilka belopp räknar arbetsmarknadsministern\r\natt kontantstöden kommer att uppgå under 1992\r\noch 1993?</pre><pre>den 30 januari</pre><pre>1991/92:350 av Ingvar Eriksson (m) till\r\nkommunikationsministern om\r\nmiljökonsekvenserna vid västkustbanans\r\nupprustning:</pre><pre>Satsningarna i det svenska järnvägsnätet är en\r\nriktig och framtidsinriktad åtgärd. Planering och\r\nprojektering av västkustbanans upprustning med\r\ndubbelspår, tunnel genom Hallandsåsen, dragning\r\ngenom Ängelholm är inne i ett intensivskede.</pre><pre>Ett flertal förslag för genomfarten av Ängelholm\r\nhar nu presenterats. Alla synes på ett eller annat\r\nsätt komma att medföra negativa effekter i miljön.</pre><pre>Hur avser kommunikationsministern medverka till\r\natt miljökonsekvenserna blir allsidigt belysta?</pre><pre>1991/92:351 av Monica Öhman (s) till\r\narbetsmarknadsministern om AMS ekonomiska\r\nresurser för att aktivera arbetslösa:</pre><pre>I olika sammanhang uppges att AMS i\r\nbudgetpropositionen fått mycket större resurser för\r\natt bedriva aktiv arbetsmarknadspolitik.</pre><pre>Har AMS för nästa budgetår fått större\r\nekonomiska resurser för att aktivera arbetslösa än\r\nman har för första halvåret 1992?</pre><pre>1991/92:352 av Barbro Westerholm (fp) till\r\nstatsrådet Bo Könberg om\r\nmodersmjölksersättningar:</pre><pre>Vid WHO:s generalförsamling i Genève 1981\r\nantogs en internationell kod för marknadsföring av\r\nmodersmjölksersättningar till vilken WHO:s\r\nmedlemsstater anmodades ansluta sig. Ett av\r\nhuvudmålen var att befrämja amning. I FN:s\r\nkonvention om barnens rättigheter lyfts också\r\nvikten av amning fram.</pre><pre>Trots att Sverige var ett av de pådrivande länderna\r\nför att få en kod till stånd, är efterlevnaden av\r\nkoden i Sverige bristfällig. Det saknas resurser för\r\ninformation och för utbildning av hälso- och\r\nsjukvårdens personal och samarbetet mellan olika\r\nansvariga brister.</pre><pre>Med anledning av ovanstående vill jag ställa\r\nföljande fråga:</pre><pre>Vad avser statsrådet vidta för åtgärder för att\r\nförbättra efterlevnaden av den ovan nämnda koden\r\ni Sverige?</pre><pre>1991/92:353 av Barbro Westerholm (fp) till\r\nstatsrådet Bo Könberg om kostnader för\r\nblodtransfusion i hemmet:</pre><pre>Möjligheterna att vårda svårt cancersjuka patienter\r\ni hemmet har ökat. Det är t.ex. numera möjligt att\r\nge blodtransfusion i hemmet. Detta blir emellertid\r\nmycket dyrt eftersom blodtransfusion inte räknas\r\nsom läkemedelsbehandling och därmed inte kan\r\nrabatteras. Kostnaden ligger på ca 600 till 700 kr.\r\nper påse plus transport.</pre><pre>Med anledning av ovanstående vill jag fråga\r\nstatsrådet:</pre><pre>Vilka åtgärder avser statsrådet vidta för att\r\nkostnaderna för blodgivning i hemmet inte skall\r\nleda till att patienterna tas in på sjukhus i stället?</pre><pre>den 31 januari</pre><pre>1991/92:354 av Lena Hjelm-Wallén (s) till\r\narbetsmarknadsministern om kostnadsjämförelse\r\nmellan arbetsmarknads- och komvuxutbildningen:</pre><pre>Regeringen föreslår att bidraget till\r\nvuxenutbildningen minskar kraftigt. Enligt\r\nskolministern finns i stället möjlighet att få\r\narbetsmarknadsutbildning via AMS.</pre><pre>Mot den här bakgrunden skulle jag vilja ställa\r\nföljande fråga till arbetsmarknadsminister Börje\r\nHörnlund:</pre><pre>Är det dyrare för samhället att låta en elev studera\r\npå komvux jämfört med att låta en arbetslös\r\ngenomgå arbetsmarknadsutbildning?</pre><pre>1991/92:355 av Karl-Erik Svartberg (s) till\r\nstatsministern om enad kamp mot\r\nfrämlingsfientlighet och rasism:</pre><pre>Den senaste tidens rasistiska våldsdåd fyller oss\r\nmed avsky. Från många håll krävs nu krafttag mot\r\nrasismen och mot våldet.</pre><pre>Riksdagen genomförde den 11 december i\r\nomedelbar anslutning till de mänskliga\r\nrättigheternas dag en manifestation mot rasism och\r\nfrämlingsfientlighet. Talmannen, statsministern\r\noch oppositionsledaren gjorde klara markeringar\r\nmot rasismen och för förståelse mellan människor\r\noch grupper av människor. Manifestationen\r\ninramades av sång av en kör från Rinkebyskolan.</pre><pre>Våldsdåden mot invandrare under den senaste\r\ntiden ställer krav på oss om ytterligare åtgärder. Nu\r\ngäller det att ena nationen i en samlad kamp mot\r\nrasismens vidrigheter. I denna kamp måste vårt\r\nlands statsminister spela en aktiv roll.</pre><pre>Jag vill därför fråga:</pre><pre>Är statsministern beredd att ta initiativ till att ena\r\nvårt folk till en gemensam kamp mot\r\nfrämlingsfientlighet och rasism och för förståelse\r\noch tolerans?</pre><pre>1991/92:356 av Mona Sahlin (s) till\r\narbetsmarknadsministern om\r\nsysselsättningspolitiken:</pre><pre>Arbetslösheten stiger nu snabbt. Enligt AMS-\r\nchefen kommer den om ett år att uppgå till 6 %.</pre><pre>Mot den här bakgrunden skulle jag vilja ställa\r\nföljande fråga till arbetsmarknadsminister Börje\r\nHörnlund:</pre><pre>Avser arbetsmarknadsministern att fullfölja en\r\npolitik för full sysselsättning som ett mål för\r\nregeringens ekonomiska politik?</pre><pre>1991/92:357 av Annika Åhnberg (v) till\r\nstatsministern om åtgärder mot nu pågående\r\nvåldsvåg:</pre><pre>En våg av terrorism sveper över Sverige.\r\nMänniskor mördas framför våra ögon. Vi vet ännu\r\ninte vem eller vilka som ligger bakom.</pre><pre>Vi känner solidaritet med de som drabbas, med de\r\nsom nu måste leva i ångest för sina liv, för sina barns\r\nliv. De som sökte en fristad här från våld och terror\r\ni sina hemländer, möts nu av detta också här.</pre><pre>Vi känner förtvivlan och skäms över att detta sker i\r\nvårt land, vi är alla delaktiga. Ingen kan stå utanför\r\ndet som nu sker. Det är de mest grundläggande\r\nbeståndsdelarna i demokratin och humanismen\r\nsom nu sätts ur spel. Vi måste handla till försvar för\r\nmänniskors liv och rättigheter, men den svenska\r\nregeringen tiger. Varför?</pre><pre>Vilka åtgärder avser regeringen vidta mot den\r\nterrorism som nu breder ut sig?</pre><pre>1991/92:358 av Maud Björnemalm (s) till\r\nkulturministern om åtgärder mot\r\nfrämlingsfientlighet och rasism:</pre><pre>Den främlingsfientlighet och rasism som tydligare\r\nän någonsin visar sitt ansikte förskräcker. Hur kan\r\ndet vara möjligt att oskyldiga människor skjuts, att\r\nmordbränder anläggs mot människor för att de har\r\nen annan hudfärg. Vi har tidigare kunnat läsa om\r\nattentat mot enskilda människor och mot\r\nflyktingförläggningar. Våldet har hela tiden\r\ntrappats upp.</pre><pre>Sverige är ett mångkulturellt land och kommer så\r\natt vara även i framtiden. De människor som i dag\r\nfinns i vårt land måste kunna känna sig trygga.\r\nMånga invandrare är rädda och skrämda av det som\r\nnumera nästan dagligen händer. Det är deras\r\nrättighet att få känna trygghet och inte behöva\r\nfrukta för sitt och familjens liv.</pre><pre>I regeringsförklaringen sägs att\r\n''främlingsfientligheten och tendenser till rasism\r\nskall bekämpas''. Det är ett viktigt och angeläget\r\nproblem att ta itu med. Valresultaten visade att de\r\nfrämlingsfientliga partierna gått framåt.\r\nTendenserna har hela tiden funnits. Men\r\nregeringen har ännu inte gjort något för att\r\nbekämpa främlingsfientligheten och rasism.</pre><pre>Vad gör regeringen konkret för att bekämpa den\r\nfrämlingsfientlighet och rasism som breder ut sig\r\nalltmer?</pre><pre>1991/92:359 av Lars Andersson (nyd) till\r\njustitieministern om information till brottsoffer om\r\ngärningsmans pågående frivård:</pre><pre>Är justitieministern beredd att medverka till att\r\nbrottsoffren får en kontaktperson och därigenom\r\nfortlöpande information om pågående frivård i\r\nenlighet med regler som gäller kriminalvården i\r\növrigt?</pre><pre>1991/92:360 av Jan Bergqvist (s) till statsrådet Bo\r\nLundgren om tillstånd för banker att förvärva\r\norganisationsaktier i försäkringsbolag:</pre><pre>Bara under vissa förutsättningar får en bank\r\nförvärva aktier i en ''bankfrämmande'' verksamhet\r\nsom ett försäkringsbolag. Dels kan det ske i rent\r\nplaceringssyfte inom ramen för 30 % av bankens\r\nkapitalbas, dels kan det ske om aktieförvärvet\r\n''ingår som led i organisationen av verksamheten''.\r\nDet senare förutsätter ett samarbete mellan banken\r\noch försäkringsbolaget och kräver ett särskilt\r\ntillstånd. Tyvärr är det i dag oklart på vilka grunder\r\nregeringen medger sådant tillstånd. Regeringen har\r\nt.ex. nyligen givit S-E-Banken tillstånd att förvärva\r\nen betydande aktiepost i Skandia med hänvisning\r\ntill bankens planer på samarbete med\r\nförsäkringsbolaget. Dessa samarbetsplaner fanns\r\ninte tillgängliga för de remissinstanser som några\r\ndagar före beslutet haft att yttra sig om S-E-\r\nBankens ansökan. Enligt tidningsuppgifter var\r\ndetta samarbete också helt okänt för den tilltänkte\r\nsamarbetspartnern i Skandia. Denna ytterst\r\nexklusiva samarbetsplan presenterades för\r\nstatsrådet Lundgren och hemligstämplades\r\nomedelbart i finansdepartementet.</pre><pre>Jag vill därför fråga statsrådet Lundgren:</pre><pre>På vilka grunder ger regeringen tillstånd för banker\r\natt förvärva organisationsaktier i försäkringsbolag?</pre><pre></pre><pre>7 § Svar på frågorna 1991/92:355 och 357 om\r\nenad kamp mot främlingsfientlighet och rasism</pre><pre>Anf. 20 Statsminister CARL BILDT (m):</pre><pre>Herr talman! Annika Åhnberg har frågat mig vilka\r\nåtgärder regeringen avser vidta mot den terrorism\r\nsom nu breder ut sig. Karl-Erik Svartberg har frågat\r\nom jag är beredd att ta initiativ till att ena vårt folk\r\ntill en gemensam kamp mot främlingsfientlighet\r\noch rasism och för förståelse och tolerans.</pre><pre>Låt mig först konstatera att vi aldrig får acceptera\r\natt människor inte kan känna sig trygga i sina hem,\r\npå sina arbetsplatser eller på gator och torg. Varje\r\nvåldsbrott som begås i vårt samhälle är ett\r\nmisslyckande för rättssamhället.</pre><pre>Det är rättsstatens mest grundläggande uppgift att\r\nsvara för människors säkerhet. Denna trygghet\r\nskall gälla alla inom detta lands gränser: svenska\r\nmedborgare oavsett härkomst, flyktingar, turister\r\neller människor som kommit till Sverige för att bo\r\noch arbeta; alla omfattas vi av rättsstatens skydd;\r\nalla har vi rätt att kräva att vi skall slippa utsättas\r\nför våld eller trakasserier.</pre><pre>Den senaste tiden har vi upplevt en rå och brutal\r\nkriminalitet riktad mot människor som kommit hit\r\nfrån andra länder för att leva och arbeta i Sverige.\r\nVi upprörs och oroas av de tendenser till\r\nsystematisk förföljelse som kan spåras i den senaste\r\ntidens händelser. Regeringens uppfattning, som\r\nnyss redovisats, är klar: dessa våldshandlingar skall\r\nbekämpas med den demokratiska rättsstatens alla\r\nmedel. Det handlar om mördare och våldsmän,\r\nsom skall spåras upp, dömas och straffas.</pre><pre>Justitieministern har nyss redogjort för de insatser\r\nsom regeringen har föreslagit för att förstärka\r\nresurserna till brottsbekämpningen. Det är delvis\r\nett långsiktigt arbete, men i ljuset av vad som\r\nhänt -- inte bara i Stockholm utan också på andra\r\nplatser i vårt land -- har det blivit än tydligare att\r\nkampen mot brottsligheten måste stå högt på\r\nriksdagens och regeringens dagordning.</pre><pre>När det gäller de aktuella våldsbrotten kan jag\r\nkonstatera att polisen har satt in alla tillgängliga\r\nresurser i jakten på de våldsverkare som med stor\r\nbrutalitet terroriserar oskyldiga människor.\r\nRikskriminalen och säkerhetspolisen medverkar\r\nockså i spaningarna, och regeringen utfäste i går en\r\nbelöning på upp till en miljon kronor till den som\r\nkan lämna tips som leder till att brottslingarna\r\ngrips.</pre><pre>Många av de nya svenskarna, som i flera fall har\r\nflytt till Sverige från förtryck och våld, känner en\r\ntilltagande oro för sig själva och sina familjer. De\r\nskall veta att rättsstatens institutioner är till för att\r\nvärna deras trygghet och att ingenting är viktigare\r\nän att också de som nu känner sig hotade och\r\noroade skall kunna leva i trygghet och säkerhet.</pre><pre>Med stor tillfredsställelse noterar jag också att det\r\npolitiska Sverige är enigt om vikten av att denna\r\nvåldsvåg bekämpas med full kraft. Den politiska\r\nenigheten, som bl.a. kom till uttryck i ett\r\ngemensamt uttalande i fredags förra veckan, är en\r\nstor tillgång och en viktig signal till dem som känner\r\notrygghet, att de har stöd i det demokratiska\r\nSveriges politiska institutioner.</pre><pre>Men det kanske allra viktigaste och mest trösterika\r\ni dag är att det dessutom finns en bred folklig\r\nuppslutning bakom de värden som vårt\r\nrättssamhälle bygger på: respekten för\r\nmänniskovärdet och respekten för den enskilda\r\nindividen, alldeles oavsett hudfärg, religion eller\r\nhärkomst.</pre><pre>Det är många unga som med full kraft protesterar\r\nmot det som sker. Det är de som i kyrkor och\r\nsamfund tänder ljus och ber för dem som skadats\r\noch inte minst för deras familjer. Och det är alla de\r\nsom från olika samhällsskikt och skilda politiska\r\nläger samlas som frivilliga vakter för att med sin\r\nblotta närvaro skydda utsatta. Åtskilliga tusentals\r\nmänniskor i Sverige gör just nu en beundransvärd\r\ninsats för att visa sin avsky för dessa nidingsdåd och\r\nför att ge sitt stöd till brottens offer.</pre><pre>Vi politiker har genom vår ställning ett särskilt\r\nansvar att uppträda som föredömen och med stor\r\ntydlighet deklarera vår hållning. Vi gör det som\r\npolitiker, men vi gör det framför allt som\r\nmedmänniskor. Men det skulle vara deklarationer\r\ntill ingen nytta om inte människor i sina hjärtan\r\nhyste medkänsla med dem som drabbas.</pre><pre>Denna nationella uppslutning är i sig ett uttryck för\r\nde möjligheter vi har att övervinna den rädsla och\r\nden misstänksamhet som tyvärr också finns i vårt\r\nland, en rädsla som alltför ofta slår över i\r\nfrämlingsfientlighet och i värsta fall i ren rasism.</pre><pre>Det är nämligen min bestämda övertygelse att\r\nfrämlingsfientliga attityder kan bekämpas bara\r\ngenom en fri och öppen debatt och genom ökad\r\nkunskap om vår egen och andra länders historia och\r\nkultur.</pre><pre>Just nu pågår en sådan debatt i hela Sverige, där\r\nförespråkarna för frihet, humanism och respekt för\r\nmänniskovärdet försvarar vad som är den\r\ndemokratiska rättsstatens ideal och innersta kärna.\r\nOch det är en debatt som vi kommer att vinna,\r\ndärför att innerst inne bär vi alla med oss insikten\r\nom att det är i toleransen och i människokärleken\r\nsom det civiliserade samhällets grund ligger.</pre><pre>Anf. 21  KARL-ERIK SVARTBERG (s):</pre><pre>Herr talman! ''Nelly Sachs tillhör en av dem som\r\nfick politisk asyl i Sverige; hon flydde nazismen.\r\nHon fick senare Nobels litteraturpris. Hon skrev,\r\nkanske sammanfattande, så här: En främling bär\r\nalltid sitt hemland på armen likt ett föräldralöst\r\nbarn åt vilket hon kanske blott söker en grav.</pre><pre>Det är hennes och oändligt många andras\r\nerfarenhet och smärta som nu hånas. Rasismen är\r\nnämligen människoförakt och förnekelse av\r\nhistorien.''</pre><pre>På detta sätt inleder Olle Svenning en artikel i\r\nAftonbladet i dag om rasism. Jag tycker att det är\r\nviktigt att markera att vi nu ställer oss på Nelly\r\nSachs sida i kampen mot rasismen och\r\ninvandrarfientligheten.</pre><pre>Jag vill tacka statsministern för svaret. Det var\r\nlångt. Dessutom fick vi uppleva att statsministern\r\ninnan han lämnade sitt svar lät två av sina ministrar\r\npresentera, som jag tycker, utmärkta svar\r\ninnehållande en rad förslag till åtgärder som jag är\r\nmycket tacksam för.</pre><pre>Vad vi egentligen har saknat är just att\r\nstatsministern och regeringen ställer sig i spetsen\r\nför kampen mot invandrarfientligheten och\r\nrasismen. Statsministern borde finnas i främsta\r\nledet. Det skall inte behövas frågor från oss\r\nriksdagsledamöter för att regeringen skall komma\r\nhit och argumentera och redovisa sina åtgärder.</pre><pre>Tack alltså för det som sagts i dag. Jag tycker\r\nnämligen att frågan är så viktig att den bör lyftas\r\növer partigränserna. Därför efterlyser jag litet mer\r\nav engagemang och, låt mig säga, medkänsla från\r\njust statsministern.</pre><pre>Anf. 22  ANNIKA ÅHNBERG (v):</pre><pre>Herr talman! Jag ber att få tacka för svaret på min\r\nfråga. Det som händer nu i vårt land är\r\nfruktansvärt. Människor som flytt från sina\r\nhemländer därför att de där utsatts för våld och\r\nterror utsätts nu för samma saker i vårt land. De får\r\nleva i ångest för sina egna och för sina barns liv.\r\nLiksom alla andra känner jag den djupaste\r\nförtvivlan och skam över det som händer. Jag\r\nkänner också att det är allas vårt ansvar att göra\r\nnågonting åt detta.</pre><pre>Jag har ställt min fråga till regeringen, inte därför\r\natt jag tror att det framför allt, eller enbart, är\r\nregeringen som kan göra någonting, utan därför att\r\ndet är allas vårt ansvar, således också regeringens\r\nansvar, att göra någonting.</pre><pre>Jag tycker precis som föregående talare att ett\r\naktivt agerande har saknats. I går utlystes en\r\nbelöning på 1 milj.kr., men det är flera veckor för\r\nsent. Det kunde ha gjorts mycket tidigare. I en av\r\ndagens morgontidningar sägs det att statsministern\r\növerväger om han skall hålla ett tal till nationen i de\r\nhär frågorna. Om jag får ge ett litet råd, tycker jag\r\natt statsministern skall göra det, som\r\nmedmänniska, som en av oss andra i detta land. Jag\r\ntror också att det skulle ha varit betydelsefullt om\r\nregeringen hade arbetat mer aktivt. Det händer\r\nmycket nu i vårt land. Många fina inititiv tas, och\r\ndet är bra. Men här har vi saknat ett agerande från\r\nregeringen.</pre><pre>Statsministern sade i sitt svar att alla har rätt till\r\nbeskydd. Åtminstone en av dem som brutalt blivit\r\nnedskjutna har begärt beskydd därför att han känt\r\nsig hotad. Han fick inte något beskydd. Jag undrar\r\nom statsministern delar min uppfattning att det är\r\nupprörande att människor inte får det beskydd som\r\nde behöver.</pre><pre>På litet längre sikt handlar det om en fri och öppen\r\ndebatt, säger statsministern. Ja, det är sant! Det\r\nbehövs en fri och öppen debatt, om vi skall kunna\r\nkomma till rätta med dessa problem, men det\r\nbehövs också ett annat agerande från samhällets\r\negna myndigheter.</pre><pre>Jag skall bara ge ett exempel. I dag fick jag ta del\r\nav uppgifter om en man som skulle utvisas. Han\r\nutvisades fyra dagar efter det att hans hustru hade\r\navlidit. Familjen hade inte ens rätt att ordna\r\nbegravningen. När vårt samhälles egna\r\nmyndigheter hanterar människor på det sättet,\r\nrycks en av de viktigaste förutsättningarna undan\r\nför kravet att alla andra skall visa respekt. Jag\r\nundrar om regeringen avser att åstadkomma\r\nförändring på den punkten.</pre><pre>Anf. 23 Statsminister CARL BILDT (m):</pre><pre>Herr talman! När det gäller den typ av företeelser\r\nsom Annika Åhnberg senast tog upp måste detta\r\nvara någonting som alla reagerar emot. Så får det\r\ninte gå till.</pre><pre>Nu vet vi alla att vårt mycket noggrant byråkratiskt\r\nuppbyggda samhälle, statsapparat, har en tendens\r\natt få till konsekvens att byråkratiska misstag ibland\r\ngörs som ter sig närmast omänskliga till sina\r\neffekter. Det är inte säkert att det beror på illviljan\r\nhos någon enskild tjänsteman, men systemet har\r\nblivit sådant att omänsklighet ibland blir en\r\nkonsekvens av det som inträffat.</pre><pre>Låt mig svara på den direkta frågan från Annika\r\nÅhnberg om rätten till skydd, att det ytterst\r\nsjälvfallet är en fråga för polisen att göra en\r\nprioritering av de relativt ringa resurser som polisen\r\nhar. Men åk en natt i Stockholms stad, även om det\r\ninte är Annika Åhnbergs valkrets, med polisen och\r\nse hur få det faktiskt är som skall skydda allt det\r\nsom skall skyddas, alla människor som känner sig\r\noroliga, rädda eller hotade på ett eller annat sätt i\r\ndenna storstad med den nattliga djungel som\r\nstorstäderna alltid är förknippade med. Det är en\r\nsvår prioriteringsfråga. Ibland kan misstag begås.\r\nJag känner inte till omständigheterna i det konkreta\r\nfall som här nämns, men vi skall vara medvetna om\r\natt det faktiskt finns begränsningar.</pre><pre>Det sägs att vi skall hålla ett tal till nationen. Jag\r\ntycker att vi skall tala till nationen här i Sveriges\r\nriksdag, alla. Vi hade en manifestation i denna\r\nkammare den 11 december. Vi hade en debatt här\r\nden 15 januari. Jag tycker att det var litet synd att\r\ndebatten och manifestationen inte fick det\r\ngenomslag i bl.a. massmedierna som jag så här i\r\nefterhand tror hade varit bra i ljuset av det som\r\ndärefter har hänt. Ibland lever vi vårt eget liv i\r\ndenna kammare, det finns en nation utanför som vi\r\ninte når. Det är beklagligt. Kan vi hitta former för\r\natt överbrygga detta och kan vi hitta former där jag\r\nsjälv kan medverka på ett eller annat sätt, är jag\r\nförvisso mycket öppen för det. Det pågår en del\r\ntankearbete.</pre><pre>Anf. 24 ANNIKA ÅHNBERG (v):</pre><pre>Herr talman! När det gäller att nå utanför huset får\r\nväl statsministern tala för sig själv. Det finns annars\r\nett bra sätt, och det är att gå ut ur det här huset.</pre><pre>En av de många saker som görs runt om i landet är\r\natt många människor, just med tanke på att polisens\r\nresurser är så begränsade, är tillsammans med sina\r\nmedmänniskor i affärer, kiosker, hos dem som är\r\nutsatta och lever under hotet. Jag vill gärna\r\nuppmana statsministern att också ta chansen att\r\nvara med i detta viktiga arbete.</pre><pre>Jag skall nämna ett annat exempel där jag tycker att\r\nsamhället självt -- då menar jag myndigheter och\r\noss politiker -- inte tillräckligt aktivt agerar. Det\r\nnämndes tidigare att en utredning har föreslagit att\r\nman skulle kunna kriminalisera det som kallas\r\norganiserad rasism: organisationer som är uttalat\r\nrasistiska, som är beredda att använda våld och\r\narbetar för det, människor som stöder sådana\r\norganisationer och deltar i deras verksamhet.\r\nFörslaget lades fram i september. Förslaget är ute\r\npå remiss och kommer att så vara till halvårsskiftet\r\ni år. Är det rimligt att det får ta så lång tid? Efter\r\nremissbehandlingen skall regeringen hantera\r\nfrågan, och sedan skall det komma till oss i\r\nriksdagen. Det är ett av de allra mest akuta och\r\nallvarliga politiska problem som vi har som det\r\nhandlar om. Är det då rimligt att det får ta så lång\r\ntid? Hur har man tänkt från regeringens sida då\r\nman låter dessa viktiga frågor dra ut så långt på\r\ntiden? Fri och öppen debatt är viktig, men det\r\nhandlar också om vad vi gör som politiker och\r\nmyndigheter.</pre><pre>Anf. 25 KARL-ERIK SVARTBERG (s):</pre><pre>Herr talman! Jag tycker som statsministern att det\r\när viktigt att regeringschefen gör sina deklarationer\r\nhär i riksdagen. Han skall självfallet också gå ut.\r\nMen jag saknar fortfarande litet grand av en\r\nmanifestation från statsministerns sida. Det skall\r\nvara en klar markering.</pre><pre>Jag är glad över manifestationen i riksdagen. Jag\r\ntog själv initiativ till den. Jag tycker att den var bra.\r\nJag hör att statsministern gång på gång åberopar till\r\ndet anförande som han höll där. Jag tycker att både\r\nhans, talmannens och Ingvar Carlssons anföranden\r\nvar bra. Men nu har händelserna utvecklat sig i än\r\nallvarligare riktning sedan vi hade denna\r\nmanifestation. Därför är det viktigt att vi nu\r\nmarkerar klart och tydligt.</pre><pre>Katalogen i statsministerns svar är bra.\r\nUppräkningen är bra. Men vad gör vi gemensamt?</pre><pre>Anf. 26 Statsminister CARL BILDT (m):</pre><pre>Herr talman! Först helt kort till Annika Åhnberg\r\nsom frågade: Är det rimligt att remisstiden är lång?\r\nDet är rimligt att remisstiden är normal. Det är ett\r\nmycket svårt avvägningsproblem. Kan man\r\nlagstifta mot värderingar, kan man lagstifta mot\r\nåsikter? Någonstans kanske man kan det, men det\r\när inte alldeles säkert. Jag tycker att det är rimligt\r\natt vi för debatten i den ordning som vi har beslutat\r\nfrån början. Det återstår att se vilken slutsats vi\r\nkommer till. Jag tycker att vi skall frikoppla den\r\ndiskussionen från den här.</pre><pre>Jag är tacksam, Karl-Erik Svartberg, för de idéer,\r\nförslag och uppslag som kan komma. Ibland\r\nvacklar vi alla litet i den här debatten. Vi hade en\r\nmanifestation och konstaterade att det inte gick.\r\nDet gjordes i fredags ett gemensamt uttalande av\r\nsamtliga partiledare. Det blev knappt någon rad i\r\ntidningarna. Det nådde inte ut. Jag vet inte vad det\r\nblir av den här debatten. Det är möjligt att det\r\nkrävs någonting som är alldeles extraordinärt för\r\natt det skall nå ut, men då skall vi göra någonting\r\nsom vi alla anser vara lämpligt, värdigt och\r\nvärdefullt. Kan vi föra en dialog och uppnå en\r\növerenskommelse om vad vi kan göra ytterligare\r\nutöver vad som har gjorts, tror jag att det faktiskt\r\nockså kunde vara av värde med tanke på framtiden.</pre><pre>Anf. 27 KARL-ERIK SVARTBERG (s):</pre><pre>Herr talman! Jag tror att statsministern på den här\r\npunkten bör ta ett samtal med talmannen, eftersom\r\njag tror att talmannen umgås med planer på att göra\r\nnågot ytterligare. Jag menar att regeringen och\r\nriksdagen gemensamt borde markera mot detta\r\nfruktansvärda, meningslösa våld som vi upplever\r\ndag efter dag -- mord, mordförsök och andra illdåd.\r\nDet är nödvändigt att vi säger ifrån. Jag förstår\r\nstatsministerns situation, för även om\r\nstatsministern inte är någon landsfaderstyp, är det\r\nnödvändigt att markera kraftigare än hittills.</pre><pre>Anf. 28 ANNIKA ÅHNBERG (v):</pre><pre>Herr talman! Jag kan inte påminna mig att jag\r\nnågonsin har hört statsministern i något anförande\r\ntala om hur värdefulla de insatser är som människor\r\nsom kommit hit från andra länder gör för oss.\r\nMargareta Winberg t.ex. kom ju med ett förslag\r\nunder informationsstunden. Jag tycker det skulle\r\nvara både en extraordinär och mycket bra åtgärd\r\nom statsministern i ett anförande framhöll de här\r\nsakerna.</pre><pre>Sedan håller jag naturligtvis med om att det är en\r\nmycket grannlaga fråga om man skall kriminalisera\r\norganiserad rasism. Självfallet skall människor ha\r\nrätt att ha sina åsikter. Det är inte någonting som\r\nifrågasätts. Men när åsikterna tar sig i uttryck i\r\nhandling som åsidosätter den grundläggande\r\nrespekten för alla människors lika värde och som\r\nsätter demokratin ur spel, måste vi dra upp gränser.</pre><pre>Anf. 29 Statsminister CARL BILDT (m):</pre><pre>Herr talman! I det senare fallet, Annika Åhnberg,\r\när det inte brist på lagar som gör att vi inte kan\r\nförhindra våldsdåden. Det finns fullt\r\ntillfredsställande lagar som förbjuder mord på\r\nmänniskor i det här landet. Problemet är att vi inte\r\nfår tag på gärningsmannen. Vi vet inte vem det är.\r\nDet är kanske en isolerad människa med ett stört\r\npsyke, en människa som det är svårt att nå. Det är\r\nkanske bara polis eller t.o.m. andra vårdande\r\nmyndigheter som kan ta sig an just det\r\nifrågavarande fallet. Det är inte fråga om bristen på\r\nlagar i just det här fallet.</pre><pre>Sedan till den mycket vidare frågan som delvis är\r\nannorlunda, nämligen att nå ut till vad jag tror\r\nBirgit Friggebo refererade till som vardagslivets\r\nvärderingar eller vardagslivets samtal. Att påverka\r\npå det här området tror jag inte heller är en fråga\r\nom lagar. Det gäller debatt och dialog och det gäller\r\nden information som kan finnas. Låt mig hänvisa\r\ntill kammarens protokoll från den 15 januari när det\r\ngäller det som Annika Åhnberg efterlyste.</pre><pre>Nu hann jag inte på grund av den korta taletiden\r\nsvara på Karl-Erik Svartbergs fråga. Jag beklagar\r\ndetta och ber att få återkomma.</pre><pre>Anf. 30 KARL-ERIK SVARTBERG (s):</pre><pre>Herr talman! Det finns mycket mer att säga, och\r\njag skall eftersom massmedierna tydligen bevakar\r\nden här lilla frågestunden passa på att göra klart att\r\nden 21 mars är den internationella dagen för\r\navskaffande av rasdiskriminering och inte den 21\r\nfebruari som har sagts i debatten. Den 21 mars\r\ninleds också veckan för solidaritet med folk som\r\nkämpar mot rasism och rasdiskriminering. Så vi har\r\nanledning att ställa upp både nu den 8 på Skansen\r\nvid den folkiga aktionen mot rasism -- Hasse\r\nAlfredson bjuder oss på entré -- och den 21 februari,\r\nliksom också just den internationella dagen för\r\navskaffande av rasdiskriminering, den 21 mars.</pre><pre>Anf. 31 ANNIKA ÅHNBERG (v):</pre><pre>Herr talman! Vi talar ju om både det korta och det\r\nlånga perspektivet. För de fruktansvärda saker som\r\nredan har hänt har vi lagar som kan reglera, men vi\r\ntalar alltså också om det långsiktiga perspektivet,\r\nallt det som händer innan en enskild människa eller\r\nmänniskor i grupp -- vi vet ju inte vad det är fråga\r\nom -- utför de fruktansvärda handlingarna. Det är\r\ndärför som det är viktigt både med den fria\r\ndebatten och med lagar och regelverk. Det kan inte\r\nvara antingen -- eller. Det är både -- och. Det är litet\r\nmärkligt att höra att statsministern, som annars\r\nalltid talar om vikten av lagar och regler mot\r\nbrottslighet, är så benägen att just när det gäller\r\nden här typen av brottslighet mera tala om den fria\r\noch öppna debatten och mindre om behovet av\r\nlagar och regler.</pre><pre>Anf. 32 Statsminister CARL BILDT (m):</pre><pre>Herr talman! Jag får den här gången börja med att\r\nsvara Karl-Erik Svartberg, för annars blir det\r\nalldeles galet.</pre><pre>När det gäller olika typer av manifestationer vill jag\r\nnämna att talmannen och jag har talat med\r\nvarandra tidigare i dag om ytterligare\r\nmanifestationer som kan komma i fråga inom\r\nriksdagens ram. Vad som därutöver kan göras kan,\r\nenligt min mening, också diskuteras. Här finns det\r\nen del uppslag som jag tror kan vara av värde just\r\nnär det gäller att nå in i människors hjärtan i\r\nvardagen för att bekämpa eller upplysa om de\r\nvärderingar som ibland kan bli en grogrund för\r\nsådant som vi har fullt tillfredsställande lagar att på\r\nolika sätt bekämpa.</pre><pre>Karl-Erik Svartberg påpekade att jag kanske inte är\r\nden idealiske landsfadern. Nej, jag har inte alltid\r\nframstått som en sådan. Inte heller har jag alltid\r\nhaft ambitionen att vara en landsfader. Jag är\r\nsmickrad över den efterfrågan på landsfadersroll\r\nför mig som bl.a. Karl-Erik Svartberg kom med.</pre><pre>Anf. 33 KARL-ERIK SVARTBERG (s):</pre><pre>Herr talman! Jag vet inte om jag efterfrågade\r\nlandsfadersrollen. Men jag efterfrågar en\r\nstatsminister som med medkänsla och engagemang\r\ntar sig an problemet och gör en insats genom att just\r\nställa sig i spetsen i kampen mot\r\ninvandrarfientlighet och rasism.</pre><pre>Sedan håller jag med statsministern om att det är i\r\nvardagen som var och en kan göra en insats. Därför\r\nvill jag för min del avsluta med några ord ur\r\nhebréerbrevet som man kan tänka på då och då. Där\r\nstår det följande: ''Håll broderskärleken levande.\r\nKom ihåg att visa gästfrihet, ty det har hänt att de\r\nsom har gjort det haft änglar till gäster utan att veta\r\nom det.''</pre><pre>Överläggningen var härmed avslutad.</pre><pre>8 § Svar på fråga  1991/92:359 om information\r\ntill brottsoffer om gärningsmans pågående\r\nfrivård</pre><pre>Anf. 34 Justitieminister GUN HELLSVIK\r\n(m):</pre><pre>Herr talman! Lars Andersson har frågat mig om\r\njag är beredd att medverka till att brottsoffren får\r\nen kontaktperson och därigenom fortlöpande\r\ninformation om pågående frivård i enlighet med\r\nregler som gäller kriminalvården i övrigt. I frågan\r\nhänvisar han till de allmänna råd som\r\nkriminalvårdsstyrelsen har utfärdat angående\r\ninformation till den som utsatts för våldsbrott eller\r\nhot om våld.</pre><pre>Av dessa framgår att den som har utsatts för\r\nvåldsbrott eller hot om våld vid behov skall\r\ninformeras om på vilket fängelse gärningsmannen\r\när intagen och när det blir aktuellt med\r\npermissioner eller annan vistelse utanför fängelset\r\nsamt vid vilken tidpunkt han skall friges.\r\nMålsäganden skall också informeras om tidpunkten\r\nför frigivning samt om rymning och uteblivande\r\nefter permission. De allmänna råden tar alltså sikte\r\npå personer som dömts till fängelse.</pre><pre>Några motsvarande rekommendationer finns inte i\r\nfråga om personer som står under övervakning\r\ninom frivården. Eftersom den övervakade vistas\r\nute i samhället, kan av naturliga skäl inte på samma\r\nsätt som i ett fängelse den dömde bevakas dygnet\r\nrunt, och man kan inte heller hålla brottsoffret\r\ninformerat om var den dömde befinner sig.</pre><pre>Frivårdsmyndigheten kan däremot naturligvis, på\r\nbegäran av ett brottsoffer, informera om vad som\r\ngäller beträffande t.ex. övervakningen av en viss\r\nperson inom ramen för reglerna om sekretess. Jag\r\ntror däremot inte att frivårdsmyndigheterna\r\ngenerellt skall ha kontaktmän för olika brottsoffer.</pre><pre>Anf. 35 LARS ANDERSSON (nyd):</pre><pre>Herr talman! Jag tackar justitieministern för\r\nsvaret. Men det kan inte vara brottsoffrens fel att\r\nfrivården fungerar dåligt. Min uppfattning är att\r\növervakningen i dag inte alls fungerar, i synnerhet i\r\nvissa regioner. Eftersom övervakningsarbetet är\r\ndåligt betalt, får man inte den kvalitet på frivården\r\nsom eftersträvas. Dessutom är det nödvändigt med\r\nprofessionella övervakare, om inte generellt så\r\nåtminstone i vissa besvärliga fall. En generell\r\növersyn av frivården vore på sin plats.</pre><pre>Anf. 36 Justitieminister GUN HELLSVIK\r\n(m):</pre><pre>Herr talman! När det gäller frivårdens resurser och\r\nmöjligheter att fylla sina funktioner ligger det i och\r\nför sig en del i vad Lars Andersson sade. Därför har\r\nvi i budgetpropositionen pekat på möjligheterna till\r\nomdispositioner och förbättringar just inom\r\nfrivården. Detta är kopplat till de brister som har\r\nuppstått under senare år men också till de planer på\r\nen utökning av samhällstjänst och kontraktsvård\r\nsom den nuvarande regeringen har. Vår\r\nförhoppning är att frivården skall få större\r\nmöjligheter att hålla en hög kvalitet, även om det\r\ninte i varje situation löser de problem som Lars\r\nAndersson pekade på.</pre><pre>Anf. 37 LARS ANDERSSON (nyd):</pre><pre>Herr talman! Vad jag ytterst menar är att den\r\nbehjärtansvärda insats som regeringen har gjort\r\ngenom att införa livvakter kommer att kräva större\r\nresurser om frivården fungerar dåligt. Vissa\r\npersoner som jag känner till kommer då att ha rätt\r\ntill livvaktsskydd enligt de regler som regeringen\r\nhar fastställt.</pre><pre>Överläggningen var härmed avslutad.</pre><pre>9 § Svar på fråga  1991/92:301 om\r\ndataregistersäkerheten</pre><pre>Anf. 38 Finansminister ANNE WIBBLE\r\n(fp):</pre><pre>Herr talman! Harald Bergström har frågat mig hur\r\njag vill agera för att skydda känsliga register från\r\nobehörig användning.</pre><pre>Frågan ställs mot bakgrund av en tidningsartikel,\r\nsom påstår att det statliga person- och\r\nadressregistret, SPAR, kommit i orätta händer\r\nutomlands. Harald Bergström vill veta hur\r\nregeringen vill agera för att skydda andra register\r\nmot en motsvarande olycka.</pre><pre>Jag har tagit del av den tidningsartikel som Harald\r\nBergström syftar på.</pre><pre>I artikeln sägs att det statliga person- och\r\nadressregistret, SPAR, har kommit i orätta händer\r\ni utlandet. Om det finns någon sanning i\r\nuppgifterna är detta naturligtvis mycket allvarligt.\r\nDet är viktigt att medborgarna har förtroende för\r\nhur myndigheterna handhar de registeruppgifter\r\nsom de måste ha för att kunna fullgöra sina\r\nuppgifter.</pre><pre>Regeringen och riksdagen har genomfört en rad\r\nåtgärder för att få hög datasäkerhet och ett bra\r\nintegritetsskydd. Det gäller bl.a. bestämmelserna i\r\nsekretesslagen och i datalagen, som reglerar\r\nutlämnandet av uppgifter ur personregister. I\r\ndatalagen föreskrivs att den registeransvarige skall\r\nse till att ADB-säkerheten är tillfredsställande.\r\nÖverträdelser av datalagens bestämmelser är\r\nstraffsanktionerade. Sverige verkar i Europarådet\r\noch i OECD för att stärka integritetsskyddet i andra\r\nländer och reglera villkoren för att personuppgifter\r\nskall få överföras till annat land.</pre><pre>Alla statliga myndigheter har analyserat säkerheten\r\ni sina system och utarbetat handlingsplaner för de\r\nåtgärder som behöver vidtas. Myndigheterna har\r\ndärmed fått kännedom om säkerhetsproblem som\r\neventuellt kan finnas i den egna verksamheten.\r\nFlera myndigheter har till uppgift att stödja\r\nregisteransvariga, så att säkerheten hålls hög.</pre><pre>Jag har erfarit att den arbetsgrupp för samhällets\r\nsäkerhet inom dataområdet, SAMS, som är knuten\r\ntill regeringskansliet skall göra en genomgång av\r\nberörda säkerhetsfrågor. Syftet är att få ökad\r\nklarhet om säkerheten och bedöma om något\r\nytterligare behöver göras i den här frågan.</pre><pre>Jag och flera andra riksdagsledamöter har i\r\nriksdagen under ett antal år kritiserat det faktum att\r\nstaten sålt uppgifter ur SPAR-registret.</pre><pre>Jag anser att det nu är väsentligt med en noggrann\r\nundersökning av nuvarande förhållanden\r\nbeträffande försäljning av personuppgifter. En\r\nsådan genomgång bör pröva frågan om förbud eller\r\nandra inskränkningar beträffande kommersiell\r\nförsäljning av personrelaterade uppgifter från\r\nmyndigheter.</pre><pre>Anf. 39 HARALD BERGSTRÖM (kds):</pre><pre>Herr talman! Jag tackar finansministern för svaret\r\npå min fråga. Det är riktigt att den initierades av en\r\nartikel i en tidning. Det var inte första gången som\r\njag hörde talas om detta. Det har flera gånger\r\nförekommit liknande uppgifter om att register har\r\nläckt ut och kommit i orätta händer.</pre><pre>Jag är inte säker på att jag är så värst nöjd med\r\nsvaret och att min oro har dämpats så mycket. Vi\r\nhar en datalag med sanktionsmöjligheter. Vi har\r\nockså ställt oss bakom en Europarådskonvention\r\nom säkerhet beträffande register, att det skall\r\nföretas lämpliga säkerhetsåtgärder, osv.</pre><pre>Registren tycks bli mer och mer intressanta ju flera\r\nuppgifter de innehåller och ju mer komplexa de\r\nblir. Då blir de intressantare att använda -- av\r\nsuspekta personer, får man väl förutsätta.</pre><pre>Utvecklingen på dataområdet och tekniken går\r\nframåt med våldsam hastighet. Då är min fråga om\r\ndet inte, i stället för att samla en mängd uppgifter\r\nom oss personer i ett register som det är fråga om i\r\nFAS 90, vore riktigare att behålla registren\r\nuppdelade och på det sättet försöka dämpa oron för\r\njust felanvändning av register, för att de kommer i\r\norätta händer och utnyttjas fel. Jag undrar om inte\r\ndetta vore en tanke.</pre><pre>Anf. 40 Finansminister ANNE WIBBLE\r\n(fp):</pre><pre>Herr talman! Jag kan förstå Harald Bergströms\r\noro. Jag delar den värdering som ligger bakom den,\r\nnämligen en stor omsorg om den personliga\r\nintegriteten. Det är också därför som det har tagits\r\nett antal initiativ under hösten. Jag skall gärna\r\nnämna några.</pre><pre>SPAR-nämnden, som sköter om SPAR-registret,\r\nhar i en skrivelse till regeringen påpekat att man\r\nkan behöva förändra en del saker, bl.a. minska\r\nregisterinnehållet i SPAR. Detta förslag har\r\ndatainspektionen yttrat sig över och i allt väsentligt\r\ntillstyrkt förändringarna. De förändringar som\r\nskedde den 1 januari 1992 bedömer jag inte vara\r\ntillräckliga, utan de behöver följas upp.\r\nJustitiedepartementet har nu skickat en förfrågan\r\ntill alla expeditionschefer på departementen för att\r\nundersöka hur departementen löser sina olika\r\nsäkerhetsfrågor och för att se om det finns skäl att\r\nta några ytterligare initiativ för en gemensam\r\nberedning eller liknande. Synpunkterna skall ha\r\ninkommit senaste den 20 februari.</pre><pre>Jag kan också garantera Harald Bergström att\r\nnågot FAS 90-register inte kommer att bli\r\nverklighet, om inte mycket högt ställda krav på\r\nsäkerhet och personlig integritet kan garanteras.</pre><pre>Det är viktigt att säkerhetsfrågorna får en\r\ntillfredsställande lösning. Jag vill har reda på om\r\ndet är sant att det har inträffat något olagligt med\r\nsvenska personregister och om de har olovligt\r\nanvänds utomlands. Det är inte alldeles enkla\r\nfrågor. De diskussioner som jag ursprungligen\r\nhänvisade till förs nu i SAMS-gruppen. Där finns\r\nett stort antal kunniga myndigheter\r\nrepresenterade. Jag tror även att vi kommer att ha\r\nbetydande hjälp av den harmonisering med EG:s\r\nkrav som kommer att ta fart framöver. Där krävs\r\nför användning i direktreklamsyfte ett informerat\r\nsamtycke.</pre><pre>Harald Bergström kan vara alldeles lugn. Det\r\narbete som nu pågår kommer att leda till en\r\nbetydande förbättring av säkerheten och den\r\npersonliga integriteten.</pre><pre></pre><pre>Anf. 41 HARALD BERGSTRÖM (kds):</pre><pre>Herr talman! Jag lär inte få hjärtstillestånd så lätt,\r\nmen oron finns där lika väl. Jag är glad äver att det\r\ntas initiativ och att det arbetas med säkerheten.</pre><pre>Som jag nämnde tidigare går utvecklingen\r\nbeträffande datatekniken framåt, och det innebär\r\natt beredskapen och säkerheten hela tiden måste\r\nföljas upp och arbetas vidare med. Och om det nu\r\när på det sättet att SPAR har kommit ut i världen\r\npå ett felaktigt sätt är det för sent att göra något. Då\r\nhar man lyckats forcera säkerhetsspärrarna. Det är\r\ndetta som jag är ängslig för. Ligger vi före\r\nsäkerhetsmässigt, eller ligger vi efter dem som vill\r\nutnyttja våra system?</pre><pre>Anf. 42 Finansminister ANNE WIBBLE\r\n(fp):</pre><pre>Herr talman! Det gläder mig att Harald Bergström\r\nändå sade om SPAR har kommit i orätta händer --\r\neftersom de tidningsuppgifter som har figurerat,\r\ninte bara den artikel som åberopas nu utan även\r\ntidigare tidningsuppgifter -- då är det naturligtvis\r\nmycket allvarligt, men det är ändå tills vidare\r\nobestyrkta uppgifter.</pre><pre>Jag tycker att det är angeläget att påpeka att det\r\nkrävs information om huruvida det faktiskt\r\nförhåller sig på detta sätt och naturligtvis att man på\r\nett bättre sätt kan garantera att något liknande inte\r\nkan inträffa med några andra register, om detta är\r\nkorrekt i detta fall. För detta ändamål tycker jag att\r\ndet är viktigt att påpeka att det nu sker en\r\nbetydande upprustning av säkerhetskraven.</pre><pre>Jag har personligen principiella invändningar mot\r\natt statliga myndigheter säljer register på det sätt\r\nsom har skett i fråga om SPAR. Det tror jag finns\r\ndokumenterat i riksdagshandlingar från gångna år.</pre><pre>Vi kommer att få en bedömning av\r\nsäkerhetsfrågorna från myndigheten SAMS, där\r\nsäkerhetspolisen, datainspektionen, överstyrelsen\r\nför civil beredskap, överbefälhavaren,\r\nstatskontoret, Svenska kommunförbundet,\r\nLandstingsförbundet och ett antal\r\nnäringslivsorganisationer finns representerade.\r\nDen bedömningen kommer att avlämnas relativt\r\nsnart under våren. Om den visar på behov av\r\nförbud eller andra inskränkningar är jag beredd att\r\nomedelbart föranstalta om att sådana skall komma\r\nfram.</pre><pre>Överläggningen var härmed avslutad.</pre><pre>10 § Svar på fråga  1991/92:335 om\r\nfinansplanens skrivningar om skattesänkningar</pre><pre>Anf. 43 Finansminister ANNE WIBBLE\r\n(fp):</pre><pre>Herr talman! Jan Bergqvist har frågat mig om jag\r\ninstämmer i Bengt Westerbergs kritik av\r\nregeringens finansplan för att den innehåller alltför\r\nlångtgående skrivningar när det gäller\r\nskattesänkningar.</pre><pre>Självklart står hela regeringen bakom den\r\nekonomiska politik som presenteras i finansplanen.\r\nSänkningar av vissa strategiska skattesatser är en\r\nviktig del av den ekonomisk-politiska strategin för\r\natt få fart på företagandet och därmed tillväxten i\r\nvårt land. Förutom de skattesänkningar som\r\nregeringen redan har föreslagit, återstår ett antal\r\nsom blir aktuella just för att klara den\r\ninternationella konkurrensen. I en intervju med\r\nBengt Westerberg i Svenska Dagbladet nämner han\r\nsjälv exempelvis energiskatterna, kilometerskatten\r\noch några skatter som främst gäller småföretagen\r\nsom också måste sänkas.</pre><pre>Angående den större frågan om omfattningen av\r\nfortsatta skattesänkningar pågår inom\r\nfinansdepartementet en kartläggning av vilka krav\r\nsom internationaliseringen och\r\nEuropaintegrationen ställer på svensk\r\nskattepolitik. En preliminär bedömning indikerar\r\natt det inkomstbortfall som i ett statiskt perspektiv\r\nföljer av nödvändiga skattesänkningar uppgår till\r\nca 10 miljarder kronor per år. När departementets\r\nanalys och regeringens bedömning på grundval av\r\nden är klara vet vi om denna preliminära\r\nbedömning står sig, och också vilka skatter det är\r\nmest angeläget att sänka snabbt. Det är inte\r\nomöjligt att den preliminära bedömningen av\r\nskattesänkningskravens omfattning och inriktning\r\ndå måste revideras. Det råder ingen\r\nmeningsskiljaktighet mellan mig och Bengt\r\nWesterberg när det gäller inriktningen av den\r\nekonomiska politiken såsom den har presenterats i\r\nfinansplanen. Vi är övertygade om att det är både\r\nnödvändigt och möjligt att förstärka den svenska\r\nekonomin så att den generella välfärdspolitiken\r\nkan bevaras och stärkas.</pre><pre>Däremot är jag bekymrad över Jan Bergqvists och\r\nsocialdemokraternas skattepolitik. Det kan inte\r\nvara en seriös bedömning att höjda kapitalskatter,\r\nt.ex. förmögenhetsskatt på småföretagens\r\nmaskiner och byggander, främjar tillväxten.</pre><pre>Anf. 44 JAN BERGQVIST (s):</pre><pre>Herr talman! Jag ber att få tacka finansministern\r\nför svaret. Låt mig först säga att jag med glädje\r\nskall diskutera socialdemokratisk skattepolitik med\r\nfinansministern. Vi kommer att få ett första tillfälle\r\ni morgon på Handelshögskolan, där vi två kommer\r\natt mötas i en debatt. Det ser jag verkligen fram\r\nemot.</pre><pre>Sedan jag ställde min fråga den 20 januari har det\r\ngått två veckor. Under den tiden har denna sak\r\ndebatterats livligt i radio, TV och tidningar. Enligt\r\ntidningsuppgifter har det också varit en livlig intern\r\ndebatt inom folkpartiet. Frågan har dryftats även i\r\nregeringen.</pre><pre>Därför borde det i dag vara dags för Anne Wibble\r\natt ge ett klargörande besked på hela regeringens\r\nvägnar. Men vad är det för svar som jag får? Är det\r\nklargörande? Är det ett rejält besked? Tyvärr,\r\nAnne Wibble, måste jag nog säga att det närmast\r\nliknar goddag yxskaft. Det svar som\r\nfinansministern nu ger är ett svar som avleder,\r\nundviker och tonar ned till oigenkännlighet och\r\nsom faktiskt reducerar folkpartiledarens uttalande\r\ntill en ren nullitet.</pre><pre>Vad är det Bengt Westerberg har sagt? Jo, han har\r\nbl.a. sagt: Jag skulle själv inte uttrycka mig så\r\nkategoriskt som det är skrivet i finansplanen.</pre><pre>Min fråga är: Beklagar även finansministern att\r\nskrivningarna i finansplanen är så kategoriska?</pre><pre>Bengt Westerberg har vidare sagt: Om det var så att\r\nskattetrycket hade mycket starkt samband med\r\ntillväxten skulle man tvingas få ned det rejält även\r\nom det skulle innebära smärtsamma uppoffringar.\r\nMen min uppfattning är att detta inte är\r\nnödvändigt.</pre><pre>Delar finansministern vice statsministerns\r\nuppfattning att det inte är nödvändigt att ta ned\r\nskattetrycket rejält?</pre><pre>Bengt Westerberg tar vidare avstånd från den helt\r\ncentrala uppfattningen i finansplanen, där det står\r\natt Sveriges höga skattetryck är en viktig orsak till\r\nekonomins försämrade utvecklingskraft.</pre><pre>Min fråga är: Kommer regeringen i\r\nkompletteringspropositionen i april att ändra\r\ndenna centrala mening i sin ekonomiska politik?</pre><pre>Anf. 45 Finansminister ANNE WIBBLE\r\n(fp):</pre><pre>Herr talman! Några kommentarer. Jan Bergqvist\r\nefterlyser ett klarläggande besked för hela\r\nregeringens del. Nu är det faktiskt på det sättet att,\r\nförmodligen i motsats till socialdemokraterna,\r\nregeringen inte avlägger några mycket bestämda\r\nbesked innan vi har det underlag som vi själva har\r\nbegärt och satt i gång utarbetandet av. Vi kommer\r\natt få underlag i form av långtidsutredningen och i\r\nform av den studie som åberopades i svaret om\r\ninternationaliseringen i Europa och den svenska\r\nskattepolitiken. Dessförinnan är varken jag eller\r\nnågon annan beredd att avlämna något betydligt\r\nmer handfast svar än det som återfinns i\r\nfinansplanen och för övrigt också i\r\nregeringsförklaringen. Det kanske gick annorlunda\r\ntill på den socialdemokratiska tiden, men vi är\r\nganska måna om att de besked som vi lämnar skall\r\nvara sakligt korrekta.</pre><pre>Jan Bergqvist hävdade också att det var mycket\r\nkategoriska skrivningar i finansplanen. Detta är\r\nfaktiskt inte korrekt. Jag uppmanar Jan Bergqvist\r\natt läsa dem, eftersom vi, just av det skälet att vi\r\ninte hade tillräckligt med underlag, har avstått från\r\nmycket bestämda kategoriska skrivningar. Det står\r\ndärför mycket tydligt angivet att det är preliminära\r\nbedömningar och att de självfallet kan komma att\r\nändras. Det kan bli mer, och det kan bli mindre.\r\nDetta vet vi först när vi har fått det underlag som\r\nkanske kan förmå även socialdemokraterna att ta\r\nhänsyn till verkligheten i sin skattepolitik, vem vet.</pre><pre>Slutligen frågan om sambandet mellan skattetryck\r\noch tillväxt. Det finns naturligtvis enskilda\r\nskattesatser som man skulle kunna sänka utan att\r\ndetta har någon positiv effekt på tillväxten. Jag\r\nnoterade att skatteminister Bo Lundgren anförde\r\nnågra sådana exempel i en intervju i Svenska\r\nDagbladet, t.ex. alkoholskatterna. Om man sänker\r\ndem sjunker skattetrycket. Jag tror inte att detta\r\nhar någon som helst positiv inverkan på den\r\nsvenska tillväxttakten. Det är självklart att det finns\r\nsådana skatter.</pre><pre>Däremot är merparten av de skattesatser som\r\nsammantaget bildar ett högt skattetryck en negativ\r\nfaktor för den svenska företagsamheten och för\r\nmöjligheterna att skapa en god tillväxt med höjd\r\nlevnadsstandard för medborgarna i landet. Det\r\nsambandet står jag helt fast kvar vid.</pre><pre>Anf. 46 JAN BERGQVIST (s):</pre><pre>Herr talman! Jag tycker att finansministern kunde\r\nbörja med att uppmana vice statsministern att läsa\r\nskrivningarna i finansplanen. Jag förmodar ändå att\r\nhan faktiskt har gjort det, för han säger att han inte\r\nsjälv skulle ha uttryckt sig så kategoriskt som i dessa\r\nskrivningar.</pre><pre>Finansministern argumenterar som om Bengt\r\nWesterberg inte alls riktat någon kritik mot den\r\nfinansplan som presenterades den 10 januari. Jag\r\nhar dock citerat Bengt Westerberg, och jag kunde\r\nfortsätta att göra det. Det går inte att förneka att\r\ndet är fråga om en kritik, och den fråga som jag\r\nställde till Anne Wibble den 20 januari kvarstår\r\nfortfarande obesvarad: Instämmer finansministern\r\ni den kritik som Bengt Westerberg har fört fram\r\nmot finansplanen, och är ni beredda att backa när\r\ndet gäller formuleringarna om skattetryckets\r\nsamband med tillväxten?</pre><pre>Det är två saker som vi diskuterar här: dels en\r\nsifferfråga, som gäller 10 miljarder, dels det\r\ncentrala samband som Bengt Westerberg har\r\nifrågasatt i sina uttalanden.</pre><pre>Anf. 47 Finansminister ANNE WIBBLE\r\n(fp):</pre><pre>Herr talman! På en mycket väsentlig punkt har jag,\r\noch har alltid haft, precis samma uppfattning som\r\nBengt Westerberg -- det finns mängder av sådana,\r\nmen detta är en som åberopats av Jan Bergqvist --\r\nnämligen i frågan om de sociala områdenas del av\r\nde utgiftsförändringar som kommer att krävas\r\nframöver. Där har vi nu tagit ett mycket stort grepp\r\ni budgetpropositionen och i finansplanen. Jag delar\r\nhelt Bengt Westerbergs uppfattning: några väldigt\r\nstora ytterligare förändringar synes mig vara\r\nganska svåra att få fram.</pre><pre>Däremot, och det är viktigt, kommer de\r\nförändringar som redan nu ligger på riksdagens\r\nbord att successivt få större och större betydelse, i\r\nså måtto att effekterna i form av lägre utgifter\r\nkommer att bli större och större. Därför kommer\r\nde redan avlämnade förslagen att ge utrymme för\r\nytterligare skattesänkningar framöver. Detta kallas\r\nibland för dynamiska effekter, ibland för minskad\r\nohälsa, och det är något som Jan Bergqvist inte\r\nborde vara alldeles främmande för.</pre><pre>Jag tror vidare att det skulle vara bra om Jan\r\nBergqvist ville se sig om i världen. Det är viktigt att\r\nden svenska ekonomiska politiken utformas så att\r\nvi i den värld som nu finns -- inte i någon förgången\r\nvärld, utan i den som nu finns och som kommer att\r\nfinnas under 90-talet och framöver -- ger de svenska\r\nföretagen och de människor som vill leva och jobba\r\ni Sverige möjlighet att göra det. Då måste vi ha en\r\nekonomisk politik som ger vettiga\r\ntillväxtförutsättningar i Sverige. Däri ingår helt\r\nklart att sänka ett antal skadligt höga skattesatser\r\njust för att främja den svenska tillväxten.</pre><pre>Anf. 48 JAN BERGQVIST (s):</pre><pre>Herr talman! Finansministern vill väl ändå inte\r\nförneka att Bengt Westerberg har sagt: ''Jag skulle\r\nsjälv inte uttrycka mig så kategoriskt som det är\r\nskrivet i finansplanen.'' Finansministern kan väl\r\nheller inte ifrågasätta att han har sagt att han inte\r\nkan se att det finns så enormt mycket större\r\nutrymme för nedskärningar än det som man redan\r\nhar tagit i anspråk. Han säger vidare: När jag ser på\r\nvad vi i dag använder skattepengar till, pension och\r\nsjukvård och mycket annat, har jag svårt att se var\r\nde stora nedskärningarna skall göras.</pre><pre>Har Anne Wibble lättare att se var de kan göras?</pre><pre>Det handlar här inte om någon citatexercis eller om\r\natt det kan finnas olika bedömningar i regeringen,\r\nmen det är här fråga om centrala inslag i den\r\nekonomiska politiken, själva kärnan i det som ni så\r\nanspråksfullt kallar den enda vägens ekonomiska\r\npolitik. Här växer arbetslösheten dag för dag,\r\nbyggandet rasar, lågkonjunkturen blir onödigt djup\r\nbåde till följd av regeringens åtgärder och till följd\r\nav den osäkerhet och oklarhet som finns om er\r\npolitik. Oklarhet och motstridande besked är\r\nsämsta tänkbara metod för att bekämpa en\r\nlågkonjunktur.</pre><pre>Anf. 49 Finansminister ANNE WIBBLE\r\n(fp):</pre><pre>Herr talman! Jag uppmanar Jan Bergqvist att\r\nstudera formuleringarna i finansplanen. De är\r\nsannerligen inte särskilt kategoriska, av det enkla\r\nskälet att vi tycker att det är viktigt att ha ett sakligt\r\nriktigt underlag innan vi lämnar kategoriska\r\nbesked. Jag har goda förhoppningar om att kunna\r\nfinna förändringar i utgiftssystemen som innebär\r\natt den svenska utgiftskvoten, som långsiktigt styr\r\nvåra möjligheter att sänka skatterna, kommer att\r\nsjunka successivt. Den har genom olika\r\nsocialdemokratiska ekonomisk-politiska ingrepp\r\nnu landat på ungefär 64 %, och det är en i längden\r\nohållbart hög nivå. Jag noterar att\r\nsocialdemokraternas förslag innebär att den skulle\r\nbli ännu högre, vilket gör det ännu mera omöjligt\r\natt åstadkomma några sänkningar av skattetrycket.</pre><pre>Låt mig slutligen reagera mycket häftigt mot att Jan\r\nBergqvist hävdar att skattepolitiken är det centrala\r\ninslaget -- jag tror att han uttryckte sig så. Vid det\r\nhär laget har jag i säkerligen 50 anföranden\r\nframhållit att regeringens ekonomiska politik\r\nbygger på en samlad strategi, som innehåller en\r\nlång rad olika förslag. Skattepolitiken är en sak,\r\nmen andra saker är förändringar i utgiftssystemen,\r\nöppnandet av den offentliga sektorn för privata\r\ninitiativ, en skärpt konkurrenslagstiftning, en\r\nsatsning på utbildningspolitik, infrastrukturpolitik\r\noch mycket annat.</pre><pre>Det finns inga snabba klipp att göra, Jan Bergqvist.\r\nInte ens skattesänkningar fungerar som något\r\nsnabbt klipp.</pre><pre>Anf. 50 FÖRSTE VICE TALMANNEN:</pre><pre>Jag hemställer att de båda ärade talarna observerar\r\nnär den röda lampan tänds.</pre><pre>Anf. 51 JAN BERGQVIST (s):</pre><pre>Herr talman! Anne Wibble förnekar kategoriskt\r\natt finansplanens skrivningar är kategoriska. Men\r\nvad jag gjorde var att citera Bengt Westerberg. Det\r\nsom han säger i radio är belagt, och det finns\r\nutskrift på det: ''Jag skulle själv inte uttrycka mig så\r\nkategoriskt som det är skrivet i finansplanen.'' Det\r\när detta, vid sidan av andra citat, som är bakgrund\r\ntill min fråga: Instämmer finansministern i vice\r\nstatsministerns kritik mot finansplanens\r\nskrivningar?</pre><pre>Nu säger finansministern att hon avvisar att det\r\nskulle vara kategoriska skrivningar. Jag kan inte\r\ntolka det på annat sätt än att hon tar avstånd från\r\nBengt Westerbergs kritik mot finansplanen. Jag\r\nställde mig den frågan redan den 20 januari. Jag\r\nförstår inte varför vi skall behöva ha så oerhörda\r\nomgångar för att komma fram till att\r\nfinansministern tar avstånd från Bengt Westerbergs\r\nkritik mot finansplanens skrivningar.</pre><pre>Anf. 52 Finansminister ANNE WIBBLE\r\n(fp):</pre><pre>Herr talman! Jag uppmanar Jan Bergqvist att läsa\r\nhela artikeln, för den innehåller många synpunkter\r\noch påståenden som är direkta tillämpningar av den\r\nekonomisk-politiska strategi som Jan Bergqvist\r\nhävdar att Bengt Westerberg tar avstånd från.\r\nKanske skulle det vara bättre om Jan Bergqvist\r\nställde en fråga till Bengt Westerberg. Vad han\r\nuppenbarligen är ute efter är att på något sätt gå in\r\ni huvudet på Bengt Westerberg och se vad som kan\r\nha funnits där tidigare.</pre><pre>Det som är väsentligt är att den ekonomiska politik\r\nsom beskrivs i finansplanen har blivit möjlig genom\r\nmycket stora insatser från socialdepartementet och\r\nBengt Westerberg, i så måtto att utan medverkan\r\nfrån socialministern hade den ekonomisk-politiska\r\nstrategin faktiskt inte gått att genomföra. Jag tycker\r\natt detta är ett utomordentligt tydligt sakligt bevis\r\nför att strategin i hög grad omfattas av\r\nsocialministern och vice statsministern. Det vore\r\nockså, för att säga sanningen, egenartat annars.</pre><pre>Detta illustrerar även det som jag sade alldeles\r\nnyss, nämligen att regeringens ekonomiska politik\r\ninnehåller ett stort antal inslag, förslag till lägre\r\nskatter men också ungefär tio elva andra punkter,\r\nsom alla är lika centrala.</pre><pre>Anf. 53 JAN BERGQVIST (s):</pre><pre>Herr talman! Jag har här en utskrift från Dagens\r\neko den 20 januari. Det var den som var\r\nbakgrunden till att jag ställde min fråga till\r\nfinansministern. I utskriften står det att Bengt\r\nWesterberg säger att han inte själv skulle uttrycka\r\nsig så kategoriskt som det är skrivet i finansplanen.\r\nDetta har varit en utgångspunkt för mina frågor.\r\nDet är uppenbart att finansministern inte känner\r\ntill det. Jag skall ta fasta på hennes uppmaning till\r\nmig att vända min fråga i riksdagen till Bengt\r\nWesterberg. Det kanske kan ge klarhet och kan\r\nhjälpa er att komma fram till vad som gäller för det\r\nena och det andra. Problemet är att biträdande\r\nfinansministern reser runt och håller\r\npresskonferenser och genomför kampanjer. Han\r\nsäger att ett sänkt skattetryck är en viktig\r\nförutsättning för ökad tillväxt. Men Olof Johansson\r\nsäger att Bengt Westerberg har gjort en markering.\r\nOlof Johansson säger att det finns en övertro på\r\nkopplingen mellan skattesänkning och tillväxt och\r\natt det inte finns något entydigt samband.</pre><pre>Biträdande finansministern driver offentligt en\r\nuppfattning. Olof Johansson driver offentligt en\r\nannan uppfattning, och Bengt Westerberg har jag\r\nockså citerat. Jag har ytterligare citat som skulle\r\nkunna belysa Bengt Westerbergs kritiska\r\ninställning i frågan.</pre><pre>Anf. 54 Finansminister ANNE WIBBLE\r\n(fp):</pre><pre>Herr talman! Jag konstaterar att den ekonomiska\r\npolitik som Jan Bergqvist påstår att vice\r\nstatsministern tar avstånd från, hade icke varit\r\nmöjlig utan en synnerligen aktiv medverkan och\r\npådrivande roll från Bengt Westerbergs sida. Det\r\ntycker jag talar för sig själv.</pre><pre>Jag nämnde inledningsvis att självfallet finns det\r\nenskilda skatter som kan sänkas utan att det positivt\r\npåverkar tillväxten. Jag tycker att Jan Bergqvist,\r\nsom ändå har suttit i riksdagens skatteutskott,\r\nborde kunna föra en skattepolitisk debatt med litet\r\nstörre stringens. Det finns förändringar som kan\r\ngöras som påverkar skattekvoten utan att ha någon\r\nsom helst realekonomisk betydelse. Det vet Jan\r\nBergqvist mycket väl. Däremot är det oerhört\r\nviktigt att om ett antal skattesatser sänks, sjunker\r\nockså skattekvoten. Det finns i den meningen ett\r\nbetydande samspel och samvariation. Vi avser att\r\ngenomföra viktiga strategiska skattesänkningar. Då\r\nkommer skattekvoten att sjunkta. Det är positivt\r\nför den ekonomiska tillväxten i landet.</pre><pre>Anf. 55 JAN BERGQVIST (s):</pre><pre>Herr talman! Jag vill läsa upp för finansministern\r\nfrån Eko-intervjun. Reporten hänvisar till\r\nfinansplanen och säger: ''Det står att Sveriges höga\r\nskattetryck är en viktigt orsak till ekonomins\r\nförsämrade utvecklingskraft. Det är ju inte vad du\r\nsäger?''</pre><pre>Westerberg: ''Nej jag tror inte att sambandet är\r\nsärskilt starkt. Däremot finns det enskilda skatter\r\nsom varit hämmande. Men om du tittar på det\r\ntotala skatteuttaget och ser på dess effekter på\r\ntillväxten då tycker jag det är svårt att till fullo\r\ninstämma i den mening du läste upp.''</pre><pre>Det finns alltså en rad punkter som är centrala\r\nformuleringar i regeringens finansplan.\r\nFinansminister skall inte försöka undervärdera vad\r\nformuleringarna innebär för den ekonomiska\r\npolitiken. Det må hon göra. Men faktum är att\r\ndetta utgör centrala formuleringar som Bengt\r\nWesterberg har tagit avstånd från. Jag konstaterar\r\ndå att finansministern i den här debatten har tagit\r\navstånd från Bengt Westerbergs kritik mot\r\nfinansplanen. Det finns olika uppfattningar om de\r\ncentrala skrivningarna i finansplanen när det gäller\r\nden ekonomiska politiken.</pre><pre>Anf. 56 Finansminister ANNE WIBBLE\r\n(fp):</pre><pre>Herr talman! Jag kan inte förmå Jan Bergqvist att\r\ndra några andra slutsatser än vad de själv vill. Men\r\nlåt mig påpeka några saker. Korrekt skall ändå vara\r\nkorrekt. Frågan om skattetryckets samband med\r\nden ekonomiska tillväxten är komplicerad. När\r\nman ritar upp ett diagram får man inte en rät linje\r\nutan en punktsvärm. Däremot kan vi konstatera att\r\nskattetrycket i Sverige har nått så betydande nivåer\r\natt en sänkning av praktiskt taget varje skatt skulle\r\nvara positiv för den ekonomiska tillväxten.</pre><pre>Det finns undantag. Det gäller t.ex. alkohol och\r\ntobak. Det finns kanske möjlighet att sänka andra\r\nskatter som inte skulle ha någon stor positiv effekt\r\npå tillväxten. Men man kan utgå från att flertalet\r\nskattesänkningar kommer att ha positiva effekter\r\npå den ekonomiska tillväxten. Det beror på att det\r\när så höga från början efter åratal av\r\nsocialdemokratisk politik. Läget är förmodligen\r\nhelt annorlunda i ett land där skattekvoten är\r\nkanske 35 % i stället 55 %. Då blir det ett annat\r\nsamband. Det illustrerar svårigheten att diskutera\r\nskattepolitik i termer av skattekvot. Det är\r\nviktigare att prata om enskilda skattesatser.</pre><pre>Anf. 57 JAN BERGQVIST (s):</pre><pre>Herr talman! Det där var en uppmaning som också\r\nkan rikta sig till biträdande finansministern. I ett\r\npressmeddelande har han sagt att ett sänkt\r\nskattetryck är en viktig förutsättning för ökad\r\ntillväxt. Han borde nyansera det uttalandet.</pre><pre>Anf. 58 Finansminister ANNE WIBBLE\r\n(fp):</pre><pre>Herr talman! Jag tror att den viktigaste slutsatsen\r\nman kan dra här är att Jan Bergqvist inte vill förstå.\r\nDet beror naturligtvis på att Jan Bergqvist är totalt\r\nointresserad av att över huvud taget sänka några\r\nskattesatser i Sverige.</pre><pre>Det går naturligtvis att tänka sig att sänka vissa\r\nskattesatser och höja några andra -- om man promt\r\nvill behålla ett högt skattetryck. Det är möjligt att\r\ndet skulle åstadkomma några förbättringar för\r\nföretag, men knappast för hushållen i Sverige.</pre><pre>På den nivå där det svenska skattetrycket nu\r\nbefinner sig, efter en lång tid av socialdemokratisk\r\nskattepolitik, är det min bedömning, och den\r\nbedömning som står i finansplanen och den\r\nbedömning som Bengt Westerberg har gjort i rader\r\nav uttalanden och skrivningar, att sänkningar av\r\nstrategiskt viktiga skattesatser har positiva effekter\r\nför den ekonomiska tillväxten och därför bör\r\ngenomföras.</pre><pre>Jan Bergqvist vill tvärtom höja ett antal av dessa\r\nstrategiska skattesatser. Om Jan Bergqvist finge\r\nmöjlighet att genomföra dessa höjningar, är jag\r\növertygad om att han skulle få se negativa effekter\r\npå den ekonomiska tillväxten. Jag är glad att så inte\r\när fallet.</pre><pre></pre><pre>Anf. 59 JAN BERGQVIST (s):</pre><pre>Herr talman! I Svenska Dagbladet står det att\r\nWesterberg medger att han nu har en annan syn på\r\nbehovet av skattesänkningar än den som\r\nredovisades i Ny Start För Sverige och i\r\nfinansplanen.</pre><pre>I artikeln finns ett citat, som såvitt jag vet Bengt\r\nWesterberg inte har dementerat, där det framgår\r\natt hans bedömning är annorlunda än den som görs\r\ni finansplanen.</pre><pre>Anf. 60 Finansminister ANNE WIBBLE\r\n(fp):</pre><pre>Herr talman! Jag tycker att de citaten skall läsas\r\nmed en viss försiktighet. Jag har själv gett uttryck\r\nför en viss ökad handlingsfrihet vad gäller t.ex.\r\nsänkningen av mervärdesskatten, som var ett\r\nviktigt inslag i Ny Start För Sverige.</pre><pre>Ser vi enbart på de internationella kraven och\r\nförutsättningarna, har vi sannolikt mer tid på oss i\r\nSverige att sänka mervärdesskatten. Det behöver\r\ninte ha åstadkommits en anpassning redan till den\r\n1 januari 1995. Vi har från den utgångspunkten\r\nlängre tid på oss. Det är viktigt att slå fast det.</pre><pre>Det finns andra skäl till varför det är angeläget att\r\ngenomföra en sänkt mervärdeskatt. Det ger\r\nenskilda medborgare en större beslutsrätt över sina\r\negna inkomster. Jag tycker att det är viktigt. Men\r\ndet tycker förmodligen Jan Bergqvist inte är viktigt.\r\nMen från rent ekonomisk utgångspunkt, utan några\r\nvärderingar, kan man konstatera att det finns en\r\nstörre mängd år till vårt förfogande innan den\r\nekonomiska verkligheten innebär att vi måste\r\nsänka momsen. Det finns andra värderingsmässiga\r\nskäl, och det tycker jag är viktigt att slå fast.</pre><pre>Anf. 61 JAN BERGQVIST (s):</pre><pre>Herr talman! Jag väckte inte denna fråga för att få\r\ntill stånd en skattepolitisk debatt. Jag ser fram emot\r\nden när jag skall replikera finansministern när det\r\ngäller innehållet i skattepolitiken.</pre><pre>Jag väckte frågan för två veckor sedan för att få\r\nklarhet i vad regeringen står för när det gäller den\r\nekonomiska politiken. Där har det kommit fram\r\nmycket tydligt att Anne Wibble inte delar Bengt\r\nWesterbergs uppfattning att skrivningarna i\r\nfinansplanen är kategoriska. Hon har tydligen inte\r\nvarit medveten om att han har sagt det. Det\r\nanmärkningsvärda är att det pågår en kampanj utåt\r\nav regeringens ledamöter, där biträdande\r\nfinansministern går ut mycket hårt och\r\nunderstryker sambandet mellan skattesänkningar\r\noch tillväxt. Bengt Westerberg är inte särskilt aktiv\r\ni debatten just nu, men Olof Johansson säger det\r\nmotsatta. Detta skapar oklarhet om regeringens\r\nekonomiska politik.</pre><pre>Anf. 62 Finansminister ANNE WIBBLE\r\n(fp):</pre><pre>Herr talman! Om Jan Bergqvist är ute efter\r\nklarhet, föreslår jag att han läser finansplanen.\r\nLägg den under huvudkudden varje kväll! Han\r\nskall då finna att det står samma sak hela tiden. Det\r\när den politiken som gäller.</pre><pre>Anf. 63 JAN BERGQVIST (s):</pre><pre>Herr talman! Kvar står att vice statsministern säger\r\natt skrivningarna i finansplanen är kategoriska.\r\nHan säger också att han gör en annan bedömning\r\nän den som görs i finansplanen.</pre><pre>Anf. 64 Finansminister ANNE WIBBLE\r\n(fp):</pre><pre>Herr talman! Kvar står, vilket jag har sagt ett par\r\ngånger, att den ekonomiska politik som beskrivs i\r\nfinansplanen har blivit möjlig enbart med hjälp av\r\nmycket stora insatser från biträdande\r\nstatsministerns sida. Därmed får man säga att den i\r\nhög grad är en produkt av hans ansträngningar. Det\r\ntycker jag är bevis nog för att denna ekonomiska\r\npolitik också omfattas av vice statsministern liksom\r\nav alla övriga statsråd som finns i regeringen.</pre><pre>Jag tror att Jan Bergqvist skulle må bra av att läsa\r\ndet som i regeringskansliet går under benämningen\r\nregler om gemensam beredning. När man lägger\r\nfram propositioner har de varit föremål för\r\ngemensam beredning. Det innebär att hela\r\nregeringen står bakom de förslag som läggs fram.</pre><pre>Anf. 65 JAN BERGQVIST (s):</pre><pre>Herr talman! Jag beklagar att debatten förlängs\r\nytterligare, men jag måste ändå protestera mot\r\nAnne Wibbles sätt att lägga upp debatten. Hon\r\ntalar om att man till stora delar är överens i\r\nregeringen. Det vore väl konstigt annars. Jag har\r\nåberopat konkreta uttalanden av Bengt Westerberg\r\noch frågat om finansministern instämmer i den\r\nkritiken eller inte. Finansministern argumenterar\r\nhela tiden som om dessa kritiska uttalanden över\r\nhuvud taget inte existerade. Låt mig överlämna\r\nutskriften från Ekot. Då kommer finansministern\r\natt se att de finns där.</pre><pre>Anf. 66 Finansminister ANNE WIBBLE\r\n(fp):</pre><pre>Herr talman! Just därför att jag har utskriften från\r\nEkot och de olika TT-telegrammen,\r\ntidningsartiklar m.m., kan jag vara precis så\r\nutförlig i diskussionen som jag har varit.</pre><pre>I de skrivningar som finns i finansplanen talas det\r\nom preliminära bedömningar. När vi tar ställning\r\noch gör de slutliga bedömningarna, de som inte är\r\npreliminära, krävs det ett mera utförligt underlag\r\nän det som finns nu. Det är just därför det står\r\n''preliminära bedömningar''.</pre><pre>Anf. 67 JAN BERGQVIST (s):</pre><pre>Herr talman! Men finansministern, varför säger\r\nBengt Westerberg då att han gör en annan\r\nbedömning än den som står i finansplanen?</pre><pre>Anf. 68 Finansminister ANNE WIBBLE\r\n(fp):</pre><pre>Herr talman! Den bedömning som görs i\r\nfinansplanen -- jag har upprepat det till leda -- har\r\nenbart varit möjlig att genomföra genom de mycket\r\naktiva insatser som socialministern har gjort, inte\r\nminst på det sociala området men också inom den\r\nekonomisk-politiska diskussionen. De\r\nbedömningar som det finns anledning att\r\nåterkomma till vid ett senare tillfälle, nu närmast i\r\nkompletteringspropositionen, rör det som i\r\nfinansplanen formuleras som preliminära\r\nbedömningar.</pre><pre>Anf. 69 JAN BERGQVIST (s):</pre><pre>Herr talman! Mycket fakta har jag hört av\r\nfinansministrar, men sällan så litet.</pre><pre>Överläggningen var härmed avslutad.</pre><pre>11 § Svar på fråga  1991/92:345 om\r\ninstruktionerna för utbåtsjakt</pre><pre>Anf. 70 Försvarsminister ANDERS BJÖRCK\r\n(m):</pre><pre>Herr talman! Sture Ericson har bett mig redovisa\r\nde instruktioner som i dag gäller för marinen vad\r\navser ubåtsjakt och när regeringen senast\r\nfastställde dessa instruktioner. Sture Ericson har\r\nockså frågat om jag därutöver har utfärdat\r\nytterligare instruktioner.</pre><pre>Enligt en bestämmelse i regeringsformen (10 kap.\r\n7 §) får regeringen bemyndiga försvarsmakten att\r\nanvända våld i enlighet med internationell rätt och\r\nsedvänja för att hindra kränkning av rikets\r\nterritorium i fred eller under krig mellan\r\nfrämmande stater.</pre><pre>Med stöd av denna grundlagsbestämmelse har\r\nregeringen i förordningen (1982:756) om\r\nförsvarsmaktens ingripanden vid kränkningar av\r\nSveriges territorium under fred och neutralitet,\r\nm.m., den s.k. IKFN-förordningen, utfärdat\r\nbestämmelser om vilka åtgärder försvarsmakten får\r\nvidta vid olika former av kränkningar av svenskt\r\nterritorium.</pre><pre>I 15 § IKFN-förordningen finns regler om hur\r\nförsvarsmakten skall förfara när en utländsk ubåt\r\npåträffas i undervattensläge inom svenskt inre\r\nvatten eller inom territorialhavet. De regler som\r\ngäller nu trädde i kraft den 1 juli 1988 och innebär\r\nen skärpning i förhållande till vad som gällde\r\ntidigare.</pre><pre>Regeringen har inte utfärdat några ytterligare\r\nföreskrifter rörande ubåtsjakt. Självfallet har inte\r\nheller jag utfärdat några sådana föreskrifter.</pre><pre>Härutöver vill jag endast erinra om att\r\növerbefälhavaren inom ramen för regeringens\r\nföreskrifter har utfärdat anvisningar för\r\nubåtsskyddsverksamheten, vari ubåtsjakten utgör\r\nen del.</pre><pre>Förste vice talmannen konstaterade att\r\nfrågeställaren inte var närvarande i kammaren och\r\nförklarade överläggningen avslutad.</pre><pre>12 § Svar på fråga  1991/92:346 om beräkning av\r\npensionärers vårdavgifter</pre><pre>Anf. 71 Statsrådet BO KÖNBERG (fp):</pre><pre>Herr talman! Lennart Fridén har frågat mig om det\r\njust nu förbereds några åtgärder angående\r\nberäkningen av pensionärers avgifter för\r\nsjukhusvård eller om jag har för avsikt att under\r\nden närmaste tiden behandla denna fråga. Enligt\r\nLennart Fridén kan vårdavgiften för pensionärer för\r\nsjukhusvård numera sägas vara regressiv, dvs. det\r\nfinns ett högsta belopp som dras från pensionen och\r\nsom minskar i relation till dess storlek. Enligt Fridén\r\när det också förvånande att denna avgift, som\r\nberäknas och tas ut som ett avdrag på utgående\r\nallmänna pensionsförmåner, endast utgår från\r\nsvensk pension och hänsyn således inte tas till t.ex.\r\nränteinkomster och förmögenhet samt utländska\r\npensioner.</pre><pre>Det nuvarande avgiftssystemet vid sjukhusvård för\r\nålderspensionärer har gällt sedan år 1989, då det\r\navgiftsfria året för dessa pensionärer avskaffades.\r\nAvgiftssystemet motsvarar i princip det som har\r\ngällt till utgången av år 1991 vid sjukhusvård för\r\nsjukpenningförsäkrade. Avgiften per vårddag\r\nutgör för närvarande högst 65 kr., dock högst en\r\ntredjedel av summan av utgående\r\npensionsförmåner från den allmänna försäkringen\r\nföre skatt.</pre><pre>Före år 1989 gällde att när det avgiftsfria året\r\nförbrukats ankom det på sjukvårdshuvudmännen\r\natt själva ta ut en avgift. Detta system med s.k.\r\ndifferentierade vårdavgifter avskaffades den 1 april\r\n1986 och ett system med fasta avgifter infördes,\r\nvilket innebar att avgiften då skulle vara högst 55\r\nkr. per vårddag.</pre><pre>En viktig utgångspunkt för utformningen av det nya\r\navgiftssystemet fr.o.m. år 1989 var att det skulle\r\nvara enkelt och att några tillämpningssvårigheter\r\ninte skulle behöva uppkomma. Enligt min\r\nbedömning uppfyller det nuvarande\r\navgiftssystemet, som således administreras av\r\nriksförsäkringsverket och försäkringskassorna,\r\ndessa krav. En återgång till ett sådant system som\r\nLennart Fridén förordar, med en avgiftsberäkning i\r\nvarje individuellt fall enligt vad som gällde före den\r\n1 april 1986 för utförsäkrade pensionärer anser jag\r\ninte vara motiverat. Bl.a. kräver ett sådant system\r\nen kraftig ökning av de personella resurserna på\r\nfrämst försäkringskassorna och därmed en ökad\r\nbyråkratisering.</pre><pre>Avslutningsvis vill jag nämna att frågan om ett\r\növerförande av administrationen av\r\nsjukhusvårdsavgifterna för pensionärerna kommer\r\natt tas upp med företrädare för\r\nsjukvårdshuvudmännen i anslutning till\r\növerläggningarna om ersättningar till dessa från\r\nsjukförsäkringen för tiden efter år 1992. Ett\r\növerförande av denna administration till\r\nhuvudmännen förutsätter sannolikt ett ändrat\r\navgiftssystem, och i det sammanhanget bör de\r\nsynpunkter som Lennart Fridén för fram eventuellt\r\nkunna övervägas.</pre><pre>Anf. 72 LENNART FRIDÉN (m):</pre><pre>Herr talman! Jag får tacka statsrådet för svaret på\r\nmin fråga. En av anledningarna till att jag har ställt\r\nfrågan är att jag under nio år som överförmyndare\r\ni en storstad som Göteborg har kommit i kontakt\r\nmed ganska många fall med åldringar som har varit\r\nintagna, där gode män har kunnat redovisa vad de\r\nhar upplevt som ganska obegripliga skillnader i\r\navgiftsavdraget på pensionen.</pre><pre>Vi kan ta ett exempel. Två damer delar rum på ett\r\nvårdhem. Den ena har vad vi kan kalla en normal\r\nsvensk folkpension med ATP och betalar full avgift,\r\nsom i dag är 65 kr. Damen som ligger i sängen\r\nbredvid har en miljonförmögenhet på banken och\r\ndessutom amerikansk pension och betalar enligt\r\nbeskedet från försäkringskassan 40 kr. om dagen\r\nför samma vård. Det är inte svårt att förstå att man\r\ni detta sammanhang tycker att det är litet orättvist.\r\nDet finns t.o.m. gode män som har hävdat att de\r\narbetar för att det skall bli så stort arv som möjligt\r\ntill arvingarna, medan en del andra får betala fullt\r\nut för vården.</pre><pre>Jag har så sent som strax före kl. 12 i dag diskuterat\r\nmed en person på försäkringskassan i Göteborg --\r\njag känner till den ganska bra och vet vem jag skall\r\nvända mig till. Men där tycker man inte att detta är\r\nkonstigare än differentiering i andra fall, t.ex. när\r\ndet gäller KBT. Det sker redan nu en individuell\r\nprövning. Jag fick veta i dag att avgiften varierar\r\nfrån ca 30 kr. upp till 65 kr. De beräkningarna måste\r\ngöras i vilket fall som helst. Man tyckte att det inte\r\nvar så stora merkostnader och så mycket byråkrati\r\nsom skulle till.</pre><pre>I slutet av svaret säger statsrådet att i och med de\r\nförhandlingar som är på gång mellan de nuvarande\r\noch de tillträdande huvudmännen kan det ske en\r\nförändring härvidlag. Jag kanske får avvakta och se\r\nvad den innebär. Men jag förstår dem som tycker\r\natt det i högsta grad är stötande när en person med\r\nmiljonförmögenhet knappt betalar den\r\nadministrativa kostnader för att ligga intagen,\r\nmedan andra får betala fullt ut.</pre><pre>Anf. 73 Statsrådet BO KÖNBERG (fp):</pre><pre>Herr talman! Jag har i likhet med Lennart Fridén\r\nförståelse för de människor som tycker att det vore\r\nbättre med en tingens ordning där beräkningen\r\nskedde med större precision. Jag har i mitt svar\r\nvelat peka på att vi här, som på så många andra\r\nområden, tvingas göra en avvägning mellan\r\nönskemålet om en millimeterrättvisa å ena handen\r\noch å andra handen önskemålet att ha så litet\r\nbyråkrati och administration som möjligt. Som\r\nLennart Fridén avslutningsvis sade kan frågan\r\nkomma upp relativt snart igen.</pre><pre></pre><pre>Anf. 74 LENNART FRIDÉN (m):</pre><pre>Herr talman! Det kan vara ett tips för den som vill\r\nundgå allt förstora utgifter när vederbörande blir\r\näldre att skaffa sig en utländsk pension.</pre><pre>Överläggningen var härmed avslutad.</pre><pre>13 § Svar på fråga  1991/92:352 om\r\nmodersmjölksersättningar</pre><pre>Anf. 75 Statsrådet BO KÖNBERG (fp):</pre><pre>Herr talman! Barbro Westerholm har frågat mig\r\nvilka åtgärder jag avser att vidta för att förbättra\r\nefterlevnaden i Sverige av den internationella kod\r\nför marknadsföring av modersmjölksersättningar\r\nsom antogs av WHO:s generalförsamling år 1981.</pre><pre>Som riktlinjer för tillämpning av den\r\ninternationella koden gav socialstyrelsen, och jag\r\ntror att den frågande väl vet det, år 1983 ut\r\nallmänna råd om marknadsföring av\r\nbröstmjölksersättningar. Råden vänder sig såväl till\r\nproducenter och distributörer som till dem som har\r\nansvar för uppfödning av spädbarn.</pre><pre>Enligt vad jag erfarit efterlevs marknadsföringen av\r\nbröstmjölksersättningar i enlighet med de principer\r\nsom lagts fast.</pre><pre>Kodens syfte är att stödja amningen. Koden har sin\r\nstörsta betydelse i utvecklingsländerna men har\r\nnaturligtvis betydelse även i ett land som Sverige.\r\nWHO, som följer amningsutvecklingen, begär för\r\ndetta ändamål in rapporter från de olika\r\nmedlemsländerna. För Sveriges del ombesörjer\r\nsocialstyrelsen denna rapportering. Den senaste\r\nrapporten sammanställdes i juli 1991, således för ett\r\nhalvår sedan. Amningsfrekvensen i Sverige har\r\nutvecklats på ett positivt sätt under de senaste\r\ndecennierna och ligger i jämförelse med många i-\r\nländer på en förhållandevis hög nivå. Lägst var den\r\ni början av 1970-talet för att sedan stadigt öka till år\r\n1988, varefter frekvensen i stort sett varit\r\noförändrad. Nästan alla mammor påbörjar amning.\r\nCa 85 % ammar helt eller delvis när barnet är två\r\nmånader och omkring hälften när barnet är sex\r\nmånader.</pre><pre>Som komplement till de allmänna råden ger\r\nsocialstyrelsen ut broschyren ''Lättare att amma'',\r\nvilken riktar sig till nyblivna mödrar. Denna\r\nbroschyr omarbetades för mindre än ett år sedan.\r\nEftersom amningen bedöms vara viktig ger\r\nregeringen också bidrag till organisationen\r\nAmningshjälpen. För innevarande budgetår\r\nuppgår bidraget till 150 000 kr.</pre><pre>Det mer direkta ansvaret för att personal erhåller\r\nvidareutbildning och för att föräldrar får\r\nvederhäftig information åligger\r\nsjukvårdshuvudmännen. Statens roll är närmast att\r\nstödja det lokala arbetet. Genom inrättandet av\r\nfolkhälsoinstitutet kommer möjligheterna att\r\nförstärka insatserna för en förbättrad folkhälsa att\r\nutökas. I samband med institutets inrättande\r\nkommer man att diskutera den framtida\r\nhanteringen av olika folkhälsofrågor. Dit hör\r\nkostfrågor generellt, varav amningsfrågor är en\r\nviktig del.</pre><pre>Anf. 76 BARBRO WESTERHOLM (fp):</pre><pre>Herr talman! Ja, det var en stor dag för de nordiska\r\nländerna när Världshälsoförsamlingen 1981 antog\r\nden aktuella koden för marknadsföring av\r\nbröstmjölksersättningar och därmed tog ställning\r\nför amning. Vi hade verkligen slagits för att få\r\nigenom det här och det var ingen lätt match vi hade.\r\nMen sedan konstaterade vi att det inte var lika lätt\r\natt driva igenom det hela här hemma. Det handlade\r\nbl.a. om tryckfrihetsförordningen. Frågan blev litet\r\nstyvmoderligt behandlad.</pre><pre>Socialstyrelsen gav allmänna råd 1983 och 1986,\r\nsom statsrådet nämnde. Dessutom förekom en\r\nnationell amningsrapportering. Sett till medeltalet\r\nnär det gäller dessa siffror kan det hela se bra ut.\r\nMen om man studerar materialet litet närmare, ser\r\nman att det finns klara regionala skillnader. I\r\nStockholm t.ex. ammades ungefär 73 % av barnen\r\nefter två månader. Motsvarande siffra för Malmö\r\nvar 63 %. Här finns alltså en skillnad. Men framför\r\nallt finns det en skillnad mellan olika grupper --\r\nt.ex. mellan olika invandrargrupper -- i samhället.</pre><pre>Bland dem som kommer från Turkiet, Grekland\r\noch Vietnam är siffrorna när det gäller\r\namningsfrekvensen betydligt lägre. Man har tagit\r\nefter ett storstadsbeteende i sitt hemland och tagit\r\nmed sig detta hit. Man använder sig således av\r\nbröstmjölksersättningar. Informationen når alltså\r\ninte ut till dessa grupper.</pre><pre>Jag är glad över att folkhälsoinstitutet får\r\nytterligare en uppgift, för jag tror mycket på detta\r\ninstitut. Vidare hoppas jag att man skall se till att\r\nden här informationen når de grupper där\r\namningsfrekvensen är låg. Det är barnen jag tänker\r\npå, för det här är viktiga saker för barnens hälsa och\r\nframtid.</pre><pre>Sedan tycker jag att det är värdefullt att\r\nfrivilligorganisationer får ett bra stöd. Här har\r\narbetslivsfonden varit litet njugg. Men jag hoppas\r\natt det blir ett bra stöd i fortsättningen.</pre><pre>\r\nAnf. 77 Statsrådet BO KÖNBERG (fp):</pre><pre>Herr talman! Fråganden har mycket ingående\r\nkunskaper i detta sammanhang, bl.a. från tidigare\r\nyrkesverksamhet. Jag vet att fråganden också\r\nfortsätter att följa dessa frågor. Det här är, som jag\r\nnämnde i mitt svar, ett väldigt viktigt område. De\r\nregionala skillnader och även de skillnader som\r\nfinns mellan olika grupper i Sverige som fråganden\r\nhär nämner finns säkert. Det är viktigt att framför\r\nallt få till stånd förbättringar för de grupper som\r\nuppvisar de sämsta siffrorna. Speciellt gäller det\r\nkanske att få till stånd förbättringar redan från\r\nförsta början i ett barns liv.</pre><pre>Frågan om stöd till frivilligorganisationer får vi\r\npröva nästa gång vi tar ställning i detta avseende.</pre><pre>Anf. 78 BARBRO WESTERHOLM (fp):</pre><pre>Herr talman! Jag tackar för svaret och följer det\r\nhela med stort intresse.</pre><pre>Överläggningen var härmed avslutad.</pre><pre>14 § Svar på fråga  1991/92:353 om kostnader\r\nför blodtransfusion i hemmet</pre><pre>Anf. 79 Statsrådet BO KÖNBERG (fp):</pre><pre>Herr talman! Barbro Westerholm har frågat mig\r\nvilka åtgärder jag avser vidta för att kostnaderna\r\nför blodgivning i hemmet inte skall leda till att\r\npatienterna tas in på sjukhus i stället.</pre><pre>Om säkerhetsaspekterna kan uppfyllas, får\r\nsjukvårdshuvudmannen i samråd med patienten\r\nbedöma om det finns praktiska förutsättningar för\r\natt ge blodtransfusioner i hemmet. Jag utgår från\r\natt detta kan ordnas i samverkan mellan den öppna\r\noch den slutna vården på ett sådant sätt att\r\npatienten inte åsamkas ökade kostnader.</pre><pre>Enligt socialstyrelsen har styrelsen ännu inte fått\r\nnågra signaler om att kostnader som drabbar\r\npatienten skulle utgöra något hinder för\r\nblodtransfusioner i hemmet.</pre><pre>Jag har därför för närvarande inte någon orsak att\r\nvidta några särskilda åtgärder med anledning av\r\nvad Barbro Westerholm frågat. Skulle det senare\r\nframkomma uppgifter som tyder på att\r\nkostnadsaspekten skulle vara ett avgörande hinder\r\nför blodtransfusioner i hemmet får jag naturligvis\r\nstudera frågan närmare.</pre><pre>Anf. 80 BARBRO WESTERHOLM (fp):</pre><pre>Herr talman! Bakgrunden till min fråga är faktiskt\r\nett brev från företrädare för onkologiskt centrum i\r\nStockholms läns landsting. Där har\r\navdelningsföreståndarna påtalat den höga kostnad\r\nsom resp. enhet har för blodtransfusioner i\r\nhemmet. Den är 600--700 kr. per påse plus\r\ntransport. De har kontaktat socialstyrelsen, som\r\nhar sagt att detta var en intressant fråga. Man skulle\r\nåterkomma. Läkemedelsverket har hänvisat till att\r\nblodprodukter inte är receptbelagda. Det hela är\r\nlitet konstigt. Om man får blodersättningsmedel\r\nkan man alltså få en rabatt, men om man får blodet\r\nsom sådant, får man ingen rabatt. Det här leder till\r\natt man av penningskäl, med omtanke om\r\npatientens ekonomi, kan välja en dyrare och en\r\nmindre lämplig vårdform, nämligen sluten vård, än\r\nvad som skulle vara fallet om blodtransfusioner\r\nskulle kunna rabatteras. Det finns flera sådana här\r\nsystemfel inom läkemedelsområdet.</pre><pre>Jag är ute efter att man, om vi nu får en ny\r\nläkemedelslag som ju är aviserad till våren,\r\nförsöker undanröja sådana här snårigheter så att\r\ningen av penningskäl försöker gå runt systemet och\r\negentligen gör det mera opraktiskt för patienten\r\noch också dyrare för samhället. I det här fallet är\r\ndet billigare att vårda patienten hemma än att ta in\r\npatienten på sjukhus.</pre><pre>Det finns andra exempel där man skriver ut\r\npatienter från sjukhus för att nedbringa\r\nläkemedelskostnader för sjukhuset, som statsrådet\r\nsäkert väl känner till från sin tidigare\r\nlandstingserfarenhet. Vad jag är ute efter är alltså\r\natt man i samband med läkemedelspropositionen\r\nförsöker få bort det här hindret för rationell vård.</pre><pre>Anf. 81 Statsrådet BO KÖNBERG (fp):</pre><pre>Herr talman! Barbro Westerholm och jag har\r\nsamma inställning i sakfrågan, dvs. att vi inte skall\r\nha sådana system som styr bort från den önskade\r\nutveckling som innebär att fler människor, om de\r\nvill, skall kunna få vård i hemmet. Vi bör alltså inte\r\nha regelsystem som snedvrider det hela.</pre><pre>Det som framför allt har skilt oss åt är att de\r\nuppgifter som jag har inhämtat tyder på att så inte\r\när fallet på det här området. De uppgifter som jag\r\nnu får från Barbro Westerholm tyder på att det\r\ninom socialstyrelsen skulle finnas uppgifter som jag\r\ninte hunnit få ta del av på grund av den korta tid\r\nsom gått sedan jag fick frågan i fredags. Men jag\r\nskall omedelbart ta reda på om det är ett reellt\r\nproblem eller om det är ett formelt problem som\r\ninte har så stor betydelse i praktiken.</pre><pre>Vad gäller möjligheterna att inarbeta detta i den\r\nproposition om läkemedelslag som skall föreläggas\r\nriksdagen under våren får vi se om vi hinner ta med\r\ndet i sammanhanget. Det är fråga om en stor och\r\nomfattande proposition.</pre><pre>Anf. 82 BARBRO WESTERHOLM (fp):</pre><pre>Herr talman! Jag hoppas att det går att hitta en\r\nlättvunnen lösning på det här och att inte heller\r\nanpassningen till EG skall lägga hinder i vägen.\r\nSådana signaler har nämligen kommit från\r\nläkemedelsverket. När det gäller blod är det\r\nknappast så att vi kommer att exportera det till\r\nandra EG-länder med tanke på den WHO-\r\növerenskommelse som vi har om att vara\r\nsjälvförsörjande. Det här är ett internt problem,\r\ndär jag som sagt hoppas att EG inte lägger hinder i\r\nvägen för en praktisk lösning.</pre><pre>Överläggningen var härmed avslutad.</pre><pre>15 § Svar på fråga  1991/92:347 om\r\nungdomsorganisationernas lokalförsörjning</pre><pre>Anf. 83 Civilminister INGER DAVIDSON\r\n(kds):</pre><pre>Herr talman! Eva Johansson har frågat mig om\r\nsamma möjligheter till stöd ur allmänna arvsfonden\r\ntill ungdomslokaler gäller för alla\r\nungdomsorganisationer. Frågan har ställts med\r\nanledning av att regeringen har beviljat 4 milj.kr. ur\r\nallmänna arvsfonden till trossamfundens lokaler för\r\nungdomsverksamhet.</pre><pre>Först vill jag säga att detta stöd till trossamfundens\r\nlokaler för ungdomsverksamhet har utgått under\r\nåtskilliga år. Stödet i sig är alltså ingen nyhet.</pre><pre>Jag vill vidare understryka att det är min och hela\r\nregeringens uppfattning att det ideella arbete bland\r\nbarn och ungdom som bedrivs i olika organisationer\r\nrunt om i landet är mycket värdefullt. Det är också\r\nav stort värde att svenskt föreningsliv präglas av så\r\nstor mångfald att var och en kan finna sin förening.</pre><pre>En viktig förutsättning för föreningsarbete är ofta\r\natt ha tillgång till en lokal eller annan lämplig\r\nmötesplats. Regeringen har uppmärksammat detta\r\npå flera sätt än det som Eva Johansson tar upp i sin\r\nfråga.</pre><pre>Redan förra året avsattes 10 milj.kr. ur allmänna\r\narvsfonden för en särskild satsning på träffpunkter\r\nför ungdomar. Stödet, som skall fördelas av statens\r\nungdomsråd under 1992, är öppet för alla\r\norganisationer som bedriver barn- och\r\nungdomsverksamhet.</pre><pre>Mitt svar till Eva Johansson blir alltså: Ja, det finns\r\nredan i dag möjlighet för alla typer av\r\norganisationer som bedriver ungdomsverksamhet\r\natt få stöd till bl.a. lokaler för denna. Så bör det\r\nenligt min mening vara även i framtiden.</pre><pre>Anf. 84 EVA JOHANSSON (s):</pre><pre>Herr talman! Jag tackar för svaret. Jag förstår att\r\nvi är ganska överens om att barn- och\r\nungdomsorganisationers verksamhet är av stor\r\nbetydelse. Vi är också överens om att det är viktigt\r\nmed mångfald. Det är kunskapen om detta som\r\nligger till grund för hela samhällets stöd till barn-\r\noch ungdomsorganisationer. Då är det viktigt att\r\nstödet utgår på ett sådant sätt att det just stimulerar\r\nmångfalden och bredden i verksamheten för att,\r\nprecis som civilministern säger, var och en skall\r\nkunna hitta sin förening. Därför tycker jag att det\r\när bra att det finns möjligheter även för andra barn-\r\noch ungdomsorganisationer än dem som är knutna\r\ntill trossamfunden att få ett sådant stöd för sin\r\nlokalförsörjning.</pre><pre>Min erfarenhet är, efter att ha besökt ganska många\r\nbarn- och ungdomsorganisationer, att många\r\narbetar i mycket torftiga lokaler som måste te sig\r\nganska trista för ungdomar om de jämför dem med\r\nvad framför allt det kommersiella nöjeslivet kan\r\nerbjuda.</pre><pre>Den fråga som jag ställer mig efter att ha tagit del\r\nav svaret är om fördelningen av stödet kan tänkas\r\nmotsvara behovet hos trossamfundens barn- och\r\nungdomsorganisationer och deras lokalförsörjning,\r\nsom ju får 4 miljoner, och hos alla andra barn- och\r\nungdomsorganisationer, som skall dela på 10\r\nmiljoner. Är det grundat på en uppfattning om att\r\ndet är där som behoven är störst? Min erfarenhet är\r\nkanske att just trossamfundens barn- och\r\nungdomsorganisationer är ganska välförsedda i\r\nsamband med sina kyrkor. Den andra frågan är\r\nvilken fördelning som skett av de 10 miljoner som\r\ndelats ut.</pre><pre>Anf. 85 Civilminister INGER DAVIDSON\r\n(kds):</pre><pre>Herr talman! Jag skall börja bakifrån och svara på\r\nfrågan angående fördelningen. Den har precis\r\npåbörjats nu i januari, så därför har jag ingen\r\növerblick och vet alltså inte ännu hur fördelningen\r\nkommer att bli. Men vår inriktning är att övervaka\r\noch se till att det blir någorlunda jämn fördelning,\r\näven om inriktningen när det gäller fördelningen av\r\nstödet har varit att se till nyttan av verksamheten,\r\ninte millimeterrättvisan.</pre><pre>När det gäller stödet till trossamfundens\r\nungdomsorganisationer, som ju har höjts från 3 till\r\n4 miljoner i år, är förklaringen den att det har\r\nkommit så väldigt många fler ansökningar. Förra\r\nåret hade vi 32 och i år 72 trossamfund som skall få\r\ndela på summan. Fördelningen avgörs av\r\nsamarbetsnämnden för stöd till trossamfunden.\r\nDen avgör internt hur mycket man vill fördela på\r\nvarje trossamfund som det handlar om. Jag tror nog\r\natt man kan säga överlag att det sker en rättvis\r\nfördelning. Man ser alltså till vilken nytta\r\nverksamheten kan vara och bedömer därefter.\r\nDessa 10 miljoner har som sagt just börjat delas ut.</pre><pre>Anf. 86 EVA JOHANSSON (s):</pre><pre>Herr talman! Jag är medveten om att någon exakt\r\nmillimeterrättvisa inte går att få. Summorna är\r\nalldeles för små för att klara det, för vi har en\r\nuppsjö av olika organisationer och behoven är\r\nmycket stora. Jag hoppas att jag inte behöver tolka\r\ncivilministern så att betydelsen av trossamfundens\r\nbarn- och ungdomsverksamhet bedöms större än\r\nalla andra organisationers. Jag tänker på allt ifrån\r\nidrottsrörelser, politiska ungdomsförbund, scouter,\r\nUnga Örnar, handikapporganisationer till\r\ninvandrarorganisationer. Kan vi se fram emot att\r\ndessa också kan få ett ökat stöd?</pre><pre>Anf. 87 Civilminister INGER DAVIDSON\r\n(kds):</pre><pre>Herr talman! Det är inte så att trossamfunden får\r\n4 miljoner av dessa 10 miljoner och att de andra\r\nskall dela på resten. Det är två olika potter.\r\nFördelningen görs med utgångspunkten att alla\r\nskall kunna söka stödet. Det händer ibland att det\r\nkommer in litet ojämnt med ansökningar, att vissa\r\norganisationer söker mer än andra. Men\r\ninriktningen är helt klart att vi skall fördela så bra\r\nsom vi någonsin kan. Vi tycker att alla\r\nungdomsverksamheter har samma rätt att få dessa\r\npengar och gör ett lika värdefullt arbete. Det är\r\nsjälvklart.</pre><pre>Anf. 88 EVA JOHANSSON (s):</pre><pre>Herr talman! Jag tog upp denna fråga delvis därför\r\natt det här kanske inte är riktigt känt ute. Jag\r\nhoppas att den här debatten och uppmärksamheten\r\nmåhända kan göra att också andra barn- och\r\nungdomsorganisationer kommer in med\r\nansökningar så att det kommer att finnas anledning\r\natt öka på dessa tio miljoner, för behoven är vida\r\nmycket större. Har jag gett civilministern ett bra\r\nargument där tycker jag att jag har gjort en bra\r\ninsats. Tack.</pre><pre>Anf. 89 Civilminister INGER DAVIDSON\r\n(kds):</pre><pre>Herr talman! Jag får då säga att det är ett vällovligt\r\nsyfte.</pre><pre>f2 &gt;  Överläggningen var härmed avslutad.</pre><pre>\r\n16 § Svar på fråga 1991/92:332 om villkoren för\r\nde turkbulgarer som återvänt till Bulgarien</pre><pre>Anf. 90 Kulturminister BIRGIT FRIGGEBO\r\n(fp):</pre><pre>Herr talman! Odd Engström har frågat mig hur\r\nregeringen låtit informera sig om villkoren för de\r\nbulgarienturkar som inte fått stanna i Sverige utan\r\nåtervänt till Bulgarien.</pre><pre>Regeringen håller sig fortlöpande informerad om\r\nläget i Bulgarien, genom bl.a. regelbunden\r\nrapportering från den svenska ambassaden i Sofia,\r\nmen också genom att ta del av information från\r\nandra källor.</pre><pre>Bulgarien befinner sig i snabb politisk utveckling i\r\npositiv riktning. Lagar med syfte att värna de\r\nmänskliga rättigheterna antas successivt. Lagar\r\nsom ger etniska turkar rätt att återfå sina\r\nursprungliga namn och om rätt till\r\nhemspråksundervisning på bl.a. turkiska har\r\nnyligen antagits.</pre><pre>De problem som uppstår för hemvändande\r\nbulgarienturkar, t.ex. bristen på bostäder, tycks\r\nhuvudsakligen vara en följd av den allmänna\r\nekonomiska situationen i landet.</pre><pre>Mot bakgrund av denna utveckling har det inte\r\nfunnits anledning att mer systematiskt följa upp hur\r\nenskilda individer som avvisats från Sverige funnit\r\nsig till rätta.</pre><pre>Sveriges och övriga länders möjligheter att följa\r\nutvecklingen i Bulgarien -- såväl generellt som i\r\nenskilda fall -- kommer förhoppningsvis att kunna\r\nstärkas inom kort i och med att FN:s\r\nflyktingkommissarie avser öppna ett lokalkontor i\r\nBulgarien.</pre><pre>Anf. 91 ODD ENGSTRÖM (s):</pre><pre>Herr talman! Jag tackar statsrådet för svaret. Jag\r\nhar ställt den här frågan egentligen på uppdrag av\r\nen kvinna i min valkrets i Kopparbergs län. Hon är\r\nen av de många människor som är engagerade för\r\nflyktingarnas sak. Hon är orolig, ängslig och hon är\r\nen av de många som nu känner för de turkbulgarer\r\nsom gömmer sig i Dalarna undan myndigheternas\r\nverkställighet av beslut som har fattats om att de\r\ninte får stanna i Sverige.</pre><pre>Nu har vi fått svar, och det tackar vi för. Vad som är\r\noklart för mig efter att ha tagit del av svaret är om\r\nhon kan känna sig lugn eller inte. Låt mig formulera\r\ndet så här: Vad betyder svaret beträffande\r\nmyndigheternas praxis framöver när det gäller att\r\nverkställa beslut om att turkbulgarer som önskar\r\nstanna i Sverige inte får stanna i Sverige utan måste\r\nlämna landet? Kommer myndigheterna även\r\nfortsättningsvis att låta dessa beslut gå i\r\nverkställighet eller avser de att avvakta i väntan på\r\nbättre kunskaper om vad som faktiskt händer de\r\nturkbulgarer som nu har fått återvända till\r\nBulgarien?</pre><pre>Anf. 92 Kulturminister BIRGIT FRIGGEBO\r\n(fp):</pre><pre>Herr talman! I de informationer som vi har fått\r\nfinns ingenting som talar emot att de turkbulgarer,\r\nsom har fått sitt skyddsbehov prövat och som har\r\nfått avslag på sin ansökan, skulle kunna åka hem i\r\nfull förvissning om att de inte kommer att råka ut\r\nför förföljelse i Bulgarien. För detta talar inte minst\r\natt Bulgarienturkarnas politiska parti, MRF, nu\r\nsitter i parlamentet. Partiet har en nyckelroll\r\ndärigenom att regeringen inte har en egen\r\nmajoritet. Som jag har påpekat har även ett\r\nlagstiftningsarbete påbörjats, vilket innebär att\r\nBulgarienturkarnas rättigheter tas till vara.</pre><pre>Vi kan även se på tillströmningen till Sverige. 1989\r\nkom 5 022 Bulgarienturkar. 1990 kom 355. 1991,\r\nalltså förra året, kom så få att man inte ens har en\r\nsärskild redovisning av dem, utan de ingår i\r\ngruppen Övriga. Det är ett tecken på att situationen\r\ni dag är annorlunda i Bulgarien.</pre><pre>Anf. 93 ODD ENGSTRÖM (s):</pre><pre>Herr talman! Låt mig då ställa en sista fråga så att\r\njag som för talan här och de som egentligen har\r\ninitierat frågan kan känna oss någorlunda säkra på\r\natt vi har förstått svaret. Statsrådet valde att\r\nformulera sig så här: ''Ingenting i den information\r\nsom vi nu har tyder på'', osv. Jag respekterar det\r\nsvaret. Låt mig bara lägga till en följdfråga: Är den\r\ninformation som statsrådet och myndigheten\r\nförfogar över tillräcklig för att den skall kännas\r\nbetryggande såsom underlag för den praxis som\r\ntillämpas?</pre><pre>Anf. 94 Kulturminister BIRGIT FRIGGEBO\r\n(fp):</pre><pre>Herr talman! Svaret på den frågan är obetingat ja.\r\nJag har personligen talat med vår ambassadör i\r\nBulgarien, när han var hemma för\r\nsändebudsmötet. Han betygade att situationen i\r\nBulgarien nu är helt säker för Bulgarienturkarna.</pre><pre>f2 &gt;  Överläggningen var härmed avslutad.</pre><pre>\r\n17 § Svar på fråga 1991/92:358 om åtgärder mot\r\nfrämlingsfientlighet och rasism Anf. 95\r\nKulturminister BIRGIT FRIGGEBO (fp):</pre><pre>Herr talman! Maud Björnemalm har frågat mig\r\nvad regeringen gör konkret för att bekämpa den\r\nfrämlingsfientlighet och rasism som breder ut sig\r\nalltmer. Jag hänvisar till den information som jag\r\ntidigare i dag har lämnat riksdagen om regeringens\r\narbete mot främlingsfientlighet och rasism.</pre><pre>Anf. 96 MAUD BJÖRNEMALM (s):</pre><pre>Herr talman! Jag tackar för svaret. Det är\r\nnaturligtvis intressant att få en redogörelse för vad\r\nregeringen vill göra för att motverka\r\nfrämlingsfientlighet och rasism. Jag har frågat efter\r\nkonkreta åtgärder. I regeringsförklaringen\r\nuttalades ju att främlingsfientlighet och rasism\r\nskulle bekämpas. Det har tagit lång tid för\r\nregeringen att komma fram med förslag.\r\nFrämlingsfientliga tendenser har vi sett under en\r\nlång tid och de har hela tiden trappats upp.</pre><pre>Jag tycker nog att det behövs olika former av\r\nåtgärder. Det behövs åtgärder nu och det behövs\r\nåtgärder på sikt. Det behövs konkreta åtgärder och\r\nattitydpåverkande ågärder. Det behövs även\r\nmanifestationer för att kraftigt markera att vi inte\r\ntolerar våld, våldshandlingar, främlingsfientlighet\r\noch rasism i vårt samhälle. En del av de åtgärder\r\nsom regeringen redovisar är inte nya.</pre><pre>Jag sade i debatten tidigare i dag att det fanns två\r\nkonkreta åtgärder. När jag nu läste igenom Birgit\r\nFriggebos redogörelse för regeringens åtgärder, såg\r\njag att det egentligen inte finns några konkreta\r\nåtgärder. Min fråga kvarstår därför.</pre><pre>Anf. 97 Kulturminister BIRGIT FRIGGEBO\r\n(fp):</pre><pre>Herr talman! Att åtgärderna inte är helt nya och\r\nfärska för dagen innebär inte att de är sämre. Maud\r\nBjörnemalm sade själv att detta är ett långsiktigt\r\narbete, och det är det förvisso. Jag har i min\r\ninformation tidigare redovisat en rad saker som vi\r\ngör och som har långsiktig inverkan. Jag tycker att\r\ndet är väldigt viktigt att vi undanröjer\r\nmissförhållanden som det med rätta riktas kritik\r\nmot. Det har varit fråga om att minska\r\nväntetiderna, att påskynda utlänningsnämndens\r\ninrättande och ge den extra resurser samt att få en\r\nstriktare asylpraxis så att inte de som är\r\nfrämlingsfientliga får underlag för sin kritik, t.ex.\r\nnär det gäller ekonomiska flyktingar i Sverige.\r\nDetta är en oerhört viktig fråga.</pre><pre>Vi har vidtagit ytterligare åtgärder.\r\nLäroplanskommittén har fått nya direktiv, som just\r\nskall ta upp frågan om skolans möjligheter.\r\nCivildepartementet har påbörjat ett arbete för att\r\nskicka ut information. Vi har i budgeten föreslagit\r\nextra pengar, 10 milj.kr., för att motverka rasism.\r\nJag vet inte vilka krav Maud Björnemalm har på\r\nkonkreta åtgärder, om detta inte är i högsta grad\r\nkonkreta åtgärder.</pre><pre>Anf. 98 MAUD BJÖRNEMALM (s):</pre><pre>Herr talman! Jag har inte sagt att regeringen har\r\nföreslagit dåliga åtgärder -- tvärtom. Jag tycker att\r\ndet är bra att vi gör detta. Men vad jag efterlyste\r\nvar åtgärder nu. De flesta av dessa åtgärder sker på\r\nsikt. Vad man tänker göra i skolan är också\r\nnågonting på sikt. Det är väldigt viktigt att man just\r\nnu går in och gör konkreta saker. Rädslan och\r\nskräcken hos människorna är påtagliga.\r\nUngdomarna protesterar. Äldre protesterar.\r\nInvandrare protesterar och demonstrerar. Här\r\nkommer regeringen med förslag till bra men\r\nlångsiktiga åtgärder. Jag tror att vi behöver\r\nmarkera att regeringen gör insatser nu.</pre><pre>Anf. 99 Kulturminister BIRGIT FRIGGEBO\r\n(fp):</pre><pre>Herr talman! Självklart skall vi göra insatser nu.\r\nDet skall alltid göras insatser. Vad som är viktigt nu\r\när för det första att polisen kan fånga dessa\r\nbrottslingar. Vi har utlyst en belöning till dem som\r\nkan lämna information. För det andra solidariserar\r\nvi oss med invandrarna och med dem som har\r\ndrabbats av dessa dåd.</pre><pre>Vi ger från riksdag och regering uttryck för att vi\r\nhar förståelse för den rädsla som finns hos\r\ninvandrare. Människor har lutat sitt huvud mot min\r\naxel och gråtit ut, därför att de känner en så oerhört\r\nstor rädsla. Det är viktigt att vi visar att vi förstår\r\ndetta. Vi kan delta i manifestationer, ta avstånd och\r\ngemensamt visa på att vi inte accepterar dessa\r\nvåldsdåd i vårt samhälle. Detta är ett\r\nopinionsbildningsarbete som inte heller skall\r\nundervärderas eller nedvärderas. Under tiden\r\narbetar vi även konkret med de åtgärder som jag nu\r\nhar redovisat.</pre><pre>Anf. 100 MAUD BJÖRNEMALM (s):</pre><pre>Herr talman! Det är bra, men jag tycker ändå att\r\nman skall gå ut med ett starkare opinionsbildande\r\noch attitydpåverkande arbete. Jag vill avsluta med\r\natt citera vad Theodor Kallifatides har sagt,\r\nnämligen att hatet mot invandrarna gör oss alla till\r\nfrämlingar.</pre><pre>f2 &gt;  Överläggningen var härmed avslutad.</pre><pre>\r\nAjournering f3 &gt;  Kammaren beslöt kl. 16.40 på\r\nförslag av förste vice talmannen att ajournera\r\nförhandlingarna till kl. 18.00.</pre><pre></pre><pre>Återupptagna förhandlingar f3 &gt;  Förhandlingarna\r\nåterupptogs kl. 18.00.</pre><pre>\r\n18 § Svar på fråga 1991/92:349 om det\r\nkontanta arbetsmarknadsstödet Anf. 101\r\nArbetsmarknadsminister BÖRJE HÖRNLUND\r\n(c):</pre><pre>Fru talman! Sten Östlund har frågat mig om vilka\r\nbelopp som jag beräknar att kontantstöden\r\nkommer att uppgå till under åren 1992 och 1993.\r\nFrågan har ställts med anledning av att\r\narbetsmarknadsstyrelsens generaldirektör\r\nberäknat utbetalningarna av sådant stöd till\r\nmellan 25 och 30 miljarder kronor.</pre><pre>I budgetpropositionen beräknas kostnaderna för\r\ndet kontanta understödet till ca 18 miljarder\r\nkronor under budgetåret 1992/93.</pre><pre>Beräkningen grundar sig på finansplanens\r\nbedömning av hur svensk ekonomi och\r\narbetsmarknad kommer att utvecklas under åren\r\n1992 och 1993. Efter finansplanens\r\noffentliggörande har det emellertid tillkommit\r\nomständigheter som försvårar bedömningen av\r\nsåväl den svenska som den internationella\r\nekonomiska utvecklingen. Det\r\nbedömningsunderlag, som föreligger för\r\nnärvarande, är därför inte sådant att man med\r\nsäkerhet kan förutsäga hur utbetalningarna av\r\nkontantstöd kommer att utvecklas under det\r\nkommande budgetåret.</pre><pre>Jag följer emellertid utvecklingen noga och jag\r\nkommer att i samband med\r\nkompletteringspropositionen göra en ny\r\nbedömning av läget på arbetsmarknaden.</pre><pre>Anf. 102 STEN ÖSTLUND (s):</pre><pre>Fru talman! Jag skall be att få tacka\r\narbetsmarknadsministern för svaret.</pre><pre>Det är bara att konstatera att det ser ut att gå mot\r\nen hotfull utveckling när det gäller kostnaderna\r\nför det kontanta arbetsmarknadsstödet. Vi har\r\nfrån socialdemokratiskt håll i våra motioner --\r\nsärskilt motionen om det goda arbetet -- lagt fram\r\nförslag om att man skall omvandla delar av det\r\nkontanta arbetsmarknadsstödet till aktiva\r\nåtgärder, och vi har bett regeringen utarbeta\r\nförslag på sådana åtgärder i\r\nkompletteringspropositionen.</pre><pre>Jag skulle därför vilja ställa en följdfråga till\r\narbetsmarknadsministern. Har\r\narbetsmarknadsministern tagit initiativ till att\r\npåbörja ett sådant arbete på departementet och i\r\nregeringen? Med anledning av den information\r\nsom vi nu har fått ifrån byggentreprenörerna vill\r\njag också ställa en fråga om de\r\ninfrastruktursatsningar som särskilt finns på\r\nkommunikationsdepartementets område. Man\r\nställer sig frågan: Vart tog vägen vägen? Har\r\narbetsmarknadsministern gjort sig underrättad\r\nom hur det egentligen står till med de\r\ninfrastruktursatsningar som man i andra\r\nsammanhang har sagt skall ge så många jobb?</pre><pre>Anf. 103 Arbetsmarknadsminister BÖRJE\r\nHÖRNLUND (c):</pre><pre>Fru talman! I det stora vägpaket som den\r\nsocialdemokratiska regeringen litet i panik lade ut\r\ni augusti är det många projekt som kommer i gång\r\nmycket sent och dåligt. Det gäller kulturområden\r\nsom man måste se på. Det gäller ganska\r\nbesvärliga miljöprövningar. Det finns också svåra\r\nmarklösenfrågor, som gör att objekten ser ut att\r\nkunna komma i gång sent. Det finns även flera\r\nhuvudmän i form av kommuner, landsting och\r\nstaten. Man blir inte sams om vägtrafikavgifter\r\noch liknande saker. Det råder politisk oenighet\r\nom vissa leder. Ett par partier håller på en led,\r\noch andra partier håller på en annan led. Detta\r\nmedför att jag själv är mycket tveksam till vilken\r\nnytta de här stora jobben kommer att vara under\r\nlågkonjunkturtiden.</pre><pre>Däremot det paket som den här regeringen lade\r\nfram och som riksdagen fattade beslut om i\r\ndecember kommer i sin helhet att kunna byggas\r\nupp under 1992. I en arbetsgrupp pågår ett arbete\r\nmed en framtida beredskap för att kunna mata in\r\nnya objekt. Jag är personligen mycket tveksam till\r\natt vissa stora objekt kommer i gång. Det vill jag\r\nomtala.</pre><pre>När det gäller arbetsmarknadsfonden, pengarna\r\ntill de arbetslösa, föreslog socialdemokraterna i\r\nseptember -- medan de hade kvar\r\nregeringsmakten -- att man skulle ta drygt två\r\nmiljarder och betala åtgärder. Vi tog det öppet i\r\nbudgeten, eftersom vi såg hur pengarna sinade i\r\narbetsmarknadsfonden.</pre><pre>Anf. 104 STEN ÖSTLUND (s):</pre><pre>Fru talman! Vi riskerar ändå, Börje Hörnlund,\r\natt få göra utbetalningar av kontant\r\narbetsmarknadsstöd i storleksordningen uppemot\r\n30 miljarder kronor om hotbilden förverkligas. Vi\r\nskulle kunna göra oändligt mycket mera och få\r\nmycket mer nytta av dessa pengar om vi i stället\r\nkunde hålla folk i arbete.</pre><pre>Börje Hörnlund säger att det paket som vår\r\nregering lade fram inte kommer att få någon\r\neffekt medan det paket som den nuvarande\r\nregeringen har lagt fram skall få goda effekter.\r\nDet fodrar väl mer än någon minut att föra den\r\ndiskussionen. Låt mig bara referera till vad som\r\nsägs i den skrift som vi i dag har fått från\r\nbyggentreprenörerna. Där sägs att till detta\r\nkommer att man nu för att sänka kostnaderna\r\nmed 20 till 30 % skall omförhandla projekten.\r\nDet är väl kanske en av orsakerna till att det blir\r\nförseningar. Man säger vidare att det\r\nunderstryker behovet av att påskynda ytterligare\r\npersonalnedskärningar så att man inte på grund\r\nav överkapacitet tvingas ta uppdrag till priser som\r\npå sikt hotar företagens existens. Det är den\r\nutveckling som byggentreprenörerna ser på det\r\nhär området.</pre><pre>Anf. 105 Arbetsmarknadsminister BÖRJE\r\nHÖRNLUND (c):</pre><pre>Fru talman! Det var inte jag som sade att det\r\nsocialdemokratiska paketet inte gav några\r\neffekter. En del objekt ger effekter, men det finns\r\nhär stora objekt som ser ut att vara mycket\r\ntungstartade av många skäl som jag kort berörde.</pre><pre>Är det verkligen Sten Östlunds mening att man\r\ninte skall ta till vara att det går att göra\r\nupphandlingar som är 30 % billigare? Eftersom\r\ndet rör sig om mycket stora pengar kan man\r\ngenomföra ytterligare åtskilliga vägmil genom det\r\nlägre priset. Jag tycker att det känns litet\r\noansvarigt om man inte försöker omförhandla\r\nobjekten och få dem till rätt pris i dag.</pre><pre>Det skulle finnas betydligt mindre pengar i\r\narbetsmarknadsfonden om socialdemokraterna\r\npå olika sätt skulle ha fått sin vilja igenom. Ni fick\r\ner vilja igenom vid ett tillfälle när facken fick en\r\ngåva på 2,5 miljarder. Hade det inte skett hade vi\r\nhaft 3,5 miljarder extra i fonden i dag.</pre><pre>Anf. 106 STEN ÖSTLUND (s):</pre><pre>Fru talman! Det var fackens pengar som facken\r\nfick tillbaka. Men debatter på en minut är för\r\nkorta för att man skall kunna gå in på det.</pre><pre>När det gäller de 25 till 30 % som man beräknar\r\natt man skall spara genom att omförhandla, är det\r\nväl obestridligt så att om man inte är snabb i sina\r\nåtgärder kan detta ytterligare försena projektens\r\nigångsättande.</pre><pre>Dessutom, Börje Hörnlund, tänker inte\r\nkommunikationsdepartementet använda\r\npengarna till infrastruktursatsningar. De skall\r\nläggas på vägunderhåll. Det är en mycket märklig\r\nutveckling för de pengar vi har avsatt för\r\ninfrastruktursatsningar. Om man kan få\r\nprojekten billigare genomförda kommer man att\r\nta pengarna och använda dem till vägunderhåll.\r\nDet är en utveckling som jag tycker att\r\narbetsmarknadsministern gentemot\r\nkommunikationsdepartementet skulle gå till\r\nstorms mot. Det vi i reella pengar har avsatt för\r\ninfrastruktursatsningar och för att lätta upp på\r\narbetsmarknaden skall enligt min mening\r\nanvändas till just infrastruktursatsningar.</pre><pre>Anf. 107 Arbetsmarknadsminister BÖRJE\r\nHÖRNLUND (c):</pre><pre>Fru talman! Det skall självklart förhandlas\r\nsnabbt. När det sedan gäller vem som äger\r\npengarna i fonderna, har faktiskt 95 % av medlen\r\nvarit statsbidrag och 5 % egenavgift. Det skulle\r\nvara skönt för alla om vi i dag hade haft ytterligare\r\n3,5 miljarder i arbetsmarknadsfonden, eftersom\r\nden lågkonjunktur vi upplever är tung, djup och\r\nlångvarig.</pre><pre>Sedan till infrastrukturupphandlingarna. Om\r\nman har ett antal objekt som kan upphandlas\r\nbilligare, och man behöver vidta åtgärder på\r\nandra håll i landet där det är minst lika stor\r\narbetslöshet och vägarna knappast är farbara, är\r\ndet lika viktigt för folkhushållet som att arbetet\r\nmed dessa stora objekt kommer i gång. Detta svär\r\ninte emot varanda, utan man skall vara glad och\r\ntacksam om vi kan upphandla de stora objekten\r\n30 % billigare.</pre><pre>Anf. 108 STEN ÖSTLUND (s):</pre><pre>Fru talman! Detta tvivlar jag starkt på. Det är\r\nsnarare på det sättet att man tar pengar från\r\ninfrastruktursatsningarna och lägger på vanligt\r\nvägunderhåll, något som man annars hade fått ta\r\növer statsbudgeten.</pre><pre>När det sedan gäller egenavgiften och A-kassan är\r\nni nu genom det beslut riksdagen har fattat och\r\ndet förslag ni har lagt fram i full färd med att ta\r\ntillbaks de pengar som var fackens, och som\r\nfacken också fick. Det tar ni nu tillbaka genom att\r\nhöja egenavgiften. Men egenavgiften är ingen\r\nfinansieringsväg. Låt mig påminna om att vi\r\nmåste höja avgiften med 1 000 kr. per betalande\r\nmedlem, om alla i A-kassorna kan betala avgift,\r\nför att få in 3,5 miljarder kronor. Utvecklingen\r\npekar nu på att kostnaderna kommer att öka från\r\n18 miljarder till uppåt 30 miljarder, och det visar\r\npå orimligheten att finansiera det den vägen.</pre><pre>f2 &gt;  Överläggningen var härmed avslutad.</pre><pre>\r\n19 § Svar på fråga 1991/92:351 om AMS\r\nekonomiska resurser för att aktivera arbetslösa</pre><pre>Anf. 109 Arbetsmarknadsminister BÖRJE\r\nHÖRNLUND (c):</pre><pre>Fru talman! Monica Öhman har frågat mig om\r\nAMS för nästa budgetår fått större resurser för att\r\naktivera arbetslösa än man har fått för första\r\nhalvåret 1992.</pre><pre>Regeringens förslag i 1992 års budgetproposition\r\ninnebär en kraftig förstärkning av de\r\narbetsmarknadspolitiska resurserna i förhållande\r\ntill vad som föreslogs i förra årets\r\nbudgetproposition. Den nuvarande regeringen\r\nhar dessutom, genom förslag i tilläggsbudget I och\r\nvia finansfullmakt, förstärkt de\r\narbetsmarknadspolitiska resurserna under senare\r\ndelen av innevarande budgetår. Dessa\r\nförstärkningar innebär att lika många arbetslösa\r\nkan få utbildning eller nytta av någon annan\r\narbetsmarknadspolitisk åtgärd under de båda\r\nbudgetåren.</pre><pre>En viktig skillnad är dock att den nuvarande\r\nregeringen, trots det ansträngda statsfinansiella\r\nläget, redan i budgetpropositionen föreslår att\r\nomfattande resurser skall anvisas till\r\narbetsmarknadspolitiken. Detta tillvägagångssätt\r\ninnebär att arbetsmarknadsverket får bättre\r\nförutsättningar att planera för insatserna under\r\nnästa budgetår.</pre><pre>Avslutningsvis vill jag påpeka att de nuvarande\r\nhöga arbetslöshetstalen ökar kraven på att de\r\narbetsmarknadspolitiska resurserna används\r\neffektivt. Av den anledningen ser regeringen för\r\nnärvarande över den s.k. ungdomsgarantin med\r\nsyfte att skapa meningsfulla praktikplatser för\r\narbetslösa ungdomar inom hela\r\narbetsmarknaden.</pre><pre>Anf. 110 MONICA ÖHMAN (s):</pre><pre>Fru talman! Jag får tacka\r\narbetsmarknadsministern för svaret, även om jag\r\ninte anser att det är ett riktigt svar på den\r\nkonkreta frågan.</pre><pre>Det har inte gjorts en riktigt rättvis beskrivning av\r\nhur mycket resurser som finns att tillgå för\r\ninnevarande budgetår. Om jag har lagt ihop\r\nsiffrorna rätt, både det som föreslogs i\r\npropositionen i januari i fjol, i\r\nkompletteringspropositionen, i tilläggsbudgeten\r\noch finansfullmakten, kommer man upp i en\r\nsumma på 18,6 miljarder kronor. I år föreslås 19,6\r\nmiljarder. Jag tycker inte att man kan utläsa att\r\ndet blir så förfärligt mycket mer, vilket görs\r\ngällande i svaret.</pre><pre>Det kan väl inte vara så, att man ute i länen inte\r\nkan bedöma situationen? Vi får med jämna\r\nmellanrum larmrapporter om att man är tvungen\r\natt dra ner på utbildningen, eftersom man inte vet\r\nhuruvida det finns resurser så att man klarar det.\r\nDå har det inte givits trygghet åt länen.</pre><pre>Jag vill komplettera bilden med en annan fråga,\r\nnämligen stödet till företagsutbildningen och\r\nförsöksverksamheten med ökat företagsstöd. När\r\nvi nu börjat få litet snurr på detta och företagen\r\nbörjat inse att detta är ganska bra att använda i en\r\nsådan här situation, föreslår regeringen att stödet\r\nskall bort. I budgetpropositionen säger ministern:\r\nJag finner inget skäl att föreslå någon förlängning\r\nav denna försöksverksamhet. Det lämnas inte\r\nnågon motivering. Min fråga kvarstår\r\nfortfarande: Finns det tillräckliga resurser?</pre><pre>Anf. 111 Arbetsmarknadsminister BÖRJE\r\nHÖRNLUND (c):</pre><pre>Fru talman! Om man summerar vad som finns\r\ntillgängligt för innevarande budgetår, finner man\r\natt den uträkning som Monica Öhman gör är riktig.\r\nDet jag pekade på är att medel fyllts på ett antal\r\ngånger under budgetåret, och det så sent som i\r\ndecember. Utöver vad som föreslogs av den förra\r\nregeringen för detta budgetår har det tillkommit\r\növer 8 miljarder kronor för att hålla ca 3 % i\r\nåtgärder, vilket är den siffra AMS i princip\r\nfortfarande menar är taket.</pre><pre>Nu är jag litet tveksam till om det är taket. Om man\r\ntittar på län som Gävleborgs län, Norrbottens län\r\noch några till ligger man där klart över dessa tal,\r\noch där kommer vi att sätta in litet\r\nspecialundersökningar för att se om det är effektivt\r\nmed så höga tal som 4--5 % i åtgärder. Här har vi en\r\nviss beredskap. Jag vill betona att regeringen i sin\r\nhelhet har inriktningen att arbetslinjen skall gälla.\r\nMen vi behärskar inte internationell konjunktur\r\noch sådana saker, så vi vet inte riktigt hur besvärligt\r\ndet blir framöver.</pre><pre>Anf. 112 MONICA ÖHMAN (s):</pre><pre>Fru talman! Jag hoppas att regeringen tar till sig\r\nall den information den kan få i den här frågan. Jag\r\ntänker då på den artikel som fanns i Dagens\r\nNyheter den 30 januari där Göte Bernhardsson var\r\nmycket orolig för utvecklingen. Han säger att\r\narbetslösheten kommer att uppgå till 4--5 %, vilket\r\nregeringen själv har talat om, och kanske 6 %.\r\nKommer man upp i dessa tal, blir det mycket svårt\r\natt vända utvecklingen. Ifall\r\narbetsmarknadsministern inte har sett den här\r\nartikeln, kan jag gärna överlämna den. Han, liksom\r\nvi socialdemokrater i vår motion, har pekat på\r\nmånga åtgärder som man nu snabbt kan sätta in för\r\natt bryta kurvan och ge människor meningsfull\r\nsysselsättning.</pre><pre>Anf. 113 Arbetsmarknadsminister BÖRJE\r\nHÖRNLUND (c):</pre><pre>Fru talman! Det är inte bara så att jag läser artiklar\r\nsom rör mitt ansvarsområde, utan jag träffar också\r\ngeneraldirektören rätt ofta för samtal i dessa frågor.\r\nEn sak som vi arbetar med i departementet, och\r\nsom nog är bekant för alla, är ett förslag som i\r\nprincip skall ta bort ungdomsarbetslösheten för\r\nungdomar i åldern t.o.m. 24 år. Enbart det\r\nförslaget, om det blir riksdagens beslut, kommer att\r\ninnebära att man noga skyddar en skör grupp,\r\nnämligen de unga, och deras inträde på\r\narbetsmarknaden, genom utbildning eller praktik.\r\nDet förslaget i sig innebär att de 3 % som AMS i\r\ndag säger sig kunna rymma i åtgärder räknas upp\r\nmed ett antal tiondels procent.</pre><pre>Det arbetas, fru Monica Öhman, hela tiden med\r\ndessa frågor, och det antar jag att fru Öhman är väl\r\nmedveten om.</pre><pre>Anf. 114 MONICA ÖHMAN (s):</pre><pre>Fru talman! Vi skall nu inte föra en diskussion om\r\nungdomsgarantin. Jag har inte sett eller hört\r\nnågonting mer än vad man har rapporterat i\r\nAktuellt kring detta. Den frågan spar vi. Vi\r\nkommer säkert att ha åsikter om ungdomsgarantin.\r\nMin första reaktion var: Vilken arbetsgivare\r\nkommer att anställa en ungdom under 24 år på ett\r\nvanligt jobb om han vet, att om han låter bli att göra\r\ndetta kommer han kanske att få ersättning från\r\nstaten med 7 200 kr.?</pre><pre>Jag kommer från Norrbotten, och Börje Hörnlund\r\nkommer från Västerbotten. Vi kommer båda från\r\nlän som blöder. Bekymren är stora, inte minst i min\r\nhemkommun. Skall man reda ut detta, måste det\r\ntill särskilda åtgärder, men framför allt måste AMS\r\nfå veta att vi har resurser och att åtgärder kan sättas\r\nin snabbt, eftersom det här handlar om människors\r\nväl och ve.</pre><pre>f2 &gt;  Överläggningen var härmed avslutad.</pre><pre>\r\n20 § Svar på fråga 1991/92:354 om\r\nkostnadsjämförelse mellan arbetsmarknads- och\r\nkomvuxutbildningarna Anf. 115\r\nArbetsmarknadsminister BÖRJE HÖRNLUND\r\n(c):</pre><pre>Fru talman! Lena Hjelm-Wallén har frågat mig om\r\ndet är dyrare för samhället att låta en elev studera\r\npå komvux jämfört med att låta en arbetslös\r\ngenomgå arbetsmarknadsutbildning.</pre><pre>Det går inte att göra sådana direkta\r\nkostnadsjämförelser som åsyftas i frågan.</pre><pre>Alla som går i komvux är inte arbetslösa. En\r\narbetslös kan vara reguljär elev i komvux på eget\r\ninitiativ, men många studerar vid sidan av sitt\r\narbete. En elev i komvux kan studera på heltid,\r\ndeltid eller fritid. Arbetsmarknadsutbildning\r\nbedrivs oftast på heltid. Kostnaden per elev blir\r\ndärför olika.</pre><pre>En arbetslös kan delta i arbetsmarknadsutbildning\r\npå skilda sätt. Arbetsmarknadsutbildning uppvisar\r\ndärför inte någon enhetlig kostnadsbild. Man kan\r\ndelta i särskilt anordnad arbetsmarknadsutbildning\r\nsom upphandlas av olika utbildningsanordnare.\r\nDen kan upphandlas hos en kommun i form av\r\nenstaka studieplats eller som hel utbildning,\r\ngenomförd av komvux eller av gymnasieskolan. En\r\narbetslös kan som deltagare i\r\narbetsmarknadsutbildning även vara placerad i\r\nt.ex. reguljär komvux. Kostnaderna blir helt olika\r\nockså i dessa skilda fall.</pre><pre>Regeringen har tillsatt en arbetsgrupp inom\r\nregeringskansliet med uppgift att se över\r\nkostnaderna för olika utbildningsformer och göra\r\nen bedömning av hur medlen för utbildningsplatser\r\nbör fördelas så att största möjliga samhällsnytta\r\nuppnås.</pre><pre>Regeringen skall också tillsätta en utredning\r\nrörande det allmännas resurser för\r\nvuxenutbildningen. Utredningen skall arbeta\r\nsnabbt och lämna förslag som kan leda till ett\r\neffektivare medelsutnyttjande och minskade\r\nkostnader.</pre><pre>Anf. 116 LENA HJELM-WALLÉN (s):</pre><pre>Fru talman! Jag vill tacka\r\narbetsmarknadsministern för svaret. Jag har\r\nförståelse för att det är svårt att göra\r\nkostnadsjämförelser, men allmänt får man väl säga\r\natt den kommunala vuxenutbildningen är känd för\r\natt vara en mycket kostnadseffektiv och billig\r\nutbildningsform för vuxna.</pre><pre>Jag tackar för beskeden om att diverse utredningar\r\nskall tillsättas och analyser göras. Jag tycker dock\r\natt det hade varit bättre att göra dessa analyser\r\ninnan regeringen skred till verket och drog ner den\r\nkommunala vuxenutbildningen med 25 %. Detta\r\nkommer att slå mycket kraftigt. Även om alla inte\r\nbara har alternativet att bli arbetslösa, ser ett\r\nmycket stort antal människor det som alternativet\r\ntill sina studier i komvux. Jag har träffat många\r\nstuderande inom komvux under den här tiden och\r\nvi har diskuterat detta. Även om de inte själva\r\ndirekt blir arbetslösa pekar de på att indirekt blir\r\nnågon annan person arbetslös. De som nu är\r\nvikarier för dem när de studerar, kommer ju att\r\nhamna i den här situationen.</pre><pre>Arbetsmarknadsministern, om någon, borde ju\r\ninse att man inte skall utöka utbudet av arbetskraft\r\njust nu. Man gör ju detta när tiotusentals\r\nmänniskor stängs ute från sina studier i\r\nvuxenutbildning. Regeringen har ju föreslagit\r\ndetta. Jag undrar om arbetsmarknadsministern har\r\nbeaktat konsekvenserna av regeringens förslag.</pre><pre>Anf. 117 Arbetsmarknadsminister BÖRJE\r\nHÖRNLUND (c):</pre><pre>Fru talman! Vi räknar med att ungefär 70 % av\r\nAMS-resurserna går till olika utbildningsinsatser.\r\nOm vi uppskattar antalet som kommer att gå till\r\nutbildning -- det är ju stor självbestämmanderätt på\r\ndagens arbetsmarknadsstyrelse -- kommer via den\r\nsumman pengar ungefär 240 000 människor boende\r\ni Sverige att få utbildning under kommande\r\nbudgetår.</pre><pre>Sedan vill jag meddela att en arbetsgrupp som\r\narbetar med detta består av en representant för\r\nutbildningsdepartementet som har de reguljära\r\nutbildningarna, en representant för mitt\r\ndepartement som har\r\narbetsmarknadsutbildningarna och som vanligt när\r\ndet är frågan om sådana här saker, en representant\r\nför finansdepartementet. Den skall analysera detta\r\npå olika sätt för att få ut maximalt ur\r\narbetsmarknadssynpunkt. Dessutom behöver ju\r\nhela Sverige en höjd utbildningsnivå, ju högre\r\ndesto bättre.</pre><pre>Anf. 118 LENA HJELM-WALLÉN (s):</pre><pre>Fru talman! Allt detta är gott och väl, men det hade\r\nvarit lämpligare att göra det innan man lade ett\r\nförslag om att skära ned kommunal\r\nvuxenutbildning med 25 %. Det verkar som om den\r\nena handen inte vet vad den andra gör. Det är\r\nofrånkomligt att man därigenom dels förhindrar\r\nmänniskor att skaffa sig kunskap -- jag tycker\r\nfaktiskt att det är mycket konstigt att en regering\r\nvill göra det i dagens läge --, dels ökar utbudet på\r\narbetsmarknaden. Detta borde inte vara det som\r\nregeringen skall sysselsätta sig med just nu. Kan\r\nBörje Hörnlund förklara varför man har lagt detta\r\nunderliga och obegripliga förslag om minskad\r\nkomvux?</pre><pre>f2 &gt;  Överläggningen var härmed avslutad.</pre><pre>\r\n21 § Svar på fråga 1991/92:356 om\r\nsysselsättningspolitiken Anf. 119\r\nArbetsmarknadsminister BÖRJE HÖRNLUND\r\n(c):</pre><pre>Fru talman! Mona Sahlin har frågat mig om jag\r\navser att fullfölja en politik för full sysselsättning\r\nsom ett mål för regeringens ekonomiska politik.</pre><pre>Som Mona Sahlin känner till kan regeringen inte\r\npåverka den internationella lågkonjunkturen.</pre><pre>Med hänsyn tagen till olika omständigheter för hela\r\nregeringen en ekonomisk politik som syftar till att\r\nskapa förutsättningar för ekonomisk tillväxt och\r\ndärmed full sysselsättning.</pre><pre>Anf. 120 MONA SAHLIN (s):</pre><pre>Fru talman! Jag ber att få tacka\r\narbetsmarknadsministern för svaret. Jag kan väl\r\nockså påminna om att vi hade ombytta roller här för\r\nett tag sedan. Då var det jag som sade till Börje\r\nHörnlunds partikamrater att det inte heller var\r\nregeringen Carlsson som hade startat\r\nlågkonjunkturen i världen. Vi kan vara överens om\r\natt det varken är regeringen Carlsson eller\r\nregeringen Bildt som har påverkat den\r\ninternationella lågkonjunkturen.</pre><pre>Jag blir mycket nyfiken på vad det är för olika\r\nomständigheter som man skall ta hänsyn till för att\r\nförstå att regeringen faktiskt för en ekonomisk\r\npolitik som syftar till full sysselsättning. Om man\r\navser full sysselsättning, inser\r\narbetsmarknadsministern då att något som man\r\nkan påverka, nämligen hemmamarknaden som i\r\nstort sett alla små och medelstora företag är\r\nberoende av, nu stramas åt så starkt att detta\r\nförvärrar arbetslösheten? Inser\r\narbetsmarknadsministern också att tvärstoppet för\r\nhela byggmarknaden, som man också kan påverka,\r\nförvärrar situationen? Bör inte slutsatsen då vara\r\natt man bör göra något nu, utöver det som\r\nregeringen hittills har meddelat? Annars litar jag\r\ninte fullt ut på att man verkligen har för avsikt att\r\nklara full sysselsättning nu.</pre><pre>Anf. 121 Arbetsmarknadsminister BÖRJE\r\nHÖRNLUND (c):</pre><pre>Fru talman! Mona Sahlin skall naturligtvis lita fullt\r\nut på regeringen, men det är litet svårt att säga det\r\ni oppositionsrollen.</pre><pre>Det handlar om två saker, nämligen att skapa den\r\nhär framtidstron och investeringsklimatet i Sverige.\r\nDär har vi t.ex. förslaget om arbetande kapital och\r\natt det får vara i fred i företagen för att skapa nya\r\njobb och nya investeringar i stället för att det skall\r\nplaneras hur man skyddar detta på olika sätt.\r\nFöretagen skall jobba med vad de är bra på,\r\nnämligen att producera. Detta verkar vänstern\r\nbörja förstå, men socialdemokraterna sitter fast i\r\ndet gamla, vilket jag beklagar. Jag tror att detta är\r\nett grundläggande förslag om vi skall få fart på\r\nSverige och ha människor sysselsatta i ordinarie\r\nnäringsliv.</pre><pre>Vi måste ju också titta på hur det ser ut i vår\r\nomvärld. Vissa år under 1980-talet gick ca 100\r\nmiljarder kronor av svenskt kapital ut, och bara 10\r\nmiljarder kom in. Detta vill regeringen ändra på så\r\natt en stor del av svenskt kapital investeras här och\r\natt utländskt kapital också finner det intressant att\r\ninvestera i Sverige.</pre><pre>Sedan säger Mona Sahlin att det stramas åt. Ja,\r\nindustriproduktionen går neråt nu 1991 och 1992.\r\nKöpkraften ökar faktiskt samtidigt rätt ordentligt\r\nbåde 1991 och 1992. Eftersom det finns vissa\r\nsamband mellan detta i en sund ekonomi, kan man\r\ninte påstå att åtstramningen är överdriven. Detta\r\nvisar sig ju sedan i ett statligt budgetunderskott som\r\när ungefär 90 miljarder kronor om man inte hade\r\n20 miljarder kronor i engångsförstärkning. Här har\r\nvi en balanspunkt; om vi gasar för mycket, kan vi få\r\nen ränteutveckling som blir väldigt besvärande för\r\nhushållen och för svenska investeringar. Jag tycker\r\ndärför att detta är rätt väl avvägt. Det finns\r\nnaturligtvis en del man kan diskutera -- det finns det\r\nalltid.</pre><pre>Anf. 122 MONA SAHLIN (s):</pre><pre>Fru talman! Jag tror inte, Börje Hörnlund, att det\r\nhär bara handlar om att lita på eller inte, utan jag\r\när av den bestämda uppfattningen att detta icke är\r\nen väl avvägd politik om den syftar till full\r\nsysselsättning. Jag pekade tidigare ut två områden\r\ndär jag och t.o.m. måndagens ledarsida i DN -- och\r\ndet vill inte säga litet! -- nu efterlyser snabbare och\r\nmer akuta och riktade insatser för att\r\nsysselsättningen skall klaras. Jag har pekat ut två\r\nområden. Dels har efterfrågan på\r\nhemmamarknaden dämpats ordentligt sedan\r\nregeringsskiftet. Det har varit en medveten strategi\r\nfrån den borgerliga regeringen. Detta är en\r\nkatastrof för många av de små och medelstora\r\nföretag som jag vet att också Börje Hörnlund\r\nvärnar om. Dels gäller det byggarbetsmarknaden,\r\ndär man också kan vidta åtgärder nu.</pre><pre>Bakgrunden till min fråga är mycket allvarlig,\r\nnämligen att man inte i något land där man har låtit\r\narbetslösheten passera 6 % har kunnat få ned den\r\nigen, utan då befinner sig arbetslösheten på den\r\nnivån permanent. Därför efterlyser jag nu under\r\nvåren dessa konkreta insatser på de områden jag\r\nhar tagit upp. Vi riskerar annars att hamna i en sits\r\nsom ingen hittills har kunnat komma ur.</pre><pre>Anf. 123 Arbetsmarknadsminister BÖRJE\r\nHÖRNLUND (c):</pre><pre>Fru talman! Jag diskuterade nyss ett antal\r\ninvesteringsobjekt med Sten Östlund. Faktum\r\nkvarstår: Om man hade satsat mer före\r\nlågkonjunkturen, hade vi nu haft i gång mer. Det\r\ndecemberpaket jag nämnde byggs upp helt och\r\nhållet under 1992, medan vissa storprojekt kommer\r\nmycket sent. Jag vet att Mona Sahlin är en\r\nintelligent bedömare så till vida att hon vet att det\r\nuppstår ganska stora bekymmer när man går över\r\nfrån att bygga kontorshus, bostäder och\r\nindustrilokaler, som nu står tomma runt om i\r\nSveriges land, till annan verksamhet, till en annan\r\ntyp av investeringar. Det här blir en smärtsam\r\nprocess för byggarbetsmarknaden.\r\nByggarbetsmarknaden har fått gå upp på en för hög\r\nnivå, och den måste därför nu litet nedåt.</pre><pre>Anf. 124 MONA SAHLIN (s):</pre><pre>Fru talman! Arbetsmarknadsministern upprepar\r\natt mycket skulle ha varit annorlunda om inte om\r\nhade varit. Jag efterlyste åtgärder som kan vidtas\r\nnu under våren för att vi skall undvika den\r\n''uppgång i onödan'' av arbetslösheten som blir\r\neffekten om man inte vidtar åtgärder. Jag kan peka\r\npå många förslag: räntebidrag för en\r\ntidigareläggning av kommunala investeringar,\r\nbidrag och stöd för ROT-programmet, att man drar\r\ntillbaka förslaget att inte hjälpa till med en\r\nupprustning av skolorna, komvux, som togs upp i\r\nden förra frågan. Det finns en mängd sådana\r\nåtgärder som nu skulle kunna bidra till att\r\narbetslösheten inte drar i väg på de höjder som bl.a.\r\nAMS-chefen nu förutspår. Jag vill understryka\r\nallvaret.</pre><pre>Jag bedömer -- och t.o.m. Börje Hörnlund tycker\r\natt jag är i alla fall litet intelligent -- att Sverige\r\nmöjligen har detta år på sig. Om vi icke under detta\r\når begränsar ökningen, riskerar vi att hamna i den\r\nfälla som alla andra länder i Europa har fastnat i.\r\nDet är den utvecklingen jag till varje pris vill\r\nundvika.</pre><pre>Anf. 125 Arbetsmarknadsminister BÖRJE\r\nHÖRNLUND (c):</pre><pre>Fru talman! De sammantagna subventionerna\r\nunder 1991 -- och då räknar jag också in\r\nbostadsbidragen -- uppgår till 54 miljarder kronor.\r\nDet beloppet är så förfärande högt att det inte utan\r\nvidare går att öka hur som helst.</pre><pre>Inom regeringen, inom regeringskansliet och i ett\r\nantal departement, bearbetas en mängd frågor, och\r\nsyftet är att vi skall möta arbetslöshetsspöket. Det\r\när inte bara fråga om långsiktiga åtgärder utan\r\nockså kortsiktiga åtgärder som sätts in i avvaktan\r\npå att hemmalagade problem löses och att den\r\ninternationella konjunkturen vänder. Målet är\r\nsjälvfallet, Mona Sahlin, att vi skall ha lägsta\r\nmöjliga öppna arbetslöshet.</pre><pre>Anf. 126 MONA SAHLIN (s):</pre><pre>Fru talman! Jag får väl inget svar på vad som är\r\nlägsta godtagbara eller lägsta möjliga arbetslöshet.\r\nJag vill betona att jag inte talar om de allmänna\r\nsubventionerna på bostadsmarknaden, utan jag\r\ntalar om statens ansvar för att stimulera genom\r\nreparationer, ombyggnad och tillbyggnad, vilket\r\nhar betydelse för glesbygden, för de små\r\nkommunerna och för tillväxten. Det är på dessa\r\nområden jag bedömer att vi har detta år på oss att\r\nmöta utvecklingen. Jag menar att vi skall vara unika\r\noch att läget här icke skall bli som i andra länder i\r\nEuropa -- därav allvaret i min fråga.</pre><pre>f2 &gt;  Överläggningen var härmed avslutad.</pre><pre></pre><pre>22 § Svar på fråga  1991/92:336 om\r\njordbrukspolitiken</pre><pre>Anf. 127 Jordbruksminister KARL ERIK\r\nOLSSON (c):</pre><pre>Fru talman! Annika Åhnberg har frågat mig om\r\nregeringen inför ett EG-medlemskap kommer att\r\nanpassa den svenska jordbrukspolitiken till EG:s\r\ngemensamma jordbrukspolitik, vilket enligt\r\nAnnika Åhnberg vore mycket olyckligt, eftersom\r\nEG:s jordbrukspolitik präglas av protektionism och\r\nbrist på ansvar och solidaritet gentemot tredje\r\nvärldens länder.</pre><pre>Som framgår av regeringsförklaringen är en av de\r\nstora uppgifterna för regeringen att fullt ut föra\r\nSverige in i det europeiska samarbetet genom\r\nförhandlingar om medlemskap i EG. Regeringen\r\nhar också deklarerat att omställningen av\r\njordbruket skall fullföljas. Syftet är att Sverige vid\r\ninträdet i EG skall ha en stark och\r\nkonkurrenskraftig jordbruksnäring. För att\r\nförbereda en avstämning av omställningsbesluten\r\nefter det att EG lagt fast principerna för sin\r\nkommande jordbrukspolitik har en särskild\r\nomställningskommission tillsatts. Kommissionen\r\nskall beakta effekter och faktorer som inte var\r\nkända eller förutsedda vid tidpunkten för det\r\nlivsmedelspolitiska beslutet, i första hand\r\nkonsekvenserna av en anslutning till EG.\r\nKommissionen kommer bl.a. också att behandla\r\nfrågor rörande stödet till jordbruket i norra Sverige\r\ni ett långsiktigt perspektiv. Det är alltså fråga om\r\natt utreda vilka anpassningar som bör göras inom\r\nsvensk livsmedelsproduktion inför ett EG-\r\nmedlemskap. Det är självfallet viktigt att inga\r\nåtgärder vidtas som försvårar anpassningen till EG.\r\nEtt medlemskap ställer den svenska\r\nlivsmedelsproduktionen inför en helt ny situation\r\nkarakteriserad av lägre stödnivåer, i många fall\r\nlägre priser och en högre grad av konkurrens. Sett\r\nur ett snävt svenskt perspektiv innebär därför ett\r\nmedlemskap faktiskt minskad protektionism och\r\nökad handel med livsmedel. Anpassningsarbetet är\r\nsvårt av flera skäl. Bl.a. innebär den pågående\r\nreformen av EG:s jordbrukspolitik och de ännu\r\ninte avslutade GATT-förhandlingarna att den\r\nsvenska anpassningen måste ske mot vad som kan\r\nkarakteriseras som ''ett rörligt mål''.</pre><pre>När det gäller de pågående GATT-förhandlingarna\r\nkan konstateras att Sverige aktivt har engagerat sig\r\nför en framgångsrik Uruguayrunda, vars mål är\r\nminskad protektionism och stärkta regler för\r\nvärldshandeln inom jorbruksområdet. Detta\r\ngagnar inte minst tredje världens länder. Sveriges\r\nstora utrikeshandelsberoende gör att vi gynnas av\r\nhandelsliberaliseringar och ett fungerande\r\nregelverk för den internationella handeln. Ett\r\nlyckat resultat av Uruguayrundan är därför ett\r\nvitalt svenskt intresse som inte påverkas av att\r\nSverige nu ansökt om medlemskap i EG.\r\nUruguayrundan bidrar även till att minska\r\nskillnaderna mellan Sveriges och EG:s\r\njordbrukspolitik.</pre><pre>Det förtjänar också att påpekas att den av\r\nriksdagen år 1990 beslutade livsmedelspolitiska\r\nreformen redan gett positiva resultat. Överskotten\r\ninom animalieproduktionen har minskat, och i dag\r\nråder det i stort sett balans på dessa marknader.\r\nSpannmålsproduktionen har också reducerats tack\r\nvare den stora anslutningen till\r\nomställningsprogrammet. Det innebär att Sverige\r\nminskat sin avsättning av överskottsprodukter på\r\nvärldsmarknaden, vilket, under förutsättning att\r\ndetta utrymme inte tas upp av andra i-länders\r\növerskott, är till gagn för tredje världens länder,\r\neftersom dessa missgynnas av snedvriden\r\nvärldshandel med livsmedel. Den\r\nlivsmedelpolitiska reformen har också inneburit att\r\nprisstegringstakten vad gäller livsmedel har\r\ndämpats. Viktiga steg har alltså tagits i riktning mot\r\nen fungerande marknad på livsmedelsområdet. Jag\r\nhar också vid ett flertal tillfällen slagit fast att\r\nomställningen av jordbruket skall fullföljas även\r\nom Sverige nu ansökt om medlemskap i EG.\r\nOmställningsåtgärderna kan dock behöva anpassas\r\nmed hänsyn till EG utan att vi för den skull ger upp\r\nde livsmedelspolitiska målen enligt 1990 års beslut.</pre><pre>Anf. 128 ANNIKA ÅHNBERG (v):</pre><pre>Fru talman! Jag ber att få tacka för svaret på min\r\nfråga. Av svaret förstår jag dock att jag kanske\r\nuttryckte mig något oklart i frågan, därför att det\r\nhär är inte riktigt ett svar på den fråga jag faktiskt\r\nställde.</pre><pre>Jag delar den uppfattning som jordbruksministern\r\nger uttryck för, dvs. förhoppningarna om att\r\nUruguayrundan inom GATT skall bli\r\nframgångsrik. Det är inte bara ett litet,\r\nexportberoende land som Sverige som kan tjäna på\r\ndet, utan det kan hela världen göra, förutsatt att\r\nman lyckas förena en liberal världshandel med\r\nhänsyn till miljön.</pre><pre>På lång sikt finns det ett problem här, då Sveriges\r\nnärmande till och medlemskap i EG kommer att\r\nleda till en helt annan inställning i fråga om\r\nvärldshandeln i stort och livsmedelspolitiken. Det\r\när helt uppenbart att den ståndpunkt som Sverige\r\nhar intagit i GATT-förhandlingarna hittills när det\r\nhar gällt jordbrukspolitiken är en helt annan än den\r\nsom EG har intagit, och det är en diskussion som\r\nvi har all anledning att återkomma till. Hur skall vi\r\nkunna bevara vår inställning till en friare\r\nvärldshandel, i syfte att gynna u-länderna och ge\r\ndem tillträde till i-ländernas marknad, genom ett\r\nmedlemskap i EG? Det är en av anledningarna till\r\natt vänsterpartiet förhåller sig mycket kritiskt till ett\r\nmedlemskap i EG.</pre><pre>Men min fråga gällde årets budgetproposition, där\r\njordbruksministern i det avsnitt som handlar om\r\ndirektbidrag till jordbruket säger att ett\r\nställningstagande till ''kompensationsbeloppet för\r\nbudgetåret 1992/93 får anstå tills dess\r\nförhandlingarna i GATT är avslutade''. Det är en\r\nformulering som vi känner igen, men så kommer ett\r\ntillägg: ''Övervägandena bör då också göras med\r\nbeaktande av att anpassningen av svenskt jordbruk\r\noch svensk jordbrukspolitik till EG inte får\r\nförsvåras.''</pre><pre>''Detta måste betyda en förändring i förhållande till\r\nhur vi tidigare har hanterat den här\r\növerenskommelsen inom ramen för GATT. Det är\r\npå den punkten som jag undrar: Vad står den här\r\nmycket oklara formuleringen för? Vad betyder den\r\ni praktiken?</pre><pre>Anf. 129 Jordbruksminister KARL ERIK\r\nOLSSON (c):</pre><pre>Fru talman! Jag tycker inte att formuleringen är\r\noklar, utan den betyder precis vad där står, dvs. att\r\nkompensationsbeloppet -- som är en summa\r\npengar, varav det mesta tillfördes 1989 och en del\r\n1990, när man under pågående GATT-\r\nförhandlingar inte ville höja gränsskyddet\r\nytterligare -- kan utgå till jordbruket på olika sätt.\r\nVi vet inte vilket resultatet av GATT-\r\nförhandlingarna blir, inte heller när de är slutförda,\r\nmen under förutsättning av att det skall utgå ett\r\nkompensationsbelopp efter GATT-\r\nförhandlingarnas slut, kan det alltså omfördelas,\r\ndels beroende på krav i GATT-resultatet, dels\r\nberoende på att vi har att anpassa det svenska\r\nstödsystemet till EG inför ett medlemskap. Det är\r\nganska enkelt.</pre><pre>Får jag sedan till kommentaren om svensk politik\r\nefter ett EG-medlemskap säga att jag är övertygad\r\nom att inte vare sig Annika Åhnberg, hennes parti\r\neller några andra partier kommer att upphöra med\r\npolitisk verksamhet därför att Sverige blir medlem\r\ni EG. Vi får då snarare möjlighet att i större fora\r\ndriva en aktiv linje till förmån för u-länderna, och\r\ndet är kanske bra. Jag tror att det skulle vara\r\nnyttigare om vi fick framföra våra gemensamma\r\nuppfattningar inom EG.</pre><pre>Anf. 130 ANNIKA ÅHNBERG (v):</pre><pre>Fru talman! Jag delar uppfattningen att vi alltid,\r\noavsett om vi är i eller utanför EG, bör försöka\r\nfortsätta med den handelspolitiska inställning som\r\nvi har haft och som är till gagn för u-länderna. Jag\r\ntror ändå att jordbruksministern är rätt ensam om\r\natt tycka att frågorna om kompensationsbidraget\r\nför det budgetår vi strax går in på och hur vi skall\r\nförhålla oss till EG är enkla.</pre><pre>Jordbruksministern säger att vi måste anpassa oss\r\ntill ett stödsystem som är delvis annorlunda. Ja, det\r\nbygger t.ex. på ett högre gränsskydd i förhållande\r\ntill länder utanför EG än det som Sverige faktiskt\r\nhar. Betyder en sådan här formulering att det är den\r\ntypen av kompensation man tänker sig att det\r\nsvenska jordbruket skall få, att Sverige på det sättet\r\nskall närma sig EG, att gränsskyddet för vissa\r\nprodukter t.ex. är i nivå med EG:s? Eller vad\r\nbetyder det mera konkret?\r\nKompensationsbeloppet har hittills gällt en summa\r\nt.ex. per ko, men vilken typ av förändringar avser\r\nman nu att göra?</pre><pre>Anf. 131 Jordbruksminister KARL ERIK\r\nOLSSON (c):</pre><pre>Fru talman! Jag sade att den här formuleringen var\r\nbegriplig, men jag tror inte att jag sade att den var\r\nenkel. Jordbrukspolitik saknar tyvärr enkla inslag i\r\nallmänhet och är tämligen svår. Däremot tror jag\r\nväl att Annika Åhnberg har förmåga att förstå den,\r\nefter långvarigt arbete i jordbruksutskottet.</pre><pre>Det konkreta innehållet känner vi inte till, och det\r\nskall inte heller uttalas i budgetarbetet. Vad vi vet\r\när att GATT-förhandlingarna inte är avslutade, att\r\nEG:s livsmedelspolitiska reform inte har kommit\r\ntill stånd och att vi ännu så länge inte har inlett\r\nnågra förhandlingar. Vi kommer efter hand att få\r\nveta mer och mer på var och en av dessa punkter,\r\noch då skall vi se till att anpassa vårt system så att\r\nmedlemskap inte försvåras.</pre><pre>Anf. 132 ANNIKA ÅHNBERG (v):</pre><pre>Fru talman! Medlemskapet är ju inte aktuellt för\r\ndagen. Tidigare år har regeringen nöjt sig med att\r\nkonstatera att kompensationsbeloppets storlek och\r\nutbetalningsform är huvudsakligen beroende av\r\nvad som händer inom ramen för GATT-\r\nförhandlingarna, men nu finner regeringen\r\nanledning att göra detta tillägg. Det är alltså inte\r\ntillräckligt att frågan om kompensationsbeloppet\r\nfår anstå till dess GATT-förhandlingarna är\r\navslutade, utan man har för avsikt att under\r\nbudgetåret 1992/93 göra andra förändringar, som\r\ninnebär en anpassning av svenskt jordbruk och\r\nsvensk jordbrukspolitik till EG. Vad denna\r\nanpassning skall innebära vet man inte, men man är\r\nändå övertygad om att det under detta år kommer\r\natt vara nödvändigt med förändringar.</pre><pre>Det förvånar mig att man å ena sidan redan nu är\r\nså säker att man i budgetpropositionen måste göra\r\ndetta tillägg och å andra sidan inte alls vet vad de\r\nförändringarna kommer att innebära. Jag tror att\r\njordbrukarna i Sverige vid det här laget är tämligen\r\ntrötta på dessa halvkvädna visor, som inte ger\r\nminsta vägledning för hur de skall lägga upp sitt\r\narbete.</pre><pre>Anf. 133 Jordbruksminister KARL ERIK\r\nOLSSON (c):</pre><pre>Fru talman! Nu har jag insett hur det är. Det är inte\r\nså att Annika Åhnberg inte förstår vad som står i\r\ntexten, utan hon tycker inte om vad där står. I och\r\nför sig respekterar jag det.</pre><pre>Jag vill upprepa vad jag sade i svaret, nämligen att\r\nen av de stora uppgifterna för den nuvarande\r\nregeringen är att fullt ut föra Sverige in i det\r\neuropeiska samarbetet genom förhandlingar om\r\nmedlemskap i EG. Det är uppenbart att\r\nkommentaren att medlemskap inte är aktuellt får\r\nstå för Annika Åhnberg, då regeringen har en\r\nannan uppfattning. Därför talar vi om att detta\r\nkommer att påverka jordbrukspolitikens\r\nutformning framöver. Den 25 februari kommer\r\nytterligare förslag från regeringen om\r\njordbrukspolitiken, och då finns det möjligen också\r\nanledning att tro att en del av det som inte är klart\r\nuttryckt här kommer att bli något klarare.</pre><pre>Anf. 134 ANNIKA ÅHNBERG (v):</pre><pre>Fru talman! Det är alldeles riktigt att jag inte\r\ntycker om formuleringen, och det beror på att jag\r\ninte förstår den. Jag blir inte mycket klokare efter\r\njordbruksministerns svar.</pre><pre>När jag sade att medlemskap inte är aktuellt\r\nmenade jag just att det inte är aktuellt under\r\nbudgetåret 1992/93, men det är uppenbarligen\r\naktuellt med någon typ av anpassning under det\r\nbudgetåret som rör kompensationsbeloppet. Vad\r\ndenna förändring skall innebära vet regeringen\r\ninte, men man vet ändå tillräckligt säkert att den\r\nskall komma för att tala om det i\r\nbudgetpropositionen. Jag vidhåller att den här\r\ntypen av oklara formuleringar -- som jag nog inte är\r\nensam om att fundera över vad de betyder -- ställer\r\ntill problem för jordbrukarna i det här landet. Vad\r\nbetyder detta? Det är ungefär som att ställa en\r\nfråga till oraklet i Delfi; man får ett svar som är\r\nomöjligt att tolka. Vad betyder det här för\r\njordbrukare som har att planera verksamheten vid\r\nsitt jordbruksföretag? Har man inte tydligare\r\nbesked att komma med kunde man ha avvaktat tills\r\nman hade sett resultatet av GATT-förhandlingarna\r\noch vad de faktiskt skulle innebära för det här årets\r\nkompensationsbelopp.</pre><pre>Anf. 135 Jordbruksminister KARL ERIK\r\nOLSSON (c):</pre><pre>Fru talman! Signalen att vi successivt kommer att\r\nanpassa jordbrukspolitiken till EG inför ett\r\nförestående medlemskap är viktig, tycker jag. Det\r\när därför den finns med i budgetpropositionen.\r\nMeddelanden om på vilka sätt det kan göras\r\nkommer successivt och i den takt som vi får reda på\r\nhur vi kan göra dessa förändringar.</pre><pre>Anf. 136 ANNIKA ÅHNBERG (v):</pre><pre>Fru talman! Jag har förstått att jordbruksministern\r\ntycker att det är viktigt. Jag tror att vi är många som\r\ntycker att det skulle vara viktigt med klara besked.\r\nKopplat till vad som också sägs i svaret och som sägs\r\nallmänt i diskussionen om att det\r\nlivsmedelspolitiska beslutet ligger fast, att vår\r\nhållning i GATT-förhandlingarna ligger fast och att\r\nmedlemskapet i EG inte skall innebära någonting\r\nannat än att vi fullföljer omställningen av\r\njordbrukspolitiken blir det här inte något klart och\r\ntydligt besked, som gör livet särskilt mycket lättare\r\nför någon. Men det är uppenbarligen så att vi får\r\nvänta till längre fram i vår för att då\r\nförhoppningsvis få besked om vad det här\r\negentligen betyder.</pre><pre>Överläggningen var härmed avslutad.</pre><pre>23 § Svar på fråga  1991/92:342 om försäljning\r\nav opastöriserad mjölk</pre><pre>Anf. 137 Jordbruksminister KARL ERIK\r\nOLSSON (c):</pre><pre>Fru talman! Ingbritt Irhammar har frågat mig vilka\r\ninsatser regeringen avser göra för att möjliggöra en\r\nfortsatt småskalig försäljning av opastöriserad\r\nmjölk.</pre><pre>Regeringen kommer inom kort att tillsätta en\r\nutredning med uppgift att göra en förutsättningslös\r\növersyn av de livsmedelshygieniska bestämmelser\r\nsom kan ha betydelse för den småskaliga\r\nlivsmedelsproduktionen och teknikutvecklingen på\r\nområdet. Det är viktigt för såväl producenter som\r\nkonsumenter att denna produktion underlättas där\r\ndet är möjligt, samtidigt som kraven på\r\nlivsmedelshygien måste tillgodoses. Utredningen\r\nkommer med utgångspunkt i småskalig förädling\r\noch försäljning att bl.a. behandla frågan om\r\npastörisering av mjölk. Det vore olämpligt av mig\r\natt föregripa utredningens arbete.</pre><pre>I sin fråga nämner Ingbritt Irhammar en ansökan\r\nsom inkommit till regeringen från Inga och Sven R\r\nPettersson. De ansöker där om dispens från\r\nförbudet mot att sälja opastöriserad mjölk till\r\nbutiker och att sälja mjölken vidare till allmänheten\r\nfrån dessa butiker samt hemställer att regeringen\r\nförordnar att de förundersökningar och lagföringar\r\nsom pågår rörande försäljning av mjölken som\r\nkattmat läggs ned. Ärendet bereds inom\r\nregeringskansliet och kommer att avgöras så snart\r\nsom möjligt.</pre><pre>Jag vill också erinra om att livsmedelsverket har fått\r\nett uppdrag av regeringen att redovisa\r\nförutsättningarna för småskalig produktion inom\r\nramen för livsmedelslagstiftningen samt hur\r\nändringar i lagstiftningen och tillämpningen\r\npåverkar dessa förutsättningar. Redovisningen\r\nskall göras i verkets anslagsframställning åren\r\n1992--1994.</pre><pre></pre><pre>Anf. 138 INGBRITT IRHAMMAR (c):</pre><pre>Fru talman! Jag vill först tacka för svaret. Jag\r\ntycker att det är bra att utredningen nu kommer till\r\nstånd, och jag tycker att det är viktigt att då se över\r\nde livsmedelshygieniska kraven i framtiden.</pre><pre>Det har ju varit en mycket intensiv debatt,\r\nåtminstone hos oss nere i Skåne, som gällt\r\nkattmjölk eller ej, alltså pastöriserad eller\r\nopastöriserad mjölk. Det finns fördelar och\r\nnackdelar.</pre><pre>Fördelar, som vi väl känner till och som det länge\r\nkämpades för, med pastöriserad mjölk är att man\r\nfår bort tuberkulosbakterierna, och även att\r\nkonsumenterna vet att den mjölk de köper är fri\r\nfrån bl.a. salmonella. Det är oerhört viktigt för\r\ndem. Självfallet är det också viktigt för\r\nproducenterna att folk vågar fortsätta att köpa\r\nderas produkter.</pre><pre>Samtidigt vet vi att det är oerhört många som\r\ndricker opastöriserad mjölk. Fram till nyligen fanns\r\ndet över 20 000 mjölkbesättningar i vårt land. Det\r\när någon som äger varje besättning, vanligtvis en\r\nfamilj, och många dricker den här mjölken och har\r\ngjort så dag ut och dag in i åratal. De kan\r\nnaturligtvis inte förstå varför det skulle behöva vara\r\nskadligt för andra.</pre><pre>Vi tillåter folk att köpa cigarretter, som vi vet är\r\nskadliga. Vi tillåter att cigarretter säljs, låt vara att\r\nde då skall vara försedda med en varningstext. Folk\r\nkan röka dem år ut och år in, och vi vet att det är\r\noerhört många som får lungcancer och andra\r\nsjukdomar av det.</pre><pre>Folk får t.o.m. köpa sprit, låt vara att det måste ske\r\npå spritbolag, och de får lov att dricka den, så länge\r\nde inte stör andra.</pre><pre>Men folk får alltså inte köpa den här mjölken. Jo,\r\ndet har gått så länge den har kallats kattmat. Det är\r\nväl för att vi vet att det finns människor som köper\r\näven annan djurmat och äter; de säger att det är\r\nbilligare. Det har vi inte heller förbjudit dem.</pre><pre>Jag har en liten fråga: Känner jordbruksministern\r\ntill någon som blivit sjuk av den s.k. kattmjölken\r\nunder senare år? Och ytterligare en:\r\nJordbruksministern sade att det skulle komma ett\r\navgörande i det här ärendet från regeringskansliet\r\nså snart som möjligt. Är det fråga om dagar eller\r\nveckor?</pre><pre>Anf. 139 Jordbruksminister KARL ERIK\r\nOLSSON (c):</pre><pre>Fru talman! Först och främst är frågan aktuell i\r\nregeringskansliet och på departementet. Det är\r\nfråga om dagar eller en vecka, tror jag, innan det\r\nblir ett avgörande.</pre><pre>Enligt den beställning av utredning som kom från\r\njordbruksutskottet, aktualiserad av en motion i\r\närendet, finns det en målkonflikt mellan å ena sidan\r\nsmåskalig produktion, förädling, försäljning, och å\r\nandra sidan de livsmedelshygieniska kraven. Den\r\nmålkonflikten skall utredas och beaktas i den\r\nutredning som nu kommer att tillsättas.</pre><pre>Det har skett förändringar i tekniken som har gjort\r\ndet lättare t.ex. att uppfylla hygieniska krav. Jag\r\ntänker på enkla saker som disksystem, slutna\r\nanläggningar och kylsystem, som inte fanns\r\ntidigare. Den typen av teknikförändringar kan\r\nmöjligen ha gjort att en del bestämmelser har blivit\r\nföråldrade. Att utreda det är en av de uppgifter som\r\nregeringen avser att ge den utredning som tillsätts.</pre><pre>Anf. 140 INGBRITT IRHAMMAR (c):</pre><pre>Fru talman! Jag tycker att det är bra att det rör sig\r\nom dagar, kanske någon vecka, innan det blir ett\r\navgörande i det ärende som jag speciellt har tagit\r\nupp.</pre><pre>Jag vill också slå fast att om några bestämmelser\r\nskulle förenklas och om det skulle gälla eventuella\r\ntillstånd är det viktigt att det verkligen rör sig om\r\nsmåskalig produktion. Folk vill ändå veta varifrån\r\nvarorna kommer.</pre><pre>Överläggningen var härmed avslutad.</pre><pre>24 § Svar på fråga  1991/92:348 om lantbrukarna\r\noch etanolprogrammet</pre><pre>Anf. 141 Jordbruksminister KARL ERIK\r\nOLSSON (c):</pre><pre>Fru talman! Ivar Virgin har frågat mig följande:\r\nOm jordbrukspolitiken ändras, kommer då\r\nlantbrukarna som deltar i kontraktsteckningen för\r\netanolproduktion att få samma villkor, exempelvis\r\nom ett arealbidrag införs, som övriga\r\nspannmålsodlare?</pre><pre>Jag ser positivt på de planer som finns att starta\r\netanolproduktion i landet och på det arbete som för\r\nnärvarande pågår inom lantbrukarnas\r\nföreningsrörelse med att bedöma\r\nframtidsutsikterna för detta projekt.</pre><pre>Regeringen har visat sin avsikt att gynna\r\nmiljövänlig biobränsleproduktion och -\r\nanvändning, bl.a. genom att slopa skatten på\r\netanol. Vidare kan bidrag ges för\r\netanolframställning inom ramen för\r\nomställningsprogrammet för jordbruket. Det har\r\nsåledes öppnats nya möjligheter för marknadens\r\naktörer att starta etanolproduktion i landet.</pre><pre>När det gäller livsmedelspolitikens framtida\r\nutformning är det så att regeringen under den\r\ngångna hösten har tillsatt den s.k.\r\nomställningskommissionen, som har till uppgift att\r\nförbereda en avstämning av det livsmedelspolitiska\r\nbeslutet år 1990 med hänsyn till den\r\njordbrukspolitik som kommer att föras inom EG.\r\nUtgångspunkten för kommissionens arbete är att\r\nomställningen av jordbruket skall ske på ett sådant\r\nsätt att Sverige vid inträdet i EG har en stark och\r\nkonkurrenskraftig jordbruksnäring och\r\nlivsmedelsindustri. Kommissionen skall vidare\r\nbehandla stödet till jordbruket i norra Sverige samt\r\npröva frågan om arealersättning som en metod att\r\nbevara öppna landskap. Det är ännu osäkert vad\r\nsom slutligen kommer att bli resultatet av\r\nreformförslagen i fråga om EG:s jordbrukspolitik.\r\nOmställningskommissionen kommer att följa\r\nutvecklingen samt löpande redovisa sina slutsatser\r\ni fråga om behovet av förändringar.</pre><pre>Jag vill därför svara Ivar Virgin på frågan om det\r\nframtida stödet till den åkerareal som kontrakteras\r\nför etanolproduktion att denna mark kommer att\r\nbetraktas som all annan omställd mark och således\r\nomfattas av samma regler.</pre><pre>Vad avser omställningen av åkermarken i ett EG-\r\nperspektiv vill jag ge samma besked som jag gjort\r\ntidigare, nämligen att det är min bestämda\r\nuppfattning att omställd areal vid ett EG-inträde,\r\nsåvida den inte är skogsplanterad, skall behandlas\r\nsom all annan stödberättigad mark.</pre><pre>Anf. 142 IVAR VIRGIN (m):</pre><pre>Fru talman! Jag tackar jordbruksministern för\r\nsvaret.</pre><pre>Etanolfabriken i Lidköping fungerade mycket bra\r\nunder försöksperioden för ett par år sedan. Man\r\nvann stora erfarenheter på teknik- och\r\nprocessområdet. Fabriken stängdes när de\r\nekonomiska förutsättningarna för fortsatt drift\r\nsaknades. Fram till nu har den tekniska\r\nutvecklingen gått vidare. Det är nu intressant, inte\r\nminst inför ett EG-medlemskap, att gå vidare. En\r\nåterstart är därför planerad. Men den förutsätter\r\natt försöksanläggningen tillförs de\r\nomställningsersättningar som lantbrukarna är\r\nberättigade till. I gengäld åtar sig Agroenergi\r\nUtveckling AB, som står för försöksanläggningen,\r\natt förbruka en viss mängd spannmål. För svenskt\r\njordbruk kan en utveckling på teknik- och\r\nprocessområdet ge fördelar på EG-marknaden.\r\nDet kan utveckla vår kompetens på det här\r\nområdet på ett sådant sätt att vi är starka vid ett\r\nEG-inträde.</pre><pre>För att lantbrukarna skall känna en rimlig trygghet\r\ninför den här satsningen är det viktigt att\r\nförutsättningarna är så klara som möjligt. Det är då\r\nviktigt att -- jag förstår att jordbruksministern har\r\nden inriktningen -- i förhandlingarna med EG\r\nmycket hårt driva uppfattningen att denna areal\r\nefter omställningsperioden är åkermark och således\r\nbör få ta del av de arealbidrag som EG eventuellt\r\nkommer att införa. Det här är ekonomiskt sett en\r\nutomordentligt betydelsefull fråga för\r\nlantbrukarna.</pre><pre>Om den jordbrukskommission som nyligen har\r\ntillsatts kommer fram till anpassningsåtgärder inför\r\nen EG-anslutning som ändrar förutsättningarna i\r\nvår omställning, tar jag för givet att den areal som\r\nanvänds till etanol och fodertillverkning kommer\r\natt få en rättvis behandling -- om man gör\r\nförändringar i vårt omställningssystem och\r\nbetraktar denna mark på samma sätt som annan\r\nmark.</pre><pre>Anf. 143 Jordbruksminister KARL ERIK\r\nOLSSON (c):</pre><pre>Fru talman! Jag förstår att i grundfrågan råder det\r\nstor enighet mellan Ivar Virgin och mig. Frågan\r\ngäller således hur man i ett längre perspektiv, i EG-\r\nsammanhang, kan behandla den här arealen. Som\r\njag antydde i svaret gäller det omställningsareal i\r\nallmänhet och den areal som ställs om för att\r\nproducera råvaror till etanolproduktion i\r\nsynnerhet.</pre><pre>I de upprepade kontakter som vi hittills -- innan de\r\nformella förhandlingarna med EG har börjat -- har\r\nhaft med EG i Bryssel, har det framkommit att det\r\ninte finns något som tyder på annat än att den här\r\narealen blir stödberättigad även inom EG. Oavsett\r\nvilken typ av areal man tittar på i de program som\r\nfinns eller planeras inom EG:s jordbrukspolitik,\r\nutgår ett stöd både för den areal som odlas och den\r\nareal som används för särskilda program. Det finns\r\ndärför ingen rimlig anledning att anta att den\r\nsvenska omställningsarealen skulle behandlas på\r\nett annat sätt. Det kommer att vara ett bestämt\r\nkrav från den svenska regeringen att den skall\r\nhanteras precis på samma sätt som all annan areal\r\noch all annan stödberättigad mark.</pre><pre>Anf. 144 IVAR VIRGIN (m):</pre><pre>Fru talman! Jag tycker att det var ett bra svar. Mitt\r\nförslag till jordbruksministern är att man vid de\r\nfortsatta kontakterna med EG-kommissionen även\r\nskall ta upp det här specifika problemet. Det är\r\ntrots allt fråga om en mark som har en något annan\r\nanvändning än den vi normalt laborerar med. Jag är\r\növertygad om att jordbruksministern kommer att få\r\nett positivt svar. Men jag tror att frågan kan vara\r\nvärd att väckas så tidigt som möjligt.</pre><pre>Anf. 145 Jordbruksminister KARL ERIK\r\nOLSSON (c):</pre><pre>Fru talman! Vid besök på kommissionen i Bryssel\r\nhar jag erfarit att man där ser med viss uppskattning\r\npå den svenska jordbrukspolitiken och den svenska\r\nomställningen. Man är också intresserad av att\r\nomställningen fullföljs och att vi går vidare i vår\r\nsträvan att producera även annat än livsmedel på\r\nåkerarealen. Denna positiva grundsyn understöder\r\nnaturligtvis den bedömning som jag gjorde\r\ntidigare. Jag skall gärna följa Ivar Virgins råd att ta\r\nupp den areal som speciellt används för\r\netanolproduktion i kommande resonemang.</pre><pre>Överläggningen var härmed avslutad.</pre><pre>25 § Svar på fråga  1991/92:300 om\r\nvägunderhållet</pre><pre>Anf. 146 Kommunikationsminister MATS\r\nODELL (kds):</pre><pre>Fru talman! Georg Andersson har frågat mig om\r\nregeringen, utöver de medel till drift och underhåll\r\nav statliga vägar som föreslås i\r\nbudgetpropositionen, planerar några andra\r\nåtgärder för att nu öka insatserna för vägunderhåll.</pre><pre>I sin fråga konstaterar Georg Andersson att\r\nvägverket inte får kompensation för inflationen\r\nsedan hänsyn tagits till att reparationer av\r\nSödertäljebron skall belasta detta anslag.</pre><pre>Regeringen är medveten om att behovet av\r\nåtgärder på vägnätet är mycket stort. Det gäller\r\nsåväl nyinvesteringar som underhållsåtgärder.\r\nSamtidigt gäller att det statsfinansiella läget är\r\nansträngt. Det är dock regeringens avsikt att\r\nytterligare medel skall tillföras trafikens\r\ninfrastruktur. Genom utförsäljningen av statligt\r\nägda företag kommer medel att frigöras för\r\nfinansiering av nödvändiga åtgärder inom\r\ninfrastrukturområdet.</pre><pre>Vad beträffar medel till drift och underhåll av\r\nstatliga vägar, föreslås i budgetpropositionen en\r\nanslagsökning med nära 4 %. Dessutom lämnas\r\nförslag om att besparingar på investeringsprojekt\r\nsom finansieras med medel från anslagen till\r\ninvesteringar i trafikens infrastruktur skall få\r\nutnyttjas för underhållsåtgärder.</pre><pre>Anf. 147 GEORG ANDERSSON (s):</pre><pre>Fru talman! Jag ber att få tacka för svaret. Jag\r\ntycker inte att det är något riktigt bra svar men, det\r\nvar i och för sig inte helt oväntat.</pre><pre>Min fråga ställdes mot bakgrund av att jag ansåg att\r\ndepartementet, regeringskansliet, har medverkat\r\ntill att sprida en vilseledande information. I en\r\nbroschyr, Nyheter från departementen, sades i\r\nsamband med att budgetpropositionen\r\npresenterades att: ''Vägunderhållet, som varit\r\neftersatt de senaste åren, förbättras nu. Anslaget\r\ntill drift och underhåll höjs.'' Detta gav intryck av\r\natt man nu såg ett trendbrott och att vi skulle börja\r\nta igen det eftersatta vägunderhållet.</pre><pre>När man då ser i budgetpropositionen finner man\r\natt detta alls icke är fallet. Det är faktiskt inte fråga\r\nom 4 % i real anslagsökning sedan man tar hänsyn\r\ntill att reparationen av Södertäljebron skall belasta\r\ndetta anslag. Olyckshändelsen med Södertäljebron\r\nskall nu klaras av med 185 milj.kr., som det heter i\r\npropositionen. Efter det att inflationen har täckts\r\nåterstår bara, om jag har räknat rätt, en ökning på\r\nca 0,6 %, och så optimistisk tror jag inte ens\r\nregeringen är beträffande inflationen. Alltså täcker\r\ninte förslaget i budgetpropositionen inflationen.</pre><pre>Vi har därför från socialdemokraternas sida\r\nföreslagit att ytterligare 1 200 milj.kr. skall avsättas\r\nför att börja återställa det eftersatta\r\nvägunderhållet. När då statsrådet säger att man\r\nskall använda investeringspengar för att klara\r\nvägunderhållet, blir jag mycket betänksam. Jag\r\nmenar att det förslaget bör avvisas. Det finns så\r\nväldigt många investeringsobjekt att vi inte kan\r\nbörja tumma på de infrastrukturanslag som\r\nriksdagen har beviljat för eftersatt underhåll.</pre><pre>Anf. 148 Kommunikationsminister MATS\r\nODELL (kds):</pre><pre>Fru talman! Det finns naturligtvis anledning att\r\nförsöka reda ut dessa saker. En effekt av den nu\r\nrådande konjunkturnedgången, som är ett resultat\r\ndels av en internationell konjunkturnedgång, dels\r\när hemmalagad av den tidigare regeringen, är att\r\nanbudspriserna nu faller kraftigt. Det kan sägas\r\nvara en positiv effekt utifrån detta perspektiv.\r\nDetta gäller också vägverkets drifts- och\r\nunderhållsarbeten som till mycket stor del utförs av\r\nprivata entreprenörer.</pre><pre>Innebörden av detta är att vägverkets kostnad för\r\nsamma utförda arbete sjunker. Georg Andersson är\r\nnu motståndare till att dessa pengar skulle kunna\r\nanvändas till det eftersatta underhållet. Vi tycker\r\natt detta är en alldeles utmärkt möjlighet att öka\r\nvolymen på underhållsåtgärder genom att utnyttja\r\nden nuvarande konkjunkturnedgångens lägre\r\nentreprenadprisindex till ökat underhållsarbete.</pre><pre>Vi skriver i propositionen att en allmän strävan\r\nskall vara att de här projekten skall kunna\r\ngenomföras till en kostnad som i enskilda fall kan\r\nligga 20 % och ända ner till 30 % under vad som är\r\nkalkylerat. Faktum är att de anbud som vägverket i\r\ndag får in på olika objekt ligger i den\r\nstorleksordningen. De är så mycket lägre än de\r\nkalkyler som tillkom på den tid när Georg\r\nAndersson var kommunikationsminister. Vi anser\r\natt dessa pengar utgör en ökad del.</pre><pre>Fru talman! Jag kan inte inse att detta skulle vara\r\natt ta pengar från investeringsanslag. Vi säger\r\nnämligen samtidigt att vi är beredda att sälja ut\r\nstatliga företag, att rensa i statens balansräkning\r\noch använda de pengarna till att bygga vägar,\r\njärnvägar och annan infrastruktur. Detta är en\r\npolitik som vi tror kommer att leda till att Sverige\r\nfår både en bättre underhållsstandard och fler vägar\r\noch järnvägar.</pre><pre>Anf. 149 GEORG ANDERSSON (s):</pre><pre>Fru talman! Mats Odell måste förstå att det här\r\nresonemanget smärtar mig litet grand. Jag\r\nkämpade under ett par års tid med att få fram\r\ninfrastrukturmedel för att kunna genomföra en rad\r\nprojekt på vägar och järnvägar runt om i landet.\r\nEfter mycken möda, många debatter och mycket\r\nkrigande fick vi ett riksdagsbeslut som sade att\r\nminst 20 miljarder i fast penningvärde skall avsättas\r\nför sådana investeringsändamål under de närmaste\r\nåren. Nu börjar regeringen att tumma på det här\r\nanslaget dels genom att inte räkna upp det i fast\r\npenningvärde, dels genom att använda en del av det\r\ntill underhåll, det årliga underhållet. Man äter\r\nalltså upp investeringspengarna på det sättet genom\r\natt använda det till drift och konsumtion. Det kan\r\ninte vara en vettig väg att gå, nu när vi äntligen har\r\nfått resurser för att börja bygga det här landet.</pre><pre>Anf. 150 Kommunikationsminister MATS\r\nODELL (kds):</pre><pre>Fru talman! Jag är ledsen om jag smärtar min gode\r\nvän Georg här, men faktum är att Georg Andersson\r\nkämpade tappert under ett par års tid för att få fram\r\npengar. Det var bra. Det var synd att han inte\r\nnådde ända fram när det gäller exempelvis de 5\r\nmiljarder som skulle komma från televerket genom\r\natt inte vara med och betala notan. Den andra\r\nändan av det projektet var nämligen att televerket\r\nsjälvt skulle få lägga fast en kostnadsanpassad\r\ntaxestruktur. Där ville Georg Andersson inte vara\r\nmed och betala notan sedan. Men det är en annan\r\nsak.</pre><pre>Vad vi nu gör är att vi tar fram ytterligare ett stort\r\nantal miljarder, jag kan inte säga hur många, som\r\nvi vill lägga till detta anslag som tidigare har hetat\r\nK1. Detta är verkligheten. På så sätt får vi både\r\nökade investeringsanslag och på kort sikt pengar\r\növer, som kan användas till att öka\r\nunderhållsanslagen när vi nu går in i\r\nhögkonjunkturen.</pre><pre>Anf. 151 GEORG ANDERSSON (s):</pre><pre>Fru talman! Detta kan ju vidgas långt till\r\ninvesteringar av teleinvesteringsanslag och\r\nförsäljning av företag och till frågan om televerkets\r\ntaxehöjningar. Jag är beredd att återkomma till\r\ndetta i andra debatter.</pre><pre>Nu handlar det om att departementet,\r\nregeringskansliet, gick ut med en information om\r\natt drifts- och underhållsanslagen ökar i motsats till\r\nvad som var fallet tidigare. I praktiken är det inte\r\nså. Det var detta jag ville få belyst i den här\r\ndiskussionen. I den politiska debatten kan vi alla\r\ntjäna på att vi håller oss till fakta i den information\r\nvi lämnar. Vi bör inte skapa föreställningar om att\r\ndet sker saker och ting som sedan inte sker. Jag har\r\ntalat med vägdirektörer runt om i landet, och de är\r\nganska bekymrade över att de inte får de pengar de\r\nhade räknat med för att kunna börja ta ifatt litet av\r\ndet eftersatta vägunderhållet. Detta har vi tyvärr\r\nbrottats med under en tid.</pre><pre>Anf. 152 Kommunikationsminister MATS\r\nODELL (kds):</pre><pre>Fru talman! När vi lade fram budgetpropositionen\r\nvar vi medvetna om att den i visst avseende skulle\r\nutgöra en besvikelse. Vår infrastrukturpolitik skall\r\nhelt enkelt inte gå helt och hållet över\r\nstatsbudgeten. Vi vill ta fram nya pengar genom att\r\nsälja ut statliga företag och annat. Under tiden har\r\nvi varit innovativa, och vi vill utnyttja\r\nlågkonjunkturens lägre entreprenadprisindex till\r\natt satsa och göra investeringar som Georg\r\nAndersson har varit med och beslutat om, och ändå\r\nfå pengar över.</pre><pre>Låt oss, Georg Andersson, träffas vid utgången\r\nav det budgetår som börjar den 1 juli i år och se hur\r\nmycket av underhåll som ändå har skett på vära\r\nvägar! Det tror jag är vad vi skall se fram emot. Jag\r\nvågar nästan lova Georg Andersson att vi vid den\r\ntidpunkten kommer att ha genomfört underhåll\r\nsom motsvarar mer än de 4 % som vi aviserade i\r\nbudgetpropositionen.</pre><pre>Anf. 153 GEORG ANDERSSON (s):</pre><pre>Fru talman! Jag är naturligtvis glad och tacksam\r\nom underhållsinsatserna kan ökas, men jag tycker\r\ninte det känns bra om det skall ske med hjälp av\r\ninvesteringsmedel. Att sälja fasta egendomar för\r\natt konsumera det man har tjänat genom att\r\nanvända det till drift och underhåll av grusvägar och\r\nnedslitna asfaltsvägar kan inte vara en vettig\r\nförmögenhetsförvaltning. Jag vill därför att\r\nkommunikationsministern och hela regeringen\r\nbesinnar sig. Så får man inte hantera våra\r\ngemensamma egendomar.</pre><pre>Anf. 154 Kommunikationsminister MATS\r\nODELL (kds):</pre><pre>Fru talman! Jag reagerar kraftfullt mot den\r\nbeskrivning av politiken som Georg Andersson ger.\r\nVi säljer inte ut några tillgångar för att använda det\r\nvi får in för konsumtion, utan vi skall använda\r\nmedlen till investeringar. Det är fullt klart. Det vi\r\ngör är att vi är beredda att utnyttja de\r\nförbilliganden som kan komma att ske med\r\nanledning av lågkonjunkturen och den\r\nmellanskillnad som då uppstår för ett förbättrat\r\nunderhåll av det vägnät och det järnvägsnät som i\r\ndag är eftersatt.</pre><pre>Anf. 155 GEORG ANDERSSON (s):</pre><pre>Fru talman! Men det är ju de pengar som är avsatta\r\nför investeringar som Mats Odell till dels vill\r\nförvandla till konsumtion, dvs. drift och underhåll.\r\nDet är ju ostridigt så. Det som Mats Odell säger här\r\nnu är också vad som står i budgetpropositionen.\r\nDetta är en olämplig metod, som jag menar bör\r\navvisas. Vi skall inte använda inkomster från\r\nförsäljning av fast egendom till drift och underhåll.</pre><pre>Anf. 156 Kommunikationsminister MATS\r\nODELL (kds):</pre><pre>Fru talman! Vi skiljer oss i vår bedömning av detta.\r\nDet skulle naturligtvis vara mycket frestande för\r\nmig att gå igenom finansieringen av de\r\nunderhållsåtgärder som Georg Andersson tidigare\r\ngenomförde. Georg Andersson fastslog i ett beslut\r\natt vägverket under 1989 skulle få använda 300\r\nmilj.kr. av nästa års anslag. Under 1990 och 1991\r\nknaprade man på en tidigareläggning av\r\nbeläggningsarbeten för 400 milj.kr. Att låna av\r\nframtiden, Georg Andersson, är inte heller någon\r\nideallösning. Vi befinner oss emellertid i ett kärvt\r\nstatsfinansiellt läge. Jag tror att det om ett år, när vi\r\ntittar på vad vi har lyckats genomföra, är lättare att\r\nfå perspektiv på vad den här politiken innebär.</pre><pre>Anf. 157 GEORG ANDERSSON (s):</pre><pre>Fru talman! Jag ber att få återkomma då.</pre><pre>Överläggningen var härmed avslutad.</pre><pre></pre><pre>26 § Svar på fråga  1991/92:303 om\r\njärnvägslinjen Boden--Haparanda</pre><pre>Anf. 158 Kommunikationsminister MATS\r\nODELL (kds):</pre><pre>Fru talman! Åke Selberg har frågat mig om jag är\r\nberedd att vidta åtgärder så att vissa investeringar\r\npå järnvägslinjen mellan Boden och Haparanda\r\nkan komma till stånd.</pre><pre>Banan mellan Boden och Haparanda är i dag\r\nklassificerad som länsjärnväg, vilket innebär att det\r\när regionen som beslutar om prioritering av medel\r\ntill upprustning av banan.</pre><pre>Avgörande för huruvida banan skall upprustas eller\r\ninte, alldeles oavsett vem som bekostar en sådan\r\nupprustning, bör enligt min mening vara banans\r\nlångsiktiga framtida utvecklingsmöjligheter. I\r\ndagsläget finns det inget som tyder på att\r\nomfattningen av godstrafik på banan kommer att\r\nöka inom den närmaste framtiden.</pre><pre>Frågan om att överföra Haparandabanan till\r\nstomnätet har diskuterats, och banverket har till\r\nuppgift att löpande se över och lämna förslag till\r\neventuella förändringar av den rådande\r\nindelningen av bannätet. Haparandabanan är,\r\ntillsammans med ett par andra länsjärnvägar,\r\nspeciell så till vida att den går mot nationsgräns.\r\nOm banverket föreslår att Haparandabanan skall\r\nföras över till stomnätet, är jag naturligtvis beredd\r\natt pröva ett sådant förslag i positiv anda.</pre><pre>Anf. 159 ÅKE SELBERG (s):</pre><pre>Fru talman! Jag får tacka\r\nkommunikationsministern för svaret, även om jag\r\ninte tycker att det är tillfredsställande.</pre><pre>Min fråga har föranletts av de mycket stora och\r\nsnabba förändringarna i Sovjet och på\r\nNordkalotten, där en ökad öst--väst-handel kan\r\nförväntas, främst i Ryssland och de tätbefolkade\r\nregionerna på Kolahalvön. Det finns i dag ett stort\r\nintresse i t.ex. Murmansk- och\r\nBelomorskregionerna av att öka handelsutbytet\r\nmed de skandinaviska länderna.</pre><pre>Vi vet också att en del järnvägsförbindelser i det\r\nhär området förbättras för att kunna utnyttjas i\r\nstörre utsträckning. Problemet med att skapa\r\njärnvägsförbindelser direkt med Haparanda är dels\r\nbanans beskaffenhet, dels de olika bredderna på\r\njärnvägen, dvs. att den är smalare på den svenska\r\nsidan än på den finländska. Det har också tidigare\r\nvarit många problem med det här. I dag måste man\r\nomlasta vagnarna, och om det skall bli möjligt att\r\nfortsätta med transporterna här måste vagnarna\r\nockså kunna omaxlas i Haparanda. Det var en del\r\nav frågan som jag inte tyckte att jag fick svar på.</pre><pre>Anf. 160 Kommunikationsminister MATS\r\nODELL (kds):</pre><pre>Fru talman! Det här är en region som är hårt\r\ndrabbad av konjunkturnedgången,\r\nstrukturrationaliseringar och annat, och regeringen\r\när oerhört intresserad av att på alla tänkbara och\r\nrimliga sätt bidra till att hela Sverige skall kunna\r\nleva. Då är det mycket viktigt att infrastrukturen är\r\nbra och konkurrenskraftig. Problemet när det\r\ngäller just Haparandabanan är den minskande\r\ntrafiken. Jag bad departementet att ta fram\r\nunderlag, och det visade sig att det 1988 passerade\r\n10 699 vagnar på 219 000 ton. Antalet vagnar\r\nminskade år 1989 till 9 699, år 1990 till 8 513 och år\r\n1991 till 7 517, då man var nere på 172 000 ton. Det\r\när den dagsaktuella utvecklingen.</pre><pre>Som Åke Selberg säger, är utvecklingen i\r\nÖsteuropa mycket lovande på många sätt. När det\r\nsker en trafikutveckling som är positiv, när det\r\nuppstår ett tryck på den här banan, är jag beredd att\r\nvidta alla relevanta åtgärder för att man skall kunna\r\nmöta den utvecklingen och se till att infrastrukturen\r\nstår i samklang med behoven. Problemet i dag är\r\nhur man skall få en ökad trafik på banan, inte att\r\nöka de administrativa insatserna. Man kan lägga in\r\nbanan i stomnätet, men det bidrar inte på ett\r\nsärskilt positivt sätt till den näringspolitiska\r\nutvecklingen i Haparandaområdet. Vi måste vara\r\nmera kreativa än så, Åke Selberg. Vi får\r\ntillsammans, med alla goda krafter, jobba för att\r\nstärka den här regionens näringspolitiska växtkraft,\r\nbl.a. genom en framsynt politik på det ekonomiska\r\nområdet, och när det blir ett tryck på banan\r\ntrafikmässigt skall vi ta itu med den också.</pre><pre>Anf. 161 ÅKE SELBERG (s):</pre><pre>Fru talman! För att få ett ökat tonnage på banan\r\nmåste man vidta vissa åtgärder. Vad som nu har\r\nhänt är att vagnarna måste axlas om. Det här har\r\nman klarat vid gränsen mellan Polen och Ryssland,\r\noch därför är det viktigt att vi också klarar det i\r\nHaparanda. Om vi inte gör det kommer tonnaget\r\nknappast att öka. Det vore därför framsynt att vidta\r\ndessa åtgärder när det gäller bangården i\r\nHaparanda. Enligt de beräkningar som också SJ\r\nhar gjort tyder vissa prognoser på att volymen kan\r\nöka fram till år 2000 om de åtgärder som vi har\r\npekat på skulle vidtas.</pre><pre>Anf. 162 Kommunikationsminister MATS\r\nODELL (kds):</pre><pre>Fru talman! Ja, Åke Selberg, jag är beredd att\r\nvidta åtgärder som kan bidra till att infrastrukturen\r\nblir attraktiv för ökad godstrafik till bl.a.\r\nMurmanskområdet. Men jag tror faktiskt att helt\r\nandra åtgärder också måste till. Det kan vara en\r\nnödvändig åtgärd när trafiken ökar, men det är\r\nlångt ifrån en tillräcklig åtgärd för att man skall få\r\ntill stånd den utvecklingen, som vi alla vill ha.</pre><pre>Vi skall inom regeringen på olika sätt lägga fram\r\nförslag som skall stödja den regionen. Jag är själv\r\ninriktad på att komma upp till det distriktet -- det\r\nhar jag lovat vid en uppvaktning -- för att studera\r\nden här saken på plats. Jag har en positiv inställning\r\ntill att i det området vidta åtgärder som är relevanta\r\nför att trafikutvecklingen skall kunna bli den som vi\r\nalla hoppas på.</pre><pre>Anf. 163 ÅKE SELBERG (s):</pre><pre>Fru talman! Både pressen och de personer som\r\nuppvaktade kommunikationsministern var ganska\r\nförhoppningsfulla efter uppvaktningen. Jag hoppas\r\nverkligen att det också skall bli resultat av den.</pre><pre>Jag har suttit och lyssnat på ett par frågedebatter\r\ndär man har diskuterat kostnaderna för\r\nvägunderhållet, osv. Jag förstår problemen med\r\ndet. Men här har man en möjlighet att få den tunga\r\ntrafiken från vägarna, åtminstone delvis.</pre><pre>Om man kan öka trafiken på Haparandabanan får\r\nman också en ökad trafik på stambanan, och det\r\nskulle också vara en klar fördel.</pre><pre>Överläggningen var härmed avslutad.</pre><pre>27 § Svar på frågorna 1991/92:344 och 350 om\r\nden planerade järnvägstunneln genom\r\nHallandsåsen m.m.</pre><pre>Anf. 164 Kommunikationsminister MATS\r\nODELL (kds):</pre><pre>Fru talman! Maud Ekendahl har frågat mig om den\r\nplanerade tunneln genom Hallandsåsen kan flyttas\r\nfrån Förslöv till Margaretetorpstrakten.</pre><pre>Vidare har Ingvar Eriksson frågat mig hur jag avser\r\nmedverka till att miljökonsekvenserna blir allsidigt\r\nbelysta vid utbyggnaden av västkustbanan.</pre><pre>Jag besvarar frågorna i ett sammanhang.</pre><pre>Banverket har utarbetat olika förslag till\r\nsträckningar av järnvägen genom Ängelholm, och\r\ndessa förslag är för närvarande ute på remiss. Ett\r\nantal olika förslag har presenterats, och syftet med\r\ndet remissförfarande som banverket nu genomför\r\när att för- och nackdelar i de olika alternativen skall\r\nbelysas av remissinstanserna. Något beslut om en\r\nslutlig sträckning genom Ängelholm har ännu inte\r\nfattats.</pre><pre>Det nu planerade läget för tunneln genom\r\nHallandsåsen är inte på något sätt avgörande för\r\nvilken lösning som slutligen väljs på sträckan\r\ngenom Ängelholm.</pre><pre>Banverket upprättar alltid\r\nmiljökonsekvensbeskrivningar vid nybyggnationer\r\nmen även vid väsentliga ombyggnader av befintlig\r\njärnväg. Dessa beskrivningar ser jag som en\r\nnaturlig del av banverkets utredningsarbete. Då det\r\ngäller sträckningen genom Ängelholm har\r\növersiktliga miljökonsekvensbeskrivningar\r\nupprättats för de alternativa sträckningar som nu är\r\nute på remiss. När banverket med utgångspunkt i\r\nremissvaren har reducerat antalet tänkbara\r\nsträckningar kommer mer kompletta\r\nmiljökonsekvensbeskrivningar att upprättas för de\r\nkvarvarande alternativen. Genom dessa\r\nmiljökonsekvensbeskrivningar och genom det nu\r\npågående remissförfarandet kommer enligt min\r\nmening miljökonsekvenserna att bli allsidigt\r\nbelysta.</pre><pre>Anf. 165 MAUD EKENDAHL (m):</pre><pre>Fru talman! Jag vill börja med att tacka för svaret\r\npå min fråga.</pre><pre>Anledningen till min fråga till\r\nkommunikationsministern är att banverkets\r\nutredningsförslag om dubbelspårets sträckning\r\ngenom Ängelholms kommun för närvarande är ett\r\nmycket stort allmänt diskussionsämne, bland\r\npolitiker, inom naturvårdsverket, och inte minst\r\nfaktiskt bland allmänheten.</pre><pre>Allmänheten har engagerat sig mycket hårt i den\r\nhär frågan. Man har bildat en opolitisk förening vid\r\nnamn Västkustbanans framtid. Man har\r\növerlämnat en namninsamling med ca 4 000\r\nunderskrifter till kommunledningen i Ängelholm\r\ntill förmån för järnvägssträckningen längs E 6 och\r\nen placering av tunneln i Margaretetorpstrakten.</pre><pre>Banverket säger att tunneln skall placeras i Förslöv,\r\noch man är inte beredd att ändra på detta. Jag hör\r\nnu att kommunikationsminister Mats Odell uttalar\r\natt något beslut om en slutlig sträckning genom\r\nÄngelholm ännu inte har fattats. Jag är väl\r\nmedveten om att man inte har gjort det.</pre><pre>Vidare anser kommunikationsministern att det\r\nplanerade läget för tunneln genom Hallandsåsen\r\ninte på något sätt är avgörande för vilken lösning\r\nsom väljs för sträckan genom Ängelholm. Jag vill\r\ndärför ställa en följdfråga. Kan man tolka svaret\r\nsom att kommunikationsministern har bestämt sig\r\nför att tunneln skall ligga på det ställe som man nu\r\nhar planerat?</pre><pre>Anf. 166 INGVAR ERIKSSON (m):</pre><pre>Fru talman! Jag vill tacka\r\nkommunikationsministern för svaret.</pre><pre>Jag ställde frågan eftersom debatten om\r\nVästkustbanans upprustning och sträckning genom\r\nHallandsåsen och Ängelholm har kommit in i ett\r\nintensivskede. De många förslagen på sträckning\r\ngenom Ängelholms kommun medför alla\r\nbetydande konsekvenser för miljön, närboende och\r\nmänniskor verksamma i de berörda områdena. Det\r\när därför intresset för frågan är så stort och\r\ndebatten har blivit så intensiv.</pre><pre>Statsrådet ser det som en naturlig del av banverkets\r\nutredningsarbete att upprätta\r\nmiljökonsekvensbeskrivningar vid järnvägsbyggen\r\noch framhåller i det här fallet att översiktliga\r\nsådana redan har utförts. Efter den remissomgång\r\nsom nu pågår kring de framlagda alternativen,\r\nmenar tydligen statsrådet att mera konkreta\r\nmiljökonsekvensbeskrivningar skall göras över de\r\nalternativ som då kvarstår. Det är självfallet\r\ntillfredsställande och nödvändigt. Jag anser ändock\r\natt stora brister råder i grundplaneringen för ett så\r\nomfattande projekt som detta.</pre><pre>Banverket har vid planeringen arbetat lokalt bit för\r\nbit och kommun för kommun utan den, som jag\r\nanser, nödvändiga kopplingen och samordningen\r\nmellan kommuner och regioner. Exempelvis tycks\r\ndet som om planeringen nära nog slutförts norr om\r\noch genom Hallandsåsen innan man över huvud\r\ntaget har tagit sig an problemen söder om åsen och\r\ngenom Ängelholm. Detta är inte bra och har nu lett\r\ntill en svårhanterlig situation för politiker och\r\nallmänhet i området. Tiden är nu mycket knapp,\r\noch den mycket komplicerade debatten har blivit\r\nirriterad och svårhanterlig för alla.</pre><pre>Varför har det blivit så här? Vad är statsrådet\r\nberedd att göra för att komma till rätta med\r\nproblemen, ovissheten och den oro som så många i\r\ndag känner? Vad finns det för möjligheter att\r\ngenomföra förändringar i sträckningen och även\r\nnär det gäller miljöhanteringen i den här frågan?</pre><pre>Anf. 167 Kommunikationsminister MATS\r\nODELL (kds):</pre><pre>Fru talman! Jag vill säga rent allmänt att den\r\nplanerade sträckningen genom Hallandsåsen av\r\nbanverket har bedömts vara den optimala\r\nsträckningen. En mycket viktig faktor som\r\npåverkar tunnelns läge är Båstads möjligheter att i\r\nframtiden ha en station längs västkustbanan. På\r\nden här aktuella sträckningen är det möjligt, men\r\nmed en mera östlig dragning skulle Båstad inte få\r\nnågon station längs västkustbanan. Det här är en\r\nviktig trafikpolitisk fråga i sammanhanget som man\r\ninte kan bortse från.</pre><pre>Jag har följt debatten via tidningsklipp och har sett\r\natt det finns ett mycket starkt folkligt engagemang.\r\nDet är på ett sätt mycket bra att så är fallet. Det\r\när viktigt att vi som politiker kommer med tydliga\r\nsignaler. Den här frågan befinner sig emellertid för\r\nnärvarande på ett beredningsstadium. Av\r\nkonstitutionella skäl är jag förhindrad att ingripa i\r\nden här typen av förvaltningsärenden.</pre><pre>Jag vill gärna säga att det har förvånat mig som\r\nkommunikationsminister att det i ett antal ärenden\r\nligger till på det här sättet. I själva verket ligger\r\nregeringens möjligheter att påverka, litet\r\nhårdraget, när det lett fram till\r\nexpropriationsärenden. Jag menar att det är en\r\nmycket tveksam hantering att det skall vara så. Jag\r\nhåller med frågeställarna om att man på något sätt\r\nborde se över regeringens möjligheter att påverka.\r\nVi kan för närvarande konstatera hur det är.</pre><pre>Banverkets förslag till dragning genom Ängelholms\r\nkommun har remitterats, och Ängelholms kommun\r\nhar anhållit om förlängd remisstid till utgången av\r\nmars månad detta år. Dessutom har kommunen\r\nbegärt ett mer detaljerat underlag avseende vissa av\r\ndessa alternativ. Det kommer remissinstanserna att\r\nfå före februari månads utgång.</pre><pre>Anf. 168 MAUD EKENDAHL (m):</pre><pre>Fru talman! Man har från banverket uppfattat att\r\ndet klart har sagts att tunneln skall ligga vid\r\nFörslöv. Samma uppfattning har\r\nkommunledningen och vår landshövding Anita\r\nBråkenhielm, som vi var på besök hos.</pre><pre>Det vore bra om man kunde få ett besked om det\r\nfanns en möjlighet att flytta tunneln till\r\nMargeretetorpstrakten, eftersom sträckningen då\r\nskulle bli helt annorlunda. Vad man eftersträvar\r\nmed ett nytt dubbelspår är att få en så rak bana som\r\nmöjligt.</pre><pre>Jag vet att kommunikationsministern inte kan svara\r\npå detta, men ändå låter det som om Förslöv skulle\r\nvara det alternativ som kommer att gälla. Men\r\ndetta är ett gammalt problem, och det finns\r\nproblem med halka över åsen vintertid. Man har\r\nkanske därför trott, att där järnvägen i dag drar\r\nfram är bästa läget. Vi kan inte göra något och få\r\nen annan sträckning om vi inte kan få besked om\r\nman kan ändra tunnelns förläggning</pre><pre>Anf. 169 INGVAR ERIKSSON (m):</pre><pre>Fru talman! Jag finner att statsrådet delar de\r\nsynpunkter jag framförde när det gäller\r\nplaneringen och beredningen av detta ärende, och\r\nkanske motsvarande ärenden på andra håll. De\r\nvisar sig ofta bli mycket komplicerade. Det finns\r\nbrister, och jag finner det också tillfredsställande\r\natt kommunikationsministern är beredd att se över\r\nsättet att hantera så här allvarliga och svåra frågor.\r\nMen det som de facto är viktigt är det som jag också\r\nframhöll, nämligen samordningen mellan\r\nkommunerna.</pre><pre>Här säger kommunikationsministern att tunneln\r\nhamnar där den nu uppenbarligen tycks hamna,\r\noch att det beror på Båstads kommun. Där har man\r\ntydligtvis gjort upp med Båstads kommun, och\r\näven när det gäller området norr därom, innan man\r\növer huvud taget var på det klara med hur man\r\ntänkte sig den vidare framfarten söder om åsen.\r\nDet är det som är kärnan i det hela och som har\r\nskapat den näst intill omöjliga situation som\r\npolitiker och allmänhet i Ängelholm befinner sig i.</pre><pre>Det viktiga är nu att få fram alternativa förslag för\r\natt sedan pentrera dem noggrannare.</pre><pre>Anf. 170 Kommunikationsminister MATS\r\nODELL (kds):</pre><pre>Fru talman! Vi bör uppmärksamma det som nu\r\nändå gäller, nämligen att banverket tar fram ett\r\nantal olika förslag till sträckningar som sedan går ut\r\npå remiss för att man skall få denna folkliga\r\nförankring och en debatt om sträckningen och\r\ndessa viktiga frågor. Vi kan också konstatera att\r\nden lagstiftning som gäller för planärenden är\r\noerhört kraftfull. Den ger staten oerhört starka\r\ninstrument för att främja optimala\r\njärnvägsdragningar.</pre><pre>Jag påpekade i den förra delen av svaret att man\r\nkanske bör se över rutinerna eller principerna för i\r\nvilka lägen regeringen skall göra en bedömning osv.\r\nDessa ärenden kommer i dag till regeringen i ett\r\nmycket sent skede.</pre><pre>Fru talman! Jag vill slutligen säga att det planerade\r\nläget genom Hallandsåsen inte är avgörande för\r\nvilken lösning som skall väljas på sträckan genom\r\nÄngelholm. Det tror jag är det viktigaste besked\r\nsom jag kan ge till de två frågeställarna i dag.</pre><pre>Anf. 171 MAUD EKENDAHL (m):</pre><pre>Fru talman! Det är många som anser att det är\r\nmycket viktigt var tunneln placeras. Jag vill ställa\r\nen sista fråga till kommunikationsministern. Gör\r\ndet någon nytta om kommunledningen kommer på\r\nbesök hos kommunikationsministern i Stockholm,\r\neller skulle man kunna tänka sig att\r\nkommunikationsministern kunde komma ner på ett\r\nbesök till vår kommun för att diskutera den här\r\nproblematiken?</pre><pre></pre><pre>Anf. 172 INGVAR ERIKSSON (m):</pre><pre>Fru talman! Kommunikationsministern säger att\r\nregeringen kommer in i ett sent skede. Jag förstår\r\natt det är så, men det är inte tillfredsställande.\r\nKommunikationsministern säger också att det är\r\nviktigt med folklig förankring. Vi har erfarit att\r\ndetta är mycket viktigt, eftersom situationen är\r\nmycket svårhanterlig i dag.</pre><pre>Kommunikationsministern säger också att\r\ntunnelgenomgången inte är avgörande för hur det\r\nskall gå sedan. Då kan ju frågan jag ställde, som jag\r\ninte fick svar på, tas upp igen, nämligen om det är\r\nmöjligt att komma med något annat förslag än just\r\nnågot av dem som banverket har lagt. Det finns\r\nnämligen vissa sådana tankegångar som har\r\nkommit in i bilden, eftersom de andra har verkat\r\nsvåra att genomföra av olika skäl.</pre><pre>Anf. 173 Kommunikationsminister MATS\r\nODELL (kds):</pre><pre>Fru talman! I det här läget kan jag bara lova en sak,\r\noch det är att jag inom de ramar som konstitutionen\r\nger mig skall titta på detta ärende och väga in alla\r\nrelevanta synpunkter som kommer från\r\nremissinstanser vid den tidpunkt när det blir ett\r\närende på mitt bord. Jag kommer alltså att göra\r\ndet.</pre><pre>När det gäller möjligheten att komma med andra\r\nförslag får de i så fall riktas till banverket. Det är\r\nalltså inte en fråga för regeringen. Jag tror att det\r\nvore oerhört värdefullt om man kunde hitta något\r\nav de nu aktuella förslagen och samla opinionen\r\nomkring de. Det vore det bästa sättet att snabbt få\r\ni gång dessa arbeten och se till att den här järnvägen\r\nkommer till stånd så fort som möjligt.</pre><pre>Anf. 174 INGVAR ERIKSSON (m):</pre><pre>Fru talman! Jag finner att det finns möjligheter här,\r\nom man i det här arbetet i remissomgången kan\r\nkomma fram till någonting som kan ena. Det är inte\r\nför sent att vinna förståelse för detta.</pre><pre>Sedan vill jag till sist bara säga att det inte är frågan\r\nom att ifrågasätta den satsning som regeringen nu\r\ngör på de framtida järnvägsnätet. Vi delar\r\nuppfattningen att den är nödvändig när man tänker\r\nframåt. Det är frågan om att försöka få till stånd en\r\nsträckning och ett arbete inför denna sträckning\r\nsom gör att människor kan få förtroende för det.\r\nDetta saknas i dag. Jag tror att det är bra att\r\nkommunikationsministern vet hur förhållandena\r\nnu är i Ängelholms kommun.</pre><pre>Överläggningen var härmed avslutad.</pre><pre>28 § Svar på fråga  1991/92:334 om\r\neffektiviteten i vårt bistånd till Baltikum</pre><pre>Anf. 175 Statsrådet ALF SVENSSON (kds):</pre><pre>Fru talman! Lars Sundin har frågat mig vilka\r\nåtgärder regeringen avser vidta för att öka\r\neffektiviteten i vårt katastrofbistånd till Baltikum.</pre><pre>Till en början vill jag lämna en kort redogörelse för\r\nleveransläget beträffande den svenska hjälpen till\r\nde tre baltiska staterna. Däremot avser jag inte gå\r\nin på bakgrunden till biståndet utan vill här hänvisa\r\ntill min redogörelse i riksdagen den 23 januari i år.</pre><pre>Den sammanlagda hjälpinsatsen till Baltikum\r\nuppgår till 60 milj.kr. varav 54 milj.kr. belastat det\r\ns.k. katastrofanslaget och 6 milj.kr. det bilaterala\r\nanslaget för insatser i Central- och Östeuropa. Av\r\ndetta belopp har Estland kommit i åtnjutande av 30\r\nmilj.kr., Lettland av 15 milj.kr. och Litauen av 15\r\nmilj.kr. fördelat på varor enligt följande:</pre><pre>Litauen: Inköp av mediciner för 8 milj.kr. bereds\r\nför närvarande av SIDA tillsammans med en\r\nkonsult. Specifikation för inköp av kraftfoder för 7\r\nmilj.kr. har överlämnats till jordbruksministeriet\r\nför accept.</pre><pre>Lettland: Vete för 5 milj.kr. har levererats med båt\r\ni två omgångar den 23 och 24 januari i år.\r\nKraftfoder för 9 milj.kr. har upphandlats och\r\nskeppas med början nästa vecka. Specifikationer\r\nför inköp av sjukvårdsmateriel till ett belopp av 1\r\nmilj.kr. har för ett par dagar sedan av\r\nhälsoministeriet i Riga överlämnats till SIDA för\r\ninköp.</pre><pre>Estland: Korn för 5 milj.kr., eller 8 000 ton, har\r\nbörjat skeppas i omgångar med start den 27 januari\r\ni år. Ett belopp på 5 milj.kr. för inköp av\r\npetroleumprodukter har satts in på Estlands\r\nRiksbanks konto i svensk bank, och enligt uppgift\r\nfrån vår ambassad i Tallinn har inköp påbörjats.\r\nSIDA har för 6 milj.kr. beställt mediciner och\r\nmedicinsk utrustning på basis av de specifikationer\r\nsom hälsoministeriet i Tallinn överlämnat. På\r\nestnisk begäran, som inkom till SIDA den 28\r\njanuari, kommer 4 milj.kr. att finansiera utrustning\r\nför produktion av enklare läkemedel. Därutöver\r\nhar av de 10 milj.kr. som utfästs för att underlätta\r\nbränsleimporten till Estland 4 milj.kr. utbetalats till\r\nSUKAB. I söndags anlände till Tallinn 3 840 ton\r\nolja. Lossningen avslutades under måndagens\r\nförmiddag. Jag vill påpeka att den del av\r\nbiståndsinsatsen, som gäller olja, är liten jämfört\r\nmed övriga insatser. Trots detta är det den insatsen\r\nsom fått all medial uppmärksamhet.</pre><pre>Så till Lars Sundins fråga om effektiviteten i vårt\r\nkatastrofbistånd till Baltikum.</pre><pre>Under slutet av förra året uppstod en helt ny och\r\nmycket svår ekonomisk situation som kan liknas vid\r\nen katastrof i f.d. Sovjetunionen och i Baltikum.\r\nVarje katastrof är att se som en unik händelse, som\r\nkräver sin särskilda uppmärksamhet. Således är de\r\nprinciper som vägleder vårt handlande i\r\nkatastrofsituationer i allmänhet relevanta även för\r\nsituationer i Central- och Östeuropa. Det första\r\nsteget måste i allt seriöst katastrofarbete vara att\r\nidentifiera behoven. Först därefter är det möjligt\r\natt bedöma vilka åtgärder som måste sättas in för\r\natt tillgodose dessa behov dels på kort sikt, dels på\r\nmedellång sikt, så att nya katastrofer kan undvikas\r\ni framtiden.</pre><pre>Med andra ord -- effektivt hjälparbete måste vara\r\nbehovsstyrt. Villigheten att hjälpa kan vara stor,\r\nsom i fråga om hjälpen till Baltikum, men om de\r\nvaror som skickas inte kan användas är det inte\r\nmycket bevänt med hjälpen. Jag vill således påstå\r\natt det närmast är att se som ett axiom att allt\r\nhjälparbete börjar med att se till behoven, och inte\r\ntvärtom. Detta arbete kan ta olika lång tid\r\nberoende på omständigheterna. Hjälparbetet i\r\nBaltikum har således krävt ett flertal kontakter\r\nmed myndigheterna på plats, vilket gjort att\r\nleveranserna fördröjts mer än vad vi räknat med.\r\nDet är inte bara vi i Sverige som fått erfara hur\r\nhjälparbetet fördröjts. Vi delar denna erfarenhet\r\nmed många andra länder. Trots dessa initiala\r\nsvårigheter har Sverige varit först med sina\r\nhjälpinsatser i Baltikum.</pre><pre>Samtidigt vill jag nämna att erfarenheterna från\r\nden senaste tidens arbete är sådana att vi funnit\r\nbehov av att förstärka vår organisation och\r\nberedskap för handläggningen av katastrofärenden\r\navseende Central- och Östeuropa. En särskild\r\narbetsgrupp har således på min inrådan tillsatts för\r\nkoordinering och planering av de insatser som\r\nbehövs för att tillmötesgå de akuta behoven.\r\nDessutom kommer gruppen att bättre kunna\r\ntillgodose behovet av information om\r\nkrisförhållandena i vårt närområde.</pre><pre>Anf. 176 LARS SUNDIN (fp):</pre><pre>Fru talman! Jag tackar statsrådet för svaret på min\r\nfråga. Jag ställde frågan på grund av att statsrådet\r\nden 10 december i ett frågesvar till mig sade, att\r\nregeringen avsåg att redan före årsskiftet ge snabb\r\noch effektiv katastrofhjälp till de baltiska staterna --\r\ntill Estland, Lettland och Litauen. Men ingen hjälp\r\nkom till de baltiska staterna före årsskiftet. Av den\r\nredovisning som statsrådet nu gav framgår att hjälp\r\nbereds, att hjälp har levererats eller är på väg. Men\r\nalla de data som nämndes i svaret är från slutet av\r\njanuari, dvs. en månad efter den 10 december, då\r\nAlf Svensson gav mig besked här i kammaren. Vad\r\nvar det som ''hängde upp sig'', så att\r\nkatastrofbiståndet inte kom iväg före årsskiftet,\r\nsom det var tänkt?</pre><pre>Anf. 177 Statsrådet ALF SVENSSON (kds):</pre><pre>Fru talman! Vi hade, som man säger, en mission --\r\ndvs. en delegation -- i Estland och Lettland i mitten\r\nav december. Den 20 december -- jag hoppas att jag\r\nkommer ihåg rätt datum -- kunde delegationen\r\nleverera sina intryck och vad man kommit fram till\r\nunder överläggningar med regeringarna och\r\nrepresentanter för regeringarna i Estland och\r\nLettland. Under alla omständigheter fattades det\r\nden 22 december ett beslut om att detta nu snabbt\r\nskulle kunna ske.</pre><pre>Det låter som om jag vill vältra över något slags\r\nskuld på Estland och Lettland -- de länder som först\r\nvar aktuella -- när jag säger att det tog väldigt lång\r\ntid för oss att få besked om vad man i dessa länder\r\nverkligen ville ha. Jag förstår opinionen, eftersom\r\nman kan tycka att det väl bara är att åka dit med en\r\ntankbåt med dieselolja eller tjockolja. Men detta är\r\ninte fallet. Om vi säger att det är fråga om en\r\nenergileverans motsvarande ett värde av 4 milj.kr.,\r\nmåste vi låta Estland bestämma exakt vilken typ av\r\nolja man vill ha -- och detta varierade faktiskt från\r\nvecka till vecka. Jag kan bara som exempel nämna\r\natt det den 13 januari skulle vara dieselolja, och den\r\n18 januari skulle det vara tjockolja. Den 21 januari\r\nvar jag nästan desperat på grund av alla\r\ntidningsskriverier, så det var då vi satsade 5 milj.kr.\r\ndirekt i en bank, så att mottagarna själva kunde\r\nköpa oljan. Den 22 januari skrevs avtalet.</pre><pre>Jag beklagar detta, men min ärliga vilja och tron att\r\ndetta skulle ske snabbt fanns där. Det viktiga för\r\nmig var ändå att man inte skulle komma och säga\r\natt det inte fanns något beslut, att det inte fanns\r\nnågon vilja från vår sida -- den viljan fanns före\r\njulhelgen. Hade det gått så snabbt som det skulle\r\nha kunnat gå, hade det, Lars Sundin, funnits olja\r\nhos mottagarländerna före den 1 januari 1992.</pre><pre>Anf. 178 LARS SUNDIN (fp):</pre><pre>Fru talman! Jag är alldeles övertygad om att det är\r\nsom statsrådet säger. Men jag frågade den 10\r\ndecember om regeringen hade överlagt med\r\nrepresentanter för balterna om vilken hjälp som\r\nbehövdes, i vilken form den skulle ges och hur stor\r\nden behövde vara för att bli effektiv, och då svarade\r\nstatsrådet obetingat ja på frågan om sådana\r\növerläggningar hade ägt rum. Han svarade att\r\nregeringen hade överlagt med balterna och att man\r\nhade fått besked om vad dessa önskade sig mest av\r\nallt, vilka varor det gällde och vilka grupper som\r\nbehövde hjälp. Trots det var det något som hängde\r\nupp sig.</pre><pre>Det är ju alldeles klart, som statsrådet säger, att\r\nerfarenheterna är sådana att man nu skall\r\nundersöka hur man skall förstärka organisationen.\r\nDetta framgår av svaret.</pre><pre>Anf. 179 Statsrådet ALF SVENSSON (kds):</pre><pre>Fru talman! Jag tror i och för sig inte att enbart en\r\nförstärkning av vår organisation kommer att\r\ninnebära att snabbheten blir påtaglig.</pre><pre>Låt mig berätta att i början av december -- jag kan\r\ninte säga exakt vilket datum -- före det att den\r\nnämnda delegationen kom hem och före det att den\r\nhade gett sig i väg, hade jag bett att\r\nambassadörerna för Estland, Lettland och Litauen\r\nskulle besöka mig, och det gjorde de. Jag sade: Tala\r\nnu om vad ni vill ha, så skall ni få det! Jag skall i\r\nvarje fall se till att det fattas beslut. Då nämndes\r\nmediciner, kraftfoder och också olja, men behovet\r\nvar då inte så akut som sedan blev fallet. Jag sade\r\ntill dem att om de ville ha medicin måste de också\r\ntala om vilka mediciner de ville ha, ge mig\r\nspecifikationer. Jag förstår det dilemma de då\r\nråkade in i, eftersom de behövde allt. En debatt\r\nuppstår då naturligtvis mellan de olika facken inom\r\nmedicinen, och alla säger vad just de behöver.\r\nInnan man kommer fram till beslut har det, skulle\r\nman kunna säga, runnit åtskillig olja genom\r\nledningarna. Men jag vill betona att vi var först där\r\nav alla hjälpande länder.</pre><pre>Anf. 180 LARS SUNDIN (fp):</pre><pre>Fru talman! På vilket sätt skall den förstärkta\r\norganisationen kunna se till att det nu blir en\r\nsnabbare handläggning av katastrofärendena i\r\ndenna del av världen, Alf Svensson?</pre><pre>Anf. 181 Statsrådet ALF SVENSSON (kds):</pre><pre>Fru talman! Jag tycker inte att vår handläggning av\r\ndetta ärende har varit senfärdig. Jag vet att vi\r\nkommer till korta, och jag vet att jag gör fel, men\r\njag vill faktiskt när det gäller de här frågorna säga\r\natt vi var snabba. Personalen på U-avdelningen var\r\ni tjänst jul och nyår och försökte mjölka fram\r\nbesked -- jag måste få påstå det. Vi kunde inte göra\r\nmer än vad vi gjorde. Jag kunde inte ha folk\r\nsysselsatta mer än vad som var fallet.</pre><pre>Vad vi nu upplever är att vi dagligdags fullständigt\r\növersköljs av idéer om vad vi skall göra för\r\nBaltikum. Jag kan försäkra Lars Sundin om att det\r\nfullständigt vimlar av idéer. För att detta skall kunna\r\nstruktureras -- en del av idéerna är nog goda, men\r\ndock icke alla -- måste vi ha en förstärkt\r\norganisation. Jag hoppas naturligtvis också att det\r\nskall innebära att arbetet på den andra sidan skall\r\nkunna snabbas på.</pre><pre>Anf. 182 LARS SUNDIN (fp):</pre><pre>Fru talman! Jag ber att få tacka för svaret, och jag\r\nhoppas att jag slipper återkomma med ytterligare\r\nen fråga om varför den akuta hjälpen har dröjt. Nu\r\när hjälpen tydligen på väg, och en del har redan\r\nlevererats till Estland, Lettland och Litauen.</pre><pre>Anf. 183 Statsrådet ALF SVENSSON (kds):</pre><pre>Fru talman! Jag tackar Lars Sundin för att han har\r\nställt frågan så att jag har fått anledning att än en\r\ngång svara. Jag hoppas lika mycket som någon\r\nannan, möjligtvis mer, att detta skall snabbas på.\r\nTack!</pre><pre>Överläggningen var härmed avslutad.</pre><pre>29 § Svar på fråga  1991/92:338 om statsbidrag\r\ntill gymnasieskolans årskurs tre</pre><pre>Anf. 184 Statsrådet BEATRICE ASK (m):</pre><pre>Fru talman! Catarina Rönnung har frågat mig om\r\nkommuner som redan under budgetåret 1992/93\r\nstartar treåriga yrkesförberedande program inom\r\ngymnasieskolan kommer att få statsbidrag för det\r\ntredje året eller om budgetpropositionen skall\r\ntolkas så att kommunen ensam blir\r\nbetalningsskyldig.</pre><pre>I det nuvarande samhällsekonomiska läget är det av\r\nutomordentlig betydelse att visa återhållsamhet\r\nmed de offentliga utgifterna. Det rådande\r\nekonomiska läget har gjort att en del av de medel\r\nsom var avsedda att finansiera reformen inte\r\nkommer att kunna utbetalas under budgetåret\r\n1992/93. Den teknik regeringen funnit vara mest\r\nlämplig för att delfinansiera reformen är att i första\r\nhand ta i anspråk det utrymme som kravet på\r\nrationalisering har givit. Rationaliseringskravet för\r\nbudgetåret 1992/93 är en halv procent, vilket\r\nmotsvarar 154 milj.kr. Som jag också redovisat i\r\nårets budgetproposition, kommer den återstående\r\nfinansieringen av reformen att kunna påbörjas\r\nbudgetåret 1993/94.</pre><pre>Självfallet får genomförandet av\r\ngymnasiereformen anpassas till den takt som den\r\nstatliga och kommunala ekonomin tillåter. Jag vill\r\nemellertid försäkra Catarina Rönnung om att en\r\nreformerad gymnasieskola har hög prioritet på\r\nregeringens dagordning.</pre><pre>Talmannen konstaterade att frågeställaren inte var\r\nnärvarande i kammaren och förklarade\r\növerläggningen avslutad.</pre><pre></pre><pre>30 § Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1991/92:So18 till socialutskottet</pre><pre>1991/92:K13 till konstitutionsutskottet</pre><pre></pre><pre>31 § Bordläggning</pre><pre>Anmäldes och bordlades</pre><pre>Proposition</pre><pre>1991/92:89 Uppsägning av internationella\r\narbetsorganisationens (ILOs) konvention (nr 96)\r\nangående avgiftskrävande arbetsförmedlingsbyråer</pre><pre>Skrivelse</pre><pre>1991/92:15 Redogörelse för behandlingen av\r\nriksdagens skrivelser till regeringen</pre><pre>Förslag</pre><pre>1991/92:16 Riksdagens revisorers förslag angående\r\nkonsumentprisindex</pre><pre>Motionerna</pre><pre>med anledning av prop. 1991/92:78\r\nKoncessionsavgift på televisionens område m.m.</pre><pre>1991/92:K14 av Johan Lönnroth m.fl. (v)</pre><pre>1991/92:K15 av Ian Wachtmeister och Harriet\r\nColliander (nyd)</pre><pre>med anledning av prop. 1991/92:83 Ny\r\nkonsumentkreditlag</pre><pre>1991/92:L12 av Margit Gennser och Stig Rindborg\r\n(m)</pre><pre>1991/92:L13 av Birthe Sörestedt och Bengt\r\nSilfverstrand (s)</pre><pre>1991/92:L14 av Elisabeth Persson och John\r\nAndersson (v)</pre><pre>med anledning av skr. 1991/92:80 Invandrar- och\r\nflyktingpolitiken</pre><pre>1991/92:Sf17 av Berith Eriksson (v)</pre><pre>med anledning av förs. 1991/92:14 Riksdagens\r\nrevisorers förslag</pre><pre>angående militära och civila helikoptrar för\r\nsjuktransporter</pre><pre>1991/92:Fö3 av Ulrica Messing och Åke Selberg (s)</pre><pre>32 § Anmälan om interpellationer</pre><pre>Anmäldes att följande interpellationer framställts</pre><pre>den 24 januari</pre><pre>1991/92:90 av Georg Andersson (s) till\r\nkommunikationsministern om avreglering av\r\nflygmarknaden:</pre><pre>Den socialdemokratiska regeringen föreslog i fjol\r\natt ett första steg mot avreglering och konkurrens\r\ninom inrikesflyget skulle tas den 1 januari 1992\r\ngenom att Linjeflyg och SAS skulle kunna få\r\nparallella koncessioner. En reell konkurrens mellan\r\ndessa två flygbolag hade möjliggjorts genom att\r\nSAS dessförinnan sålt sina aktier i Linjeflyg.</pre><pre>Regeringens förslag, som godkändes av riksdagens\r\nmajoritet, mötte dock stark kritik från moderata\r\nsamlingspartiet och folkpartiet. Dessa två partier\r\nsom nu ingår i regeringen ansåg då att en mera\r\nlångtgående avreglering och konkurrens borde\r\nkomma till stånd.</pre><pre>Den nuvarande borgerliga regeringen har i\r\nbudgetpropositionen anmält att en avreglerad\r\nluftfartsmarknad med konkurrens kommer att\r\npåskyndas. En ytterligare avreglering bör kunna\r\nske under år 1992, säger regeringen.</pre><pre>Nu har det emellertid blivit känt att ett samgående\r\nmellan SAS och Linjeflyg planeras. I\r\nnyhetsförmedlingen har framgått att detta sker med\r\nregeringens goda minne. Flygmarknaden kommer\r\nmed detta arrangemang att till ca 95 % domineras\r\nav ett enda företag. Därmed bortfaller i realiteten\r\nmöjligheter till en fri konkurrens.</pre><pre>Mot denna bakgrund vill jag till\r\nkommunikationsminister Mats Odell ställa\r\nföljande frågor:</pre><pre>1.  Kommer regeringen att fullfölja de intentioner\r\nsom uttrycks i budgetpropositionen om avreglering\r\nav flygmarknaden?</pre><pre>2.  Om så är fallet -- på vad sätt skall en reell\r\nkonkurrens kunna etableras när ett företag\r\nkommer att vara helt dominerande på marknaden?</pre><pre>1991/92:91 av Sten Andersson i Malmö (m) till\r\nfinansministern om åtgärder mot\r\nnarkotikasmuggling:</pre><pre>Tullmyndigheterna i Skåne är övertygade om att\r\nstora mängder knark smugglas till Sverige från/via\r\nPolen. Tullen upplever att man har ytterst\r\nbegränsade möjligheter att göra de kontroller och\r\ninsatser som behövs för att hindra och försvåra\r\nsmugglingen. Givetvis känner knarksmugglarna till\r\nden skånska tullens situation och agerar därefter.\r\nSkåne har blivit en inkörsport för\r\nnarkotikasmugglare.</pre><pre>Förvisso är det positivt att regeringen satsar på\r\nutökade resurser för polisen bl.a. i syfte att\r\nbekämpa knarkmissbruket och dess mycket\r\nnegativa konsekvenser för Sverige. Men denna\r\nvälbehövliga satsning kan till delar användas i annat\r\nviktigt brottsbekämpande sammanhang om tullen\r\nredan vid Sveriges gränser ges möjlighet att\r\neffektivt bekämpa knarksmugglingen.</pre><pre>''Det är bättre att stämma i bäcken än i ån.''</pre><pre>Knarksmugglare ligger oftast steget före tullen men\r\nen väl fungerande tullorganisation innebär ett\r\nförsvårande av möjligheterna till smuggling.</pre><pre>Med anledning av det anförda vill jag fråga:</pre><pre>Vilka åtgärder är statsrådet berett vidta med\r\nanledning av uppgifterna om en omfattande\r\nknarksmuggling från/via Polen till Sverige?</pre><pre>den 27 januari</pre><pre>1991/92:92 av Lars Björkman (m) till statsrådet Bo\r\nLundgren om avdrag för underhållskostnader av\r\njordbruksbostäder:</pre><pre>Den svenska landsbygden står inför en\r\nstrukturförändring som kraftigt kommer att\r\nförändra landskapsbilden. Den försämrade\r\nlönsamhet som drabbat jordbruket innebär att\r\nnedläggning och driftsförändringar kommer att\r\nvara vanliga.</pre><pre>I dag aktiva lämnar näringen helt eller delvis och\r\nsöker sig till nya verksamheter. Inledningsvis\r\nkommer flertalet att bo kvar på sina\r\njordbruksfastigheter men efter hand ökar risken att\r\nallt fler upplever glesbygdsboendet som\r\nbetungande och söker sig till tätorter.</pre><pre>Orsakerna kan vara flera men ett påtagligt skäl är\r\natt underhållet av de ofta stora och gamla\r\nmangårdsbyggnaderna blir mycket kostsamt. Att\r\nrenovera och underhålla dessa är med nuvarande\r\nskatteregler betungande och kan jämfört med\r\nmotsvarande satsning i tätort vara mindre\r\nvärdebeständig.</pre><pre>Resultatet av denna utveckling är att\r\nlandsbygdsboendet ytterligare tunnas ut och\r\nregeringsdeklarationens motto att: ''Hela Sverige\r\nskall leva!'', förvandlas till ett tomt slagord.</pre><pre>För att motverka denna negativa utveckling måste\r\nboendet i glesbygd och på jordbruksfastighet\r\nunderlättas.</pre><pre>Ett steg i denna riktning är att återinföra\r\navdragsrätt för underhåll av jordbrukets bostäder.\r\nMed en sådan förändring kommer intresset att\r\nbevara landsbygdens bostadsbestånd att öka. Detta\r\nmedför att fler åretruntboende håller liv i\r\nglesbygden samtidigt som intresset för att hålla\r\nlandskapet öppet stimuleras.</pre><pre>Med anledning av det anförda vill jag fråga:</pre><pre>Vilka åtgärder är statsrådet beredd att föreslå för\r\natt underlätta för ägare till jordbruksfastigheter att\r\nunderhålla sina bostäder?</pre><pre>den 29 januari</pre><pre>1991/92:93 av Lennart Fridén (m) till\r\njustitieministern om anonymitetsskyddet för\r\nuppgiftslämnare till polis och domstolar:</pre><pre>Det är oerhört viktigt att polis och domstolar i sitt\r\narbete kan få det underlag som ger den största\r\nsäkerheten i handläggningen. För detta är man ofta\r\ndirekt beroende av information från allmänheten,\r\nt.ex. i brottmål. I andra sammanhang t.ex. vid\r\ntillämpning av FB 11:16, när det gäller inhämtande\r\nav yttrande i samband med tillsättande av god man\r\nenligt FB 11:4 kan det vara uppgifter från\r\nsocialtjänstemän baserade på känsliga\r\ninformationer från närstående som är avgörande. I\r\nmånga av dessa fall är det väsentligt att\r\nuppgiftslämnaren kan garanteras att hans/hennes\r\nnamn inte avslöjas.</pre><pre>Den 16 januari kunde i pressen läsas att en\r\nuppgiftslämnare i ett mordfall fått sitt namn\r\navslöjat för missgärningsmännen och nu fruktar för\r\nsitt eget och familjens liv på grund av hämndrisk.\r\nHan hade lovats anonymitet, men det löftet bröts i\r\nrätten.</pre><pre>I ett antal fall där sekretess lovats uppgiftslämnare\r\ni samband med tillsättande av god man, t.ex. för att\r\nskydda psykiskt svaga individer mot att bli\r\nutnyttjade av närstående, har just dessa fått den\r\nskrivelse som skulle förhindra dem från sådant\r\nfortsatt ohederligt agerande på remiss. Varvid såväl\r\nuppgiftslämnares som handläggares namn\r\nframkommit och lett till hot och trakasserier.</pre><pre>I känsliga ärenden som de ovan relaterade måste\r\nsekretessen kunna garanteras. De lagvårdande\r\norganen riskerar annars att ingen till slut vågar\r\nställa upp med tips och information.</pre><pre>Med anledning av det nu framförda önskar jag till\r\nstatsrådet och chefen för justitiedepartementet\r\nframföra följande fråga:</pre><pre>Vilka åtgärder kan vi förvänta oss att\r\njustitieministern kommer att vidta för att åtgärda\r\nproblemen med bristande sekretesskydd för\r\nuppgiftslämnare till polis och domstolar?</pre><pre>1991/92:94 av Georg Andersson (s) till statsrådet\r\nBo Könberg om folkhälsoinstitutets lokalisering:</pre><pre>I regeringens proposition 1991/92:25 föreslogs att\r\nriksdagen skulle godkänna att tidpunkten för\r\ninrättande av Folkhälsoinstitutet skulle\r\nsenareläggas till den 1 juli 1992. I samband därmed\r\nberördes också lokaliseringsfrågan.</pre><pre>Socialutskottet tog ställning till regeringens förslag\r\nden 3 december 1991. Det godkände\r\nsenareläggningen för att ge organisationskommittén\r\ntid för dess arbete. Beträffande lokaliseringsfrågan\r\nupprepade utskottet tidigare ställningstagande av\r\nsåväl social- som arbetsmarknadsutskotten. Det\r\ninnebär att vid inrättande av nya myndigheter skall\r\nman överväga möjligheten att välja annan\r\nlokalisering än Stockholmsregionen.</pre><pre>Utskottets betänkande behandlades av kammaren\r\nden 17 december. Men redan dagen före passade\r\norganisationskommittén på att besluta\r\nrekommendera regeringen att institutet skall\r\nlokaliseras just till Stockholmsregionen.</pre><pre>Redan detta finner jag synnerligen\r\nanmärkningsvärt. Än mer förvånande är det att\r\nkommittén samma dag skriver till dem som inbjudit\r\nför att presentera andra alternativ följande:</pre><pre>''Många som har föreslagit andra orter har haft\r\nvänligheten att inbjuda kommittén att besöka orten,\r\neller erbjudit sig att på annat sätt vid\r\nsammanträffande ge oss ytterligare information\r\nutöver översänt skriftligt material. Tyvärr har\r\ntidsschemat för vårt uppdrag inte gjort det möjligt\r\nför oss att ta fasta på dessa erbjudanden. Jag\r\nhoppas att ni har förståelse för detta.''</pre><pre>Trots den förlängda planeringstiden och trots de\r\nupprepade uttalandena från riksdagen om\r\nlokalisering utanför Stockholmsregionen avfärdar\r\nkommittén inbjudningar från andra orter med\r\nhälsningen -- vi har inte tid. Detta är upprörande.</pre><pre>Mot denna bakgrund vill jag till statsrådet Bo\r\nKönberg ställa följande fråga:</pre><pre>Är regeringen beredd att respektera riksdagens\r\nuttalande om lokalisering av nya myndigheter\r\nutanför Stockholmsregionen?</pre><pre>den 31 januari</pre><pre>1991/92:95 av Margareta Viklund (kds) till\r\njustitieministern om rasistiska organisationer:</pre><pre>År 1965 antog FN en konvention om förbud mot\r\nalla former av rasdiskriminering. Sverige var ett av\r\nalla de länder som ställde sig bakom den\r\nkonventionen (2106 (XX)).</pre><pre>I konventionen sägs bl.a. att ''envar\r\nkonventionsstat skall förbjuda och med alla\r\nlämpliga medel, däribland den lagstiftning som\r\nomständigheterna påkallar, göra slut på\r\nrasdiskriminering från personers, gruppers eller\r\norganisationers sida.''</pre><pre>I anslutning till svensk ratifikation av konventionen\r\nom avskaffande av alla former av rasdiskriminering\r\nutvidgades år 1970 tillämpningsområdet av\r\nlagstiftningen om hets mot folkgrupp. För\r\nstraffbarhet räcker att ett uttalande är nedsättande\r\nför t.ex. en viss folkgrupp.</pre><pre>I FN-sammanhang och andra sammanhang har\r\nSverige uttalat sitt fördömande och fordrat att\r\nrasdiskriminering, t.ex. apartheid i Sydafrika, skall\r\nupphöra.</pre><pre>I regeringsdeklarationen anges bl.a. att ''Sverige\r\nskall vara ett öppet land präglat av toleras och\r\nöppenhet. Människor från skilda kulturer och med\r\nskilda livsåskådningar skall här kunna leva sida vid\r\nsida i god samverkan. Hemspråksundervisningen\r\nskall värnas.</pre><pre>Vi känner tacksamhet för de insatser som gjorts av\r\nmänniskor från andra länder för uppbyggnaden och\r\nutvecklingen av vårt gemensamma Sverige.</pre><pre>Invandrar- och flyktingpolitiken skall föras i en\r\nanda av internationalism och humanitet.\r\nFrämlingsfientlighet och tendenser till rasism skall\r\nbekämpas. Ytterligare åtgärder mot diskriminering\r\nav invandrare vidtas.''</pre><pre>Den senaste tidens rasistiska tendenser och\r\nhandlingar med ibland döden som följd är\r\nskrämmande och hitintills relativt främmade\r\nföreteelser i vårt land. Nazistiska och andra\r\ninvandrarfientliga organisationer uppträder nu på\r\nden svenska arenan som om det vore en\r\nsjälvklarhet. Korsbränning har förekommit liksom\r\nockså mordbränder och hotbrev till invandrare och\r\nde som står på deras sida.</pre><pre>Trots lagstiftningen om hets mot folkgrupp och\r\nSveriges underskrift av FN:s konvention om förbud\r\nmot alla former av rasdiskriminering, är det\r\nfortfarande möjligt för rasistiska organisationer att\r\nverka i vårt land genom att sprida rasistisk\r\npropaganda och att också förfölja människor och\r\ngrupper.</pre><pre>Det kan stundtals tyckas vara en oskyldig\r\nverksamhet som nazistiska och andra\r\norganisationer med rashygien på sitt program\r\nbedriver i vårt land. Men när de utgör fara för\r\nmänniskors liv och existens är det hög tid att\r\nförbjuda dem. Inga aktiviteter som har\r\nrashygieniska ideologier som grund eller\r\ninspirationskälla kan vara oskyldiga organisationer.</pre><pre>I argumenten för att inte förbjuda rasistiska\r\norganisationer i vårt land brukar man lyfta fram\r\nrätten till yttrandefrihet, som finns inskriven i vår\r\ngrundlag. I den lagen garanteras yttrandefrihet,\r\ninformationsfrihet, mötesfrihet,\r\ndemonstrationsfrihet, föreningsfrihet och\r\nreligionsfrihet. I tryckfrihetsförordningen finns\r\nsärskilda bestämmelser om tryckfriheten.</pre><pre>Det har också framförts i debatten att ett förbud\r\nmot rasistiska organisationer skulle innebära att\r\ndessa organisationer går under jorden. Ett sådan\r\nargument kan inte vara skäl till att inte förbjuda de\r\norganisationerna och deras verksamhet.</pre><pre>Rasism är ett brott mot de mänskliga rättigheterna.\r\nVarje rörelse och verksamhet som utgår från\r\nrashygieniska ideologier är ett hot mot demokrati\r\noch etiska grundvärderingar.</pre><pre>Jag vill med hänvisning till ovanstående fråga\r\njustitieministern:</pre><pre>När det nu visat sig att de lagar som Sverige har för\r\natt förebygga och möta rasism inte räcker, är då\r\njustitieministern beredd att ta konsekvenserna av\r\nSveriges beslut att ställa sig bakom FN-\r\nkonventionen mot rasism, dvs. i lag förbjuda\r\nrasistiska organisationer i vårt land?</pre><pre>1991/92:96 av Thage G Peterson (s) till\r\nstatsministern om en aktiv kamp mot rasismen och\r\ninvandrarfientligheten:</pre><pre>Rasismen och invandrarfientligheten har brett ut\r\nsig i Europa. Högerextrema och nynazistiska\r\npartier har vunnit stora framgångar i flera länder. I\r\nspåren av detta har trakasserier, våld och\r\nmisshandel mot invandrare ökat dramatiskt.</pre><pre>Också i Sverige upplever vi nu en våg av ökad\r\ninvandrarfientlighet. Fientligheten mot invandrare\r\noch flyktingar har blivit tydligare och brutalare.\r\nFlyktinganläggningar har bränts ner. Fler än tio\r\npersoner med utländskt ursprung har skjutits ner på\r\nöppen gata eller på sina arbetsplatser; en av dem\r\nhar fått sätta livet till och sju ligger nu skottskadade\r\npå sjukhus. Det har i vissa kretsar blivit legitimt att\r\nsprida lögner och halvsanningar och tala illa om\r\nflyktingar och invandrare.</pre><pre>Trots att vi i Sverige kan berömma oss om att ha en\r\nduglig polis har ingen av de allvarligaste\r\nvåldshandlingarna klarats upp. Den s.k.\r\nlasermannen och/eller revolvermannen går\r\nfortfarande fri.</pre><pre>En miljon av Sveriges befolkning har\r\ninvandrarbakgrund. De har kommit hit av många\r\nanledningar, men de har utvecklat vårt samhälle\r\noch berikat vår kultur. De har betytt och de betyder\r\noerhört mycket för Sverige. Flertalet är nu svenska\r\nmedborgare, men de är ändå invandrare till vårt\r\nland. Många av dessa svenskar liksom dagens\r\ninvandrare och flyktingar känner sig i dag\r\noskyddade och rädda i sitt eget land. Många grips\r\nav oro för vad vilda hjärnor kan ta sig till. Många\r\nungdomar känner sig rädda och värnlösa och är\r\nrädda att vara ute på offentliga platser. Det är\r\novärdigt vår demokrati att vårt rättssamhälle inte\r\nkan skydda alla sina medborgare. Alla människor\r\nsom bor i Sverige skall självklart kunna leva i\r\ntrygghet; de skall självklart kunna gå ut också på\r\nkvällstid, utan att behöva känna skräck och\r\nfruktan.</pre><pre>Våldet mot invandrare är en skamfläck på Sverige.\r\nDe som begår brott mot flyktingar och invandrare\r\nbegår kriminella handlingar och måste naturligtvis\r\nstraffas för sina illdåd. Polisen måste därför sätta in\r\nalla krafter för att visa svenska folket att man kan\r\nklara upp brotten och gripa de personer som begått\r\ndem. Om man inte gör det kan rasisterna ta detta\r\ntill intäkt för att det är fritt fram att angripa ännu\r\nmer och skjuta mot ännu fler. Våld föder våld!\r\nRädslan kan dessutom få människor att ''ta saken i\r\negna händer''.</pre><pre>Majoriteten av det svenska folket tar säkerligen\r\nklar ställning mot rasism och invandrarfientlighet\r\noch fördömer alla brottshandlingar mot människor\r\nmed annan hudfärg än den vita. Alla människor har\r\nlika värde och alla människor, varifrån de än\r\nkommer, har rätt att behandlas som människor.\r\nFrån detta får vi inte vika! Detta är av\r\ngrundläggande betydelse.</pre><pre>Många tycker att statsministern och andra\r\nframträdande företrädare för den nuvarande\r\nregeringen är för passiva och undfallande, när det\r\ngäller invandrarhatet och den senaste tidens\r\nhemska våld mot invandrarna. De uttlanden som\r\nhar gjorts är alltför svaga. Undantaget är\r\nfolkpartiledaren Bengt Westerberg.</pre><pre>Det räcker inte med att hänvisa till okunskap och\r\nhistorielöshet och att regeringen därför anslår\r\npengar till information. Det räcker inte att säga att\r\nvi alla har ett ansvar. Det krävs ett kraftfullt\r\nfördömande av och ingripande nu mot alla\r\ntendenser till förtal, terror, våld och mobbning.\r\nSådant hör inte hemma i vårt demokratiska\r\nsamhälle, oavsett bakomliggande orsaker.</pre><pre>Det borde vara en viktig uppgift för landets\r\nstatsminister att kraftfullt leda kampen mot rasism\r\noch invandrarfientlighet. Med ett eget personligt\r\nengagemang i dessa frågor skulle statsministern\r\nkunna medverka till att vinna fler människor för\r\naktiva insatser mot dessa avarter i det svenska\r\nsamhället. Rasism och invandrarfientlighet är ett\r\nsmygande gift som vi tillsammans måste hålla efter\r\noch försöka ta död på. Carl Bildt har som\r\nstatsminister extra stora förpliktelser att göra\r\nsärskilt stora insatser på detta viktiga område både\r\nnationellt och internationellt.</pre><pre>Om inte ledande personer för det officiella Sverige\r\ngör klara och entydiga deklarationer mot\r\nfrämlingshatet kan det gro i det tysta och rasister får\r\ndet lättare att bedriva sin hets, sin propaganda och\r\nsitt våld mot flyktingar och invandrare. Det är\r\nviktigt att statsministern genom klara uttalanden\r\nundanröjer varje tvivel om vad han själv,\r\nregeringen och Sverige står för i frågor om rasism\r\noch främlingshat. Det är viktigt att vi öppet tar\r\ninvandrarnas parti. Det är också viktigt att vi visar\r\nalla våra invandrare medmänsklighet och\r\ngenerositet. Men det är också viktigt för oss\r\nsjälva -- en förutsättning för att vi skall kunna\r\nbibehålla vår värdighet som människor och vår\r\nsjälvrespekt.</pre><pre>Jag vill fråga statsministern om han är beredd att ta\r\nledningen för en aktiv kamp mot rasismen och\r\ninvandrarfientligheten i Sverige.</pre><pre>1991/92:97 av Hans Göran Franck (s) till\r\nkulturministern om åtgärder mot rasism och\r\nfrämlingsfientlighet:</pre><pre>Den 11 juni 1990 förordnades JK Hans Stark att\r\nvara särskild utredare med uppdrag att bedöma\r\nvilka alternativ som finns för att genom lagstiftning\r\npå lämpligaste sätt utöka skyddet mot\r\norganisationer som i sin verksamhet främjar och\r\nuppmanar till diskriminering, överväga möjligheter\r\ntill lagstiftning mot diskriminering i arbetslivet samt\r\nse över lagen mot etnisk diskriminering.</pre><pre>Utredningen (EDU) har i september 1991 framlagt\r\nett delbetänkande om organiserad rasism. Det\r\nföreslås bl.a. att en brottsbalksbestämmelse om\r\norganiserad rasism och stöd åt organiserad rasism\r\ninförs, att 1952 års tvångsmedelslag görs tillämplig\r\npå organiserad rasism och stöd åt organiserad\r\nrasism samt att rasistiska inslag i brott införs som\r\nsärskild straffskärpningsgrund.</pre><pre>Remisstiden har utsträckts mycket långt eller till\r\nden 1 juni 1992, dvs. nio månader. EDU beräknar\r\natt återstående del av utredningen rörande\r\nlagstiftning mot diskriminering i arbetslivet kan\r\nvara slutförd i juni 1992.</pre><pre>Dessa lagstiftningsfrågor har varit aktuella sedan\r\nlång tid. Kritik har vid upprepade tillfällen riktats\r\nmot Sverige för att inte följa FN-konventionen för\r\navskaffande av alla former av rasdiskriminering.\r\nKonventionen ratificerades av Sverige 1971.</pre><pre>Brottslighet med rasistisk och invandrarfientlig\r\nbakgrund har ännu inte varit föremål för några\r\nsärskilda regeringsförslag. Det finns starkt behov\r\nav att ge bekämpandet av denna brottslighet högsta\r\nprioritet. Det behövs intensifierad spaning efter\r\npersoner som bedriver brottslighet, som riktar sig\r\nmot asylsökande, invandrare och andra med\r\nutländsk bakgrund. Det fordras nya polis- och\r\nåklagarresurser för denna brottsbekämpning.\r\nTidigare genomförda utredningar visar också att\r\nderas kompetens på här berörda områden behöver\r\nförstärkas.</pre><pre>På grund av det anförda får jag ställa följande\r\nfrågor till kulturministern.</pre><pre>1.  Hur bedömer kulturministern den kritik som\r\nriktats mot Sverige för att inte följa FN-\r\nkonventionen för avskaffande av alla former av\r\nrasdiskriminering?</pre><pre>2.  När beräknar regeringen att förslag mot\r\norganiserad rasistisk brottslighet kan föreläggas\r\nriksdagen och varför har remisstiden utsträckts till\r\nden 1 juni 1992?</pre><pre>3.  När kan lagförslag om diskriminering i\r\narbetslivet föreläggas riksdagen?</pre><pre>4.  Anser regeringen att bekämpnign av brott med\r\nrasistiska inslag, hets mot folkgrupp och olaga\r\ndiskriminering skall ges högsta prioritet?</pre><pre>5.  Vilka åtgärder är erforderliga inom polis- och\r\nåklagarväsendena för att göra nämnda\r\nbrottsbekämpning mer effektiv?</pre><pre>6.  Anser regeringen att det behövs en särskild\r\nstraffskärpningsgrund för brott med rasistiska\r\ninslag?</pre><pre>7.  Vilka andra åtgärder planerar regeringen för att\r\nstärka skyddet av asylsökande, flyktingar och\r\ninvandrare?</pre><pre>33 § Kammaren åtskildes kl. 19.57.</pre><pre>Förhandlingarna leddes</pre><pre>av förste vice talmannen från sammanträdets\r\nbörjan t.o.m. ajourneringen kl. 16.40 och</pre><pre>av talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}