{"dokumentstatus":{"dokument":{"hangar_id":"2387650","dok_id":"GG0928","rm":"1992/93","beteckning":"28","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"28","slutnummer":"0","datum":"1992-11-20 00:00:00","systemdatum":"2005-10-27 13:52:36","publicerad":"1992-11-20 00:00:00","titel":"Riksdagens snabbprotokoll 1992/93:28 Fredagen den 20 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{428463A6-0E2A-4620-A7AC-E6157FE9C5D7}","dokument_url_text":"http://data.riksdagen.se/dokument/GG0928/text","dokument_url_html":"http://data.riksdagen.se/dokument/GG0928","dokumentstatus_url_xml":"http://data.riksdagen.se/dokumentstatus/GG0928","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:28</div>\r\n<div class=\"sidhuvud_datum\">Fredagen den 20 november</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Anmälan om återtagande av plats i\r\nriksdagen</pre><pre>Tredje vice talmannen meddelade att Stina\r\nEliasson (c) i dag återtagit sin plats i riksdagen,\r\nvarigenom uppdraget som ersättare upphört för\r\nErik Artur Egervärn.</pre><pre>2 §  Svar på interpellation 1992/93:9 om\r\nhobbyhästägande</pre><pre>Anf. 1  Statsrådet BO LUNDGREN (m):</pre><pre>Herr talman! Peter Kling har frågat mig om vilka\r\nåtgärder regeringen kommer att vidta med hänsyn\r\ntill det prekära läge som svensk hästsport befinner\r\nsig i. Vad Peter Kling efterlyser är ändrade regler\r\nför beskattning av hobbyinkomster.</pre><pre>De ekonomiska svårigheter som\r\nhästsportverksamheten för närvarande har torde\r\nenligt min mening bero främst på den djupa\r\nlågkonjunkturen. Från företrädare för hästsporten\r\nhar det emellertid hävdats att de nya reglerna för\r\nbeskattning av hobbyinkomster som införts genom\r\nskattereformen också har påverkat hästsporten\r\nnegativt. Vad som främst kritiserats från\r\nhästsporthåll när det gäller beskattningen av\r\nhobbyinkomster är de starkt begränsade\r\nmöjligheterna att utnyttja gamla underskott. Enligt\r\nde regler som gäller i dag får avdrag göras för\r\nutgifter som betalats under beskattningsåret.\r\nAvdrag får också göras för utgifter som betalats året\r\nföre beskattningsåret om de överstiger sistnämnda\r\nårs intäkter. Utgifter som ligger två år eller längre\r\ntillbaka i tiden kan således inte utnyttjas. Inom\r\nhästsportverksamhet är det vanligt att kostnader\r\nuppkommer flera år innan intäkter börjar flyta in.\r\nDe nuvarande reglerna synes därför ogynnsamma\r\nför hästsporten.</pre><pre>Enligt min mening finns det således fog för den\r\nkritik som har riktats mot reglerna för beskattning\r\nav hobbyinkomster. I prop. 1992/93:127 om vissa\r\nfrågor om beskattning av inkomster av tjänst, som\r\nnyligen överlämnats till riksdagen, har därför\r\nföreslagits en tidsmässig utvidgning av\r\navdragsrätten för kostnader i hobbyverksamhet.</pre><pre>Förslaget innebär att avdrag för göras för utgifter\r\nsom är att anse som kostnader för intäkternas\r\nförvärvande om de betalats under beskattningsåret\r\neller om de betalats under något av de fem år som\r\nföregått beskttaningsåret i den mån de överstiger\r\nresp. års intäkter.</pre><pre>Förslaget bör enligt min bedömning medföra\r\npositiva effekter för hästsportverksamheten i\r\nSverige.</pre><pre>Någon anledning att frångå de grundläggande\r\nprinciperna i skattereformen och införa en generell\r\nskattefrihet för hobbyinkomster föreligger dock\r\nenligt min mening inte.</pre><pre>Anf. 2  PETER KLING (nyd):</pre><pre>Herr talman! Bo Lundgren sade att\r\nlågkonjunkturen är det främsta skälet till\r\nhästsportverksamhetens ekonomiska svårigheter.\r\nJag kan i och för sig hålla med om att\r\nlågkonjunkturen har en viss påverkan.</pre><pre>Inom hästsporten är det så svårt att få en vinnande\r\nhäst eller en häst som över huvud taget går ihop, att\r\ndet nästan är som att spela på Lotto eller att köpa\r\nlotter.</pre><pre>Om de människor som håller på med denna sport\r\ninte har en morot som innebär att de om de vinner\r\n1, 2 eller 3 miljoner, får behålla största delen av\r\ndessa pengar, är det ingen som satsar på dessa s.k.\r\nlotter., dvs. hobbyhästar.</pre><pre>Jag kan tala om för Bo Lundgren att hästägarnas\r\nkostnader under ett år, fr.o.m. den 1 januari t.o.m.\r\nden 31 december, är 1,6 miljarder. De tävlar om\r\ntotalt 500 miljoner. Det betyder att hästägarna gör\r\nförluster på 1,1 miljarder. Var och en förstår att\r\ndenna ekvation inte stimulerar någon till att köpa\r\nen häst.</pre><pre>Travverksamheten och galoppsporten är en sektor\r\nsom omsätter omkring 14 miljarder. Jag vill alltså\r\nhävda att detta är en ganska stor industri. 60 000\r\nmänniskor arbetar direkt eller indirekt inom denna\r\nnäring. Inom denna sektor köper man bl.a.\r\nspannmålsprodukter för 700 miljoner, och staten\r\nfår in 650 miljoner enbart i spelskatt. Om man\r\nsedan räknar ut vad binäringarna ger i sociala\r\navgifter, löneeffekter och arbetstillfällen, förstår\r\nvar och en att det handlar om ganska mycket\r\npengar.</pre><pre>1991 föddes 6 500 hästar som registrerades. Av\r\ndessa 6 500 hästar är det endast omkring 3 000\r\nhästar som kommer till start under hela sin karriär.\r\nMindre än hälften av hästarna kommer till start. Då\r\nskall man komma ihåg följande fakta, som säger det\r\nmesta om lotteri.</pre><pre>2 % av de hästar som kommer till start tjänar över\r\n250 000 kr, 6 % tjänar 100 000--250 000 kr, och\r\n14,4 % tjänar 40 000--100 000 kr. Kostnaden för en\r\nhäst per år är 40 000--150 000 kr, beroende på om\r\nman har den i sitt lilla garage, i sitt lilla stall, eller\r\nom man har den i professionell träning. En stor del\r\nav de människor som håller på med travsport och\r\ngaloppsport har det som hobby och är amatörer. De\r\nsysslar med sin lilla häst hemma, och de gör år efter\r\når förluster och drömmer om att få en Legolas eller\r\nen Calit och tjäna 3--4 miljoner. De drömmer om\r\natt dra den stora vinstlotten.</pre><pre>Jag vill med bestämdhet påpeka en sak. Om man\r\nfortsätter att beskatta denna hobbyverksamhet,\r\nkommer vi som driver AB Sverige, som förvaltar\r\nstatskassan, att göra stora förluster. Jag har talat\r\nmed de flesta uppfödare i Sverige. De säger att det\r\nbara går rakt nedåt. Det är ingen som köper hästar.\r\nDet främsta skälet till att de inte investerar i en häst\r\när att de inte kan få den stora vinsten.</pre><pre>Vi vet att det är en så liten del av hästarna som går\r\nmed vinst. Det kanske rör sig om tio personer i\r\nSverige som tjänar ett par miljoner på sina hästar.\r\nMen vad får staten in i skatt på detta? Jo, man får\r\npå sin höjd in 10--12 miljoner, och så riskerar man\r\natt dessa 60 000 människor blir arbetslösa och att\r\nhela sektorn minskar. Ni förstår själva att det\r\nhandlar om kanske 500 miljoner till 1 miljard i\r\nförluster om staten fortsätter att envisas med att ta\r\nut skatt på detta.</pre><pre>Mitt främsta skäl till att stå här och argumentera är\r\natt jag själv delvis är hästägare. Då säger man att\r\njag gör det därför att jag har detta särintresse. Nej,\r\nmitt intresse just nu är att driva AB Sverige och\r\nförvalta skattepengarna på ett vettigt sätt och få in\r\nså mycket skattepengar som möjligt. Det gör man\r\ninte när man beskattar travsporten och\r\ngaloppsporten på detta sätt. Det gör man genom att\r\nhålla i gång näringen. Det är det viktigaste av allt.</pre><pre>Anf. 3  STEN ANDERSSON i Malmö (m):</pre><pre>Herr talman! Jag skall inte kritisera Peter Kling.\r\nMen i hans interpellation står det att hästägarnas\r\nkostnader är 1,8 miljarder om året och att hästarna\r\ntävlar om 550 miljoner. Nu sade Peter Kling att det\r\nkostar 1,6 miljarder och att man tävlar om 500\r\nmiljoner. Man skall vara litet försiktig med\r\nsiffrorna.</pre><pre>Han nämnde ytterligare en siffra, nämligen att det\r\när bara tio hästägare som har hästar som går med\r\nvinst. Det är nog en grov underskattning. Det är\r\nfler. Men, herr talman, det finns problem.</pre><pre>Låt mig emellertid erkänna att en del av\r\ntravsportens problem i dag beror på att det för ett\r\npar tre år sedan rådde en situation som liknade den\r\nsom rådde inom fastighetsbranschen. Men betalade\r\nenorma summor för unghästar. Det var ingen hejd\r\npå priserna. Nu är situationen en annan. Men\r\nkostnaderna för att ha en travhäst är däremot\r\nfortfarande desamma.</pre><pre>Förslaget om att man skall kunna dra av kostnader\r\nsom man har haft fem år tillbaka är positivt. Den\r\nsom köper en unghäst och betalar en hög summa\r\nför den, får i regel vänta två--fyra år innan hästen\r\nkan komma till start. Därför är den förändring som\r\nföreslås positiv, dvs. att man skall kunna dra av\r\näven det belopp som man en gång betalade för\r\nhästen. Ur ren sportslig synpunkt var det gamla\r\nsystemet felaktigt. I och med att man inte kunde\r\ndra av kostnaderna provocerade man nämligen\r\nfram hästarna till start tidigare än de kanske tålde.\r\nDet innebar på sikt att vi fick en sämre travsport i\r\nSverige.</pre><pre>De som i dag äger en travhäst, som dragit in en\r\nenda krona, måste deklarera för att kunna dra av\r\nsina kostnader mot denna ''vinst''. Det innebär att\r\nde flesta travhästägarna i Sverige måste deklarera.\r\nPrispengarna uppgår sammanlagt till ca 550\r\nmiljoner kronor om året. Jag skulle då vilja fråga\r\nstatsrådet: Hur stort blir nettot för staten, sedan\r\nhästägarna från vinsten har dragit av kostnaderna?\r\nÄr detta med hänsyn till kostnaderna för bl.a.\r\nkontroll verkligen lönt för staten? Jag skulle rent av\r\nkunna tro att det blir en negativ effekt.</pre><pre>Anf. 4  Statsrådet BO LUNDGREN (m):</pre><pre>Herr talman! Låt mig först säga till Sten Andersson\r\ni Malmö att denna beskattning nog ger ett positivt\r\nresultat. Men som jag skall återkomma till senare\r\nfinns här risker för skatteflykt av rätt stor\r\nomfattning, och det är egentligen det som skapar\r\nproblemen.</pre><pre>Till Peter Kling vill jag säga att vi aldrig kommer att\r\nbli av med svårigheterna att få fram en vinnande\r\nhäst genom åtgärder på beskattningens område --\r\ndet kan jag försäkra. Jag tror inte heller att det var\r\ndet som Peter Kling menade.</pre><pre>Jag håller med om att det system med avdragsrätt\r\nför beskattningsåret och ett år dessförinnan som\r\ninfördes i samband med skattereformen ger\r\nnegativa effekter. En hästägare kan då hamna i den\r\nsituationen att han ett år får en vinst men har haft\r\nkostnader några år tidigare och inte kan kvitta\r\ndessa kostnader mot vinsten. Men när man nu får\r\nen avdragsrätt som gäller under sex år, blir\r\nsituationen en helt annan. Det är bara om man har\r\nen vinst under den perioden som detta över huvud\r\ntaget är ett problem. Om man kontinuerligt har\r\nunderskott hjälper det inte med skattefrihet.</pre><pre>Jag återkommer då till de principiella frågorna och\r\norsakerna till att vi fått de nuvarande reglerna.</pre><pre>I och för sig har jag förståelse för uppfattningen att\r\nvi borde ha ett skattesystem som lämnade\r\nhobbyinkomster åt sidan, ett system där\r\nhobbyinkomster inte beskattades och kostnaderna\r\nsålunda inte var avdragsgilla. Problemet är\r\nemellertid att göra gränsdragningen mellan\r\nhobbyinkomster och inkomst av\r\nnäringsverksamhet. Inte minst när det gäller\r\nhästsporten har den gränsen debatterats under\r\ndecennier här i Sverige. Man har diskuterat när\r\nhobbyverksamhet övergår till att bli\r\nnäringsverksamhet. Denna\r\ngränsdragningsproblematiken har utnyttjats till\r\nskatteflykt.</pre><pre>Om en familj äger tio hästar, varav nio ger förlust\r\noch en går med vinst, är skattefrihet för\r\ninkomsterna ett incitament att låta en\r\nfamiljemedlem äga de nio hästar som ger förlust\r\noch en annan i familjen den som går med vinst. Då\r\nfår man skattefrihet för hela vinsten, eftersom den\r\nvinstgivande hästen då betraktas som\r\nhobbyverksamhet. Det är den typen av\r\ntransaktioner som har föranlett de nuvarande\r\nreglerna.</pre><pre>Det är alltså rimligt att se till att det bara är faktiska\r\növerskott under en längre tid som beskattas.\r\nDäremot går det inte att ifrågasätta att dessa\r\növerskott beskattas.</pre><pre>Det som Peter Kling föreslår skulle inte hjälpa\r\ntravsporten. Det skulle möjligen hjälpa att det fåtal\r\npersoner som Peter Kling talar om och som får\r\növerskott på sin verksamhet, men de andra\r\nhästägare som har problem blev inte hjälpta med de\r\nåtgärder han föreslår.</pre><pre>Anf. 5  PETER KLING (nyd):</pre><pre>Herr talman! Jag skall då börja med att korrigera\r\nmig. Jag skrev 1,8 miljarder i interpellation, men\r\ndet skall givetvis vara 1,6 som jag tidigare har\r\nmotionerat om.</pre><pre>Sten Anderssom sade att det är fler människor än\r\nett fåtal som tjänar pengar på sina hästar. Jag\r\nuttryckte mig inte så utan jag sade att det är ett\r\ntiotal personer i Sverige som tjänar miljoner på sina\r\nhästar. 173 hästägare tjänade under 1991 över\r\n250 000 kronor. Inkomsterna för dessa hästägare\r\nligger kanske mellan 250 000 och 300 000 kronor.\r\nDet är emellertid få människor som gör stora\r\nvinster på sina hästar.</pre><pre>Bo Lundgren sade att vi måste ha ett skattesystem\r\nsom inte gör det möjligt att genom olika\r\ntransaktioner dra sig undan skatten. Det håller jag\r\nmed om. Men jag hävdar bestämt att om man inte\r\nger den här sporten en morot -- om man inte ger de\r\nfem Volvoarbetare som vill köpa en häst för 50 000\r\nkronor och kanske vinna 3 eller kanske 7 miljoner\r\nmöjlighet att göra det -- så dödar man sporten.</pre><pre>Uppfödningen av travhästar har minskat under det\r\nhär året och kommer att göra det även nästa år. På\r\nSkara slakteri får man nu in elva tolv hästar på en\r\ndag. Det är vad man normalt får in på en eller två\r\nveckor. I Skåne vägrar man på slakteriet att ta emot\r\nhästar i den utsträckning man blir erbjuden.</pre><pre>Jag lovar, Bo Lundgren, att om detta fortsätter och\r\nman inte ger den vanliga lilla mannen den här\r\nmoroten kommer han aldrig att köpa en travhäst.\r\nDå kan han lika väl spela på någonting annat, och\r\ndå kommer den här branschen att ge stora\r\nunderskott. Hästar som kostat 40 000 kronor vid ett\r\noch halvt års ålder säljs i bästa fall för 12 000 kronor\r\noch i sämsta fall går de till slakt.</pre><pre>Travsporten ger faktiskt Sverige PR, Bo Lundgren.\r\nSverige är en av de främsta travnationerna i\r\nvärlden, och våra duktiga ger Sverige en mycket bra\r\nPR i Frankrike, USA, Italien och andra länder. Om\r\nden här verksamheten fortsätter att drabbas\r\nskattemässigt kommer detta PR-värde på sikt att\r\nförsvinna.</pre><pre>Anf. 6  STEN ANDERSSON i Malmö (m):</pre><pre>Herr talman! Om jag refererade Peter Kling fel ber\r\njag om ursäkt för det.</pre><pre>Detta är egentligen en sak som det är litet besvärligt\r\natt försvara. Faktum är nämligen att kollektivet\r\ntjänar pengar. Tidigare kunde en hobbyhästägare\r\ninte dra av för eventuella underskott då man slapp\r\natt skatta för vinsten. Men eftersom huvuddelen av\r\nSveriges travhästar inte går ihop bör det nu\r\ngällande systemet vara en fördel. Men trots denna\r\nfördel, som ofta framhålls av departementet och på\r\nandra håll, blev det en enorm storm när detta\r\nförslag kom. Folk ville ta denna chans. Det innebar\r\natt man själv fick stå för förlusterna, men i de unika\r\nfall där man kom över en stjärnhäst fick man\r\nbehålla hela vinsten.</pre><pre>För kollektivet innebär de nuvarande reglerna en\r\nförbättring, men med tanke på den morot man vill\r\nha inom travsporten är det definitivt en försämring.</pre><pre>Sedan vill jag i polemik mot Peter Kling säga att det\r\nförslag som statsrådet nu lagt fram trots allt innebär\r\nen förbättring för uppfödarna. De kan visserligen\r\nsäga att hästen betingar ett högt pris, men om den\r\nom två eller tre år springer in goda pengar kan\r\ninköpspriset dras av mot vinsten. Det var inte\r\nmöjligt enligt den gamla modellen. Här blir det\r\nalltså en klar förbättring.</pre><pre>Jag tycker emellertid att man borde kunna behålla\r\n''hobbyhästägeriet'', även om jag vet att det\r\nförekommit en hel del fuffens. Man satte hästar på\r\nmostrar och fastrar, osv. Jag tror att det kan ha\r\nskadat travsporten. Hobbyverksamheten med\r\ntravhästar hade tidigare sämre villkor totalt sett än\r\ni dag. Man chansade och köpte en häst som\r\nhoppades skulle bli en derbyvinnare eller rent av\r\nvinna Prix d'Amerique i Paris och springa in en\r\nmiljon. Det kan man inte i dag, och jag tror att en\r\ndel av tjusningen har försvunnit. Det är att beklaga.\r\nMen jag vill ändå notera att situationen i dag bättre\r\nän vad den var tidigare. Den skulle emellertid vara\r\nännu bättre, om man lät hästägarna själva stå för\r\nförluster men slapp betala skatt för det fåtal vinster\r\nsom ändå trots allt kan uppstå.</pre><pre>Anf. 7  Statsrådet BO LUNDGREN (m):</pre><pre>Herr talman! Bildspråket är som det är. Jag\r\nförsöker föreställa mig hur det går att sätta hästar\r\npå mostrar och fastrar, men den saken skall jag inte\r\ngå in på.</pre><pre>Det finns travsportsverksamhet,\r\ntravhästverksamhet och hästverksamhet som\r\nbedrivs som näringsverksamhet. Ingen har, mig\r\nveterligt, ifrågasatt det rimliga i att man tar upp sina\r\nkostnader och skattar för överskottet. Det tror jag\r\ninte någon över huvud taget har gjort.</pre><pre>Vi har också hobbyverksamhet. Frågan är hur man\r\nskall hantera gränsdragningen för att undvika\r\nskatteflykt. Där finns ett problem. Det tror jag att\r\nvi alla är överens om.</pre><pre>Men det skattesystem som vi hade tidigare, som\r\ninnebar att man inte tog hänsyn till kostnader ett år\r\nföre beskattningsåret, var inte tillräckligt\r\ngenomtänkt för att fungera i det här\r\nsammanhanget. Nu får vi en situation där den som\r\nhar en hobbyhäst vet att det bara är om överskott\r\nuppstår över en sexårsperiod som man beskattas\r\növer huvud taget. Då har vi väsentligt förbättrat\r\nsituationen. Det går inte att komma längre än så\r\nhär, om man också skall ta hänsyn till riskerna för\r\nskatteflykt, och det måste vi göra.</pre><pre>Anf. 8  PETER KLING (nyd):</pre><pre>Herr talman! Bo Lundgren nämner att situationen\r\nhar förbättrats. Det kan jag hålla med om, så länge\r\nman driver hästägandet som rörelse. Nu blir allting\r\nrörelse så fort det går med vinst.</pre><pre>Ungefär hälften av dem i Sverige som har hästar i\r\nsin verksamhet driver redan i dag företag. Men just\r\nden grupp av hästägare som har hästarna som\r\namatör-  och hobbyverksamhet kommer aldrig att\r\nstimuleras.</pre><pre>Människor har frågat mig: Vad händer om jag\r\nköper en travhäst och den vinner 3 miljoner? Som\r\ndet är i dag, svarar jag, får du dra av kostnader för\r\nfem år. Men om hästen vinner dessa 3 miljoner eller\r\nandra stora priser som fyraåring får du skatta bort\r\nmer än hälften av det du har tjänat. Då måste du\r\nföra bok. Måste jag verkligen föra papper? Javisst,\r\ndet här räknas som rörelse, du måste bokföra hela\r\ntiden. Men det är min hobby, säger den här\r\npersonen. Då är det ingen idé att köpa den här\r\nhästen. Så resonerar många människor.</pre><pre>Av de 3 miljonerna blir det 1 miljon kvar. Jag skulle\r\nvilja se den som går och köper en lott, och om han\r\nvinner en miljon bara får behålla 300 000 -- 400 000.\r\nJag skulle vilja se den lotteriverksamhet som kan\r\növerleva en sådan sak. Det går inte.</pre><pre>Sten Andersson var förut inne på att staten får in\r\nväldigt litet pengar på detta. Jag är helt övertygad\r\nom att av de 500 miljoner i prispengar som man kör\r\nom, kommer en mycket liten del att bli\r\nbeskattningsbar. Därför hävdar jag bestämt att om\r\nman sätter denna näring i svaj, låter den vila på\r\ngungande fötter, blir det stora förluster för\r\nstatskassan på sikt. Det kan handla om 500 miljoner\r\nupp till 1 miljard i förlust. Det är jag helt säker på.\r\nJag tror att jag får rätt, om vi fortsätter att göra på\r\ndetta sätt, så att travsportens omfattning minskar.</pre><pre>Anf. 9  STEN ANDERSSON i Malmö (m):</pre><pre>Herr talman! Vi skall ha klart för oss i debatten att\r\nsvensk travsport internationellt sett är mycket\r\nframgångsrik. Peter Kling sade att Sverige var ett\r\nav världens mest framgångsrika länder. Jag vill säga\r\natt det är det mest framgångsrika, med tanke på de\r\nframgångar som svenska hästar har haft dels i\r\nSverige, dels internationellt.</pre><pre>Jag måste ändå korrigera Peter Kling litet. Han\r\npratar om den derbyvinnare som alla vill ha, men\r\nsom bara en per år kan få, av olika skäl. Sedan talar\r\nhan om skatter och om lottsedlar.</pre><pre>Jag köper sällan penninglotter. Men om jag inte är\r\nfelunderrättad går minst 50 % till skatt av den\r\ntotala ersättningen . Ur den synpunkten är inte det\r\nhär förslaget negativt.</pre><pre>Jag vet att det är svårt för statsrådet att svara på de\r\nfrågor jag ställde innan: Hur mycket blir egentligen\r\nnettot? Vad tjänar staten? Hur mycket kostar det i\r\ntid för varje enskild hästägare att ta upp varenda\r\nkrona han har som inkomst? Är det lönsamt att ha\r\nskatter som kanske t.o.m. innebär något negativt\r\nför staten?</pre><pre>Jag tycker att vi borde avbyråkratisera så mycket\r\nsom möjligt. Att sitta och peta i småpengar, som\r\ndetta trots allt handlar om, kan jag inte förstå.</pre><pre>Jag vill än en gång poängtera, att trots att detta rent\r\nmatematiskt var en förbättring för det stora\r\nkollektivet, ville ingen inom kollektivet ha denna\r\nförändring. Man accepterade en sämre situation.\r\nDet tycker jag att man från departementets och\r\nstatsrådets sida borde inse och försöka tillgodose.</pre><pre>Överläggningen var härmed avslutad.</pre><pre>3 §  Svar på interpellation 1992/93:3 om\r\nkriminalvården</pre><pre>Anf. 10  Justitieminister GUN HELLSVIK\r\n(m):</pre><pre>Herr talman! Sten Andersson i Malmö har frågat\r\nmig om jag är medveten om den stora\r\nnarkotikahantering som i dag pågår vid landets\r\nfängelser och vilka åtgärder som är att förvänta.\r\nSten Andersson har också frågat mig om jag är\r\nberedd att medverka till att förändra gällande\r\nbestämmelser så att de anställda vid fängelserna\r\nkan ingripa effektivt.</pre><pre>Narkotikasituationen vid landets fängelser är en\r\nmycket viktig fråga, som hela tiden kräver\r\nuppmärksamhet. Nu är emellertid situationen\r\nenligt min mening inte riktigt så mörk som Sten\r\nAndersson gör gällande.</pre><pre>För att få en så nyanserad och verklighetsnära bild\r\nsom möjligt av narkotikaläget inom\r\nkriminalvården, infordrar Kriminalvårdsstyrelsen\r\nmånadsvisa bedömningar från samtliga anstalter.\r\nBedömningen görs utifrån gjorda beslag, positiva\r\nurinprov, erkännanden om missbruk, personalens\r\niakttagelser m.m. En sammanställning av\r\nmedelvärdet för perioden oktober 1991--mars 1992\r\nvisar att i genomsnitt 55 % av anstalterna\r\nredovisade att missbruk inte konstaterats eller varit\r\nsällsynt. De anstalter som uppgav att missbruk\r\nförekommit då och då uppgick till 26 %. Andelen\r\nanstalter som redovisade att missbruk förekommit\r\nofta eller så gott som dagligen uppgick till 19 %.\r\nEnligt Kriminalvårdsstyrelsens bedömningar har ca\r\n40--45 % av de intagna missbrukat narkotika under\r\nde senaste två månaderna i frihet.</pre><pre>Narkotikamissbruket varierar således mycket\r\nmellan olika anstalter. Det är givetvis helt\r\noacceptabelt att en intagen kan påbörja eller\r\nfortsätta ett missbruk under den tid han verkställer\r\nett straff. Självklart måste det därför vara en\r\nmålsättning att hålla fängelserna fria från\r\nnarkotika. Det är således en mycket angelägen\r\nuppgift för kriminalvården att söka komma till rätta\r\nmed drogmissbruket inom anstalterna och att bl.a.\r\nvidta åtgärder för att öka drogfriheten vid de ca\r\n20 % av anstalterna som redovisar betydande\r\nmissbruksproblem. Också lagstiftningen har här en\r\nviktig roll för att underlätta kriminalvårdens arbete\r\npå detta område.</pre><pre>I syfte att hindra förekomsten av narkotika på\r\nanstalterna har sålunda lagstiftningen skärpts vid\r\nflera tillfällen under 1980-talet. Sedan den 1 januari\r\n1981 finns en generell möjlighet att ta urinprov på\r\nde intagna för att kontrollera narkotikapåverkan.\r\nDen 1 oktober 1982 infördes den uttryckliga regeln\r\nom att man vid bedömningen av om någon tillhör\r\nden kategori långtidsdömda som särbehandlas\r\nutifrån bl.a. säkerhetsaspekter (7 § tredje stycket\r\nkriminalvårdslagen) särskilit skall beakta om\r\nstraffet avser grovt narkotikabrott eller grov\r\nvarusmuggling avseende narkotika. Samtidigt\r\ninfördes skärpta regler för granskning av brev och\r\nkontroll av telefonsamtal och besök. Möjligheterna\r\natt företa kroppsvisitation och kroppsbesiktning\r\nutökades. Den 1 juli 1984 infördes en bestämmelse\r\nom att man vid fördelningen av intagna mellan\r\nöppna och slutna anstalter särskilt skall beakta om\r\ndet föreligger fara för att någon allvarligt skall störa\r\nordningen genom att nyttja eller förfara olagligt\r\nmed narkotika.</pre><pre>Jag vill också i sammanhanget nämna att\r\nregeringen nyligen i en lagrådsremiss föreslagit att\r\nen intagen skall vara skyldig att förutom urin-  eller\r\nutandningsprov även lämna blodprov för kontroll\r\nav att han inte är påverkad av\r\nberoendeframkallande medel.</pre><pre>Sedan flera år tillbaka arbetar kriminalvården i\r\nenlighet med de riktlinjer som riksdagen och\r\nregeringen lagt fast för att komma till rätta med\r\nnarkotikaproblemet inom kriminalvården.\r\nRiktlinjerna innebär bl.a. att intagna utan\r\nmissbruksproblem inte skall behöva komma i\r\nkontakt med narkotika under verkställighetstiden\r\noch att narkotikalangare inte skall ha möjlighet att\r\nfortsätta med sin verksamhet i fängelset.</pre><pre>Den viktigaste åtgärden är dock att fånga upp och\r\nmotivera intagna narkotikamissbrukare att\r\ngenomgå en adekvat behandling för sitt missbruk. I\r\ndetta syfte har under senare år skett en\r\nförhållandevis kraftig utbyggnad av antalet platser\r\nmed denna inriktning. För närvarande finns\r\nomkring 300 s.k. motivationsplatser fördelade på\r\nhela anstalter eller avdelningar av anstalter.\r\nArbetet inriktas bl.a. på placering av de intagna för\r\nbehandling utanför anstalt enligt 34 §\r\nkriminalvårdslagen eller på att få till stånd en\r\nlämplig behandling vid frigivningen. Jag vill här\r\nunderstryka att socialtjänsten har ett\r\ngrundläggande ansvar i enlighet med den s.k.\r\nnormaliseringsprincipen, även för dem som är\r\nintagna i anstalt. Socialtjänstens aktiva medverkan\r\ni den planering som sker i anstalten är en\r\nförutsättning för att de insatser som initieras under\r\nverkställighetstiden fullföljs efter frigivningen.</pre><pre>Jag vill nämna att den av mig tillsatta\r\nFängelseutredningen (Dir. 1992:36) enligt sina\r\ndirektiv skall göra en samlad bedömning av\r\nerfarenheterna av den differentiering av de intagna\r\nmed avseende på narkotika som nu sker.\r\nUtredningen bör bl.a. överväga vilka\r\ndifferentieringsprinicper för anstaltsplacering som\r\nbör tillämpas i framtiden och behovet av olika\r\nformer av åtgärdsprogram för att\r\nnarkotikaproblemet skall kunna bemästras på bästa\r\nsätt. Den bör vidare ta ställning till om det behövs\r\nutvidgade kontrollmöjligheter för att förhindra\r\ninförsel och missbruk av narkotika på anstalterna.\r\nUtredningen bör om möjligt före 1992 års utgång i\r\nett delbetänkande redovisa förslag till hur\r\nförekomsten av narkotika på anstalterna skall\r\nkunna motverkas.</pre><pre>Så, Sten Andersson, att narkotikasituationen sedan\r\nlång tid utgör ett svårbemästrat problem inom\r\nkriminalvården är jag medveten om. Men\r\nregeringen prioriterar narkotikabekämpningen,\r\noch inom kriminalvården, som jag nu redovisat,\r\nvidtar vid kontunerligt åtgärder för att bättre kunna\r\nkomma till rätta med missbruket. Målsättningen är\r\nsom jag tidigare nämnde att hålla fängelserna helt\r\nfria från narkotika. I detta arbete krävs åtgärder\r\nsåväl för att förhindra att de intagna får tillgång till\r\nnarkotika som att de ges förutsättningar att komma\r\nifrån sina egna missbruksproblem, vilka de så gott\r\nsom uteslutande har förvärvat i livet utanför\r\nanstalterna. Jag vill avslutningsvis påstå att\r\nresultaten av de samlade åtgärderna, som jag nu\r\nhar redovisat, visar att vi är på rätt väg.</pre><pre>Sten Andersson har också frågat om jag är beredd\r\natt medverka till att förändra gällande\r\nbestämmelser så att anställda vid fängelserna kan\r\ningripa effektivt. Frågan synes vara föranledd av att\r\nen styresman inte tillåtit en intagen att ha en TV-\r\napparat i sitt rum, men att detta beslut enligt Sten\r\nAndersson sedan ändrades av\r\nKriminalvårdsstyrelsen.</pre><pre>Mitt svar på den frågan blir, att då en intagen bryter\r\nmot anbefalld ordning eller meddelade anvisningar,\r\nkan kriminalvårdslagens regler om disciplinär\r\nbestraffning tillämpas. Den intagne kan antingen\r\ntilldelas en varning eller meddelas förordnande att\r\nen viss bestämd tid, högst tio dagar, inte skall\r\ninräknas i verkställighetstiden.</pre><pre>Även frågan om hur det disciplinära\r\nbestraffningssystemet inom kriminalvården bör\r\nutformas i framtiden behandlas av den tidigare\r\nnämnda Fängelseutredningen.</pre><pre>Anf. 11  STEN ANDERSSON i Malmö (m):</pre><pre>Herr talman! Jag tackar för svaret på min\r\ninterpellation. Statsrådet säger att min bild kanske\r\när litet mörkare än hennes. Det kan bero på att vi\r\nhar olika referenser. Statsrådet har fått sina från\r\ndepartementet och från Kriminalvårdsstyrelsen,\r\noch jag har fått mina genom kontakter med\r\nanställda på fängelserna. Jag pryade en vecka i\r\nsomras och har omfattande kontakter med dem\r\nsom jobbar på golvet. Därför blir bilderna kanske\r\nlitet olika.</pre><pre>Den statistik som statsrådet refererar till på s. 1 i\r\nsvaret måste vara tvivelaktig. Tänk er att vi i\r\nSverige hade haft två fängelser. På det ena fanns\r\n500 interner och på det andra 5. Om fängelset med\r\n5 interner var knarkfritt, hade man väl inte kunnat\r\nsäga att hälften av anstalterna i Sverige var\r\nknarkfria. Det intressanta är hur många som\r\nknarkar -- inte det faktum att ett antal anstalter är\r\nknarkfria. Den statistiken var inte riktigt\r\nbelysande.</pre><pre>Sedan sägs det i svaret att målet är narkotikafria\r\nanstalter. Det är bra att det är ett mål. Men jag\r\nanser att de resurser man i dag får inte räcker till.\r\nKnarket flödar -- det är min bestämda\r\nuppfattning -- på våra anstalter. Statsrådet säger\r\nockså att man skall försöka att komma till rätta med\r\ninsmugglingen. Faktum är att den största\r\nsmugglingen i dag sker via besökande. De resurser\r\nman har är för små. Det fungerar inte.</pre><pre>Jag skulle också vilja ta upp en annan fråga med\r\nstatsrådet. Nu har Kriminalvårdsstyrelsen som\r\nambition att man skall ha mer kvinnlig personal,\r\näven vårdpersonal. Enligt ett förslag som kommer\r\natt läggas fram skall kvinnor inte få lov att\r\nkroppsvisitera män. Detta innebär praktiska\r\nproblem. Om det är söndag och stor\r\nbesöksfrekvens och många kvinnor jobbar får man\r\nav rent praktiska skäl sämre möjligheter att visitera\r\ndem som eventuellt kan misstänkas ha fått knark\r\ninsmugglat.</pre><pre>I slutet av sitt svar säger statsrådet att de som strular\r\nkan bestraffas med att tio dagar läggs till\r\nstraffverkställighetstiden. Det är inte heller riktigt\r\nsant. Faktum är att om man sitter på en anstalt upp\r\ntill en månad, kan man få tio dagar till. Om man\r\nsitter mellan en och fyra månader, kan man få högst\r\n15 dagar till. Sitter man längre än fyra månader, kan\r\nman få 45 till dagar. Det borde ha stått i svaret. Men\r\npoängen är att när man fått sina 10, 15 eller 45\r\ndagar kan man agera litet hur som helst. Det finns\r\nmycket små möjligheter att komma till rätta med\r\ndem som strular.</pre><pre>Hur kommer knarket in på fängelserna? Jo, en del\r\nkommer via besökande men även en del -- det är\r\ningen hemlighet -- via personalen. Jag kan förstå\r\ndet. Man räcker ett lillfinger till en intern, och\r\npang, så tar han hela handen. Så sitter den fast.\r\nDetta problem måste ni attackera. Det skulle vara\r\nintressant att få veta hur statsrådets ser på frågan.</pre><pre>Vi har i Sverige i dag någonting som kallas\r\nvisitationspatruller, alltså människor som är\r\nspecialutbildade för att göra kontroller på olika\r\nanstalter. Såvitt jag förstår är sådan verksamhet på\r\nväg att försvinna. Det tycker jag är synd. Här finns\r\nen specialkunskap som vi inte får gå miste om.\r\nDessa patruller står för den stora delen av beslag\r\nsom görs på våra fängelser i dag. Det är dessa som\r\nhar tagit samtliga vapen och sprängämnen i beslag.\r\nAtt ta bort en sådan organisation eller att försämra\r\nden tror jag innebär att det blir lättare att föra in\r\noch använda knark på våra fängelser.</pre><pre>Nu skall man i stället ha en person som skall vara\r\ndels vårdare, dels vaktare och som därutöver skall\r\njaga knark hos den enskilde. Skall man försöka\r\nbygga upp ett förtroende hos en människa och\r\nsamtidigt jaga honom och kolla om han har knark,\r\ntror jag inte att det går att nå de effekter som det\r\nannars kanske hade varit möjligt att uppnå.</pre><pre>Till sist, herr talman, en sak när det gäller våra\r\nfängelser som förvånat mig mycket. Man tillåter\r\ngrova våldsmän, som är dömda för grova våldsbrott\r\noch som är starka redan när de kommer in, dag\r\nefter dag sitta i enorma bodybuildingsmaskiner.\r\nNär de sedan kommer ut kan de bara genom att\r\nklappa med handen på huvudet på en människa\r\nförorsaka mycket svåra skador. Det kan jag inte\r\nförstå. Varför kan man inte på fängelserna som på\r\nannat håll använda den gamla Lingmetoden? Det\r\nkanske inte är riktigt att grova våldsverkare skall få\r\nlov att bygga upp sig så enormt som sker i dag på\r\nvåra fängelser.</pre><pre>Anf. 12  GÖRAN MAGNUSSON (s):</pre><pre>Herr talman! Jag har inte för avsikt att försöka slita\r\ntvisten mellan de båda moderata politikerna om\r\nhur narkotikaläget är på våra anstalter -- om Sten\r\nAnderssons beskrivning är för dyster eller om\r\nstatsrådets beskrivning är mera sann. Jag kan\r\ninskränka mig till att konstatera att situationen är\r\nmycket besvärlig. Riksdagen och även regeringarna\r\nunder en lång följd av år har uppmärksammat\r\nproblemet. Inte minst har vi i justitieutskottet\r\ndiskuterat frågan. Inställningen i denna fråga är\r\nalldeles klar. Målet är självfallet narkotikafria\r\nanstalter.</pre><pre>Justitieutskottet har som sagt under flera år ägnat\r\nstor uppmärksamhet åt frågan. Inför den här\r\ndebatten roade jag mig med att titta på vad\r\nutskottet sagt vid olika tillfällen. Det intressanta\r\nvar att det på våren 1991, alltså före valet, fanns en\r\nskarpt skriven reservation från den borgerliga\r\nminoriteten i utskottet, som ställde utomordentligt\r\nrigorösa krav på insatser för att göra fängelserna\r\nnarkotikafria.</pre><pre>När man sedan tog del av den senast\r\nbudgetpropositionen från den nya regeringen,\r\nkunde man konstatera att det var kanske inte så\r\nenkelt att uppfylla alla de krav som den borgerliga\r\nminoriteten ställde under våren 1991. Icke desto\r\nmindre har det skett framgångar i kampen mot\r\nnarkotika på fängelserna. Jag vill särskilt framhålla\r\natt 1989 ålade den socialdemokratiska regeringen\r\nkriminalvården att utveckla behandlingsprogram,\r\nvilka också statsrådet vid olika tillfällen har\r\nrefererat till. Dessa behandlingsprogram, som i och\r\nför sig inte tar sikte enbart på narkotika utan även\r\npå andra problem, t.ex. sexualbrott, har varit\r\nframgångsrika. De har också utvecklats på olika\r\nsätt på olika kriminalvårdsanstalter.</pre><pre>Ledamöterna i Straffsystemskommittén, som jag\r\nhar nöjet att tillhöra, besökte Hagebyanstalten\r\nutanför Södertälje i början av den här veckan. Vid\r\nsamtal med personal och anstaltsledning framgick\r\ndet att man där hade lyckats utveckla behandlingen\r\nytterligare. Man hade haft en del framgångar, även\r\nom man på intet sätt ville undanhålla att det fanns\r\navsevärda svårigheter att hålla anstalten\r\nnarkotikafri.</pre><pre>Jag tänkte i den här debatten närmast aktualisera\r\nfrågan om den kraftiga överbeläggningen i de\r\nsvenska fängelserna. Statsmakterna har tidigare\r\nuttalat att beläggningsnivån skulle vara ungefär\r\n85 %. Denna beläggningsnivå är numera\r\növergiven. Kriminalvårdsstyrelsens statistik visar\r\natt man t.o.m. har haft över 100 % beläggning vid\r\nnågot tillfälle. Numera är beläggningen generellt\r\nnärmare 100 %. Det är särskilt besvärligt på\r\nhäktena, vilket kanske ligger litet utanför den här\r\ndiskussionen, men detta återverkar ju sedan också\r\npå platsbeläggningen ute på\r\nkriminalvårdsanstalterna. Sjukavdelningar, som\r\negentligen skall stå till förfogande om någon blir\r\nsjuk, är i dag belagda med interner, därför att det\r\när så oerhört trångt på fängelserna.</pre><pre>En förutsättning för att man skall kunna komma till\r\nrätta med narkotikaproblematiken är en korrekt\r\ndifferentiering av internerna. Det uppstår ju\r\navsevärda svårigheter att göra denna\r\ndifferentiering, när beläggningssituationen är\r\nsådan att man bara kan ta in folk till den plats som\r\nhändelsevis finns. Om man vill dramatisera läget,\r\nkan man säga att man ibland löser\r\nbeläggningsfrågan genom att en del intagna är\r\nunder transport mellan olika anstalter i Sverige.\r\nDet är naturligtvis en situation som från många\r\nsynpunkter är otillfredsställande och som leder till\r\natt kampen för narkotikafria anstalter och\r\nmöjligheten att erbjuda olika fångar lämplig\r\nplacering försvåras mycket kraftigt. Därmed är det\r\ninte möjligt att göra någon differentiering.</pre><pre>Jag vill fråga statsrådet: Vilka planer finns det på\r\ndet här området? Vi vet ju också att detta inte är en\r\ntillfällig situation. Statsrådet har själv aviserat flera\r\nförslag till ett kraftigt ökat antal fängelseplatser.\r\nDet vore därför intressant att just från\r\nnarkotikabekämpningssynpunkt diskutera vilka\r\nmöjligheter till differentiering som det finns.</pre><pre>Herr talman! Statsrådet talade i svaret om\r\nnormaliseringsprincipen och socialtjänstens ansvar\r\nbeträffande både § 34-placeringar och\r\nkontraktsvård. Det aviseras nu att det är svårt att\r\nklara den vården. Kommunerna tvingas av\r\nekonomiska skäl att göra andra prioriteringar.</pre><pre>Anf. 13  Justitieminister GUN HELLSVIK\r\n(m):</pre><pre>Herr talman! Jag undrar om Göran Magnusson har\r\nbegärt ordet i rätt debatt. Hans frågor har närmast\r\natt göra med en debatt som kommer litet senare i\r\nanledning av en interpellation från Hans Göran\r\nFranck. Jag tänker inte ägna tid nu åt att föra\r\ndebatten en första gång och sedan ta den en gång\r\ntill om en stund.</pre><pre>Förra veckan beslutade regeringen om\r\nigångsättning av inrättande av 192 nya\r\nfängelseplatser. Det får vi väl skäl att diskutera\r\nvidare i nästa debatt.</pre><pre>Sten Andersson i Malmö ställde olika frågor. De\r\ndisciplinära åtgärderna, som vi båda har varit inne\r\npå, är -- som jag nämnde i slutmeningen i mitt\r\nsvar -- en av de frågor som Fängelseutredningen\r\nskall ta upp. Också jag är väl medveten om att\r\npåbackningen av dagar kanske inte har den\r\ndisciplinära effekt som det kan förefalla när man ser\r\ntill reglerna.</pre><pre>Hur narkotikan kommer in på anstalterna kan vi\r\nnog alla räkna ut om vi har tillräcklig fantasi. Det\r\nsker på en mängd olika sätt, och det finns olika\r\ngrupper av människor som ägnar sig åt att bära in\r\nnarkotika. Hur man skall komma åt denna\r\nhantering är också en av de frågor som utredningen\r\nskall ta ställning till.</pre><pre>Som jag nämnde i mitt svar anser vi att\r\nbekämpningen av tillgången på narkotika och\r\nmöjligheten att komma åt narkotikaproblemet på\r\nfängelserna skall prioriteras. Vi har därför begärt\r\natt få ett delbetänkande redan före jul innevarande\r\når.</pre><pre>Det är korrekt att man håller på att se över\r\nvisitationspatrullernas verksamhet. Men\r\nutgångspunkten är inte att visitationspatrullerna\r\nskall försvinna, utan utgångspunkten är att deras\r\nverksamhet skall effektiviseras. Samtidigt är det\r\nviktigt att se på hur man kan öka vårdpersonalens\r\ninsatser när det gäller narkotikakontrollen på\r\nfängelserna.</pre><pre>Sten Andersson tog också upp förslaget om att\r\nkvinnor skall ha rätt att visiteras av kvinnor och att\r\nmän skall ha rätt att visiteras av män. Vi är\r\nmedvetna om att detta kan skapa praktiska\r\nproblem, men från departementets sida har man\r\ntagit kontakt med berörd verksamhet för att få\r\ninformation om huruvida man anser det vara\r\nrealistiskt att genomföra dessa förändringar.\r\nSådana garantier har vi fått.</pre><pre>Göran Magnusson sade att han inte tänkte slita\r\ntvisten mellan Sten Andersson och mig. Nej, det\r\nbehöver han inte. Jag tror inte att det är fråga om\r\nnågon större tvist. Sten Andersson och jag är två\r\nolika individer som uttrycker oss litet olika.\r\nDärmed kan skillnaden uppfattas som stor, men i\r\nsak är den inte så stor.</pre><pre>Anf. 14  GÖRAN MAGNUSSON (s):</pre><pre>Herr talman! Jag tolkar det avslutande inlägget så,\r\natt Sten Andersson och Gun Hellsvik har exakt\r\nsamma uppfattning, men att de uttrycker den på\r\nolika sätt.</pre><pre>Jag försökte inte att få till stånd en diskussion om\r\nhur utbyggnadsprogrammet i sin helhet skall kunna\r\nklaras -- jag vet att den frågan kommer upp i ett\r\nannat sammanhang. Men det vore intressant om\r\nstatsrådet klart deklarerade att det för att man\r\neffektivt skall kunna bekämpa narkotikan på\r\nanstalterna och narkotikamissbruket bland de\r\nintagna fordras ordentliga möjligheter för en\r\ndifferentiering. Och det fordrar i sin tur att man\r\nbestämmer sig för att beläggningsnivån inte får\r\növerstiga 85--90 %. Riksdagen har tidigare uttalat\r\nmålet 85 % för att differentieringen skall kunna\r\nklaras.</pre><pre>Herr talman! Jag vill då ställa följande fråga: Är\r\nstatsrådet beredd att här och nu deklarera att\r\nbeläggningsprocenten bör ligga mellan 85 och 90 %\r\nför att man skall klara en bra differentiering?</pre><pre>Anf. 15  STEN ANDERSSON i Malmö (m):</pre><pre>Herr talman! Jag är mycket tillfredsställd med det\r\nkompletterande svar som statsrådet lämnade.</pre><pre>Däremot försökte Göran Magnuson antyda att\r\nnågon schism mellan mig och statsrådet skulle råda.\r\nDet var ett försök att få en billig poäng som Göran\r\nMagnusson inte tjänar någonting på. Men vill han\r\nsyssla med sådan verkamhet så är det upp till\r\nhonom att göra det.</pre><pre>Jag är nöjd med beskedet att man skall behålla\r\nvisitationspatrullerna. Poängen måste då vara att\r\nde skall bli ännu effektivare än vad de är i dag,\r\ndärför att man kan ju inte förändra en verksamhet i\r\nså motto att den skall bli sämre och mindre effektiv.\r\nVisitationspatrullernas kompetens är redan i dag\r\nonekligen stor. Förändringen måste därför\r\nsjälvfallet medföra att den framöver blir ännu\r\nstörre.</pre><pre>Jag vill också nämna litet grand om bodybuilding.\r\nDet förekommer mycket anabola steroider på\r\nanstalter. Såvitt jag har förstått kan en anställd på\r\nett fängelse som i en cell hittar anabola steroider\r\nbeslagta dessa och lämna dem till polisen. Om man\r\ndäremot narkotikatestar på en intagen och inte\r\nfinner någon narkotika, men däremot finner\r\nanabola steroider är detta inte skäl för att vägra en\r\npermission. Vi känner ju alla till vad som kan\r\ninträffa när en människa som använder anabola\r\nsteroider. Jag vill ge ett målande exempel:\r\nStatsrådet och jag står i en kö utanför ett gatukök,\r\noch en stor människa kommer fram -- en intagen\r\nsom har permission -- och tränger sig före oss i kön.\r\nVi säger då till honom att den som först kommer till\r\nkvarn får först mala. Då säger det bara pang, därför\r\natt så handlar man när man använder anabola\r\nsteroider. När de nu ger en sådan påverkan på\r\nmänniskor, tycker jag att om det vid narkotikatest\r\nav en intagen visar sig att anabola steroider använts\r\nborde även det kunna rendera någon form av\r\npåföljd. Det kan inte vara tillåtet att ha anabola\r\nsteroider i kroppen.</pre><pre>Herr talman! Jag vill än en gång uttrycka att jag är\r\nmycket nöjd med statsrådets svar och med de\r\nambitioner som hon har sagt sig vilja företräda.</pre><pre>Anf. 16  Justitieminister GUN HELLSVIK\r\n(m):</pre><pre>Herr talman! Jag vill bara ge en kort kommentar för\r\natt inga frågetecken skall hänga kvar i luften. Jag\r\ntrodde att jag var tydlig nog i förklaringarna\r\ntidigare beträffande differentiering av fångar. Det\r\när ett av de övergripande mål som har uppsatts för\r\nFängelseutredningens arbete. Det är nu\r\nutredningens sak att visa hur vi skall kunna nå\r\ndenna differentiering av fångar. Vi har också begärt\r\noch i går fått en redovisning från BRÅ om vad som\r\nkan vara orsaken till den höga beläggning som har\r\nvarit. Vi kommer nu att närmare se över detta,\r\neftersom det är av betydelse för det fortsatta\r\narbetet.</pre><pre>Herr talman! Till Sten Andersson i Malmö vill jag\r\nsäga att jag i stort sett inte vet någonting alls om\r\nbodybuilding. Det tillhör inte precis min\r\nhobbyverksamhet. Jag vill också erkänna att jag\r\ninte kan svara på Sten Anderssons fråga om\r\nanabola steroider. Men jag skall verkligen\r\nundersöka om det stämmer. Anabola steroider är\r\nju inte tillåtna i Sverige.</pre><pre>Anf. 17  STEN ANDERSSON i Malmö (m):</pre><pre>Herr talman! Såvitt jag har förstått är anabola\r\nsteroider tillåtna för eget bruk, dock inte i\r\nsportsammanhang och liknande. Då kallas det för\r\ndopning. Det är bra att statsrådet undersöker\r\nfrågan närmare.</pre><pre>Jag vill ställa en sista fråga som kanske kan\r\nuppfattas litet som goddag yxskaft. Vi känner ju\r\nalla till att det blir stora rubriker i pressen när en\r\nstorgangster rymmer från ett fängelse. Detta har\r\nföranlett många anställda på fängelser -- rätt eller\r\nfel -- att i dag uppfatta det som att förebyggandet av\r\nrymningar prioriteras högre än bekämpningen av\r\nnarkotika på fängelserna. Frågan kanske är svår att\r\nbesvara, men uppfattningen finns i hög grad bland\r\nde anställda på Sveriges fängelser.</pre><pre>Anf. 18  Justitieminister GUN HELLSVIK\r\n(m):</pre><pre>Herr talman! Jag kan naturligtvis inte ge något svar.\r\nMen jag besöker ofta fängelser, och\r\nögonblicksbilder har därvid fått mig att förstå att\r\nanställda självfallet upplever det som en stor press\r\nom någon av de intagna rymmer. Det är så att säga\r\nmera påtagligt. Jag tror att Sten Andersson i\r\nMalmö och jag själv som individer också skulle\r\nuppleva samma starka press om en sådan händelse\r\nskulle inträffa. Därmed vill jag inte påstå att man\r\ninte engagerar sig i narkotikaproblemet.</pre><pre>4 §  Svar på interpellation 1992/93:5 om åtgärder\r\nmot den ekonomiska brottsligheten</pre><pre>Anf. 19  Justitieminister GUN HELLSVIK\r\n(m):</pre><pre>Herr talman! Lars-Erik Lövdén har ställt fyra frågor\r\ntill mig om bekämpningen av den ekonomiska\r\nbrottsligheten. Han har frågat om regeringen\r\nkommer att vidta några åtgärder i syfte att skärpa\r\nkampen mot eko-brottsligheten och om regeringen\r\navser att föreslå ökade resurser till polisen för\r\nbekämpning av den ekonomiska brottsligheten.\r\nVidare har han frågat om regeringen anser att det\r\nkrävs bättre styrmedel för polisens\r\nresursanvändning i syfte att säkerställa en\r\ntillfredsställande nivå på ekobrottsbekämpningen.\r\nSlutligen har han frågat vilka lagstiftningsåtgärder\r\nsom regeringen avser att föreslå riskdagen i syfte att\r\neffektivisera ekobrottsbekämpningen.</pre><pre>I en interpellation i maj i år ställde Lars-Erik\r\nLövdén frågor till mig om kampen mot den\r\nekonomika brottsligheten. På samma sätt som jag\r\ngjorde då vill jag först instämma med Lars-Erik\r\nLövdén om att det är mycket viktigt att bekämpa\r\nden ekonomiska brottsligheten. Sådan brottslighet\r\nrör ofta stora ekonomiska värden. Den motverkar\r\nen fri och lika konkurrens som är en förutsättning\r\nför en sund marknadsekonomisk utveckling. Den\r\nekonomiska brottsligheten drabbar inte bara det\r\nallmänna utan också i väl så stor omfattning\r\nenskilda människor.</pre><pre>Jag måste emellertid bestämt bestrida Lars-Erik\r\nLövdéns påstående att regeringen visar ett\r\nuppenbart ointresse för att komma till rätta med\r\nden ekonomiska brottsligheten. Det är inte sant att\r\nregeringen uttryckligen har undantagit kampen\r\nmot ekobrottsligheten som prioriterat område. Jag\r\nmenar att regeringen bör vara återhållsam med att\r\npeka ut vissa typer av brott som prioriterade.\r\nRegeringen har emellertid i olika sammanhang\r\nframhållit vikten av att bekämpa narkotika- och\r\nvåldsbrottsligheten. Den brottsligheten berör den\r\nenskilda människan på ett direkt sätt. Och vi anser\r\natt det är av största vikt att medborgarnas trygghet\r\ni samhället återupprättas. För att lyckas även med\r\nandra angelägna kriminalpolitiska uppgifter är det\r\nnödvändigt att återställa allmänhetens förtroende\r\nför att ordning och säkerhet råder i samhället.</pre><pre>Det förtjänar i detta sammanhang att påpekas att\r\nutvecklingen av den ekonomiska brottsligheten\r\nhänger intimt samman med den inflationsekonomi\r\nsom rådde under 80-talet och som de\r\nsocialdemokratiska regeringarna har ansvaret för.\r\nDen medverkade till ett klimat som premierade\r\nsnabba klipp på bekostnad av traditionell\r\nnäringsverksamhet. Vårt främsta bidrag till\r\nkampen mot ekonomiska brott är måhända att se\r\ntill att ekonomin stabiliseras, att skattetrycket hålls\r\ntillbaka och att traditionella värden som etik och\r\nmoral återupprättas inom hela affärslivet.</pre><pre>I regeringsförklaringen har det strukits under att\r\nbrottsligheten måste bekämpas med kraft. Detta\r\ngäller självfallet även den ekonomiska\r\nbrottsligheten. Och det innebär att bekämpningen\r\nav den ekonomiska brottsligheten också i\r\nfortsättningen bör ha en hög prioritet i polisarbetet.</pre><pre>När det gäller frågan om regeringen kommer att\r\nföreslå ökade resurser till polisen för bekämpning\r\nav den ekonomiska brottsligheten vill jag på samma\r\nsätt som förra gången Lars-Erik Lövdén ställde den\r\nfrågan till mig framhålla att den sedan många år\r\ngrundläggande polisbristen påverkar också\r\nmöjligheterna att bekämpa ekobrottsligheten. Jag\r\nvill erinra om att den socialdemokratiska\r\nregeringen måste bära ett stort ansvar för denna\r\npolisbrist. Det har mot den bakgrunden av lätt\r\nförstådda skäl inte funnits några möjligheter att\r\nskapa beredskap inom rättsväsendet för de senaste\r\nårens utveckling av ekobrottsligheten. Regeringens\r\nambition är emellertid att polisbristen skall vara\r\navhjälpt år 1995. Därmed ökar också möjligheterna\r\nför polisen att sätta in större resurser i kampen mot\r\nekobrottsligheten.</pre><pre></pre><pre>Som Lars-Erik Lövdén känner till har polisen från\r\nsenaste budgetårsskiftet gått in i ett nytt\r\nbudgetsystem med ramanslag och målstyrning. Det\r\ninnebär att det inom ramen för tillgängliga resurser\r\nbör ankomma på polismyndigheterna själva att\r\ngöra de resursmässiga och organisatoriska\r\nprioriteringar som behövs. Det nya systemet bör\r\nleda till samordningsvinster genom ett intensivare\r\nsamarbete mellan polismyndigheterna inbördes\r\noch i förhållande till åklagar- och\r\nskattemyndigheter. Framför allt bör den nya\r\nordningen leda till ett effektivare polisarbete.</pre><pre>När det gäller styrmedel för att säkerställa en\r\ntillfredsställande nivå på polisens\r\nekobrottsbekämpning vill jag framhålla\r\nRikspolisstyrelsens roll som tillsynsorgan över\r\npolisväsendet. Enligt instruktionen för\r\nRikspolisstyrelsen skall styrelsen i sin\r\ntillsynsverksamhet särskilt beakta att de riktlinjer\r\nsom riksdagen och regeringen lagt fast för\r\npolisverksamheten får genomslag i polisarbetet.\r\nOm målen inte uppnås skall Rikspolisstyrelsen\r\ngenom påpekanden och anmaningar eller på annat\r\nsätt söka åstadkomma rättelse. I sista hand skall\r\nstyrelsen anmäla förhållandet till regeringen.</pre><pre>Den rapport från riksåklagaren och\r\nRikspolisstyrelsen som Lars-Erik Lövdén nämner\r\ninnehåller också förslag till flera organisatoriska\r\nförändringar. Som exempel kan nämnas central\r\nmetodutveckling, ändrade arbetsmetoder, utökad\r\noch förändrad utbildning samt utveckling av\r\narbetsrutiner. Med anledning av vad som tagits upp\r\ni rapporten om detta har regeringen uppdragit åt\r\nriksåklagaren, Rikspolisstyrelsen och\r\nRiksskatteverket att redovisa vilka åtgärder som\r\nhar vidtagits i form av effektiviseringar inom ramen\r\nför myndigheternas ordinarie verksamhet. En\r\npreliminär redovisning skall lämnas senast i\r\ndecember i år och en slutlig före utgången av maj\r\n1993.</pre><pre>Det finns enligt min mening anledning att se\r\noptimistiskt på att det redan inom ramen för\r\ngällande regelsystem skall visa sig möjligt att\r\npåtagligt effektivisera utredningsarbetet. Jag vill\r\nhär peka på vikten av ett närmare samarbete mellan\r\npolis och åklagare och en utveckling av rollen som\r\nförundersökningsledare, vilket behandlats av\r\nÅklagarutredningen i dess nyligen avlämnade\r\nbetänkande. Jag utgår från att riksåklagarens,\r\nRikspolisstyrelsens och Riksskatteverkets arbete\r\nskall medverka till att det i rapporten redovisade\r\notillfredsställande utredningsläget på vissa håll\r\nskall kunna förbättras. Förhoppningsvis kommer\r\nmyndigheternas redovisning bl.a. att ge underlag\r\natt arbeta vidare med frågan hur revisorers och\r\nskattemyndigheters kunskaper bättre skall kunna\r\ntas till vara i polisens och åklagarnas\r\nutredningsarbete. Jag har också på eget initiativ\r\npåbörjat ett arbete inom departementet för att\r\nnärmare undersöka hur konkursförvaltarnas\r\nkunskaper bättre skall tas till vara i\r\nbrottsutredningar.</pre><pre>Lars-Erik Lövdén tar i sin interpellation upp\r\nBrottsförebyggande rådets promemoria\r\nSkatterevision i sju branscher -- en studie i\r\nekonomisk brottslighet. Brottsförebyggande rådet\r\nkonstaterar att 30 % av de kontrollerade företagen\r\nkunde misstänkas för brott. Men i de flesta fall rör\r\ndet sig om mindre belopp. Vidare konstateras i\r\nstudien att bristerna i räkenskaperna till viss del\r\ntorde kunna förklaras av bristande kunskaper om\r\nde regler som gäller för rörelseidkande.</pre><pre>Riksåklagaren har nyligen begärt medel att tillsätta\r\nen särskild utredningsgrupp för utredande av brott\r\ninom bankvärlden. Framställningen bereds för\r\nnärvarande. Det finns enligt min mening all\r\nanledning att pröva riksåklagarens begäran i\r\nvälvillig anda.</pre><pre>Slutligen har Lars-Erik Lövdén frågat vilka\r\nlagstiftningsåtgärder som regeringen avser att\r\nföreslå riksdagen i syfte att effektivisera eko-\r\nbrottsbekämpningen.</pre><pre>Riksåklagaren och Rikspolisstyrelsen har i sin\r\nrapport lämnat förslag till förändringar av bl.a. den\r\naktiebolagsrättsliga lagstiftningen. Dessa frågor\r\nhar överlämnats till Aktiebolagskommittén. Enligt\r\nvad jag har inhämtat kommer kommittén att\r\nbehandla bl.a. olika problem med anknytning till\r\naktiebolag som saknar företrädare och frågor som\r\ngäller registrering av bolagets företrädare. Dessa\r\nfrågor har vållat problem i samband med s.k.\r\nskalbolagsaffärer, vilka ofta är förknippade med\r\nekonomisk brottslighet.</pre><pre>Regeringen har nyligen till riksdagen överlämnat\r\nen proposition med förslag till bl.a. förändrat\r\ndelgivningsförfarande när en juridisk person saknar\r\nregistrerad behörig ställföreträdare.</pre><pre>Förslaget innebär att kungörelsedelgivning skall\r\nkunna användas i dessa fall.</pre><pre>Jag har vidare från statsrådet Lundgren inhämtat\r\natt man inom Finansdepartementet utarbetar\r\ndirektiv till en översyn av uppbördslagstiftningen.</pre><pre>Riksåklagaren och Rikspolisstyrelsen har i sin\r\nrapport också tagit upp frågan om en översyn av\r\nskattebrottslagstiftningen. Den frågan bereds för\r\nnärvarande inom Finansdepartementet.</pre><pre>I rapporten har riksåklagaren och\r\nRikspolisstyrelsen föreslagit en översyn av\r\ntvångsmedelsanvändningen. Man har emellertid\r\ninte lämnat några konkreta åtgärdsförslag.. Inom\r\nmitt departement pågår för närvarande ett arbete\r\nmed att utforma direktiv till en översyn av reglerna\r\nom beslag och husrannsakan.</pre><pre>Vidare har regeringen nyligen för Lagrådets\r\nyttrande överlämnat ett förslag om höjning av\r\nstraffskalor. Där föreslås höjning av straffskalorna\r\nför vissa brott med anknytning till den ekonomiska\r\nbrottsligheten. Jag tänker då främst på brotten\r\nhäleri och svindleri.</pre><pre>Inom Finansdepartementet förbereds ett förslag till\r\nen ny lag om åtgärder mot penningtvätt. Enligt vad\r\njag har inhämtat kommer det där att föreslås\r\nåtgärder som syftar till att förhindra att\r\nbanksystemet utnyttjas för att dölja eller omsätta\r\nvinning från brottslig verksamhet.</pre><pre>Mot bakgrund av den redogörelse som jag nu\r\nlämnat kan jag inte förstå Lars-Erik Lövdéns tal om\r\natt regeringen skulle visa ovilja att bekämpa den\r\nekonomiska brottsligheten. Jag vill än en gång\r\npoängtera att regeringen avser att med kraft\r\nbekämpa också den ekonomiska brottsligheten.\r\nKampen mot ekobrotten får emellertid inte\r\nbedrivas på ett sådant sätt att rättmätiga krav på\r\nrättssäkerhet eftersätts. Att hitta verksamma medel\r\nför att komma till rätta med problemen är inte gjort\r\ni en handvändning. Man måste också hålla i minnet\r\natt ekobrott är komplicerade och svåra att utreda.\r\nSom jag framhållit tidigare finns det inga genvägar\r\nnär det gäller kampen mot ekobrotten. Endast med\r\nett brett upplagt arbetssätt har vi utsikter till\r\nframgång.</pre><pre>Anf. 20  LARS-ERIK LÖVDÉN (s):</pre><pre>Herr talman! Jag vill börja med att tacka för svaret.\r\nDet är ett mångordigt svar, men tyvärr måste jag\r\nkonstatera att det är ett svar som inte innehåller\r\nsärskilt många nya konkreta åtgärder i syfte att\r\nskärpa kampen mot den ekonomiska\r\nbrottsligheten. Jag beklagar djupt att\r\njustitieministern med sitt svar tycks bekräfta vad\r\nmånga sagt, nämligen att regeringen saknar\r\nintresse och engagemang i kampen mot den\r\nekonomiska brottsligheten. Justitieministern\r\nkunde ha tagit chansen i dag och presenterat en\r\noffensiv.</pre><pre>Gun Hellsvik inledde sin ämbetsutövning med att\r\nta bort ekobrotten som prioriterat område i\r\npolisens brottsbekämpning; en fullt medveten\r\nnedprioritering. Gun Hellsvik förklarade detta med\r\nuttalandet ''ekobrotten drabbar främst det\r\nallmänna''. -Det är viktigare att skydda individen.</pre><pre>Den här inställningen följdes upp i\r\nbudgetpropositionen i våras. Ekobrotten är inget\r\nprioriterat område för den regering som talar så\r\nmycket om lag och ordning.</pre><pre>Läget är nu i det närmaste katastrofalt. Nyligen\r\nuttalade Rolf Åbjörnsson, ordförande för landets\r\nkonkursförvaltare, sin djupa oro över vart\r\nutvecklingen är på väg. Hans intryck är att kampen\r\ngivits upp och att ekobrotten nu utvecklats på ett\r\nsätt som utgör ett direkt hot mot det civiliserade\r\nsamhällets överlevnad. Det är hårda ord.</pre><pre>Brottsförebyggande rådets rapporter visar på en\r\nomfattande brottslighet i flera branscher.</pre><pre>De flesta ekobrotten beivras över huvud taget inte i\r\ndag. Skattemyndigheterna och konkursförvaltarna\r\nanser det inte ens vara mödan värt att anmäla\r\nmisstänkta brott eftersom anmälningarna bara blir\r\nliggande på hög hos polisen.</pre><pre>Enligt en nyligen gjord uppskattning förlorar\r\nskattebetalarna varje år 60 miljarder kronor på den\r\nekonomiska brottsligheten. Det är dubbelt så\r\nmycket som vad en sänkning av arbetsgivaravgiften\r\nmed 7 % kostar. Två av tre av de över 20 000\r\nkonkurser som beräknas ske i år misstänks på goda\r\ngrunder dölja någon form av ekobrott. Samtidigt\r\nhar en ny stor våg av momsbedrägerier startat och\r\nenligt rikspolisstyrelsens eko-rotel är det ohyggliga\r\nsummor pengar som just nu försvinner den vägen.</pre><pre>Det är regeringen och justititeministern som bär\r\nansvaret för den här utvecklingen. Det är tyvärr ett\r\nfullföljande av den inställning som moderaterna\r\nhade i opposition. Som oppositionsparti visade\r\nmoderaterna ett förstrött intresse för kampen mot\r\nekobrottsligheten. Moderaterna röstade\r\nkonsekvent nej till alla förslag som\r\nsocialdemokraterna lade fram i riksdagen om\r\nskärpning av regler och straff för ekobrott. Tyvärr\r\nvidhåller moderaterna den inställningen i\r\nregeringsställning.</pre><pre>Ekonomiska brott, skattefiffel, skalbolagsaffärer,\r\nbedrägerier och allmänt fusk är något mycket\r\nallvarligt. Det finns en rad skäl till varför de nu\r\nmåste bekämpas med all kraft. Den ekonomiska\r\nbrottsligheten är inte sällan en motor för annan\r\nbrottslighet, och det är skattebetalarnas pengar\r\nsom stjäls. Den olagliga verksamheten drabbar\r\nockså alla seriösa företag, som får svårare att\r\nkonkurrera och överleva. Därmed är\r\nekobrottsligheten ett hot mot en sund\r\nmarknadsekonomi.</pre><pre>Den stora merparten svenskar som lever hederligt\r\nblir med rätta rent ut sagt förbannade när de ser alla\r\nklippare, skattesmitare och andra som lever gott på\r\natt vara oärliga och som ständigt kommer undan,\r\ndärför att risken att åka fast är lika med noll. Att\r\nåterupprätta respekten för anständighet,\r\nhederlighet och rättvisa är nu en av de viktigaste\r\npolitiska uppgifterna.</pre><pre>Herr talman! Justitieministern hade inte mycket att\r\nkomma med i sitt svar. Låt mig därför lägga fram\r\nnågra förslag. Det är förslag som fördes fram redan\r\ni våras i den socialdemokratiska partimotionen om\r\nekobrottsligheten. Jag vill gärna höra\r\njustitieministerns reaktion på förslagen.</pre><pre>För det första: Vi föreslår att det inrättas en särskild\r\norganisation med central ledning och regionala\r\nenheter i framför allt Stockholm, Göteborg och\r\nMalmö bestående av poliser, åklagare, ekonomer\r\noch skatterevisorer. Uppgiften skall vara att\r\nbedriva spaning och förundersökning av\r\nkvalificerad ekonomisk brottslighet.</pre><pre>För det andra: Vi föreslår att denna organisation\r\ntillförs betydande ekonomiska och personella\r\nresurser utöver vad som i dag satsas. Det är fråga\r\nom anslag i storleksordningen minst 50 miljoner\r\nkronor. Härutöver måste de tjänster som finns på\r\nekorotlarna i dag besättas och statsmakterna skaffa\r\nsig styrmedel för att så skall kunna ske.</pre><pre>För det tredje: Vi föreslår att regeringen snarast\r\nlägger fram förslag till riksdagen om de\r\nlagändringar som rikspolisstyrelsen och\r\nriksåklagaren förordat. Det gäller förändringar av\r\naktiebolagslagen, konkurslagstiftningen,\r\nskattebrottslagen, skattelagstiftningen och\r\neffektivisering av näringsförbudslagstiftningen.</pre><pre>För det fjärde: Vi menar att regeringen snabbt bör\r\ntillsätta en utredning som skall göra en översyn i\r\nsyfte att ytterligare effektivisera lagstiftningen och\r\nfölja upp de olika förslag som har lagts fram av bl.a.\r\nBrottsförebyggande rådet. Det gäller\r\nansvarsgenombrottsregler och en rad andra\r\nåtgärder för att ge polisen och åklagaren bättre\r\ninstrument i kampen mot den ekonomiska\r\nbrottsligheten.</pre><pre>Justitieministern har länge haft chansen att göra\r\nnågot. Hon kan räkna med Socialdemokraternas\r\nhelhjärtade stöd om hon nu äntligen agerar. Är\r\njustitieministern beredd att i konstruktiv anda\r\nresonera om ett brett åtgärdspaket så som förslagen\r\nnu har presenterats? I så fall får hon\r\nSocialdemokraternas helhjärtade stöd.</pre><pre>Anf. 21  ANITA JOHANSSON (s):</pre><pre>Herr talman! Den ekonomiska brottsligheten\r\ntillfogar medborgarna och samhället mycket stora\r\nekonomiska förluster. Om man utgår från att\r\nsamhällsförlusten sannolikt uppgår till 100\r\nmiljarder kronor till följd av ekobrotten -- det är\r\nden siffra som BRÅ använder -- handlar det om att\r\nvarje enskild skattebetalare i det här landet faktiskt\r\nblir bestulen på 20 000 kr.</pre><pre>Ekobrottsligheten riktar sig inte enbart mot staten.\r\nDen riktar sig i hög grad också mot enskilda\r\nrättsobjekt och orsakar dem mycket betydande\r\nskador. Ett mycket stort antal enskilda företagare\r\ndrabbas av snedvriden konkurrens då ohederliga\r\nkonkurrenter arbetar på den svarta och grå\r\nmarknaden. I första hand är det småföretagen som\r\ndrabbas. Hela branscher riskerar att snedvridas\r\nkonkurrensmässigt. Det allvarliga är ändå att\r\nekobrottslighetens utbredning ytterst hotar\r\nsamhällssolidariteten och den välfärd som vi byggt\r\nupp med solidariteten som grund. Det är därför,\r\nenligt min mening, en mycket väsentlig\r\nförutsättning för ett fortsatt solidariskt\r\nsamhällsbyggande att vi på ett effektivt sätt kan\r\nmotverka och beivra denna typ av brottslighet.</pre><pre>Riksdagens revisorer har beslutat att utreda den\r\nekonomiska brottsligheten. Jag är mycket glad för\r\ndet. Vi är partipolitiskt överens om detta hos\r\nriksdagens revisorer.</pre><pre>Bilden är mycket dyster. Skattemoralen försämras.\r\nSamhället orkar inte ta itu med ekobrotten.\r\nEkobrotten ändrar karaktär med konjunkturen.\r\nUnder 80-talet var det skalbolagsaffärer som\r\ngällde. Nu ökar konkursbrotten. Antalet konkurser\r\nunder 1992 väntas uppgå till 22 000. I 75 % av fallen\r\nmisstänker man brott. Antalet momsbedrägerier\r\nökar också snabbt. Brottslingarna lär sig var det\r\nfinns pengar att hämta och anpassar sig efter\r\nförändringar i lagstiftning och kontrollsystem.\r\nAvancerade brottslingar har ofta juridisk och\r\nekonomisk expertis till sin hjälp.</pre><pre>Ekobrotten förekommer i alla samhällsskikt. Den\r\nsvarta ekonomin snedvrider konkurrensen. I\r\nkonjunkturnedgångar ökar antalet konkurser, och\r\ndet är ofta de lagliga företagen som försvinner först.\r\nAlla förlorar på detta, justitieministern! Staten går\r\nmiste om stora skatteintäkter, och det borde oroa\r\njustitieministern.</pre><pre>Myndigheterna har inte tillräckliga möjligheter att\r\nbemästra situationen. Det brister i resurserna hos\r\nskattemyndigheter, åklagare och polis.\r\nÄrendebalansen ökar.</pre><pre>Många brott kommer aldrig att utredas, och många\r\nbrott är mycket komplicerade. Utredningstiden är\r\nalltför lång, och många brott hinner preskriberas.\r\nLäget har dessutom försämrats undet det senaste\r\nåret. Färre fall utreds och blir föremål för åtal och\r\ndom. En stor del av problemen finns hos polisen,\r\nsom inte har tillräckliga resurser för att utreda\r\nekobrotten. Av 333 tjänster inom ekorotlarna var\r\nbara 227 besatta under 1991. Stockholmspolisens\r\nekorotel hade minst 1 200 ärenden i balans i början\r\nav sommaren i år. Under en månad kom ca 60 nya\r\närenden in till åklagarmyndigheten i Stockkholm.\r\nI förhållande till tillströmningen är produktiviteten\r\nlåg. Man klarar av tolv mål på fyra månader. I\r\nseptember kom det in över 100 nya mål i\r\nStockholmsregionen. Under hela 1991 utreddes\r\nsammanlagt 58 mål av åklagarmyndigheten. Ca\r\n90 % av samtliga mål blir aldrig utredda.</pre><pre>Är Gun Hellsvik beredd att tillföra\r\nStockholmsregionen mera resurser? Det måste\r\nfinnas, herr talman, en politisk vilja att ta itu med\r\nekobrotten. Denna vilja måste uttryckas klart och\r\ntydligt. Ekobrotten är inte längre ett prioriterat\r\nområde inom polisens verksamhet. Inte ett ord\r\nsades om ekobrotten i regeringsförklaringen, vilket\r\njag tycker är skrämmande.</pre><pre>Herr talman! Jag ställer mig naturligtvis bakom de\r\nförslag som Lars-Erik Lövdén har lagt fram i\r\ndebatten.</pre><pre>Anf. 22  HANS GÖRAN FRANCK (s):</pre><pre>Herr talman! Justitieministerns svar här i dag kan\r\ninte tillfredsställa de krav som finns inom praktiskt\r\ntaget hela rättslivet om att mer kraftfulla insatser\r\nmåste ske mot ekobrott.</pre><pre>Det började olyckligt för Gun Hellsvik när hon i\r\nsina första uttalanden som justitieminister\r\nbagatelliserade ekobrottens betydelse. Hon sade\r\natt de inte drabbar enskilda. Nu korrigerade\r\njustitieministern den uppfattningen i sitt svar. Det\r\ngavs från början fel signaler, och det uppfattades\r\nhos polis, åklagare och i övriga delar av rättslivet\r\nsom att ekobrott inte hade den vikt och betydelse\r\nde borde ha. Det finns nu förskjutningar i\r\njustitieministerns ståndpunkt. Justitieministern\r\nsvarar att hon tycker att denna fråga är viktig och\r\nhon vill ge den hög prioritet i polisarbetet.</pre><pre>Det är nu viktigt att återgå till den principiella\r\nhållningen att kampen mot ekobrottsligheten hör\r\ntill de områden som är lika högt prioriterade som\r\nkampen mot våldsbrott och narkotika.</pre><pre>Jag vill säga att det rör sig inte bara om\r\nekobrottslighet, justitieministern, utan det är också\r\nfråga om den organiserade brottsligheten. Här vävs\r\nde olika brottsområdena samman. Den\r\norganiserade brottsligheten har ofta inslag av våld,\r\noch även narkotikan spelar en roll här.</pre><pre>Att skilja ut ekobrottsligheten som ett mindre\r\nprioriterat område är mycket olyckligt. Det bottnar\r\ni en strid som vi hela tiden har haft med moderata\r\nsamlingspartiet. Även tidigare, när majoriteten\r\nhade en annan hållning i frågan, skilde\r\nmoderaterna ut sig på den här punkten. Det är\r\ntydligtvis så att justitieministern har fått ärva\r\ninställningen att ekobrottslighet inte skall ges lika\r\nhög prioritet som vålds- och narkotikabrottslighet.</pre><pre>Ta steget fullt ut, justitieministern, så att vi får klart\r\nsagt ifrån att alla dessa tre områden har högsta\r\nprioritet! Det kommer att få mycket gynnsamma\r\nverkningar ute på fältet, för det är alldeles klart att\r\nsignalerna härifrån lyssnar man på. Jag kan själv\r\nvittna om det genom de kontakter jag har haft med\r\npolis och inte minst genom åklagarutredningen, där\r\nvi fick ständiga vittnesmål om vilken betydelse\r\nsignalerna har.</pre><pre>Sedan går justitieministern in på frågan om\r\npolisbristen. Det som jag har att invända mot\r\njustitieministerns sätt att lägga upp sitt resonemang\r\npå den punkten är att hon talar om polisbristen i\r\nallmänhet. Den avgörande frågan är ju att\r\npolisinsatserna mot ekobrott hela tiden har minskat\r\noch minskat mycket drastiskt. Minskningen har\r\nskett under avsevärd tid, och den har accelererat.</pre><pre>Det är den överflyttningen, att man har tagit ifrån\r\npolisen resurser, som nu har lett till den, måste vi ju\r\nsäga, katastrofala situationen på det här området,\r\nframför allt i storstäderna och då särskilt i\r\nStockholmsområdet.</pre><pre>Det är alldeles nödvändigt att säga klart ifrån att nu\r\ngäller det verkligen att omfördela polisresurser till\r\natt bekämpa ekobrottsligheten och att det avser de\r\nmycket utsatta områdena.</pre><pre>Till slut kan jag säga att justitieministern något\r\nbagatelliserar vad BRÅ har sagt om vikten av\r\nintensiva spaningsinsatser och att det fordras helt\r\nandra resurser för att komma till rätta med\r\nekobrottsligheten. Dessutom finns det ett behov av\r\natt göra en översyn över hela området för\r\nnärvarande. Är justitieministern beredd att se till\r\natt inte bara sju branscher utan praktiskt alla\r\nbranscher blir genomlysta?</pre><pre>I övrigt kan jag instämma i de förslag som Lars-Erik\r\nLövdén har framlagt.</pre><pre>Anf. 23  INGVAR SVENSSON (kds):</pre><pre>Herr talman, fru justitieminister! Jag har begärt\r\nordet i den här debatten därför jag är djupt oroad\r\ninför utvecklingen av den ekonomiska\r\nbrottsligheten, och den oron delas av vår\r\nriksdagsgrupp.</pre><pre>Däremot har jag litet svårt att förstå de brösttoner\r\nsom Socialdemokraterna tar till i det här\r\nsammanhanget. Under de senaste 60 åren har\r\nSocialdemokraterna haft regeringsledningen i 53.\r\nOm hederligheten och anständigheten har\r\nförsvunnit, kan man väl knappast skylla på den\r\nnuvarande justitieministern, som har varit ansvarig\r\ni litet över ett år, utan det måste någon annan ha\r\nvarit ansvarig för.</pre><pre>Det har varit en lång process, där man har\r\nunderminerat familjens normgivande funktion,\r\nskolans normgivande funktion och även\r\nrättsordningens normgivande funktion. Det måste\r\nåtgärdas. Men vi kanske skall lämna det historiska.</pre><pre>Det finns ett nära samspel mellan etik,\r\nrättsmedvetande och rättsordning. Ibland är det\r\nhär samspelet litet komplext, men jag tror att det\r\när oerhört viktigt att vi har klart för oss att sådana\r\nsamband är nödvändiga för ett gott samhälle. Detta\r\ngäller även för kampen mot den ekonomiska\r\nbrottsligheten.</pre><pre>Det får inte bli så att rättssamhället koncentrerar\r\nsin verksamhet mot ''småtjuvar'' och felparkerare\r\noch samtidigt låter den avancerade ekonomiska\r\nbrottsligheten operera relativt ostört. Det är inte så\r\natt jag anser att man inte skall sätta fast småtjuvar\r\noch felparkerare, men det måste vara litet\r\nproportioner på verksamheten.</pre><pre>För ca 13 år sedan, då jag pendlade mellan\r\nStockholm och Älmhult, hamnade jag en gång i\r\nsamtal med en ''guldkantad'' företagsledare. Han\r\nberättade att han tidigare arbetat som revisor och\r\natt han då kunde konstatera att det funnits mycket\r\npengar att hämta för staten, om staten hade haft\r\nsamma kompetens på skattejuristsidan som\r\nföretagen. Skattebrotten är ett kapitel inom den\r\nekonomiska brottsligheten, men den moderna\r\nutvecklingen drabbar nu med full kraft både seriösa\r\nföretag och enskilda personer.</pre><pre>Konkursinstrumentet är en nödvändig\r\nsäkerhetsventil i en marknadsekonomi. Men det\r\nmåste med nödvändighet bara vara en nödutgång.\r\nDen moderna ekonomiska brottsligheten har\r\nsystematiskt börjat använda detta instrument som\r\nen huvudutgång. Det har blivit något av en\r\nsvängdörrsfilosofi, och det är mycket olyckligt.\r\nDen utvecklingen måste stoppas med full kraft.</pre><pre>På lång sikt handlar kampen mot den ekonomiska\r\nbrottsligheten om genomsyrande av ett etiskt\r\nmedvetande som bygger på respekt för\r\nmedmänniskan och för hennes rättigheter och\r\negendom, som justitieministern var inne på i sitt\r\nsvar. Men på kort sikt är det viktigt att förändra den\r\nallmänna attityden till ekonomisk brottslighet en\r\nrad stödjande strukturella åtgärder i arbetet mot\r\nden.</pre><pre>Herr talman! Gary Becker, årets nobelpristagare i\r\nekonomi, hävdar bl.a. att en minskning av\r\nkriminaliteten inte är ''eftersträvandsvärd i sig'',\r\nutan endast har ''ett värde om de\r\nsamhällsekonomiska kostnaderna minskar''.\r\nLiknande tankar återfanns i 1985/86 års\r\nbudgetproposition, bilaga 4, där man talade om att\r\n''samhällsekonomiska och statsfinansiella\r\naspekter'' måste ''beaktas även i\r\nlagstiftningsarbetet''. I första hand skulle det få till\r\nföljd att lagstiftningen utformas så att man i\r\nmöjligaste mån undviker att belasta staten och\r\nkommunerna med ökade kostnader.</pre><pre>Men faktum är att andra aspekter än de rent\r\nstatsfinansiella färgar människors syn på vad som är\r\nrätt och fel. Återspeglas inte detta faktum i\r\nrättsordningen, påverkas människors handlande i\r\nsamhället i stort. Det uppstår ett vakuum mellan\r\nmedborgarens och statens skyddsändamål.</pre><pre>Detta förhållande är särskilt aktuellt vad gäller\r\nekonomisk brottslighet. Ett brott mot ''statens\r\nekonomiska intressen'' anses mer hotande än ett\r\nbrott mot enskilt ''företags ekonomi''. Exempelvis\r\nprioriteras statens skattefordran i\r\nförmånsrättsordningen vid konkurs. Då den\r\nekonomiska brottsligheten till skillnad mot vad som\r\nofta sägs i den allmänna debatten, faktiskt i hög\r\ngrad riktas mot enskilda rättssubjekt, blir följden\r\natt dessa drabbas mycket hårt. Jag skulle vilja fråga\r\njustitieministern om det finns några planer att\r\nförändra reglerna för statens förmånsrätt.</pre><pre>En rättsordning måste upplevas som rättvis. Synen\r\npå vad som skall anses vara ett felaktigt handlande\r\nbör delas av lagstiftarna och medborgarna. Det\r\npåverkar ju rättsmedvetandet och därmed även de\r\nhandlingar som inte regleras av lagar. Om praktisk\r\nmöjlighet till utredning hur vida brott begåtts eller\r\ntill utdömande av påföljd saknas, skadas\r\nförtroendet för rättsordningen. Det är därför\r\nutomordentligt viktigt att vi får ett seriöst\r\nbeivrande av den växande och alltmer\r\nbrutaliserande ekonomiska brottsligheten.</pre><pre>I regeringsförklaringen sägs: ''Ett dynamiskt\r\nsamhälle ställs inför nya etiska frågor. Inte minst de\r\nsenaste årens ekonomiska utveckling visar\r\nmoralens betydelse för samhällsklimatet. Där\r\nmoralen sviktar, urgröps också tilltron till\r\nsamhällets spelregler och institutioner.'' Låt det\r\nsynsättet gälla även den straffrättsliga regleringen\r\nav ekonomisk brottslighet! Lagstiftaren måste\r\nspegla ett etiskt tänkande, där respekten för\r\nmedmänniskan och för hennes rättigheter och\r\negendom betonas. Myndigheterna måste betrakta\r\nkampen mot den ekonomiska brottsligheten som\r\nett högprioriterat område, för då påverkas\r\nmänniskors rättsmedvetande och därmed\r\nansvarskänslan.</pre><pre>Det är min förhoppning att justitieministern och\r\nhela regeringen med kraft driver kampen mot den\r\nekonomiska brottsligheten. Var inte alltför\r\nförsiktig!</pre><pre>Justitieministern tar i sitt svar upp att hon har\r\ntillsatt en utredning för att titta på kunskaperna hos\r\nkonkursförvaltarna. Vad sägs om att utnyttja\r\nprocessadvokaters kompetens, under\r\nriksåklagarens insyn?</pre><pre>Anf. 24  SYLVIA LINDGREN (s):</pre><pre>Herr talman! Det är ingen tvekan om att\r\nsituationen i fråga om ekobrottsutredningar är\r\nytterst besvärande, inte minst i Stockholmstrakten.\r\nDen nuvarande tillgången till utredningspersonal är\r\nlångt ifrån tillräcklig, och det är nödvändigt med\r\nsärskilda åtgärder för Stockholmsområdet.</pre><pre>Det är nödvändigt dels för att komma till rätta med\r\närendebalansen, som vid ekoroteln uppgår till över\r\n1 200 ärenden -- och det antalet accelererar -- dels\r\ndärför att det krävs särskilda åtgärder för att på sikt\r\norganisera arbetet så att polisen på ett rimligt sätt\r\nkan fullgöra sina uppgifter.</pre><pre>I mitten av 80-talet sysslade sammanlagt 75\r\npersoner på skatteroteln och ekoroteln med\r\nekonomisk brottslighet. I dag har chefen för\r\nekoroteln till sitt förfogande 44 utredare, som skall\r\nta hand om Stockholmsregionens ekonomiska\r\nbrottslighet, vilket självfallet är en omöjlighet.</pre><pre>För att ytterligare belysa situationen i Stockholm\r\nkan jag nämna att antalet konkurser första halvåret\r\n1992 var ca 3 200. Inte nog med att läget är ytterst\r\nallvarligt, det förvärras dessutom. Enligt en\r\nutredning från BRÅ befarar man att det döljer sig\r\nekonomisk brottslighet bakom en mycket mycket\r\nstor andel av konkurserna. Åklagare drar\r\nslutsatsen att vissa kriminella beteenden inte skulle\r\nha blivit så vanliga om inte de rättsvårdande\r\nmyndigheterna fungerat så dåligt.</pre><pre>Kostnaderna för samhället har blivit betydande,\r\noch de kan röra sig om miljardbelopp bara inom\r\nStockholmsområdet. Det går t.ex. inte att avarbeta\r\nbalansen utan resurstillskott.</pre><pre>Ekobrotten kostar skattebetalarna miljarder\r\nkronor årligen. Därför tycker jag att det är märkligt\r\natt regeringen visar så svaga signaler i frågan. Jag\r\nhar svårt att förstå varför regeringen tycker sig\r\nbehöva vara återhållsam med att peka ut den\r\nekonomiska brottsligheten som prioriterad. Är det\r\ninte viktigt vilka signaler som regeringen ger?</pre><pre>Taxibranschen är en bransch som efter\r\navregleringen har blivit kriminell i stora stycken.\r\nSkattesmitare inom taxi beräknas undanhålla\r\nstaten mångmiljardbelopp. Det är ett allvarligt\r\nproblem, eftersom det betyder att seriösa åkare,\r\nsom gör rätt för sig mot samhället, inte kan\r\nkonkurrera på likartade villkor med den som inte\r\nbehöver betala sina skatter.</pre><pre>Ändå säger justieministern i sitt svar: ''Vårt främsta\r\nbidrag till kampen mot ekonomiska brott är\r\nmåhända att se till att ekonomin stabiliseras,'' -- och\r\ndet är en bra målsättning, även om vi kan ha litet\r\nolika synpunkter på detta i dag -- och ''att\r\nskattetrycket hålls tillbaka'' -- vad är det för signal?\r\nÄr det inte bättre att se till att de som skall betala\r\nskatt också gör det?</pre><pre>Till de främsta bidragen i kampen räknar\r\njustitieministern vidare ''att traditionella värden\r\nsom etik och moral återupprättas inom hela\r\naffärslivet'', och det håller jag med om. Det är en\r\nförutsättning, men därför är det så oerhört viktigt\r\natt visa tydliga signaler och ta tag i den ekonomiska\r\nbrottsligheten.</pre><pre>Med det, herr talman, vill jag också instämma i de\r\nförslag som Lars-Erik Lövdén tidigare har lämnat.</pre><pre>Anf. 25  Justitieminister GUN HELLSVIK\r\n(m):</pre><pre>Herr talman! En sak är vi samtliga överens om,\r\nnämligen oron för utvecklingen av den ekonomiska\r\nbrottsligheten. Sedan är det säkert inte skillnad i\r\nuppfattning, men skillnad i sätt att resonera.</pre><pre>Det som Ingvar Svensson tog fram i sitt anförande\r\när viktigt. Han pekar på de samhällsekonomiska\r\neffekterna, men poängterar samtidigt att detta inte\r\nprimärt får styra vårt arbete för att bekämpa\r\nnormlöshet i samhället. Även sådan brottslighet\r\ndär frånvaron av den inte har någon\r\nsamhällsekonomisk effekt måste motarbetas. När\r\ndet gäller målet att få ner brottsligheten, är det\r\nprimära för mig att vi måste göra detta, eftersom\r\nvarje brott har ett brottsoffer. Vi skall ha så få\r\nbrottsoffer som möjligt i Sverige.</pre><pre>I övrigt var det många ord i inläggen. De bygger på\r\nen osanning, vilket som jag tog upp i mitt\r\ninledningsanförande och som jag har bemött\r\nmånga gånger, men det är naturligtvis intressant att\r\nhänga fast vid denna osanning. Det är mycket\r\nmöjligt att jag på något sätt gav fel signal, som Hans\r\nGöran Franck sade. Jag använde kanske fel ton\r\neller fel ord. Men man kan också fråga sig om\r\nSocialdemokraterna i så fall gav fel signal under\r\nhela 80-talet. Jag skall komma tillbaka till det.</pre><pre>Jag tycker att Socialdemokraterna skall sluta med\r\nden förvrängning som de systematiskt har sysslat\r\nmed, nämligen att påstå att jag har sagt att jag\r\nlågprioriterar ekobrott. Det finns också med i Lars-\r\nErik Lövdéns interpellation. Jag har aldrig sagt det,\r\noch jag har aldrig avsett det. I\r\nregeringsförklaringen har vi angivit, att alla brott\r\nskall beivras. Men samtidigt har vi angivit att när\r\nprioriteringar måste göras, sätter vi våldsbrott och\r\nnarkotikabrott främst. Alla brott skall beivras. Alla\r\nbrott, inkl. ekobrott, är uttryck för normlöshet,\r\nalltså måste de angripas.</pre><pre>Låt mig gå tillbaka till detta med signalerna.\r\nSocialdemokraterna angav under 80-talet i sina\r\nprioriteringar att våldsbrott, narkotikabrott och\r\nekonomisk brottslighet skulle prioriteras. Då kan\r\nman se efter vad de signalerna gav för effekt.</pre><pre>Om vi tittar på utvecklingen av ekobrotten kan vi\r\nse på förändringen av hur många som gick till\r\nåklagare. År 1986 gick 51 % av ärendena vidare\r\nfrån polisen till åklagare. Om vi går fram till 1990,\r\nefter det att man högprioriterat eko-brottslighet\r\nunder ett antal år, var det 35 % som gick vidare till\r\nåklagare. Nu kan någon invända att den här\r\nnedgången hänger samman med den kraftiga\r\nökningen av antalet anmälda ekobrott. Det var en\r\nökning av antalet anmälda ekobrott, men den står\r\ninte i relation till nedgången av antalet ärenden som\r\ngår från polis till åklagare och alltså är\r\nfärdigutredda.</pre><pre>Låt oss gå vidare i statistiken när det gäller\r\nbedrägeribrott. Vi är ute på litet hal is när vi talar\r\nom ekobrott och vad som räknas in i dem. Jag vet\r\natt Lars-Erik Lövdén har samma material som jag.\r\nDär finns både bedrägeribrott och ekobrott\r\nredovisade. Där kan vi se hur resursutvecklingen\r\nhar varit från 1986--1990 när det gäller\r\nbedrägeribrott. Om vi utgår från 1986 som normår\r\nhar vi haft en 11-procentig nedgång av\r\nresurstimmarna fram till 1990. Detta har skett\r\nunder den tid som Socialdemokraterna skickade ut\r\nsignalen att ekobrotten skulle högprioriteras.</pre><pre>Om vi sedan tar det som betecknas som ekobrott,\r\nhar vi även där en nedgång. Jag skall inte ta med\r\n1991, då det skedde en ytterligare nedgång, utan\r\njag skall ha samma jämförelseår. Där har vi en\r\nnedgång från 1986--1990 med 6 % i de utnyttjade\r\nresurserna för ekobrott. Ingen kan påstå att\r\nModeraterna, eller de borgerliga över huvud taget,\r\nstod bakom nedskärning av resurser inom polisen,\r\nmen resurserna och tillgången till poliser\r\nminskades. Man kan skicka ut hur många signaler\r\nsom helst, men man kan inte ställa orealistiska krav\r\npå de människor som skall ta emot och göra något\r\nav signalerna. Därför har regeringen bl.a. börjat att\r\nåterföra resurserna.</pre><pre>Låt mig gå över till de mer konkreta frågor som\r\nkommit upp. Jag får återkomma till detta, eftersom\r\nmin talartid är slut och vi alla skall följa reglerna.</pre><pre>Anf. 26  LARS-ERIK LÖVDÉN (s):</pre><pre>Herr talman! Låt oss fortsätta att träta om\r\nhistoriebeskrivningen en liten stund till. Sedan kan\r\ndet kanske vara bra att gå in på konkreta åtgärder\r\noch vad vi skall göra för att komma åt\r\nbrottsligheten.</pre><pre>Vi far inte med osanning. Vi påpekar att regeringen\r\nför första gången lyfter bort ekobrottsligheten som\r\nprioriterat område ur en budgetproposition. De\r\nsignalerna har uppfattats ute på fältet. Vi fick en\r\nskrivelse till justitieutskottet från ekopolisen i\r\nMalmö. De säger att de inte längre upplever att\r\nstatsmakterna vill prioritera den ekonomiska\r\nbrottsligheten. Det medför dålig rekrytering och att\r\nkompetensen försvinner.</pre><pre>Sven-Åke Hjälmroth, länspolismästare i\r\nStockholm, säger i en kommentar till varför man\r\ninte behärskar ekobrottslighetssituation, att\r\nstatsmakterna vill prioritera bekämpningen av\r\nvåldsbrott, knark, och trafikbrott.</pre><pre>Rolf Åbjörnsson konstaterar att det verkar som att\r\nstatsmakterna och samhället har gett upp. Detta är\r\ndet farliga, Gun Hellsvik. Det regeringen och\r\njustitieministern säger är signaler som uppfattas ute\r\npå fältet. Därför skulle jag välkomna om\r\njustitieministern här från talarstolen i sitt nästa\r\ninlägg klart deklarerar att ekobrottsligheten är ett\r\nhögprioriterat område för polisen framöver, och\r\nskall så vara.</pre><pre>Låt mig gå över till polisbristen. Vi har drygt 16 000\r\npoliser i dag. 220 sysslar med bekämpande av\r\nekobrottsligheten. Det finns 330 tjänster, men det\r\nfinns ett stort antal vakanser. De är väl ingen rimlig\r\nprioritet. Vi måste föra ett resonemang om ifall det\r\ninte är dags för oss att skaffa oss styrmedel från\r\nstatsmakterna, så att vi kan påverka de lokala\r\npolisorganisationerna att verkligen sätta in resurser\r\ndär vi vill ha dem.</pre><pre>Jag vet att det i dag finns en fri resursanvändning.\r\nMen jag tycker inte att man ute i organisationen har\r\nkänt ett tillräckligt ansvar för att följa upp vad\r\nstatsmakterna uttrycker. Då är det dags att fråga sig\r\nom vi inte skall ta tillbaka instrument som gör det\r\nmöjligt för oss att påverka utvecklingen mer.</pre><pre>Jag tror också att det är dags att avfärda myten att\r\npolisbristen i sig skulle vara ett hinder för att\r\nbekämpa den ekonomiska brottsligheten. Det går\r\ninte att skylla på det. Vi har sagt att det är fullt\r\nmöjligt att anställa kvalificerade ekonomer och\r\nrevisorer och ge dem en kompletterande utbildning\r\ni polisiär utredningsmetodik. På det viset kan vi\r\nbygga upp en slagkraftig organisation.</pre><pre>Herr talman! Jag vill än en gång upprepa några av\r\nde förslag som vi socialdemokrater har lagt fram.\r\nJag vill gärna höra justitieministerns reaktion på\r\ndem. Vi menar att det nu är dags att skapa en\r\nslagkraftig separatorganisation med regional\r\nenheter. Den organisationen bör få ett mycket\r\nkraftigt stöd när det gäller resurser och personal. Vi\r\nkommer att stödja förslaget till en kraftig\r\nupprustning av kampen mot den ekonomiska\r\nbrottsligheten om regeringen lägger fram förslag\r\nom det i sin budgetproposition.</pre><pre>Anf. 27  HANS GÖRAN FRANCK (s):</pre><pre>Herr talman! Jag skall inte ägna mig mer åt det som\r\nhar varit. Det viktigaste är nu att vi klarar ut vad\r\nsom är viktigt att göra.</pre><pre>Jag vill fästa justitieministerns uppmärksamhet på\r\ndet material som finns från Brottsförebyggande\r\nrådet. Det har markerats i det materialet att först\r\noch främst spaningsinsaterna måste förstärkas\r\nmycket kraftigt. Det är i stor utsträckning fråga om\r\nen dold brottslighet, och detta måste i hög grad\r\nbeaktas. Man har från BRÅ sagt att det krävs\r\nkraftigt förstärkta och samordnade resurser av helt\r\nannan kaliber än skatterevisioner.</pre><pre>Denna samordning är mycket viktig, och det\r\nantydde också justitieministern i sitt svar. Det\r\nbehövs ett alldeles särskilt organ som tar ansvaret.\r\nDet har jag varit med om att framföra långt tidigare\r\ni motioner. Jag vill också hänvisa till vad som\r\nkonkret har sagts om detta i Åklagarutredningen.\r\nNär räknar justitieministern med att kunna lägga\r\nfram förslag med anledning av vad\r\nÅklagarutredningen har sagt?</pre><pre>Det finns ett mycket omfattande material vid sidan\r\nav de sju branchorganisationerna. Jag vill som\r\nexempel nämna att BRÅ har gjort en mycket viktig\r\nutredning om miljöbrottsligheten och lagt fram en\r\nrad förslag om hur man skall komma åt den. Det\r\när ett mycket eftersatt område. Jag skulle vilja höra\r\njustitieministerns syn på detta, om man tagit del av\r\ndenna utredning, de rapporter som gjorts och de\r\nförslag som finns.</pre><pre>Det finns en rad andra saker som det skulle finnas\r\nanledning att säga något om. Men det som är\r\nmycket viktigt är upprustningen av olika\r\nmyndigheter. Jag tillhör styrelsen för\r\nKronofogdemyndigheten i Stockholms län. Vi kan\r\nvid varje sammanträde konstatera att det finns ett\r\nbehov av att kontakterna mellan de centrala\r\nmyndigheterna, inte bara mellan polisen och\r\nåklagarmyndigheten, utan också tull och\r\nkronofogdar m.fl., måste förbättras. Även där\r\nmåste det till en skärpning och en samordning. Jag\r\nvill gärna höra hur justitieministern ser på den\r\nfrågan.</pre><pre>Anf. 28  ANITA JOHANSSON (s):</pre><pre>Herr talman! Jag vill till Ingvar Eriksson säga att\r\ndet är de nya signalerna från den borgerliga\r\nregeringen som har varit så förödande, och i den\r\nregeringen ingår faktiskt också kds.</pre><pre>Herr talman! Jag måste få citera ur LO-tidningen:\r\n''I rikspolisstyrelsens komplex på Kungsholmen\r\nundrar Rolf Nilsson varför politiker, polisledning\r\noch allmänhet inte bryr sig mer om den ekonomiska\r\nbrottsligheten. -- Det handlar ju om så '' -- och så\r\nett fult ord -- '' mycket pengar! Rolf Nilsson arbetar\r\npå rikskriminalen. Han är ansvarig för kampen mot\r\nden ekonomiska brottsligheten. Ekobrott har han\r\narbetat med i 24 år. Han är osams med\r\nrikskriminalens chef Tommy Lindström om\r\nfördelningen av resurser.''-- -- -- ''Varje ekopolis\r\ndrar in betydligt mer pengar till samhället än vad\r\nhan eller hon kostar.''</pre><pre>Det är detta som jag tycker att vi politiker borde\r\nbry oss om. Jag sitter i länsstyrelsen i Stockholms\r\nlän. Vi för ständigt en kamp med länets\r\nlänspolismästare om hur man skall prioritera\r\nresurserna. Det finns inte ett uns stöd från de\r\nborgerliga i detta län för att man skall ge mer\r\nresurser till att bekämpa ekobrottsligheten. Det\r\nmåste vi socialdemokrater varje år kämpa för.</pre><pre>Anf. 29  INGVAR SVENSSON (kds):</pre><pre>Herr talman! Jag vill bara säga till Anita Johansson\r\natt det var roligt att höra att kds sitter i regeringen.\r\nJag är speciellt tacksam för detta, eftersom jag är\r\nstatsrådsersättare. Men däremot heter jag inte\r\nEriksson utan Svensson.</pre><pre>Jag har ett litet belysande exempel på hur den\r\nekonomiska brottsligheten fungerar. Sedan ett par\r\ntre år berdriver två personer i Stockholmstrakten,\r\nen man och hans sambo, näring under ett visst\r\nnamn. Det namnet finns över huvud taget inte\r\nregistrerat som firmanamn, varumärke eller\r\nliknande. I Stockholm kör omkring tjugofemtal\r\nstora eleganta limosiner omkring med detta namn\r\npå sidan. Paret har ett antal bolag i vilka\r\nverksamheten bedrivs. I ett bolag finns taxiväxeln,\r\ni ett annat bolag finns de leasade bilarna, och i ett\r\ntredje bolag finns personalen, etc.</pre><pre>Samtliga dessa bolag är nu i konkurs, och även\r\nparet är i konkurs. Men verksamheten fortsätter\r\ntrots detta, eftersom egendomen flyttas till nya\r\nbolag vartefter bolagen försätts i konkurs. Detta\r\nkostar staten mycket pengar, men det drabbar\r\nockså privata fordringsägare, som förlorar\r\nmiljontals kronor.</pre><pre>Detta är bara ett litet exempel på en mycket\r\noroande utveckling. Taxinäringen har ju nämnts\r\nhär tidigare. Där kanske man har goda möjligheter\r\natt stoppa utvecklingen. Det är många som säger att\r\nrestaurangnäringen redan är förstörd.</pre><pre>Jag ställde en fråga om statens förmånsrätt. Jag\r\nuppfattade inte att jag fick något svar på den.</pre><pre>Det viktiga är kompetensutvecklingen på\r\nområdet -- hur man skall komma till rätta med och\r\nkunna möta dessa mycket förnurliga\r\nkonstruktioner. Jag talade härförleden med en vän\r\nsom är stationschef på ett polisdistrikt, jag kan inte\r\nden formella titeln. Han har under sig en ekopolis\r\nsom skall göra utredningar. Men det är oerhört\r\nsvårt, eftersom ekopolisen jobbar ensam och inte\r\nhar kompetensen. I stor utsträckning betraktade\r\nhan detta som verkningslöst. Det är\r\nkompetensutveckling som måste prioriteras i\r\narbetet.</pre><pre>Jag avslutade mitt förra anförande med att ta upp\r\nfrågan om att man borde använda\r\nprocessadvokater. Varför inte införa statsadvokater\r\nsom under riksåklagaren skulle kunna jobba och\r\nsamla på sig en mycket stor kompetens för att\r\nkraftfullt möta denna brottslighet? Vore inte det en\r\ngod idé, justitieministern?</pre><pre>Anf. 30  SYLVIA LINDGREN (s):</pre><pre>Herr talman! Det är oerhört viktigt att påpeka och\r\npåvisa för justitieministern hur viktiga dessa frågor\r\när, och det inte bara sett från myndigheternas sida.\r\nJag ser det också hur detta uppfattas hos dem som\r\nhandlar på ICA eller Konsum och de som tvättar\r\ntillsammans med mig i tvättstugan. Frågan om\r\nekonomisk brottslighet, och varför man inte\r\ntillgriper mer resurser för att komma till rätta med\r\nden, är en stor och viktig fråga, inte minst för den\r\nenskilde individen och allmänheten.</pre><pre>Det är inte bara fråga om att vi nu antalsmässigt har\r\nfler brott. Brottsligheten blir också tyngre och\r\ngrövre, inte minst här i huvudstaden. Förutom\r\nantalet ökade konkurser har ytterligare ett\r\nfenomen dykt upp med s.k. målvakter, vilket\r\nnaturligtvis ytterligare försvårar utredningsarbetet.\r\nMålvakterna är gamla avdankade kriminella som\r\nfår betalt av de verkliga ekonomiska brottslingarna\r\nför att sitta i bolagens styrelser och ta eventuella\r\nstraff. Att komma åt den som i själva verket\r\nplanlagt och genomfört brottet blir betydligt\r\nsvårare och kräver än mer utredningsarbete.</pre><pre>Med anledning av att denna verksamhet växer är\r\ndet viktigt att regeringen är tydlig. Det finns förslag\r\ntill åtgärder. Jag kan bara inte förstå varför\r\nregeringen inte tar dem bättre till vara och\r\nverkligen går ut och säger att den ekonomiska\r\nbrottsligheten också måste vara ett prioriterat\r\nområde.</pre><pre>Anf. 31  Justitieminister GUN HELLSVIK\r\n(m):</pre><pre>Herr talman! Jag repeterar: Regeringens absoluta\r\nuppfattning är att all brottslighet skall bekämpas.\r\nEkobrott är brottsligt. Däremot har vi sagt att vi\r\ninte skall fortsätta med det spel för gallerierna som\r\nSocialdemokraterna har gjort när man har satt upp\r\nlistor på allt som är högt prioriterat, men sedan har\r\nverkligheten varit något helt annat.</pre><pre>Vi kan alla hjälpas åt att markera vår syn på\r\nekobrottsligheten. Man skall inte försöka att få det\r\ntill att det finns en stor tvist mellan oss. Den tvisten\r\nfinns inte. Men det finns några som vill att den\r\ntvisten skall finnas. Jag har ingen avvikande syn på\r\nden ekonomiska brottsligheten.</pre><pre>Så till frågorna. Jag talade i mitt förra inlägg mycket\r\nom annat, och det blev därför inte mycket tid över.\r\nMen det är viktigt att vi tar den diskussionen.</pre><pre>När det gäller frågan om statens förmånsrätt\r\nkommer jag innan jul -- jag minns inte exakt\r\ndatum -- att få till mig överlämnat\r\nInsolvensutredningens betänkande. Jag har ännu\r\ninga detaljer från deras förslag. Men jag vet att en\r\nav de frågor som man behandlar är just synen på\r\nstatens förmånsrätt. Jag är rätt övertygad om att\r\nförslaget kommer att innebära att vissa andra\r\nfordringar får en förbättrad ställning i förhållande\r\ntill dagens situation och förhållande till staten.</pre><pre>Det har ställts krav på en särskild organisation med\r\ncentral ledning. Lars-Erik Lövdén talar dessutom\r\nom att Socialdemokraterna är beredda att ställa sig\r\nbakom ett tillskott på 50 miljoner kronor. Då måste\r\njag ställa mig frågan: Hur skall vi nu klara av detta?\r\nVi har ett krispaket, som är en överenskommelse\r\nmellan regering och Socialdemokrater där\r\nJustitiedepartementet har ålagts en besparing på\r\n500 miljoner kronor. Det är inte regeringen som ha\r\nönskat denna del av paketet. Men ett paket innebär\r\ngivande och tagande. Detta är socialdemokratiska\r\nönskemål som regeringen har gått med på för\r\nhelhetens skull.</pre><pre>Justitiedepartementet skall nu spara 500 miljoner\r\nkronor. Den största delen av vår budget, över\r\nhälften, går till polisen. Nu plötsligt skall resurserna\r\nutökas med 50 miljoner. Innebär det att vi på det\r\ntraditionella skall spara 550 miljoner kronor i stället\r\nför de 500 som ni tidigare önskade?</pre><pre>Jag vill i sammanhanget nämna att jag ser den\r\nframställan som kommit från riksåklagaren, och\r\nsom polisen också står bakom, som ett led i det som\r\nLars-Erik Lövdén tar upp. Det är viktigt att vi kan\r\nstödja detta och arbeta på det sätt som\r\nriksåklagaren föreslår och kanske lyckas reda upp\r\nen större härva. Jag är övertygad om att det skulle\r\nvara en viktig markering mot alla som tror att det\r\nkan vara lönsamt att begå begåvade ekonomiska\r\nbrott.</pre><pre>När det gäller besättande av tjänster vill jag först\r\nsäga att vi inte kan tvångsrekrytera människor. För\r\ndet andra är ett av problemen att man vid\r\nfördelningen av tjänsterna och utnyttjande av\r\ntjänsterna har att väga detta mot hur utredningar i\r\nfråga om frihetsberövade, anhållna och häktade\r\nskall klaras av. Hans Göran Franck och jag kommer\r\nom en stund att ha anledning att debattera den\r\nfrågan. Lagen kräver att utredningar skall ske\r\nsnabbt när det gäller häktade och anhållna. Det är\r\nen självklarhet. Lagen skall vara sådan att man\r\nprioriterar dem som är frihetsberövade.</pre><pre>Jag skall inte gå in på några detaljer när det gäller\r\nlagändringar eller uppföljning av BRÅ:s rapport.\r\nDär nöjer jag mig med det jag tidigare pekade på i\r\nmitt första anförande. Jag kan för tydlighetens skull\r\nsäga, att ytterligare inskränkningar i\r\nnäringsfriheten inte är den linje som regeringen står\r\nför, och det tror jag alla är medvetna om.</pre><pre>Frågan om ansvarsgenombrott har vi debatterat här\r\ni kammaren i våras. Jag minns inte om det var Lars-\r\nErik Lövdén och jag som debatterade, men jag tror\r\nnästan det. I samband med debatten i en större\r\nfråga fick jag just frågan om ansvarsgenombrott.\r\nDå gav jag också besked om att det inte finns några\r\nplaner på förändringar, och den uppfattningen har\r\ninte ändrats.</pre><pre>I övrigt, vilket också framgår av mitt ursprungliga\r\nsvar, pågår arbete för att få till stånd lagändringar\r\nför att få bättre redskap att kunna angripa den\r\nekonomiska brottsligheten. Men resursfrågan är ett\r\nstort problem. Jag vet inte om det var ett misstag\r\nfrån Socialdemokraterna att önska besparingar just\r\npå Justitiedepartementets område.</pre><pre>Anf. 32  LARS-ERIK LÖVDÉN (s):</pre><pre>Herr talman! Nej, justitieministern, det var inget\r\nmisstag från socialdemokraternas sida. Vi tror att\r\ndet är fullt möjligt att göra dessa besparingar\r\ngenom administrativa rationaliseringar och\r\nsammanläggningar av polisdistrikt utan att det skall\r\ngå ut över den direkta polisverksamheten. Den\r\nbedömningen gör Rikspolisstyrelsen också, bara\r\nman får ge sig på polisdistriktsindelningen. Det\r\nhoppas jag att Justitiedepartementet och\r\njustitieministern medverkar till.</pre><pre>Det föreslås att polisutbildningen skall\r\nstudiemedelsfinansieras, och där är vi överens. Jag\r\ntror att det är möjligt att uppnå besparingar utan att\r\ndet går ut över direkt polisverksamhet.</pre><pre>Det har talats om 50 miljoner kronor. Tyvärr är det\r\nså mycket om och men när justitieministern pratar\r\nom åtgärder. Om man resonerar\r\nsamhällsekonomiskt innebär det ingen merutgift\r\nför samhället om vi satsar 50 miljoner kronor på\r\nbekämpandet av ekobrottsligheten. I andra ändan\r\nfår vi nämligen in betydligt större skatteintäkter än\r\nde 50 miljoner kronor som det kostar att satsa på\r\nbekämpandet ev ekobrottsligheten.\r\nErfarenheterna från skalbolagsaffärerna visar\r\ntydligt att vi genom åtgärder på det området lyckats\r\nfå betydande skatteintäkter tilll samhället, som mer\r\nän väl motsvarar den resursinsats som vi satte in.\r\nDärför kan man inte se detta riktigt så kameralt\r\nsom justitieministern gör. Den diskussionen kanske\r\njustitieministern kan ta med finansministern inför\r\nden kommande budgeten.</pre><pre>När vi väckte vår motion i våras krävde vi 50\r\nmiljoner kronor mer till bekämpandet av\r\nekobrottsligheten. Vi lyckades med hjälp av Ny\r\ndemokrati och Vänsterpartiet här i riksdagen driva\r\nigenom 8 miljoner till finanspolisen, mot\r\nModeraternas uppfattning. Låt oss genomföra de\r\nytterligare satsningar som vi behöver göra. Jag kan\r\nförsäkra justitieministern att om hon lägger fram\r\nsådana förslag kommer hon att ha stöd från\r\nSocialdemokraterna. Jag hoppas att hon också\r\nkommer att redovisa sådana åtgärder i den\r\nkommande budgetpropositionen. De borgerliga i\r\njustitieutskottet har tyvärr nyligen avvisat ett\r\nsocialdemokratiskt krav på ett åtgärdsprogram.\r\nMen efter den här debatten och den debatt som har\r\nförts i samhället kanske justitieministern har en\r\nmer nyanserad inställning.</pre><pre>Jag har noterat att justitieminister Gun Hellsvik har\r\nsagt här i dag att det är mycket viktigt att bekämpa\r\nden ekonomiska brottsligheten. Jag ser nu fram\r\nemot att Gun Hellsvik skall hålla brandtal ute på\r\ngator och torg mot den ekonomiska brottsligheten,\r\nprecis på samma sätt som hon håller brandtal mot\r\nsnatterier. I så fall har vi kommit en bra bit på väg\r\nnär det gäller att markera gentemot myndigheterna\r\natt vi vill ha kraftfulla insatser på det här området.</pre><pre>Anf. 33  HANS GÖRAN FRANCK (s):</pre><pre>Fru talman! I mitt avslutande inlägg skulle jag vilja\r\nberöra en fråga som BRÅ:s brottsforskare har tagit\r\nupp. Han säger att man skall ge ekobrottsligheten\r\nett ansikte. För att kunna ge ekobrottsligheten ett\r\nansikte så att man kan mobilisera inte bara\r\nsamhällets resurser utan även folkrörelsers och\r\nenskildas intresse och aktivitet, fordras mycket\r\nmera information. Det är mycket angeläget att\r\nJustitiedepartementet på den här punkten\r\ntillmötesgår och tillgodoser BRÅ:s önskemål.</pre><pre>Nu gäller det verkligen att gå till offensiv på det här\r\nområdet. Det har här framförts en hel del förslag,\r\noch det finns många fler att nämna.</pre><pre>Till slut vill jag säga att det finns en extra dimension\r\ni den här frågan. BRÅ genomförde nyligen ett\r\nseminarium där man konstaterade att det finns risk\r\natt den ekonomiska och organiserade\r\nbrottsligheten kan få en mycket oroväckande\r\nutveckling till följd av vad som händer i Öst- och\r\nCentraleuropa. Det är mycket allvarligt,\r\njustitieministern, att marknaden för organiserad\r\nbrottslighet och ekobrottslighet i dessa områden\r\nhåller på att välla in i de nordiska länderna och i\r\nVästeuropa. Det betyder att man nu inte kan vara\r\nrestriktiv. Det gäller att gå till offensiv och sätta in\r\nsamhällets och de enskilda organisationernas alla\r\ntänkbara resurser.</pre><pre>Anf. 34  INGVAR SVENSSON (kds):</pre><pre>Fru talman! Det vore fint om Insolvensutredningen\r\nkom med förslag till förändringar av statens\r\nförmånsrätt. Jag önskar justitieministern lycka till i\r\ndet förändringsarbetet.</pre><pre>Jag tog också upp frågan om man skulle kunna\r\ntänka sig att utnyttja erfarna processadvokater i\r\nkampen mot den ekonomiska brottsligheten. Jag\r\nfick nog inget specifikt svar på den frågan. Vi har i\r\nSverige mycket strikta gränser mellan olika\r\nmyndighets- och yrkeskategorier. Här skulle man\r\nkunna utnyttja en kompetens för att arbeta mot den\r\nekonomiska brottsligheten.</pre><pre>Jag blev mycket bekymrad, eftersom jag är\r\nordförande i lagkommittén i vår riksdagsgrupp,\r\növer de oerhörda besparingskraven som riktas mot\r\nJustitiedepartementet. Min bedömning är att den\r\nkriminella utvecklingen i Sverige under 90-talet\r\nkommer att bli mycket bekymmersam. Jag tror att\r\ndet är ett nytt krisområde. Därför är det\r\nbekymmersamt att Socialdmemokraterna har så\r\nhårda krav på besparingar. Det blir litet av en ihålig\r\nkamp mot den ekomiska brottsligheten. Vi skall så\r\natt säga skramla med tomma tunnor.</pre><pre>Anf. 35  Justitieminister GUN HELLSVIK\r\n(m):</pre><pre>Fru talman! Lövdén försöker starta en ny debatt\r\ngenom att komma med nya insinuationer, som jag\r\nallt som oftast ser i olika rubriker när det gäller\r\nsnatteri. Den debatten kan vi ta någon annan gång.</pre><pre>Ingvar Svensson tog upp möjligheten att tillvarata\r\nkompetens. Jag kanske missuppfattade frågan\r\ntidigare. Konkursförvaltaren är normalt en advokat\r\nsom också fungerar i process. Därför\r\nkommenterade jag inte frågan. Det finns flera skäl\r\ntill att det kan innebära problem att utnyttja den\r\nhär kompetensen. Vi för diskussioner med bl.a.\r\nAdvokatsamfundet. Det är en ekonomisk fråga,\r\nmen det är också en etikfråga. Det är mycket viktigt\r\natt vi inte får en situation där advokaten hamnar i\r\nen konflikt mellan sina olika skyldigheter. Det finns\r\näven andra grupper som jag tycker att det är viktigt\r\natt vi tar med i diskussionerna. Vi för i\r\ndepartementet diskussioner om ökade möjligheter\r\natt utnyttja revisorer. Dessa tankar är delvis\r\ndesamma som mera markerat kommer fram i\r\nriksåklagarens framställan om medel för det här\r\nspeciella projektet.</pre><pre>Överläggningen var härmed avslutad.</pre><pre>\r\n5 §  Svar på interpellation 1992/93:19 och fråga\r\n1992/93:175 om bestraffning av sexualbrott som\r\nskett utomlands</pre><pre>Anf. 36  Justitieminister GUN HELLSVIK\r\n(m):</pre><pre>Fru talman! Inger Hestvik har frågat mig vilka\r\njuridiska eller andra möjligheter vi har i Sverige att\r\navskräcka våra landsmän från att delta i s.k.\r\nsexturism. Åke Carnerö har frågat mig vad jag\r\navser att vidta för åtgärder för att förhindra att barn\r\ni Asien utsätts för grova sexuella övergrepp av\r\nturistande svenska medborgare.</pre><pre>Bakgrunden till frågan är bl.a. oroväckande\r\nrapporter från Thailand, Filippinerna och Sri\r\nLanka om en omfattande barnprostitution som\r\ngrogrund för en växande sexturism.</pre><pre>Låt mig till en början slå fast att jag anser att\r\nföreteelser som dessa måste bekämpas med kraft.\r\nSexuellt utnyttjande av barn får aldrig accepteras.\r\nNär vi får uppgifter om misstänkta övergrepp mot\r\nbarn väcker det alltid mycket starka känslor. Det är\r\nen av samhällets viktigaste uppgifter att skydda\r\nbarn mot att bli utsatta för brott.</pre><pre>I Sverige är inte prostitutionen i sig kriminaliserad.\r\nDet är inte straffbart att sälja sexuella tjänster. Om\r\ndäremot den prostituerade är under femton år är\r\nalla former av sexuellt umgänge, således även det\r\nsom sker frivilligt, kriminaliserade. Vidare kan den\r\nsom genom att utlova eller ge ersättning, skaffar\r\neller försöker skaffa sig tillfälligt sexuellt umgänge\r\nmed någon under arton år dömas för förförelse av\r\nungdom. Att främja prostitution är också straffbart\r\nsom koppleri.</pre><pre>Som Inger Hestvik känner till har vi bestämmelser i\r\nbrottsbalken som ger möjligheter att döma svenska\r\nmedborgare efter svensk lag och vid svensk domstol\r\nför brott som begåtts utom riket under vissa\r\nnärmare angivna förutsättningar. Det förutsätter\r\ndock normalt att gärningen också är straffbar i det\r\nland där brottet begåtts.</pre><pre>I FN:s konvention om barnets rättigheter från 1989,\r\nsom Sverige har ratificerat, åtar sig\r\nkonventionsstaterna bl.a. att skydda barnet mot\r\nalla former av sexuellt utnyttjande och sexuella\r\növergrepp. För detta ändamål skall\r\nkonventionsstaterna vidta alla lämpliga åtgärder\r\nsåväl på det nationella som på det internationella\r\nplanet för att förhindra att barn utnyttjas sexuellt,\r\nt.ex. för prostitution eller i pornografiska\r\nsammanhang.</pre><pre>Det är viktigt att alla stater som har ratificerat\r\nkonventionen aktivt försöker uppfylla sina\r\nåtaganden. Efterlevnaden av konventionen\r\nregleras genom bestämmelser om en\r\nkontrollerande kommitté och ett rapportsystem.\r\nThailand ratificerade barnkonventionen så sent\r\nsom den 27 mars i år. Det förefaller som om man i\r\nThailand nu är beredd att också i praktiken ta\r\nkrafttag mot barnprostitutionen.</pre><pre>Enligt vad jag har erfarit har vidare Thailand en\r\nstraffrättslig reglering av sexuella övergrepp som\r\ngör det möjligt att i de flesta fall i Sverige döma\r\nsvenska medborgare som har gjort sig skyldiga till\r\nsådana brott i Thailand.</pre><pre>För att i praktiken komma åt svenska s.k.\r\nsexturister, som gör sig skyldiga till sexuella\r\növergrepp utomlands, krävs framför allt att vi har\r\nett utredningsmaterial från det land där brottet\r\nbegåtts. För närvarande är det i detta led de största\r\nbristerna finns. Den svenska regeringen har för\r\navsikt att i lämpligt sammanhang diskutera ett\r\nintensifierat samarbete med de thailändska\r\nmyndigheterna i syfte att förmå dem att i ökad\r\nutsträckning ingripa mot och utreda aktuell\r\nbrottslighet samt att uppnå förbättrade möjligheter\r\natt erhålla bevismaterial m.m. Det är emellertid\r\nockså viktigt att vi vidtar åtgärder för att försöka\r\nlösa problemen även på andra sätt än på rent\r\nstraffrättsliga vägar.</pre><pre>De barn vi pratar om tvingas ofta till prostitution på\r\ngrund av fattigdom och usla hemförhållanden.\r\nSexuellt utnyttjande förstör barnens kroppsliga och\r\nsjälsliga hälsa och fråntar dem ofta möjligheten till\r\nen trygg uppväxt, vilket är den viktigaste\r\nförutsättningen för en individs normala utveckling.</pre><pre>Orsakerna till de missförhållanden som finns anser\r\njag inte i första hand vara brister i lagstiftningen\r\nutan de är mera komplexa. För att förebygga\r\nsexualbrott av alla slag krävs en attitydsförändring.\r\nInformationen måste öka. Genom fördjupade\r\nkunskaper kan vi bättre bekämpa de\r\nbakomliggande orsakerna till de allvarliga\r\növergreppen. Vi har alla ett stort ansvar för att\r\nförmedla och hävda de normer, som bör gälla till\r\nskydd för barn och ungdomar.</pre><pre>Övergrepp mot barn uppmärksammas i dag mer än\r\ntidigare. Vi har alla fått en större medvetenhet. Jag\r\nvet att Rädda Barnen för närvarande driver en\r\ninformationskampanj just i dessa frågor, i syfte att\r\nförhindra sexuellt utnyttjande av barn. Denna\r\nfrivilligorganisation har även inlett ett samarbete\r\nmed resebranschen för att kunna sprida sin\r\ninformation.</pre><pre>Som ett exempel på Sveriges engagemang vill jag\r\nnämna att Sverige har varit och alltjämt är aktivt i\r\nEuroparådet när det gäller att utarbeta\r\nrekommendationer för att med internationella\r\ninsatser bekämpa barnprostitution och utnyttjande\r\nav barn för pornografi.</pre><pre>Även inom ramen för FN:s kommission för de\r\nmänskliga rättigheterna deltar Sverige aktivt i\r\narbetet, som syftar till att bekämpa förekomsten av\r\nbarnprostitution, handel med barn och\r\nbarnpornografi.</pre><pre>Som jag ser det är det framför allt med breda\r\ninternationella insatser som vi kan nå resultat. Det\r\när min avsikt att i alla sammanhang där det är\r\nmöjligt verka för att sådana insatser kommer till\r\nstånd.</pre><pre>Jag känner till att det i massmedia förts fram förslag\r\nom att svenska poliser borde placeras i Thailand för\r\natt på plats bättre kunna kontrollera att svenska\r\nmedborgare inte gör sig skyldiga till övergrepp\r\ngenom att ta del av de thailändska myndigheternas\r\nutredningar. Sverige har redan i dag poliser som\r\narbetar bl.a. i Thailand som nordiska\r\nsambandsmän för narkotikafrågor. Jag har mot\r\ndenna bakgrund nyligen föreslagit\r\nRikspolisstyrelsen att diskutera med den\r\nthailändska polisledningen hur ett framtida\r\nsamarbete på det aktuella området skulle kunna\r\nvara utformat. Jag vet att min kollega, statsrådet\r\nAlf Svensson, har ställt sig positiv till mitt förslag.</pre><pre>Anf. 37  INGER HESTVIK (s):</pre><pre>Fru talman! Jag ber att få tacka justitieministern för\r\nsvaret på min interpellation.</pre><pre>Jag tror att det är mycket viktigt att vi här i\r\nriksdagen tar upp en diskussion om det ohyggliga\r\nsexuella utnyttjande av barn som förekommer\r\nframför allt i Thailand, på Filippinerna och Sri\r\nLanka.</pre><pre>Det är för oss alla stötande att t.ex. svenska män --\r\nja, även kvinnor -- på grund av fattigdomen och\r\nmisären i andra länder kan utnyttja människor där\r\nför sina egna lustar. Särskilt stötande blir det när\r\ndet handlar om försvarslösa barn.</pre><pre>Som justititieministern sade har Rädda Barnen\r\ntagit som sin uppgift att ställa upp för dessa barn.\r\nHär i Sverige har Rädda Barnen genomfört en\r\nkonferens där man studerat den sexuella\r\nexploateringen av barn. Det var en uppföljning av\r\nen internationell konferens som hölls i Bangkok,\r\noch på vilken alla länder som deltog gjorde\r\nåtagandet att försöka föra ut information om den\r\nohyggliga hantering som pågår och som får pågå.\r\nKonferensen var ett led i att försöka åstadkomma\r\nbättre förhållanden för alla dessa barn. Man\r\nuppskattar att hundratusentals barn i Sydostasien\r\nutnyttjas sexuellt.</pre><pre>Jag hade tillfälle att delta i konferensen, som\r\nverkligen var omskakande. I samband med\r\nkonferensen kunde man köpa en bok som ges ut av\r\nRädda Barnen och som berättar om förhållandena\r\ni de olika länderna och illustrerar med olika\r\nmänniskoöden. Det är en fruktansvärd läsning.\r\n''För nöjes skull'' heter denna bok, som egentligen\r\nalla borde läsa för att förstå vilka plågor barn får\r\nutstå. Och plågoandarna kommer från i-länderna --\r\nfrån USA, Australien, Västeuropa, och också från\r\nSverige.</pre><pre>Det första man funderar över är ju: Vilka\r\nmänniskor är det som kan uppträda så vidrigt?\r\nFaktum är att det är alldeles vanliga människor,\r\nmänniskor som finns mitt ibland oss. Det är\r\nfamiljefäder som själva har små barn som de vårdar\r\nömt. Men de förbyts till ansvarslösa, känslokalla\r\nindivider så fort de lämnar Sveriges gränser och den\r\nsociala kontroll som finns här. I andra länder är inte\r\nheller lagens långa arm tillräckligt lång för att gripa\r\ntag i dem.</pre><pre>Men de måste väl ändå vara dömda för någon typ\r\nav brott, sexualbrott t.ex., här hemma? En\r\nundersökning av brottsstatistiken för män som\r\nförgått sig mot barn här i Sverige visar att om de\r\ntidigare dömts så är de i första hand dömda för\r\nförmögenhetsbrott, i andra hand för\r\ntrafikförseelser och i tredje hand för sexualbrott.\r\nDe flesta är inte dömda alls.</pre><pre>Att åka som sexturist betyder kanske inte att man\r\nhar en speciell dragning till minderåriga. Många\r\nutför kanske sina handlingar av rent oförstånd eller\r\nav nyfikenhet. När vi skärskådar problemen har vi\r\nkanske alla någon i vår omgivning som inte\r\nuppfattar dessa handlingar som problem och som\r\nsig själv ovetande utgör en fara för dessa barn.</pre><pre>Det betyder också att vi alla måste bry oss, att vi\r\nmåste ta ansvar för varandra och för varandras\r\nbarn, att vi måste få ut information till alla dem som\r\ninte vet om att problemet existerar. Kanske kan vi\r\ngenom att vara uppmärksamma på denna punkt,\r\ngenom att få insikt om att problemet verkligen\r\nexisterar, göra att inte nya förövare rekryteras -- att\r\ndet blir en sexturist mindre.</pre><pre>Vi har enligt svensk lag möjligheter att straffa dessa\r\nmänniskor, som justitieministern sade. Varför får vi\r\ninte fram bevis mot dem? Jag ser i\r\ninterpellationssvaret att justitieministern föreslagit\r\nRikspolisstyrelsen ett samarbete med den\r\nthailändska polisledningen. Jag är glad för det, och\r\njag hoppas verkligen att det skall leda till positiva\r\nresultat. Men det är bråttom, och min fråga till\r\njustitieministern lyder: Hur länge kan det dröja\r\ninnan vi får se resultat?</pre><pre>En aning tveksam blir man ändå när man i radions\r\nekonyheter och i tidningar kan läsa om övergrepp\r\nsom också görs av thailändsk polis. Ett exempel är\r\nen 14-årig flicka som sålts av sina föräldrar och som\r\ntill slut hamnade på en bordell där hon levde som\r\nlivegen. Flickan lyckades rymma. Hon sökte skydd\r\npå kommunalkontoret. De poliser som fick hand\r\nom hennes fall förorsakade hennes död.</pre><pre>Detta har upprört människorna i Thailand. Ändå\r\nbetraktar man händelsen som ett hopp för\r\nframtiden. Nu kan man öppet diskutera den\r\nsexuella industri som existerar i dessa länder.</pre><pre>Det är glädjande att den svenska regeringen har för\r\navsikt att ta upp ett samarbete med de thailänska\r\nmyndigheterna för att komma till rätta med denna\r\nform av brottslighet. Samtidigt vet vi att\r\nturistnäringen är oerhört viktig för de berörda\r\nländerna. Vi vet att turister lockas dit med\r\ninofficiell reklam om de sexuella tjänster som\r\nländerna kan bistå med. Och vi vet att\r\nmyndigheterna ser mellan fingrarna med\r\nhanteringen bara av det skälet att den är en\r\noersättlig inkomstkälla. Man har beräknat att en\r\nmiljon människor har sin utkomst från sexindustrin\r\ni Sydostasien.</pre><pre>Samtidigt är vi medvetna om att många vanliga\r\nturister, som skulle vilja uppleva ländernas rika\r\nkultur, bada och sola på deras vackra stränder,\r\nväljer andra resmål på grund av det dåliga rykte\r\nsom t.ex. Thailand har fått.</pre><pre>Ser justitieministern någon möjlighet att genom\r\nsamarbete mellan olika sektorer i samhället\r\nförbättra de ekonomiska förhållandena för\r\nbefolkningen och samtidigt sätta käppar i hjulet för\r\nsexindustrin?</pre><pre>Anf. 38  ÅKE CARNERÖ (kds):</pre><pre>Fru talman! Jag tackar justitieministern för ett\r\nutförligt svar. Anledningen till min fråga är att\r\nmånga tidningar i höst har skrivit om dessa s.k.\r\nsexresor, om barnprostitution och om\r\naidsexplosionen i Sydostasien.</pre><pre>Som statsrådet säger i svaret upprörs våra sinnen\r\nextra mycket när vi hör talas om övergrepp mot\r\nbarn. Jag delar helt statsrådets mening att en av\r\nsamhällets viktigaste uppgifter är att skydda barn\r\nmot kränkande handlingar. Vuxenvärlden har ett\r\nmycket stort ansvar när det gäller att förmedla till\r\nvåra barn och skicka med dem ut i livet tydliga\r\nnormer och värderingar som en form av karta och\r\nkompass. Varje barn som får växa upp i en trygg\r\nmiljö är ju en god grund för ett tryggare samhälle.\r\nVi Kristdemokrater betonar ofta att vi vill slå vakt\r\nom människovärdet. För oss är det självklart att det\r\ngäller våra medmänniskor oberoende av ålder, kön\r\noch nationalitet.</pre><pre>I det här ärendet menar jag att det är viktigt att från\r\nsvensk sida sända ut signaler om att vi ej accepterar\r\nutan kraftfullt tar avstånd från detta avskyvärda\r\nsom sker med barn.</pre><pre>Jag noterar att justitieministern i svaret nämner\r\nfem olika medel när det gäller att komma till rätta\r\nmed dessa sexualbrott:</pre><pre>För det första har Thailand ratificerat FN:s\r\nbarnkonvention, vilket innebär att myndigheterna i\r\ndet landet nu är beredda att vidta lämpliga åtgärder\r\nmot sexuellt utnyttjande av barn.</pre><pre>För det andra har regeringen för avsikt att i lämpligt\r\nsammanhang diskutera ett intensifierat samarbete\r\nmed thailändska myndigheter.</pre><pre>För det tredje har vi Rädda Barnens\r\ninformationskampanj, som jag tror är en mycket\r\nviktig del i det här arbetet.</pre><pre>För det fjärde har vi Sveriges engagemang i\r\nEuroparådet och i FN:s kommission för de\r\nmänskliga rättigheterna när det gäller att bekämpa\r\nförekomsten av barnprostitution världen över.</pre><pre>För det femte är det utrikesministerns förslag till\r\nRikspolisstyrelsen att diskutera med den\r\nthailändska polisledningen hur ett framtida\r\nsamarbete skulle kunna utformas.</pre><pre>Jag vill komentera den sista punkten, som jag\r\ngladde mig särskilt åt. Det betyder inte att jag\r\nnedvärderar de andra punkterna.</pre><pre>Om Sverige t.ex. skickar polis till Sydostasien,\r\nspecialiserad på sedlighetsbrott, så tror jag att det\r\nskulle kunna skrämma bort åtskilliga s.k.\r\nsexturister. Tror statsrådet att detta är en realistisk\r\nmöjlighet inom en snar framtid?</pre><pre>Skulle dessutom någon dömas för att ha utnyttjat\r\nminderårig sexuellt, så skulle detta snabbt ha en\r\nmycket dämpande effekt. Många skulle då också\r\nförstå att de inte befinner sig utanför lagens\r\nräckvidd, så att säga.</pre><pre>Jag tror att vi med dessa åtgärder skulle kunna\r\nbidra till en mycket positiv miljö, och framför allt\r\nframtid, för många barn i Sydostasien.</pre><pre>Fru talman! Människovärdet kränks på många\r\nolika sätt på vår jord, och Sverige har ett gott\r\nanseende när det gäller att stå på de svagas sida. I\r\ndet aktuella ärendet önskar jag att vi i Sverige\r\nsnabbt sänder ut signaler om hur allvarligt vi ser på\r\ndetta. Jag hoppas att regeringen når framgång i\r\nansträngningarna att bekämpa de sexuella brott\r\noch den barnprostitution vi nu talat om.</pre><pre>Anf. 39  MARGARETA VIKLUND (kds):</pre><pre>Fru talman! Jag tycker att det är bra att de s.k.\r\nsexresorna har kommit upp på dagordningen. Kds\r\nkvinnoförbund uppvaktade för flera år sedan\r\ndåvarande justitieministern för att peka på behovet\r\nav att stoppa sexresorna, som enligt vad vi hade\r\nupptäckt förekom redan då.</pre><pre>Det fanns då resebyråer som helt öppet\r\nannonserade om sina möjligheter att arrangera\r\nsexutflykter. Frågan är väl om inte sådan\r\nverksamhet tangerar koppleri, då det ju främjar\r\nprostitution. Det kan således finnas anledning att\r\nbl.a. se över också resebyråernas annonsering och\r\nverksamhet på detta område.</pre><pre>Fru talman! Jag anser att sexresorna är en\r\nutomordentligt allvarlig fråga. Jag tycker att det är\r\nförnedrande för Sverige att svenskar reser till andra\r\nländer för att utnyttja barn i nöd. Enligt uppgift går\r\nungefär en miljon barn in i sexindustrin varje år. Jag\r\ntycker att det är förskräckligt och ett allvarligt brott\r\nmot mänskliga rättigheter att vi från Sverige skall\r\nutnyttja dessa barn, som ju förstörs för hela livet.</pre><pre>Vi inom kds -- eller vi Kristdemokrater, som vi\r\ngärna säger -- kämpar för alla människors lika\r\nvärde. Vi menar att själva livet är okränkbart och\r\natt människovärdet i alla sammanhang är hundra\r\nprocent.</pre><pre>Sexindustrin och barnprostitutionen är, förutom att\r\nde är förnedrande verksamheter och djupt\r\nkränkande för människovärdet, som redan nämnts\r\ni debatten också ett stort hälsoproblem. Man\r\nräknar med en HIV/aids-explosion i de östasiatiska\r\nländerna, där ju barnprostitution förekommer i\r\nstor skala. Många är redan i dag smittade.</pre><pre>Många av frågorna inom sexindustrin hör ihop,\r\nt.ex. barnpornografi, barnprostitution och\r\nsexresor. Sverige är ett av få länder som producerar\r\njust barnpornografi. Sådan verksamhet är\r\nverkligen attitydpåverkande, och då i negativ\r\nriktning.</pre><pre>I somligt är jag stolt över att vara svensk, men när\r\ndet gäller sexresor och barnpornografi skäms jag\r\noerhört och anser att dessa resor och den\r\nbarnpornografi som Sverige producerar, säljer och\r\nsaluför på den svenska marknaden är ovärdig vår\r\nnation, som vill stå på humanismens, de mänskliga\r\nrättigheternas och demokratins sida.</pre><pre>Fru talman! Det är viktigt att med alla till buds\r\nstående medel bekämpa sexturismen. Det handlar\r\nbl.a. om trovärdighet och barns och kvinnors rätt\r\ntill ett människovärdigt liv.</pre><pre>Fru talman! Jag anser att det är ett bra initiativ att\r\nskicka svenska poliser till Thailand och försöka få\r\ntill stånd ett samarbete med den thailändska\r\npolisen. Men vad tänker justitieministern göra för\r\natt ändra attityderna, som enligt justitieministerns\r\nsvar på interpellationen behövde förändras? Har\r\njustitieministern utarbetat en strategi eller någon\r\nplan för det arbetet, eller är det tänkt att en sådan\r\nplan eller strategi skall utarbetas?</pre><pre>Anf. 40  Justitieminister GUN HELLSVIK\r\n(m):</pre><pre>Fru talman! Jag fick en del frågor, och de hänger på\r\nolika sätt samman.</pre><pre>Inger Hestvik frågade hur länge det dröjer innan vi\r\nkan få till stånd ett samarbete. Jag kan meddela att\r\nett sådant samarbete redan är påbörjat. Vår\r\nrikspolischef har för några veckor sedan -- jag kan\r\ninte säga exakt hur många -- tagit kontakt med sin\r\nthailändska kollega, och man arbetar nu för att\r\nfinna formerna för samarbetet.</pre><pre>Inger Hestvik var också inne på de allmänna\r\nproblemen att komma åt de svenskar som gör sig\r\nskyldiga till sexuellt utnyttjande av barn i Thailand.\r\nVi kan nu konstatera att de thailändska\r\nmyndigheterna har förändrat sin attityd i den\r\nfrågan. Den thailändska regeringen har gjort\r\nmycket tydliga uttalanden, med högt angivna mål.\r\nEfter vad jag har förstått sysslar en särskild\r\nregeringsföreträdare med frågor som rör just\r\nprostitution, främst barnprostitution. Jag tycker att\r\ndetta visar att de thailändska myndigheterna lägger\r\nstor vikt vid att klara av detta omfattande problem.</pre><pre>När det gäller vår del är det som Åke Carnerö sade\r\nviktigt att vi har utbildade poliser, och det ingår\r\nockså i Rikspolisstyrelsens plan att utbilda de\r\npoliser som stationeras i Thailand för att de skall\r\nkunna medverka i de utredningar som behövs för\r\nden här typen av brott, precis som vi har utbildning\r\nav poliser som jobbar i Sverige med sexualbrott och\r\nandra typer av övergrepp. I samverkan med de\r\nthailändska myndigheterna och med hjälp av våra\r\negna poliser stationerade i Thailand bör vi också\r\nrimligen få goda möjligheter att lagföra svenskar\r\nsom har utnyttjat barn i Thailand.</pre><pre>Det är viktigt att vi verkligen tillämpar de lagregler\r\nvi har. Gör vi det, så är det i sig en attitydpåverkan.\r\nJag har förstått att väldigt många över huvud taget\r\ninte har trott att de när de kommer hem till Sverige\r\nkan straffas för beteenden som de gör sig skyldiga\r\ntill utomlands. Jag vill tydligt markera att det inte\r\när någon ursäkt att man inte har begripit detta. Det\r\nspelar ingen roll om man har begripit det eller ej,\r\nom man har gjort sig skyldig till ett beteende som\r\ninte kan accepteras. Jag tror att detta är en viktig\r\ndel. Precis som Inger Hestvik sade är också den här\r\ndebatten viktig. Den är ett sätt att föra ut\r\ninformationen och bevisa att det här är ett beteende\r\nsom är straffbart oberoende av var det äger rum.</pre><pre>Jag själv blev medveten om denna okunskap långt\r\ntidigare i år. Jag har också i olika tidningsintervjuer\r\nförsökt ta upp den här frågan, och jag vet att frågan\r\ni några fall har kommit med och blivit en\r\nhuvudfråga. Det är bl.a. den typen av kanaler man\r\nfår använda.</pre><pre>Jag tror att det viktigaste nu är att vi skaffar\r\ninstrumenten genom förbättrat polissamarbete och\r\növer huvud taget genom ett förbättrat samarbete\r\nmed de thailändska myndigheterna.\r\nFörutsättningarna för detta är i dag goda.</pre><pre>Jag vill också peka på att det i det förslag till\r\nstraffskaleöversyn som regeringen nyligen\r\növerlämnade till lagrådet bl.a. finns förslag till\r\nskärpningar av straffen när det gäller övergrepp\r\nmot barn med kopplingar till barnpornografi. Det\r\när också en form av markering av att vi ser allvarligt\r\npå denna typ av brott.</pre><pre>Anf. 41  INGER HESTVIK (s):</pre><pre>Fru talman! Det här är en fråga som spänner över\r\nalla partier. Det finns inte något parti som ställer sig\r\nutanför och är oberört av den här frågan.</pre><pre>Vårt socialdemokratiska kvinnoförbund har varit\r\nväldigt aktivt i arbetet på att komma till rätta med\r\nvåld emot kvinnor och pornografi över huvud taget.\r\nMånga kvinnoklubbar har ställt upp för\r\nkvinnojourer lokalt.</pre><pre>Men problemet med barnpornografi och\r\nbarnprostitution har nog litet grand överrumplat\r\noss. Det var bara för några år sedan som vi\r\nverkligen förstod att detta var allvarligt och att det\r\nvar ett problem som vi måste ta itu med. Vi har ju\r\nockså här i riksdagen från socialdemokratiskt håll\r\nmotionerat om vilka åtgärder som man skulle\r\nkunna vidta. Vi har kommit underfund med att det\r\nfinns lagliga möjligheter, men bristen på\r\ninformation och kunskap om ämnets vidd gör att\r\ningenting hittills har hänt. Men jag förstår att\r\nåtgärder nu är på gång. Man har hittills trott att den\r\nhär berättelsen helt enkelt var för ondskefull för att\r\nvara sann.</pre><pre>Ett problem som kanske inte hör direkt till\r\njustitieområdet är aids-problematiken, som vi ju i\r\nvästvärlden är mycket medvetna om. Den\r\nmedvetenheten är inte lika uttalad i Sydostasien. På\r\nett sjukhus i Thailand räknar man t.ex. med att var\r\ntredje patient är HIV-smittad, och också barn är\r\nHIV-smittade. På grund av den dåliga\r\nläskunnigheten i området är det svårt att nå ut med\r\ninformation om farorna med smittospridningen.\r\nFramför allt kvinnoorganisationer gör genom\r\nfrivilliga insatser vad de kan. Man undrar: Är vi för\r\nsent ute för att rädda befolkningen från att smittas\r\nav HIV och utveckla aids?</pre><pre>Det finns en stor risk att smittan genom\r\nsexturismen också förs hem till oss i Sverige i en\r\nomfattning som vi inte är helt medvetna om. Hur\r\nomfattande den spridningen är, är en fråga som jag\r\ninte vill ha något svar på, och jag förmodar att det\r\nheller inte är lämpligt att jag begär något svar på\r\nden frågan.</pre><pre>Jag vill än en gång tacka justitieministern för svaret\r\npå min interpellation. Jag tycker att svaret vittnar\r\nom att justitieministern har tagit de här problemen\r\npå allvar, och det var också en klar deklaration av\r\natt det hos regeringen finns en vilja att på alla\r\nnivåer försöka lösa ett väldigt svårt men väldigt\r\nviktigt problem</pre><pre>Anf. 42  ÅKE CARNERÖ (kds):</pre><pre>Fru talman! Jag noterar att jag från\r\njustitieministern har fått ytterligare information i\r\ndetta ärende, och jag glädjer mig åt de åtgärder\r\nsom är på gång, bl.a. de tydliga uttalanden som\r\njustitieministern har hört från den thailändska\r\nregeringen. Om svenska och thailändska\r\nmyndigheter etablerar ett bra samarbete är\r\nnaturligtvis mycket vunnet i starten av detta arbete.\r\nLycka till!</pre><pre>Anf. 43  MARGARETA VIKLUND (kds):</pre><pre>Fru talman! Som jag sade tidigare tycker jag att det\r\när väldigt bra att den här frågan har kommit upp på\r\ndagordningen. Jag kommer med intresse att följa\r\nden i fortsättningen, eftersom jag menar att det är\r\nen mycket angelägen och viktig fråga. Den berör\r\noss både känslomässigt och intellektuellt, och\r\nväldigt många av oss har på resor utomlands också\r\nsett dessa barn, mött dem och uppmärksammat\r\nderas utsatta situation.</pre><pre>Hela frågan handlar ju egentligen om vår\r\nmänniskosyn, hur vi värderar människan och\r\nmänniskolivet över huvud taget. Människan\r\nbehöver uppvärderas, i vårt land och i hela världen.\r\nJag tycker därför att det är bra att det nu kommer\r\natt göras någonting åt det här problemet. Jag ser\r\nfram emot att få ta del av resultatet.</pre><pre>Överläggningen var härmed avslutad.</pre><pre>6 §  Svar på interpellation 1992/93:21 om\r\nfrihetsberövanden i polisarrester och häkten</pre><pre>Anf. 44  Justitieminister GUN HELLSVIK\r\n(m):</pre><pre>Fru talman! Hans Göran Franck har frågat mig\r\nvilka åtgärder regeringen avser att vidta för att\r\nminska antalet frihetsberövanden i polisarrester\r\noch häkten.</pre><pre>Det är riktigt att beläggningen på våra häkten har\r\nökat under senare år. En av förklaringarna till den\r\nökade beläggningen är den s.k. häktningsreformen\r\når 1988. Reformen innebar att reglerna om de\r\nstraffprocessuella frihetsberövandena gripande,\r\nanhållande och häktning ändrades. Ändringarna\r\nberörde såväl förutsättningarna för att få tillgripa\r\nanhållande och häktning som tidsfristerna för\r\ndomstolsprövning av sådana frihetsberövanden. En\r\nmöjlighet att häkta vid en lägre grad av misstanke\r\nom brott, s.k. utredningshäktning, infördes. De\r\nförkortade tidsfristerna innebar en anpassning till\r\nden praxis som utvecklats vid tolkningen av\r\nEuropakonventionen till skydd för de mänskliga\r\nrättigheterna.</pre><pre>En utvärdering av reformen har under 1989 gjorts\r\nav Domstolsverket i samarbete med\r\nRiksåklagaren, Rikspolisstyrelsen,\r\nKriminalvårdsstyrelsen och Sveriges\r\nadvokatsamfund. Av utvärderingen framgår att\r\nkravet på snabb domstolsprövning har uppfyllts\r\ngenom reformen. I utvärderingen konstaterades att\r\nantalet häktningsframställningar och antalet beslut\r\ni häktningsfrågor ökade under reformens första år.</pre><pre>Även antalet häktade unga lagöverträdare ökade. I\r\nutvärderingen förklarades detta med att det\r\ntroligen rör sig om unga, som före\r\nhäktningsreformen omhändertogs under\r\nanhållningstiden enligt lagen om vård av unga, men\r\nsom efter häktningsreformen häktas innan ett\r\nomhändertagande sker. I så fall torde, enligt\r\nutvärderingen, frihetsberövandet inte ha förlängts\r\nför dessa unga efter häktningsreformen.</pre><pre>Enligt Hans Göran Franck häktas barn och ungdom\r\ni ökande omfattning. När man talar om barn i\r\nstraffrättsliga sammanhang brukar man avse barn\r\nunder 15 år. Som bekant får inte någon dömas till\r\npåföljd för brott som begåtts före fyllda 15 år, och\r\nden som är under 15 år kan därför varken anhållas\r\neller häktas. Ansvaret för ingripanden vid brott av\r\nden som är under 15 år är i princip en exklusiv\r\nangelägenhet för socialtjänsten.</pre><pre>Reglerna om häktning och anhållande av\r\nungdomar mellan 15 och 18 år är restriktivt\r\nutformade. För att den som inte fyllt 18 år skall\r\nkunna häktas krävs det t.ex. att det finns synnerliga\r\nskäl. Statistik över antalet häktade hittills under\r\nåret visar att av det totala antalet som är häktade --\r\ndet rör sig om mellan 800 och 1 100 personer -- är\r\nmellan tre och tio personer under 18 år. Den 1\r\nnovember 1992 var t.ex. av totalt 1 083 häktade\r\npersoner tio stycken under 18 år, medan\r\nmotsvarande antal i april var tre av ca 1 100\r\nhäktade.</pre><pre>Jag vill här nämna att regeringen i en proposition\r\nom ändrat huvudmannaskap för vissa institutioner\r\ninom ungdomsvård och missbrukarvård har\r\nföreslagit riksdagen att staten skall få ett samlat\r\nhuvudmannaskap för de särskilda\r\nungdomshemmen och LVM-hemmen.\r\nÄndringarna bör kunna genomföras nästa år.</pre><pre>Enligt min mening är det viktigt med snabba,\r\ntydliga och konsekventa reaktioner mot brott.\r\nDetta gäller särskilt när unga människor har gjort\r\nsig skyldiga till brott.</pre><pre>Ungdomsbrottskommittén arbetar sedan ett par år\r\ntillbaka med frågor som rör det allmännas insatser\r\nvid brott av unga, dvs. ungdomar mellan 15 och 18\r\når. I uppdraget ingår att utvärdera nuvarande\r\nregelsystem för unga lagöverträdare och att lämna\r\nförslag till i vilka former och på vilket sätt det\r\nallmänna bör ingripa när ungdomar begår brott. I\r\ndirektiven till kommittén sägs bl.a. att syftet med\r\ndet allmännas ingripande när unga har begått brott\r\nmåste vara, förutom att påverka den allmänna\r\nlaglydnaden, att lämna den unge det stöd och den\r\nhjälp han behöver samt att motverka att han\r\nfortsätter att begå brott. Ungdomsbrottskommittén\r\nskall bl.a. utreda veckoslutsfängelse, förbud att vid\r\nvissa tidpunkter vistas på vissa platser, medling och\r\nolika former av varning. En annan viktig fråga\r\nkommittén kommer att överväga är behovet av\r\nnågon form av jour- eller ungdomsdomstolar.\r\nUppdraget skall redovisas i april 1993.</pre><pre>I detta sammanhang vill jag också ta upp Hans\r\nGöran Francks uppgift om att häktade placeras i\r\npolisarrester. Enligt bestämmelser i\r\nrättegångsbalken skall den som häktas utan\r\ndröjsmål föras över till häkte. Undantagsvis får\r\nrätten på åklagarens begäran förordna att den\r\nhäktade tills vidare får förvaras på en annan plats.\r\nI den mån häktade i strid med dessa bestämmelser\r\nplaceras i polisarrester är det naturligtvis inte\r\nacceptabelt.</pre><pre>En given målsättning för utformningen av de\r\nprocessuella tvångsmedlen är att hitta en\r\nbalanspunkt mellan å ena sidan den misstänktes\r\nintresse av att inte i onödan vara berövad friheten\r\noch å andra sidan intresset av samhällsskydd och\r\neffektivitet i den brottsutredande och\r\nbrottsbeivrande verksamheten.</pre><pre>Kriminalvårdsstyrelsen anser i sin fördjupade\r\nanslagsframställning för budgetåren 1993/94--\r\n1995/96 att det finns skäl att närmare analysera\r\norsakerna till ökningen av antalet häktningar och\r\nundersöka om häktningstiderna förlängts m.m.\r\nStyrelsen föreslår att en utredning tillsätts för att se\r\növer formerna för straffprocessuella åtgärder i syfte\r\natt minska det institutionella omhändertagandet.</pre><pre>Vid frågestunden i riksdagen i förra veckan\r\nbesvarade jag en fråga om beläggningen på\r\nkriminalvårdsanstalterna m.m. Jag sade bl.a. att en\r\nbidragande orsak till den höga beläggningen vid\r\nhäktena var att ett antal häktade, vars domar vunnit\r\nlaga kraft, inte kunnat beredas plats i anstalt. Jag\r\nnämnde också att beläggningstrycket på häktena,\r\nenligt Kriminalvårdsstyrelsen, bör minska i takt\r\nmed att antalet anstaltsplatser ökar.</pre><pre>För mig är det yttersta syftet med kriminalpolitiken\r\natt minska den oroväckande höga brottsligheten.\r\nTvångsmedelsanvändningen utgör ett viktigt inslag\r\ni brottsbekämpningen och den kan inte undvaras.\r\nEnligt min bestämda uppfattning skall det vara\r\nbrottet och brottets svårhetsgrad som styr\r\nanvändningen av de straffprocessuella reglerna.\r\nDet är alltså uteslutet att utforma reglerna enbart\r\nmed hänsyn till beläggningen på våra häkten. För\r\ndagen kan jag inte heller se någon anledning att av\r\nandra skäl ändra reglerna om anhållande och\r\nhäktning.</pre><pre>Anf. 45  HANS GÖRAN FRANCK (s):</pre><pre>Fru talman! Jag ber att få tacka justitieministern för\r\nsvaret. En av utgångspunkterna för min\r\ninterpellation var den fördjupade\r\nanslagsframställning som gjordes av\r\nKriminalvårdsstyrelsen. Precis som\r\njustitieministern säger i svaret föreslår\r\nKriminalvårdsstyrelsen att en utredning tillsätts för\r\natt se över formerna för ''straffprocessuella\r\nåtgärder i syfte att minska det institutionella\r\nomhändertagandet.''</pre><pre>Jag uppfattar justitieministerns svar så, att\r\njustitieministern inte avser att tillsätta någon sådan\r\nutredning. Jag vill särskilt hänvisa till vad som\r\nytterligare sades ifrån Kriminalvårdsstyrelsens\r\nsida, nämligen att beläggningen i häktena har, med\r\nnågot undantag, stadigt ökat under den senaste\r\ntioårsperioden. En allmän tendens är emellertid att\r\nantalet frihetsberövande som påverkar\r\nhäktesbeläggningen synes forsätta att öka inom\r\nramen för nuvarande regelsystem. Med\r\nutgångspunkt från detta finns det all anledning att\r\nnärmare se över de straffprocessuella reglerna.</pre><pre>Utvecklingen är oroande då det ställs krav på\r\nomfattande investeringar i form av platstillskott.</pre><pre>Kriminalvårdsstyrelsen säger vidare: En utredning\r\nav den arten kan ge anledning till åtgärder som\r\nminskar belastningen. Det talas då om behovet av\r\nalternativ.</pre><pre>Häktena är ju nu i stor utsträckning överfulla,\r\nsärskilt i storstadsområdena. Den här tendensen\r\nkommer att accentueras av de förslag om\r\nstraffskärpningar som justitieministern har lagt\r\nfram. Det rör sig om fler än femton\r\nstraffskärpningar som justitieministern föreslår.\r\nTill detta kommer den villkorliga frigivningen -- om\r\nde reglerna antas -- som ytterligare kommer att öka\r\nbelastningen på fängelserna. Det får i sin tur\r\nmycket negativa effekter på häktningssituationen.</pre><pre>Det är därför olyckligt att det inte görs en utredning\r\nom detta, och dessutom tycker jag att det finns\r\nanledning att även se över de anhållande- och\r\nhäktesbestämmelser som finns. Jag vill erinra\r\njustitieministern om att när detta beslut fattades\r\nuttrycktes en hel del tvivel om huruvida\r\nbestämmelserna kunde vara för långtgående.\r\nJustitieministern hänvisar nu till den utredning som\r\ngjordes 1989. Det finns all anledning att granska\r\nreglerna för att se om de är ändamålsenliga --\r\nframför allt mot bakgrund av det som jag här har\r\ntecknat.</pre><pre>Jag vill även fästa justitieministerns\r\nuppmärksamhet på att Sveriges Advokatsamfund\r\nhar tagit upp frågan om häktesreformen när det\r\ngäller den s.k. obligatoriska häktningen. Kritiken\r\när stor. I den uredning som har utförts av docent\r\nMelander sägs det: mot bakgrund av vad som\r\nanförs i det här materialet finns all anledning att\r\nföreslå en ändring av svensk lagstiftning. Ett\r\nindividuellt klagomål till FN:s kommitté för\r\nmänskliga rättigheter kan också resultera i ett\r\nuttalande i vilket påtalas att Sverige kränker FN-\r\nkonventionen.</pre><pre>Jag vill även framhålla att -- även om det inte direkt\r\nrör den här frågan -- den debatt som\r\njustitieministern och jag hade om Europarådets\r\nkritik av förhållandena i häkten och fängelser i det\r\nhär sammanhanget har en indirekt betydelse. Det\r\nfinns alltså all anledning att med oro se på den\r\nnuvarande situationen, därför att belastningen på\r\nfängelserna kan bli långt större med den\r\nutvecklingstendens som finns. Justitieministern bör\r\ndärför ytterligare tänka över dessa frågor.</pre><pre>Anf. 46  Justitieminister GUN HELLSVIK\r\n(m):</pre><pre>Fru talman! Jag vill först markera att jag är väl\r\nmedveten om belastningseffekten och de problem\r\nsom den kan orsaka. Men det är farligt att föra ett\r\nresonemang med utgångspunkt i att vi kan göra\r\navkall på det behov som finns av frihetsberövanden\r\ndärför att det kostar pengar eller är en belastning.\r\nVi måste börja i en annan ände. Det är självklart att\r\nman vid alla former av frihetsberövanden ständigt\r\nmåste ifrågasätta sina motiv och regler.</pre><pre>Vad gäller belastningen, vill jag informera om att\r\ndet redan har fattats beslut om ytterligare 90\r\nhäktningsplatser, som vi kan räkna med fysiskt\r\nfinns inom något år.</pre><pre>Det finns flera skäl till överbelastningen. Jag har\r\nsjälv tagit initiativ, som jag nämnde tidigare, för att\r\nBRÅ skulle göra en undersökning av omfattningen\r\nav fängelsedomar, om det kan utläsas någon\r\nspeciell trend, som i sin tur har påverkat\r\nbelastningen på fängelserna och som vidare\r\npåverkar belastningen på häktena. BRÅ:s rapport\r\nkom i går. Jag har bara hunnit ögna igenom den,\r\nså det är för tidigt för mig att dra några generella\r\nslutsatser.</pre><pre>En del information hade vi redan tidigare,\r\nnämligen att många fängelser har haft\r\nsemesterstängt, vilket får efterverkningar. En hel\r\ndel anstaltsplatser har varit föremål för reparation\r\noch har därmed icke kunnat utnyttjas. Det är ett\r\npar orsaker, men jag har inte accepterat dem som\r\nde enda orsakerna -- då hade jag inte bett BRÅ att\r\ngöra en utredning. Detta gjorde alltså att\r\nproblemen var speciellt stora i början av hösten,\r\nmen det har skett en viss lättnad under senare tid.\r\nDet tyder på att just det som jag här pekade på har\r\nhaft viss betydelse.</pre><pre>Vi är väl medvetna om effekterna av upphävandet\r\nav den villkorliga frigivningen och av den\r\nstraffskaleöversyn som vi lägger fram förslag om.</pre><pre>Jag nämnde tidigare i dag att regeringen i förra\r\nveckan beslutade om inrättandet av 192 nya\r\nanstaltsplatser.</pre><pre>Jag vill påpeka att vi faktiskt arbetar också i den\r\nandra änden -- det är inte bara fråga om att sätta\r\nfler människor i fängelse. Sverige har i dag ett\r\nsystem som innebär att människor som inte skulle\r\nbehöva sitta i fängelse sätts i fängelse, därför att det\r\ninte finns några alternativ. Det är sådant som ligger\r\nbakom införandet av samhällstjänst i hela landet\r\nden 1 januari. Vi ser det i första hand som en bra\r\npåföljd, men det har också som effekt att trycket på\r\nfängelserna minskar. Straffsystemkommittén har i\r\nuppdrag att se på alternativa påföljder över huvud\r\ntaget. Vårt arbete går ut på att göra en kraftig\r\nmarkering mot den allvarliga brottsligheten men\r\nockså att finna alternativ till fängelse i de fall där\r\ndet inte är nödvändigt.</pre><pre>Anf. 47  HANS GÖRAN FRANCK (s):</pre><pre>Fru talman! Min uppfattning är, om jag ser de\r\nfrågor som vi nu har berört sammantaget, att det\r\nkommer att ske en mycket väsentlig ökning av\r\nantalet fångar i fängelserna, vilket i sin tur leder till\r\nen väsentlig ökning av antalet häktade och\r\nfrihetsberövade. Det finns anledning att göra\r\ndenna översyn, både av häktningsreglerna och av\r\nde alternativa möjligheterna.</pre><pre>Jag är förvånad över att justitieministern, som\r\nintresserar sig för alternativ till fängelse, inte\r\nintresserar sig i tillräcklig grad för alternativ till\r\nhäkte. Det finns uppgifter från\r\nKriminalvårdsstyrelsen om antalet personer som\r\nsitter i polisarrester. Det är mycket olyckligt, och\r\näven justitieministern har reagerat. Här är läget\r\nsådant att det är nödvändigt att undersöka\r\nalternativen. Det bästa som kunde göras vore helt\r\nenkelt att avskaffa möjligheten att sätta ungdomar\r\ni åldern 15--17 år i häkte och att i stället införa\r\nalternativ. Det innebär inte att de inte skall vara\r\nfrihetsberövade, men de hör inte hemma i häktena.</pre><pre>Justitieministern har verkligen anledning att tänka\r\növer detta, med hänsyn till den mycket starka\r\nkritiken från Europarådet om situationen i\r\nhäktena. Frågan måste hållas levande, och det finns\r\nstarka skäl att komma med en varningssignal om att\r\njustitieministern nu går för långt. Jag fäster mig vid\r\natt justitieministern ibland har sinne för\r\nrättssäkerhetsfrågor m.m., men i den här mycket\r\nviktiga frågan, som nu väcker internationell\r\nuppmärksamhet, är jag inte nöjd med\r\njustitieministerns inställning.</pre><pre>Överläggningen var härmed avslutad.</pre><pre>7 §  Svar på interpellation 1992/93:20 om\r\nprisinformationslagen</pre><pre>Anf. 48  Civilminister INGER DAVIDSON\r\n(kds):</pre><pre>Fru talman! Inger Hestvik har i en interpellation\r\nfrågat mig vilka åtgärder jag avser att vidta för att\r\nse till att prisinformationslagen efterlevs.</pre><pre>Enligt prisinformationslagen (1991:60) skall\r\nprisinformation i regel lämnas när en näringsidkare\r\nmarknadsför bestämda varor och tjänster.</pre><pre>Lagen trädde i kraft den 1 april 1992 och har alltså\r\nbara gällt i knappt sju månader. I samband med att\r\nlagen infördes gick Konsumentverket ut med olika\r\ninformationsinsatser till handeln och till de\r\nkommunala konsumentvägledarna.</pre><pre>Konsumentverket har låtit undersöka hur lagen\r\nefterlevs. Undersökningarna visar att det finns\r\nbrister, särskilt när det gäller prismärkning i\r\nskyltfönster. Situationen är inte heller\r\ntillfredsställande i fråga om kravet på prislappar på\r\ndagligvaror i självbetjäningsbutiker.</pre><pre>Konsumentverket följer fortlöpande utvecklingen.\r\nVerket har också vidtagit olika åtgärder för att få\r\ntill stånd en förbättring. Verket har bl.a. skrivit till\r\nbutiker i Stockholm och påtalat bristerna när det\r\ngäller prisangivelser i skyltfönster.\r\nKonsumentverket har också hållit överläggningar\r\nmed handeln, som har lovat att förbättra systemen\r\nmed prislappar på dagligvaror.</pre><pre>Det kan ta en viss tid innan en ny lagstiftning slår\r\nigenom, men visst är det viktigt att detta sker.</pre><pre>Konsumenterna kan själva medverka till en bättre\r\nefterlevnad av reglerna genom att kräva den\r\nprisinformation som de har rätt till.\r\nKonsumentverket bedriver därför redan nu en\r\nverksamhet i syfte att göra konsumenterna mer\r\nmedvetna om reglerna och att aktivera dem. Det\r\nsker bl.a. genom s.k. lokala prisråd.</pre><pre>Konsumentverket har alltså redan gjort en hel del\r\nför att komma till rätta med problemen. Om det\r\nvisar sig att detta inte räcker, finns det möjligheter\r\natt med stöd av prisinformationslagen ingripa mot\r\nenskilda näringsidkare.</pre><pre>Normalt försöker man i första hand åstadkomma\r\nrättelse genom att förhandla med näringsidkaren i\r\nfråga. I de flesta fall brukar detta leda till att han\r\nrättar sig efter reglerna, men om det inte hjälper\r\nkan Konsumentombudsmannen (KO) föra ärendet\r\nvidare till Marknadsdomstolen med stöd av\r\nmarknadsföringslagen (1975:1418). Domstolen kan\r\nsedan ålägga näringsidkaren att lämna sådan\r\ninformation som avses i prisinformationslagen. Ett\r\nsådant åläggande kan också kombineras med vite.</pre><pre>Lagstiftningen ger alltså goda möjligheter att\r\nkomma till rätta med överträdelser. Som jag redan\r\nhar sagt bedriver Konsumentverket redan nu en\r\nverksamhet som syftar till att åstadkomma en\r\nbättre efterlevnad av lagen.</pre><pre>Det finns därför för närvarande ingen anledning för\r\nregeringen att vidta några åtgärder.</pre><pre>Anf. 49  INGER HESTVIK (s):</pre><pre>Fru talman! Jag vill tacka civilminister Davidson för\r\nsvaret på min interpellation. Det var ett\r\nvälformulerat svar, men tyvärr utan det innehåll\r\nsom jag hade väntat mig. Slutorden i svaret\r\ninformerar om att det för närvarande inte finns\r\nnågon anledning för regeringen att vidta några\r\nåtgärder.</pre><pre>På senare tid har det i massmedia och man och man\r\nemellan talats om politikerförakt. Man väntar av\r\noss här i riksdagen att vi skall fatta politiska beslut\r\nsom är bra för våra medborgare. Om vi som\r\npolitiker skall bli trovärdiga, om vi skall nå någon\r\nform av trovärdighet med den lagstiftning som vi\r\nbeslutar om här, skall den få genomslag ute i\r\nsamhället, ute bland människorna, och i detta fall\r\nute bland konsumenterna.</pre><pre></pre><pre>Prisinformationslagen, som vi fattade beslut om här\r\ni riksdagen i maj 1991, var en lag som länge hade\r\nefterfrågats av konsumenterna. Det var en lag som\r\nmottogs med entusiasm av konsumenterna. Nu\r\nskulle man kunna bli en aktiv konsument. Nu skulle\r\nman kunna planera sina inköp på ett bättre och\r\nmera ekonomiskt sätt.</pre><pre>Lagen mottogs inte med samma entusiasm av\r\nhandeln. Den var krånglig, och den var dyr.\r\nArgumenten var många, och motviljan var stor.\r\nNär vi fick en ny regering, en borgerlig regering,\r\ntändes hoppet hos handeln -- nu skulle man möta\r\nförståelse för sina argument, och den besvärligaste\r\nparagrafen i prisinformationslagen skulle bort.\r\nMen det gick inte, trots den borgerliga regeringens\r\ntappra försök. Riksdagen ville nämligen\r\nannorlunda. Riksdagen ville behålla lagen på det\r\nsätt som den socialdemokratiska regeringen hade\r\nutformat den. Vi i riksdagen ville stå upp för\r\nkonsumenterna.</pre><pre>Då tror man väl att allt är väl. Nej, precis som\r\nstatsrådet medger, fungerar lagen inte i praktiken.\r\nDet är inte lagens fel. Det är handelns fel. Eller är\r\ndet vi politiker som är för menlösa?</pre><pre>Trots att lagens ikraftträdande uppsköts tre\r\nmånader, till den 1 april 1992 -- inom parentes sagt\r\när det ett mycket välvilligt hänsynstagande till\r\nhandeln -- kunde butikerna inte skaffa sig de\r\nresurser som krävs för en tillförlitlig prismärkning.\r\nHandelns centrala organisationer borde faktiskt ha\r\nhaft möjlighet att informera sina butiker om den lag\r\nsom antogs våren 1991, och butikerna borde ha\r\nförberett sig för de krav som lagen ställde på dem.</pre><pre>Såvitt jag kan se var hela handlingssättet en\r\nspekulation i ett regeringsbyte vid valet 1991 -- i att\r\nman med en borgerlig regering skulle få möjlighet\r\natt ta bort en för handeln besvärlig del av lagen.</pre><pre>Jag ser ingen ursäkt för att prisinformationen i dag\r\ninte fungerar. Det har ändå gått sju månader sedan\r\ndet senaste beslutet fattades, och det har gått hela\r\nett och ett halvt år sedan det första beslutet\r\nfattades.</pre><pre>Statsrådet säger att Konsumentverket arbetar med\r\nfrågeställningen för att åstadkomma en förbättring\r\nav informationen. Det är bra, men det tar tid. Det\r\nskulle vara till stort stöd för konsumenterna och för\r\nvåra konsumentvägledare, som ser missbruket ute\r\ni handeln, om konsumentministern här i dag klart\r\nkunde säga ifrån att lagen måste gälla och att man i\r\nskyltfönstren måste sätta ut priser, även om det,\r\nsom någon affärsinnehavare har sagt, inte blir så\r\nvacker skyltning då och även om man inte har råd\r\natt ha dekoratörer för ändamålet. Det finns säkert\r\npraktiska möjligheter att lösa dessa problem till ett\r\nrimligt pris.</pre><pre>När det gäller dagligvarorna och prismärkningen\r\nser det dystert ut. Det är t.o.m. så att de butiker\r\nsom har haft bra prismärkning nu slutar med\r\nprismärkning. I en undersökning som Konsument\r\nGöteborg gjort visar det sig att av 26 butiker har 20\r\nslopat prislapparna. I Motala har 8 av 22\r\nmatvarubutiker slutat att prismärka varorna.</pre><pre>Lagen innehåller tre viktiga funktioner som skall\r\ntillgodoses, allt enligt Konkurrenskommittén. Den\r\nskall ge konsumenten information om vad varan\r\nkostar. Den skall göra det möjligt för konsumenten\r\natt försummera inköpen. Och den skall göra det\r\nmöjligt för konsumenten att efterkontrollera\r\ninköpen.</pre><pre>Lagen tillåter också undantag från\r\nartikelprismärkningen. Konsumentverket har i sina\r\nföreskrifter på regeringens uppdrag tolkat lagen.\r\nVerket säger att prismärkning inte behöver ske om\r\nprisinformationen gör det möjligt för konsumenten\r\natt på ett enkelt sätt beräkna den sammanlagda\r\nkostnaden för sina inköp, t.ex. genom en\r\nprisfrågeterminal före utgångskassan, och om\r\nkonsumenten på ett enkelt sätt också kan\r\nkontrollera att det pris som tas ut stämmer överens\r\nmed prisangivelsen på varan. Här har\r\nKonsumentverket uppfattningen att konsumenten\r\nskall ha möjlighet att göra efterkontroll efter det att\r\nkassan har passerats.</pre><pre>Handeln däremot är av en helt annan uppfattning.\r\nFlera butiker anser att det räcker med en\r\nhyllkantsmärkning och en prisfrågeterminal, något\r\nsom enligt min mening inte överensstämmer med\r\nlagen, eftersom någon efterkontroll inte blir\r\nmöjlig.</pre><pre>Eftersom åsikterna är delade och eftersom\r\nKonsumentverket arbetar på regeringens uppdrag,\r\nvore det värdefullt om konsumentministern i dag\r\nville ange sin åsikt på just denna punkt.</pre><pre>Anf. 50  INGA-BRITT JOHANSSON (s):</pre><pre>Fru talman! Under riksdagens s.k. lediga vecka\r\nhade jag möjlighet att i en av våra affärer hemma\r\ntillsammans med en kollega direkt utanför kassorna\r\ndiskutera konsumentfrågor med kunderna. Jag vill\r\ninte påstå att intresset för oss riksdagsledamöter var\r\nsärskilt stort. Josen som vi serverade var betydligt\r\nintressantare. Men det blev trots allt litet diskussion\r\nom prisinformationen. Det berodde naturligtvis på\r\natt den inte var bra i butiken. Den var t.o.m.\r\nmycket dålig.</pre><pre>Jag talade med butiksföreståndaren om detta. Först\r\nvar han helt oförstående. Men så småningom kröp\r\ndet fram att han visste vilka regler som gällde men\r\natt han hade talat med sin chef om detta och fått\r\nbeskedet att det inte var något att bry sig om.\r\nRegeringen var nämligen emot det beslut som\r\nriksdagen hade fattat, och det var viktigt att hålla\r\npå regeringens åsikt -- riksdagen visste inte riktigt\r\nvad den hade gjort.</pre><pre>Butiksföreståndaren har gjort en riktig analys. Det\r\nointresse som har visats från regeringens och\r\nkonsumentministerns sida har fått handeln att tro\r\natt den kan bryta mot riksdagens beslut när det\r\ngäller prisinformationen.</pre><pre>Vi har nu ett läge där varje krona blir allt viktigare\r\nför de sämst ställda familjerna. Dessutom kan\r\nriktiga köpval vara helt avgörande även för dem\r\nsom ännu inte har hamnat i de mest kritiska\r\nsituationerna. En bra prisinformation skulle\r\nunderlätta för alla de familjer som försöker att hålla\r\nnäsan ovanför vattenytan.</pre><pre>Det sägs att konsumenterna kan efterfråga denna\r\ninformation. Men om man säger att handeln ännu\r\ninte har klarat av att lära sig hur informationen skall\r\nse ut, hur kan man då förvänta sig att\r\nkonsumenterna skall ha dessa kunskaper? Vi i\r\nSverige är ju så vana vid att man följer givna regler.\r\nOm handeln, och även delar av massmedia, påstår\r\natt informationen är tillräcklig, tar väl\r\nkonsumenterna för givet att de ställda kraven\r\nuppfylls.</pre><pre>En välkänd konsumenttidning som är spridd i hela\r\nlandet hade i somras som svar i sin frågespalt den\r\ninformation som utgick från den av regeringen\r\nframlagda propositionen, alltså den som riksdagen\r\nså småningom förkastade. Trots påpekanden har\r\ntidningen inte infört någon rättelse.</pre><pre>I en annan affär hade jag också en diskussion med\r\ninnehavaren. Han hade den absoluta uppfattningen\r\natt det var regeringsförslaget som gällde, eftersom\r\ndet enligt hans uppfattning är regeringen och ingen\r\nannan som fattar beslut. Han var helt oförstående\r\ntill att han skulle behöva ändra sin prismärkning.</pre><pre>Att det är viktigt med signaler har vi talat om i\r\nandra frågor här i dag. Signaler från regeringen är\r\nviktiga. Min fråga till konsumentministern blir\r\ndärför: Är ministern beredd att kraftfullt här och nu\r\nuttala att fattade beslut i Sveriges riksdag gäller och\r\natt det innebär att konsumentministern förväntar\r\nsig att de bestämmelser som gäller prismärkning\r\nmed det snaraste kommer att uppfyllas?</pre><pre>Anf. 51  Civilminister INGER DAVIDSON\r\n(kds):</pre><pre>Fru talman! Det har gjorts grundliga försök att\r\ninformera handeln om den nya prisinformationslag\r\nsom gäller fr.o.m. den 1 april i år. Oavsett vad man\r\nfrån handelns sida tycker om lagen gäller den\r\nfr.o.m. den 1 april i år. Jag hoppas verkligen att\r\nInger Hestvik inte trodde att jag i dag skulle stå i\r\ndenna talarstol och säga något annat.</pre><pre>Informationen har gjorts på olika sätt, dels av\r\nbranschorganisationerna själva, som enligt\r\nuppgifter som jag har fått har haft en mycket\r\nomfattande informationsverksamhet, dels\r\nnaturligtvis av Konsumentverket. Jag kan här visa\r\nett exemplar av en broschyr som på ett lättfattligt\r\nsätt beskriver vad lagen innebär. Hittills har 20 000\r\nexemplar av den distribuerats till näringsidkare.\r\nÄven kommunernas konsumentvägledare arbetar\r\nmed frågan. Men ett problem i sammanhanget är\r\natt det finns ca 15 000 näringsidkare som inte är\r\nanslutna till någon branschorganisation. Det är inte\r\nhelt lätt att nå fram med informationen till dem.</pre><pre>Konsumentverket är regeringens instrument i\r\narbetet med att se till att lagen efterlevs. Ännu så\r\nlänge har det skett genom information och\r\növerläggningar med branschen i enlighet med den\r\ntradition som vi har i det här landet. Vi brukar göra\r\npå det sättet att Konsumentverket har\r\növerläggningar, bjuder in människor och\r\ninformerar, osv.</pre><pre>Nästa steg är att aktualisera de sanktioner som\r\nlagstiftningen medger, dvs. att Marknadsdomstolen\r\nvid vite ålägger näringsidkare att lämna\r\nprisinformation. Enligt uppgift överväger\r\nKonsumentverket nu att föra ett fall till\r\nMarknadsdomstolen för att få en rättslig prövning\r\noch därmed kunna lägga mer kraft bakom sina ord.</pre><pre>När det gäller kravet på prislappar på dagligvaror\r\ni självbetjäningsbutiken medger, precis som Inger\r\nHestvik säger, lagen enligt 11 § alternativ, under\r\nförutsättning att vissa villkor uppfylls. Det skall\r\nvara tekniskt säkerställt att priset på\r\nhyllkantsetiketten överensstämmer med priset i\r\nkassan. Nu håller man på vissa håll på att utarbeta\r\nsystem som skall göra det tekniskt möjligt att bevisa\r\ndetta. I det s.k. Rotebrosystemet lägger man först\r\nin alla priser för en viss tid i en dator. Sedan tar man\r\nfram en lista ur den datorn, och med den listan går\r\nman runt i affären och skriver in priserna på\r\nhyllkanten. Därefter lägger man in priserna på\r\nhyllkanten i en minidator, som man kör ut en ny\r\nlista därifrån. Därefter jämför man de båda listorna\r\nmed varandra. Därmed skulle det vara säkerställt\r\natt det pris som står på hyllkanten också är det pris\r\nsom man får betala i kassan. Detta är ännu inte\r\nriktigt utrett, men Konsumentverket följer\r\nnoggrant dessa försök.</pre><pre>Vi är helt överens om att konsumenterna skall ha\r\nen bra prisinformation. Lagen anger tydligt hur\r\ndenna skall se ut och vilka undantag som gäller.\r\nDetta har handeln att rätta sig efter. De lagar vi\r\nstiftar i riksdagen är till för att efterlevas.</pre><pre>Anf. 52  INGER HESTVIK (s):</pre><pre>Fru talman! Jag får verkligen tacka civilministern\r\nför klarläggandet att lagen gäller. Jag tror att de är\r\njust de orden som bör gå fram till handelns\r\nrepresentanter, även till de kanske 15 000 som inte\r\ntillhör branschorganisationen.</pre><pre>Konsumentverket har gett ut en fin broschyr.\r\nKöpmannaförbundet har också gett ut en\r\ninformationsbroschyr om den nya\r\nprisinformationslagen. Den broschyren har inte\r\nsänts ut till de olika affärsinnehavarna. Förbundet\r\nhar upplyst om att broschyren finns att beställa för\r\nde affärsinnehavare som behöver mer information.\r\nJag tycker att det är ett dåligt sätt att behandla sina\r\nmedlemmar och därigenom utsätta dessa för kritik\r\nsom de kanske hade velat slippa.</pre><pre>Nu finns det faktiskt många kundvänliga och fina\r\naffärsinnehavare, som vill följa lagen -- det skall\r\nklart sägas ifrån. Men med tanke på det som hänt\r\noch händer vill jag fråga statsrådet: Tänker\r\nstatsrådet ta kontakt med representanter för\r\nhandeln för att skaffa sig information om läget när\r\ndet gäller tillämpningen av prisinformationslagen?\r\nDet är ändå så, att det förekommer brister ute i\r\nhandeln. När nu ministern är välvilligt inställd i\r\ndenna fråga, vore det bra om den inställningen\r\nkunde föras vidare utanför det här huset.</pre><pre>Det är mycket bra att det här nya systemet för\r\nprisinformation kommer till stånd. Det finns\r\nsäkerligen flera tekniska lösningar. Vi har t.ex. den\r\nelektroniska hyllkantsmärkningen, som gör att\r\npriset i kassan och det som står på hyllkanten\r\nstämmer överens. Tillämpar man det systemet, så\r\nuppfyller man lagens krav. Men innan detta system\r\nhar införts skall lagen om artikelprismärkning\r\ngälla. Jag hoppas att ministern delar den åsikten.</pre><pre>Anf. 53  INGA-BRITT JOHANSSON (s):</pre><pre>Fru talman! Det är gott och väl att\r\nKonsumentverket tänker föra ett ärende till\r\nMarknadsdomstolen för att få ett utslag där. Men\r\nalla är ju medvetna om att om Konsumentverket till\r\nMarknadsdomstolen skulle dra varenda affär som\r\ninte uppfyller prismärkningslagens krav, skulle\r\nvarken konsumentombudsmannen eller\r\nMarknadsdomstolen kunna göra någonting annat\r\nunder den närmaste tiden.</pre><pre>Jag skulle vilja föra fram ett förslag. Jag håller med\r\ncivilministern om att det är viktigt att\r\nkonsumenterna är väl informerade och vet vilka\r\nkrav de kan ställa. Skulle inte departementet kunna\r\nge Konsumentverket i uppdrag, och samtidigt\r\nskicka med de pengar som behövs, att under ett par\r\nveckor på TV:s anslagstavla berätta för\r\nkonsumenterna vilka regler som gäller för\r\nprismärkningen? Kraven mot affärerna skulle då\r\nkanske bli så kraftiga, att man skulle vara tvungen\r\natt följa lagen</pre><pre>Anf. 54  Civilminister INGER DAVIDSON\r\n(kds):</pre><pre>Fru talman! Svaret på den första frågan är att jag\r\nredan har dessa kontakter via Konsumentverket.\r\nDet är nästan alltid så det går till, att\r\nKonsumentverket har de direkta kontakterna med\r\nhandeln, medan jag har kontakterna med\r\nKonsumentverket.</pre><pre>Jag tycker också att det är viktigt att betona att\r\nhandelns företrädare i de allra flesta fall är\r\nlaglydiga. I en sådan här debatt kan man lätt få\r\nkänslan att alla försöker smita undan regler och\r\nlagar. Så är det ändå inte, även om det förekommer\r\ni en del fall.</pre><pre>Vi talade nyss om signaler som är viktiga. Om vi för\r\nett eller några ärenden till Marknadsdomstolen och\r\ngenom en rättslig prövning får svart på vitt vad som\r\ngäller, är det en mycket viktig signal till andra\r\nnäringsidkare. Det är alltså inte meningen att alla\r\nskall behöva dras inför Marknadsdomstolen. Ett\r\neller ett par fall kan ge en mycket viktig signal.</pre><pre>Jag kan inte stå här i riksdagen och tala om hur\r\nKonsumentverket skall bedriva sin\r\nupplysningsverksamhet. Inga-Britt Johansson har\r\nnu gett Konsumentverket ett tips, som säkerligen\r\nkommer att gå fram. Man får i Konsumentverket ta\r\nställning till det förslaget, men jag kan inte stå här\r\noch och ge uppmaningar till Konsumentverket. Jag\r\nvet att man på alla tänkbara sätt försöker att nå ut\r\nmed information, inte minst genom de kommunala\r\nkonsumentvägledarna, som just nu håller på att\r\nsammanställa listor bl.a.över prismärkningen i\r\nskyltfönstren. Kunsumentverket avvaktar nu dessa\r\nlistor.</pre><pre>Anf.55  INGER HESTVIK (s):</pre><pre>Fru talman! Eftersom Inga-Britt Johansson inte har\r\nrätt till ytterligare inlägg, kan jag utnyttja mitt\r\ninlägg till att säga att det är pengar till information\r\nsom saknas. Statsrådet borde kanske fundera över\r\natt i kommande budget begära medel för detta\r\nändamål.</pre><pre>Anf. 56  Civilminister INGER DAVIDSON\r\n(kds):</pre><pre>Fru talman! Det får jag ta ställning till om det\r\nkommer ett äskande härom. Vi ser ändå till\r\nbudgeten i dess helhet, och i budgeten finns medel\r\nför Konsumentverkets upplysningsverksamhet.</pre><pre>Överläggningen var därmed avslutad.</pre><pre>8 §  Svar på interpellation 1992/93:17 om\r\nregeringens planer för gymnasieskolan</pre><pre>Anf. 57  Statsrådet BEATRICE ASK (m):</pre><pre>Fru talman! Ingvar Johnsson har frågat mig om jag\r\när beredd att dels undanröja oklarheter genom ett\r\notvetydigt uttalande att regeringen avser fullfölja\r\ngymnasiereformen, dels garantera dem som börjat\r\ngymnasieskolan 1992 ett tredje utbildningsår.</pre><pre>Vid ett antal tillfällen har regeringen för riksdagen\r\nredovisat sin avsikt att fullfölja beslutet om\r\ngymnasieskolans reformering.</pre><pre>Det första tillfället var i regeringsförklaringen förra\r\nhösten.</pre><pre>Den andra gången var i budgetpropositionen.\r\nRegeringen föreslog visserligen att den höjning av\r\nsektorsbidraget som riksdagen beslutat om med\r\nanledning av gymnasieskolans reformering inte\r\nskulle genomföras 1992/93 men gav samtidigt det\r\nmycket klara beskedet att riksdagens beslut om\r\ngymnasieskolans och vuxenutbildningens\r\nreformering i övrigt låg fast. När Ingvar Johnsson i\r\nsin interpellation säger att regeringen i\r\nbudgetpropositionen valde att försena\r\ngymnasiereformens genomförande ett år ger han\r\nsåledes en felaktig beskrivning av förslaget i\r\nbudgetpropositionen.</pre><pre>Det tredje tillfället jag vill referera till är\r\npropositionen om vissa gymnasie- och\r\nvuxenutbildningsfrågor m.m., som lades på\r\nriksdagens bord i slutet av mars 1992. Inte ens\r\nIngvar Johnsson har kunnat påstå att denna\r\nproposition ger uttryck för annat än regeringens\r\navsikt att fullfölja gymnasiereformen. Han citerar\r\nmig t.o.m: ''Det är ingen tvekan om att denna\r\nreform kommer att höja utbildningens kvalitet.''</pre><pre>Jag har även vid andra tillfällen gett samma\r\nbudskap, i svar på frågor i riksdagen och i tal i\r\nmånga andra sammanhang.</pre><pre>Regeringen har vidare under våren 1992 fattat\r\nbeslut om revidering av 1970 års läroplan för\r\ngymnasieskolan, om programmål och om\r\nkursplaner för kärnämnen för den reformerade\r\ngymnasieskolan, vilka skall tillämpas i år.</pre><pre>Jag kan med tillfredsställelse konstatera att ett\r\nsjuttiotal kommuner har startat utbildningar inom\r\nden nya gymnasieskolan i år och att ytterligare ett\r\nstort antal kommuner planerar att starta nästa höst.\r\nEnligt uppgift kommer flertalet kommuner att\r\nstarta hösten 1993.</pre><pre>När det gäller Ingvar Johnssons fråga om ett tredje\r\nutbildningsår för dem som börjat en tvåårig\r\nutbildning i gymnasieskolan hösten 1992 vill jag\r\nförst påpeka att en majoritet av de elever som\r\nbörjat gymnasieskolan i höst har börjat en treårig\r\nutbildning. Ett stort antal ungdomar har börjat en\r\ntreårig utbildning i de sjuttiotal kommuner som\r\nstartade utbildning inom den nya gymnasieskolan i\r\nhöst. De studieförberedande utbildningarna är\r\ntreåriga redan i den gamla gymnasieskolan.\r\nDetsamma gäller försöket med yrkesinriktade\r\nstudievägar.</pre><pre>Regeringen har av arbetsmarknadsskäl gett\r\narbetslösa ungdomar som gått ut en tvåårig\r\nutbildning 1990/91, 1991/92 eller går ut en sådan\r\nutbildning hösten 1992 möjlighet att få ytterligare\r\nett års gymnasial utbildning. Enligt uppgifter från\r\nSkolverket genomförs och planeras nu sådan\r\nutbildning för ca 13 000 ungdomar. I den alldeles\r\nnyligen presenterade propositionen om åtgärder\r\nför att stabilisera den svenska ekonomin föreslår\r\nregeringen att AMS får medel för ytterligare 5 000\r\nplatser under våren 1993 i kompletterande\r\nutbildning i gymnasieskolan. Regeringen har även\r\nföreslagit att AMS får resurser för utbildning av\r\narbetslösa i komvux och vid folkhögskolor. Jag vill\r\nbetona att dessa utbildningar anordnas av\r\narbetsmarknadsskäl. Jag kan naturligtvis inte nu\r\ngöra någon bedömning av arbetsmarknadsläget och\r\nett eventuellt behov av särskilda åtgärder hösten\r\n1994, dvs. då de ungdomar lämnar gymnasieskolan\r\nsom börjat en tvåårig utbildning hösten 1992.</pre><pre>Anf. 58  INGVAR JOHNSSON (s):</pre><pre>Fru talman! Jag får tacka statsrådet för svaret. Den\r\nsenaste tidens dramatiska besked på\r\narbetsmarknaden kan vara en bra utgångspunkt för\r\nen diskussion om vår gymnasieskola. Det som har\r\nhänt förstärker argumenten för den nya\r\ngymnasieskolan. Skall vi klara förnyelsen av vårt\r\nnäringsliv är det viktigt med en skola anpassad till\r\nframtidens krav; treårighet även för yrkesinriktade\r\nutbildningar och möjligheter för vuxna att bygga på\r\nsina kunskaper.</pre><pre>När företag läggs ned på en ort är det bra med en\r\ngymnasieskola som har gett breda kunskaper.\r\nSmala utbildningar ger sämre förutsättningar för\r\njobb. När företag läggs ned är det bra att samhället\r\nhar huvudansvaret för gymnasieutbildningen. Vad\r\nskulle en storsatsning på lärlingsutbildning ha lett\r\ntill för ungdomar på orter där företagen läggs ned?</pre><pre>Insikten om ökade krav på kunskaper och\r\nflexibilitet låg bakom gymnasiereformen, som\r\nstöddes av både LO och SAF. Det moderata\r\ngymnasiealternativet däremot hade ställt oss illa\r\nrustade inför dagens förändringar. Moderaternas\r\nskola har aldrig varit folkets, nu var den inte ens\r\ndirektörernas, den var bara Moderaternas.</pre><pre>Gymnasiereformen höjer kvaliteten mycket genom\r\ntreårigheten. Den ger utrymme för bättre\r\nyrkeskunskap, mer språk och allmänkunskap. Den\r\nger också allmän behörighet. Kvaliteten i\r\ngymnasieskolan ökar när vi får mer valfrihet för\r\nelever och lärare i en mindre detaljstyrd skola som\r\nger breda kunskaper, som har en gemensam kärna\r\noch som i övrigt är kursutformad. Kvaliteten ökar i\r\nen gymnasieskola där eleverna inte hamnar i\r\nåtervändsgränder.</pre><pre>De moderata reservationerna vid gymnasieskolans\r\ninförande visar klart att Moderaterna har ändrat sig\r\npå nästan alla punkter. Det är bra. Men om\r\nBeatrice Ask så ofta som hon säger har talat väl om\r\nden nya gymnasieskolan och om hon har haft\r\nambitionen att skapa entusiasm för reformen, har\r\ndetta inte lyckats så bra. Har Beatrice Ask inte hört\r\natt hennes partivänner fortfarande ofta beklagar sig\r\növer att man fick vika sig för Centern? Beatrice Ask\r\nhar nu ansvaret för beslutet att skjuta upp\r\nfinansieringen av reformen. Det skapade osäkerhet\r\nom regeringens avsikter. Det gav fel signal.</pre><pre>Beatrice Ask hänvisar till regeringsförklaringen.\r\nMen hon kan väl ändå inte påstå att statsministern\r\ndirekt lyfte fram gymnasiereformen. Inte har den\r\ntreåriga yrkesutbildningen haft någon stor plats i\r\ndet storvulna pratet om Europas bästa skola. Jag\r\ntycker faktiskt inte heller att Beatrice Ask själv har\r\nlyft fram gymnasiereformen särskilt starkt. Hon har\r\nlåtit litet mer som biskop Brask, nödd och tvungen.\r\nDet har gett fel signal.</pre><pre>Dessutom har de kosmetiska förändringarna av\r\nreformen överdrivits. Man har satt på litet blå\r\nkamouflagefärg för att lugna Moderaterna. Jag\r\nmenar att detta inte håller. Skall en sådan här viktig\r\nreform lyckas, måste de ansvariga driva på och\r\nentusiasmera. Det är bra att ministern nu uttalar sig\r\nklart, men det behövs mycket mer.</pre><pre>Statsrådet borde exempelvis lyfta fram att OECD\r\nberömmer det nytänkande Sverige visar med\r\ngymnasiereformen, liksom den positiva\r\nbedömningen av vuxenutbildningen. Satsningen på\r\nutbildning är det viktigaste verktyget när vi nu skall\r\nta oss ur krisen.</pre><pre>Vi socialdemokrater anser att vi långsiktigt behöver\r\nytterligare en årskurs också i vuxenutbildningen. Vi\r\nkräver därför att regeringen snarast lägger fram en\r\nplan för att höja utbildningsnivån och kompetensen\r\ni arbetslivet.</pre><pre>Den socialdemokratiska regeringen föreslog hösten\r\n1991 att de som lämnar tvååriga gymnasielinjer\r\nskulle erbjudas ett tredje år. I opposition har vi\r\ndrivit på för att samma erbjudande skall ges\r\nföljande år. Regeringens beslut att skjuta upp\r\nfinansieringen av reformen leder till att delar av\r\nytterligare en årskurs bara får en tvåårig utbildning.\r\nEn av mina frågor var därför om skolministern är\r\nberedd att utlova att även de som lämnar tvååriga\r\nlinjer 1994 får ett tredje år.</pre><pre>När jag läste det avvisande svaret tänkte jag:\r\nBehagar statsrådet skämta? Här erbjuds ungdomar\r\nsom börjar tvååriga utbildningar 1989, 1990 och\r\n1991 ett tredje år av arbetsmarknadsskäl. De som\r\nbörjar gymnasieskolan 1993 gör det allmänt på\r\ntreåriga linjer. Men just de som börjar 1992 får inga\r\nlöften. De kan därför bli de enda under hela 1990-\r\ntalet som bara får två års gymnasieutbildning. Jag\r\ntycker detta är helt orimligt.</pre><pre>I det läge som har uppstått är det heller inte rimligt\r\natt bara göra detta till en arbetsmarknadsfråga, som\r\nstatsrådet gör i sitt svar. Jag vill därför följa upp\r\nfrågan med att säga: Är inte svaret ett misstag?\r\nTänker statsrådet ändå inte ompröva detta\r\nolyckliga uttalande?</pre><pre>Anf. 59  Statsrådet BEATRICE ASK (m):</pre><pre>Fru talman! Mycket av frågandet är ett slags\r\nrecension av hur man lyckas eller inte lyckas. Det\r\när sällan man får något beröm från oppositionen.\r\nDäremot tycker jag att jag i mitt svar har pekat\r\nganska ordentligt på det faktum att jag vid många\r\ntillfällen har klarlagt att regeringen avser at fullfölja\r\nden reform som riksdagen har fattat beslut om.</pre><pre>Vi har också gjort en del justeringar, som jag dock\r\nicke vill beteckna som kosmetiska. Tvärtom tycker\r\njag att vi har kommit ganska långt i arbetet med att\r\nåstadkomma ett förverkligande av den här\r\nreformen. För egen del har jag lagt tyngdpunkten\r\npå det arbete som måste göras avseende kursplaner\r\nm.m. och på fullföljandet av arbetet med den\r\nkonkreta utbildningsverksamheten.</pre><pre>Jag tycker att det är bra att veta att kommunerna\r\nnu redovisar planer för läsåret 1993/94 som talar om\r\natt ungefär 90 % av kommunerna kommer att\r\nordna något eller några program i den nya\r\ngymnasieskolan. Vi har inte, såvitt jag kan bedöma\r\ndet, som konsekvens av att vi sköt på finansieringen\r\nett år fått en senareläggning av den här reformen.\r\nDet är mitt intryck att kommunerna är mycket\r\nengagerade i att införa den.</pre><pre>Som en andra fråga tar Ingvar Johnsson upp dem\r\nsom nu har valt en tvåårig utbildning och tycker att\r\njag redan i dag borde säga att vi självklart skall\r\nåstadkomma ett tredje år.</pre><pre>Jag vill börja med att säga att även min företrädare\r\nlade fram en proposition som innebar att\r\nkommunerna, inom den givna tidsramen, skulle få\r\ninföra den nya gymnasieskolan i den takt de själva\r\nfann möjlig och nödvändig.</pre><pre>Jag skulle vilja påpeka att om regeringen inte hade\r\ngjort de insatser den gjort, hade vi haft färre elever\r\nsom gått i tre år.</pre><pre>Anledningen till att jag påpekar att det här är en\r\nutbildning som anordnas främst av\r\narbetsmarknadsskäl är att man inte bara genom att\r\nhaka på ett år kan åstadkomma en helhet. Det vet\r\nIngvar Johnsson, som ju är kunnig på\r\nutbildningsområdet också. Det bästa är naturligtvis\r\natt gå det treåriga programmet från början. Det kan\r\nvara svårt att hitta ett innehåll som är perfekt och\r\nsom är det eleven har önskat. Nu har vi gjort det,\r\noch fått bra resultat. Men jag tycker inte att det i\r\ndag finns anledning att säga att de som nu har valt\r\nen tvåårig utbildning med automatik skall gå ett\r\ntredje år. Det får vi pröva efter hand.</pre><pre>Det är klart att man kan diskutera historia och säga\r\natt det var fel att skjuta på beslutet om resurserna.\r\nSamtidigt vet vi i dag att våra resurer är\r\nbegränsade. Jag tycker att den här reformen\r\ngenomförs i en takt som är bra. Jag tycker också att\r\nden kvalitet som börjar uppnås i de olika\r\nutbildningsprogrammen är bra.</pre><pre>När det gäller reservationen och den debatt som\r\nfördes före beslutet vill jag säga att det gjordes\r\nbetydelsefulla justeringar i utskottet. Det fanns en\r\ndel synpunkter som jag fortfarande anser vara\r\nkorrekta. Det är viktigt att stärka språkens ställning\r\ni gymnasieskolan. Det ingår i direktiven till\r\nläroplanskommitténs arbete.</pre><pre>Det finns anledning att ställa frågor kring en del\r\ndetaljer i programmen. Jag skulle inte vilja påstå att\r\ngymnasieskolan så att säga är färdig bara därför att\r\nden är ny. Det kommer att krävas ganska mycket\r\nvidarearbete. Det sker i stor utsträckning också i\r\nkommunerna, som ju mer och mer närmar sig en\r\nverkligt kursutformad gymnasieskola.</pre><pre>Jag tycker att de svar jag har givit Ingvar Johnsson\r\nverkligen är svar på frågorna. De visar också vad\r\nsom är rätt att göra i det här läget.</pre><pre>Anf. 60  INGVAR JOHNSSON (s):</pre><pre>Herr talman! Jag tycker att det är bra att Beatrice\r\nAsk nu uttalar sig positivt om gymnasiereformen.\r\nMen jag vidhåller att man inte har prioriterat att\r\nlyfta fram dessa frågor. Jämfört med vad som har\r\nsagts om t.ex. skolpeng och hur hårt man har\r\nprioriterat arbetet med och informationen om\r\nreformer som lett till överkompensation för\r\nfristående skolor, har gymnasieskolan fått en\r\nundanskymd plats när regeringen deklarerat vad\r\nden vill.</pre><pre>Så till frågan om förändringarna i förslaget om\r\ngymnasieskolan och vad Moderaterna stod för. Jag\r\nskall bara ta ett exempel. Vi socialdemokrater\r\ninförde en gymnasieskola som skulle vara\r\nkursutformad, innebära större lokalt inflytande och\r\ntre års skolgång för alla och som skulle ge allmän\r\nbehörighet. I Moderaternas och Folkpartiets\r\nreservation sades då faktiskt att det var viktigt med\r\ntydliga utbildningsvägar, att den gemensamma\r\nkärnan skulle vara liten, att inte alla skulle gå i\r\nskolan i tre år, att man skulle ha smalare\r\nutbildningsvägar och att man inte skulle ha allmän\r\nbehörighet. Det är en oerhört stor skillnad mellan\r\ndetta och vad man säger nu. Jag tycker att det är\r\nbra att resultatet har blivit att Moderaterna i\r\nmycket fick vika sig när det gäller gymnasieskolan.</pre><pre>Sedan till detta med kosmetiska förändringar. De\r\nförändringar som genomfördes innebar att\r\nindividuella program uppdelades i just individuella\r\noch specialutformade program och att företagen\r\nskulle bli huvudmän för yrkesdelen i\r\nlärlingsutbildningen. Dessutom föreslog Beatrice\r\nAsk av någon obegriplig anledning att man skulle\r\nriva upp beslutet om fasta kompletteringskurser.\r\nDet gick ju hela utskottet emot.</pre><pre>När det gäller det kompletterande året vill jag säga\r\natt det nu är en ny situation. Man tänkte sig ett\r\nsuccessivt genomförande, men då förutsågs det väl\r\ninte att dessa satsningar i realiteten innebar att man\r\nunder tre fyra år erbjöd alla möjligheter till ett\r\nkompletterande år. Sedan uppstod situationen att\r\nden årskull som började skolan 1992 var den enda\r\nsom inte erbjöds detta. Den sveks egentligen av\r\nregeringen, som inte plockade fram finansiering till\r\nreformen. Det tycker jag är ganska orimligt.</pre><pre>På tal om läroplansdebatten vill jag säga att\r\ngymnasieskolan där har en ganska obemärkt roll.\r\nJag tror att det är mycket viktigt att gymnasieskolan\r\nockså lyfts fram i det sammanhanget.</pre><pre>Anf. 61  Statsrådet BEATRICE ASK (m):</pre><pre>Herr talman! Ingvar Johnsson återkommer till den\r\ndebatt som var inför genomförandet av reformen.\r\nVi har olika inställning i vissa principfrågor. Vi\r\nmoderater tycker att det är väsentligt med tydliga\r\nutbildningsvägar. Vi står fortfarande för det. Det är\r\nockså därför som jag säger att det arbete som vi nu\r\nlägger mest tyngd på är kursplanearbetet och\r\nuppföljningen av det utvecklingsarbete som sker\r\nute i kommunerna när man förverkligar\r\ngymnasiereformen.</pre><pre>Det är mer än kosmetiska förändringar som har\r\ngjorts i reformen. En sådan viktig förändring för\r\neleverna är att man nu kan välja gren redan när\r\nman väljer till den första årskursen på gymnasiet.\r\nDet var en tokighet i det beslut som Ingvar\r\nJohnsson var med om att fatta. Om man valde det\r\nestetiska programmet därför att man hade tänkt att\r\nbli t.ex. kammarmusiker, kunde man riskera att i\r\nårskurs 2 inte komma in på grenen musik utan\r\nhamna bland skulptörerna. Det blev naturligtvis\r\nlitet tokigt. Om man redan från början känner att\r\ndet just är musiker man vill bli är det viktigt att\r\nkunna fortsätta.</pre><pre>Vi har infört en del ganska viktiga förändringar,\r\näven om de kan tyckas vara små, men framför allt\r\nför eleverna är de viktiga. Vi har också tittat på\r\nlärlingsutbildningen, vilket är väsentligt.</pre><pre>Beträffande vidarearbetet med gymnasieskolan är\r\ndet centrala att komma ihåg att även om den här\r\nreformen är bra, vi genomför den och försöker\r\nåstadkomma ett bra innehåll, så finns det\r\nbekymmer. Jag tycker det är tråkigt att Ingvar\r\nJohnsson inte på något sätt tar upp detta att vi\r\nfaktiskt har problem. Det vet vi av den utvärdering\r\nsom gjordes före beslutet, men det märker vi också\r\nunder hand. Man kan tycka att de är små, men de\r\nfinns där. Ett sådant bekymmer är att det nu förs en\r\ndiskussion om huruvida den allmänna behörigheten\r\när tillräcklig för att man skall klara studier på\r\nhögskolan.</pre><pre>Vi vet inte heller särskilt mycket ännu om hur den\r\nnya gymnasieskolan fungerar när det gäller\r\nelevernas val. Men det finns signaler som tyder på\r\natt många avstår från att välja ett\r\nstudieförberedande program, trots att de\r\negentligen är intresserade av att läsa vidare på\r\nhögskolan. Möjligen är det signaler som vi bör\r\nfundera över. En del har kanske trott att man kan\r\nbåde klara högskolestudier och få en\r\nyrkesutbildning genom att välja ett visst program.\r\nDet är inte riktigt så i verkligheten.</pre><pre>Den här reformen är bra. Jag talar alltid om den i\r\nmina allmänna anföranden -- det kan jag tala om\r\nför Ingvar Johnsson. Dess värre är medierna\r\nkanske mer intresserade av förändringar som ännu\r\ninte är beslutade än av dem som vi håller på att\r\ngenomföra. Det är dock någonting som jag inte\r\nråder över men som jag försöker att hantera.</pre><pre>Sedan några ord om dem som går tvåårig utbildning\r\ni dag. Självfallet kan man inte begära att jag i dag\r\nskall säga att vi av arbetsmarknadspolitiska skäl\r\nkommer att göra de och de insatserna. Men det\r\nfinns anledning att fundera över det. Det har blivit\r\nså att den här årskullen är den enda som inte\r\nerbjuds ett tredje år. Även om det blivit så, är jag i\r\ndag inte beredd att vidta någon förändring, för man\r\nkan i alla fall hoppas att situationen på\r\narbetsmarknaden skall bli något bättre. Det finns\r\ninom utbildningssystemet faktiskt ganska många\r\nkompletteringsvägar utöver dem som erbjuds via\r\ntredje gymnasieår. Låt oss fundera på frågan\r\nframdeles.</pre><pre>Anf. 62  INGVAR JOHNSSON (s):</pre><pre>Herr talman! Alla reformer måste naturligtvis\r\nkompletteras. Vid beslut om stora reformer händer\r\ndet att resonemangen inte håller på någon punkt.\r\nDet är en sak.</pre><pre>En annan sak är att man tar fram ganska små\r\nsådana exempel för att ge intryck av man inte har\r\nanslutit sig till reformen. Det är vad jag har\r\nkritiserat och fortfarande kritiserar.</pre><pre>När det gäller på vilket sätt regeringen lyfter fram\r\ngymnasiereformen har jag läst alla\r\npressmeddelanden från Utbildningsdepartementet.\r\nDessutom läser jag också i tidningar vad Carl Bildt\r\noch Beatrice Ask säger om skolan. Jag vill påstå att\r\nden här frågan inte är den som man har valt att göra\r\ntill den mest centrala i sin information. Förstår inte\r\nstatsrådet att det ger ett intryck av att de frågor som\r\nman mer spetsar till i sin argumentering är viktigare\r\nän frågan om gymnasiereformen?</pre><pre>Det är bra att statsrådet tog upp detta med\r\nbehörigheten. Jag har med oro noterat den\r\ntveksamhet som statsrådet har visat. Det här är en\r\nviktig fråga för den enskilde och också faktiskt för\r\nnäringslivet. Om vi inte bara skall få sådana elever\r\nsom väljer att i tredje eller fjärde hand söka sig till\r\nindustrinriktade linjer till svensk industri, är det\r\nviktigt att eleverna inte upplever dessa linjer som\r\nåtervändsgränder. Det är viktigt att eleverna\r\nkänner att de kan söka sig till en utbildning som\r\nleder fram till ett yrkesarbete. Om man sedan\r\nsenare i livet skulle vilja utbilda sig till\r\nmellaningenjör, har man inte gått in i en\r\nåtervändsgränd, där det är alltför svårt att\r\nförverkliga det målet.</pre><pre>Jag tycker att Moderaterna ofta betraktar dessa\r\nfrågor från en strikt akademisk utgångspunkt. Det\r\när litet bekymmersamt, både för den enskilde och\r\nför näringslivet.</pre><pre>Jag har nu två gånger sagt att man inte av\r\narbetsmarknadsskäl skall erbjuda dem som\r\npåbörjade sin utbildning 1992 ett tredje år. Det har\r\nuppstått en helt ny situation. Kan inte statsrådet\r\ninse det? Den gör det orimligt för dessa ungdomar\r\nom de skulle hamna i det läget att de inte kan\r\nerbjudas ett tredje år -- en möjlighet som tidigare\r\nhar funnits och som kommer att finnas för de elever\r\nsom kommer senare.</pre><pre>Vad tycker statsrådet att man i kommunerna skall\r\nsäga till de elever och deras föräldrar som nu undrar\r\nvarför precis de som påbörjat sin utbildning 1992\r\ninte skall kunna erbjudas denna möjlighet? Varför\r\nskall de stå sämre rustade när det gäller utbildning\r\ninför kommande värv i arbetslivet?</pre><pre>Anf. 63  Statsrådet BEATRICE ASK (m):</pre><pre>Herr talman! Vi skulle ha behövt extra tid för att\r\ndiskutera frågan om allmän behörighet.</pre><pre>Vad försökte säga, vad jag tycker och vad jag\r\nkommer att fortsätta att framhärda är att det finns\r\nanledning att diskutera den här frågan. Jag håller\r\nhelt med Ingvar Johnsson om att man skall ha\r\nambitionen att inte låsa några vägar. Samtidigt är\r\ndet väldigt viktigt att ingen elev känner sig lurad,\r\ndärför att den allmänna behörigheten kanske inte\r\nräcker till för att han eller hon skall komma in på\r\nhögskolan och klara av den. Det är det viktigt att\r\nfundera över, i synnerhet som högskolorna kommer\r\natt få större möjligheter att själva välja hur de skall\r\norganisera sin antagning.</pre><pre>Varje avhopp från högskolan -- ofta av någon som\r\ninte kommer från ett icke studiemotiverat hem -- är\r\nett misslyckande. Man har gett eleven fel besked\r\noch fel signal, och det finns anledning att analysera\r\ndetta. Jag vill inte att någon i onödan skall tro att\r\nhögskolan kan ge mer än vad den faktiskt ger. Vi\r\nhar fått Riksdagsrevisorernas rapport, där de tyvärr\r\nalarmerande påpekar att man inom högskolan och\r\näven inom näringslivet har en del synpunkter på\r\ngymnasieskolan. Man säger att gymnasisterna inte\r\nhar tillräckliga kunskaper för att klara av att upfylla\r\nde krav som ställs i högskolan. Då finns det\r\nanledning att analysera den delen av den nya\r\nreformen, eftersom det är ett bekymmer. Det\r\nbehöver inte innebära att man är emot reformen,\r\ntvärtom.</pre><pre>Det är naturligtvis väldigt viktigt att signalera att\r\nman för att klara en kvalificerad yrkesutbildning\r\nmåste ha teoretisk bildning. Det är vad det handlar\r\nom. Man kan inte jobba i en industri utan att kunna\r\nspråk. Vi försöker nu att skicka ut alla dessa\r\nsignaler. Man får inte leda elever, som kanske\r\nredan från början har yrkesambitioner som kräver\r\nen högskoleutbildning, till en utbildning som ger\r\nför dåliga förkunskaper eller som ger sämre\r\nförkunskaper än vad de annars skulle ha haft. Jag\r\när väldigt noga med att vägledning och information\r\nskall vara korrekta.</pre><pre>När det till sist gäller frågan om det tredje året har\r\njag gett de svar som jag i dag kan ge. De flesta som\r\nhar valt en tvåårig utbildning har också haft\r\nmöjlighet att välja en treårig utbildningsväg. Alla\r\ninser inte värdet av att gå en längre utbildning eller\r\nkänner att de vill göra det. Vi har inte vunnit alla\r\nmed våra argument om behovet av den gedignare\r\noch längre utbildningen. Men, som sagt, de flesta\r\nhar i alla fall haft vissa möjligheter.</pre><pre>Frågan om vad regeringen skall göra för\r\narbetsmarknadspolitiska insater får vi väl\r\nåterkomma till när läget är mera klarlagt.</pre><pre>Överläggningen var härmed avslutad.</pre><pre>9 §  Svar på interpellation 1992/93:24 om\r\nstandardproven i skolorna</pre><pre>Anf. 64  Statsrådet BEATRICE ASK (m):</pre><pre>Herr talman! Eva Johansson har ställt en rad frågor\r\ntill mig med anledning av årets standardprov i\r\nsvenska, bl.a. om jag har medverkat eller kommer\r\natt medverka till befrielse från standardprov.</pre><pre>Enligt grundskoleförordningen skall standardprov\r\nanvändas i grundskolan i ämnena engelska,\r\nmatematik och svenska som underlag för en\r\nanpassning av betygsnivån vid den enskilda skolan\r\nefter förhållandena i landet som helhet. Enligt\r\nSkolverkets föreskrifter är deltagande i proven\r\nobligatoriskt. Rektor kan dock besluta om befrielse\r\nför enskild elev, medan befrielse för större grupper\r\nbeslutas av Skolverket.</pre><pre>Konstruktionen av standardprov och val av tema är\r\noch kommer framgent att vara en uppgift för\r\nSkolverket. Framtagande av prov går till så, att\r\nSkolverket uppdrar åt en expertgrupp -- i detta fall\r\nGruppen för svenskprov i Malmö -- att konstruera\r\noch utvärdera ett prov. Provet skall utformas så, att\r\ndet svarar mot kursplanens mål och innehåll.\r\nProvkonstruktion och utprövning sker i flera steg\r\noch med hjälp av lärare. Provet diskuteras i en\r\nreferensgrupp med forskare och aktiva lärare innan\r\nprovet slutligen får trycklov av Skolverket.</pre><pre>Temat för årets standardprov i svenska var kärlek,\r\nett ämne som inspirerat och engagerat många\r\nelever. En del föräldrar, lärare och skolor har dock\r\nreagerat starkt mot innehåll och frågor. Några\r\nfristående skolor har också meddelat att de har\r\navstått från att genomföra provet. En offentlig\r\nskola har bytt ut vissa texter.</pre><pre>Sedan den 1 juli 1992 är fristående skolor, som är\r\ngodkända för fullgörande av skolplikt, skyldiga att\r\ndelta i den uppföljning och utvärdering av\r\nskolväsendet som genomförs av Statens skolverk.\r\nDenna uppföljning innefattar dock inte de här\r\ndiskuterade proven med det syfte de har i dag. Med\r\nundantag för Lundsbergs skola föreligger inte\r\nnågon skyldighet för fristående skolor att följa\r\ngrundskoleförordningens bestämmelser om betyg\r\noch standardprov. De fristående skolorna har dock\r\nberetts möjlighet att rekvirera och genomföra\r\nstandardprov inom ramen för sin egen utvärdering.</pre><pre>Skolverket har meddelat att verket inför nästa år\r\navser att se över sina rutiner för\r\nförhandsgranskning av standardprovet. Risken\r\nmed ett ämne som engagerar vissa mycket starkt är\r\natt det kan stöta bort andra. Därmed kan ett prov\r\nav detta slag riskera att bli snarare en mätare på\r\nelevers frejdighet och känslomässiga mognad än ett\r\nmått på deras kunskaper i ämnet svenska.</pre><pre>Det är också viktigt att de texter som ingår i provet\r\ntillsammans ger en allsidig bild av det ämne som tas\r\nupp. Vi lever i ett samhälle som är på väg att bli\r\nmångkulturellt och med en allt större spännvidd av\r\ntrosuppfattningar och etiska värderingar. Det är av\r\nallra största vikt att man kan vara säker på att\r\nstandardprovet mäter just det som avses, oavsett\r\nskolans profilering eller elevernas uppfattningar i\r\netiska och religiösa frågor. Mot den bakgrunden ser\r\njag det som rimligt att Skolverket genom sitt\r\ntrycklov godkänner provet innan det skickas ut. Jag\r\nhar heller ingenting att erinra mot att Skolverket\r\nser över rutinerna för förhandsgranskning.\r\nDäremot har inte Utbildningsdepartementet tagit\r\noch har inte för avsikt att ta några initiativ i denna\r\nfråga.</pre><pre>Eva Johansson frågar också om jag planerar\r\nförändra skolans officiella inställning till och\r\nundervisning om homosexualitet. Svaret på den\r\nfrågan är nej. Jag har i våras här i riksdagen\r\nunderstrukit vikten av att alla elever skall ha rätt till\r\nsexual-  och samlevnadsundervisning. Enligt\r\nläroplanen för grundskolan skall eleverna\r\nundervisas om samlevnadsfrågor och sexualfrågor.\r\nEtt av målen med en sådan undervisning är att ge\r\neleverna kunskaper om och förståelse för de lagar\r\noch normsystem som vårt samhälle vilar på och\r\nförmedla grundläggande värden som förståelse och\r\ntolerans.</pre><pre>Läroplanskommittén har föreslagit att delar av de\r\nnuvarande samhällsorienterande ämnena som bl.a.\r\nberör relationer, könsroller, sex och samlevnad förs\r\nin i ett särskilt ämne som betecknas som barn-  och\r\nungdomskunskap. Syftet är att genom kunskaper\r\nom barns och ungdomars utveckling stärka elevens\r\nidentitet och underlätta tonåringens integration i\r\nvuxenlivet. Efter att ha tagit del av\r\nremissinstansernas syn på Läroplanskommitténs\r\nförslag kommer regeringen att förelägga riksdagen\r\nsina förslag i fråga om en ny läroplan för\r\ngrundskolan.</pre><pre>Anf. 65  EVA JOHANSSON (s):</pre><pre>Herr talman! Jag vill först tacka skolministern för\r\nett i stora delar rakt och bra svar på mina frågor.\r\nSkolministern efterlyste ju beröm, vilket jag också\r\ntycker att bra svar skall ha. Dåliga svar skall inte ha\r\nnågra lovord.</pre><pre>Bakgrunden till den här interpellationen är de\r\nmedieuppgifter som fanns om att\r\nUtbildningsdepartementet har agerat i fråga om\r\nårets standardprov med anledning av att provets\r\ntema var kärlek och att sådana frågor som\r\nhomosexualitet och abort berördes.</pre><pre>Jag är glad över att de uppgifter som fanns i\r\nmassmedia för en tid sedan, som visade att\r\nskolministerns statssekreterare skulle ha medgivit\r\nskolor att ställa sig utanför det aktuella provet, är\r\nfelaktiga.</pre><pre>Jag hoppas också att skolministern i dag kan säga\r\natt man på Utbildningsdepartementet inte har\r\nuppfattningen att standardprovets uppläggning var\r\nett misstag. Jag tycker att svaret kan tolkas så, och\r\nhär skulle jag vilja ha en bekräftelse. Annars måste\r\njag be skolministern att svara på min fjärde fråga\r\nom i vilket avseende departementet anser att\r\nprovet är ett misstag.</pre><pre>Jag är också glad över att skolministern så klart\r\nsäger ifrån att departementet inte kommer att\r\nblanda sig i utformningen av det\r\nutvärderingsinstrument som standardproven är.\r\nJag anser att den uppgiften skall vara en\r\nangelägenhet för Skolverket och för de\r\nprofessionella krafter man där väljer att ta till sin\r\nhjälp. Det är definitivt ingen uppgift för vare sig\r\ndepartementsledningen eller andra politiker.</pre><pre>Självfallet har jag heller inget emot att Skolverket\r\nser över sitt arbete i detta avseende. Det är bra.\r\nMen det skall initieras av Skolverket och inte av\r\ndepartementet. Risken finns annars att vi får ett\r\nslags politisk styrning av den utvädering som bl.a.\r\nskall visa effekterna av de politiska beslut som vi\r\nfattar. Jag tror att det allvarligt skulle minska\r\ntilltron till utvärderingen. Det utgår jag ifrån att vi\r\när ense om.</pre><pre>Om man av skolministerns svar skall läsa ut\r\nuppfattningen att alla ämnen som engagerar\r\neleverna -- känslomässigt eller på annat sätt -- skall\r\nundvikas, tycker jag att det är ett felaktigt och\r\nframför allt onödigt påpekande.</pre><pre>Det finns ingen anledning att tro att aktuella och\r\nengagerande teman skulle mäta\r\nsvenskkunskaperna sämre än intetsägande och\r\nointressanta ämnen.</pre><pre>Det finns inte heller något som säger att skolan över\r\nhuvud taget skall undvika att ta upp kontroversiella\r\nfrågor. Dessa är en del av vår vardag och många\r\nunga människor önskar också att de blir synliga i\r\nskolarbetet. Hur skall de annars kunna förstå och\r\nlära sig att värdera?</pre><pre>Jag vill understryka att detta inte är detsamma som\r\natt skolan tar ställning och pådyvlar eleverna\r\nfärdiga åsikter. Ställningstagandet skall vara vars\r\noch ens. Men vad eleverna behöver är de vuxnas\r\nstöd för att förstå konflikter och känslomässigt\r\nmycket svåra frågor.</pre><pre>Jag är också glad över skolministerns raka besked\r\natt det inte är aktuellt med någon förändring i\r\nskolans inställning till och undervisning om\r\nhomosexualitet.</pre><pre>Denna fråga har fått stor aktualitet inte bara genom\r\nreaktionen på det här standardprovet, utan också\r\ngenom att ett av regeringspartierna, kds, mycket\r\nkraftigt har markerat att man har en annan och mer\r\navståndstagande inställning än vad\r\nriksdagspartierna i övrigt har.</pre><pre>Kds har ju tillåtits att spela en ganska stor roll i\r\nandra frågor av liknande karaktär. Jag tänker då i\r\nförsta hand på att den aktuella debatten, som\r\nhandlar om att det som vi annars är överens om --\r\nbra etik och moral för skolan -- etiketteras som\r\nkristet.</pre><pre>Jag var rädd för att de påstådda uttalandena från\r\ndepartementet var ett prov på ännu ett exempel på\r\nkompromissande för att hålla kds kvar på vagnen.\r\nDet gläder mig att det svar som skolministern gav\r\nså entydigt visar att man inte är beredd att vrida\r\nklockan tillbaka i det avseendet.</pre><pre>Anf. 66  statsrådet BEATRICE ASK (m):</pre><pre>Herr talman! Eva Johansson och jag har samma\r\nuppfattning om rutinerna för framtagande och\r\nutvärdering av standardproven. De besked jag har\r\nlämnat i svaret gäller givetvis. När det gäller\r\nämnesvalet skall man naturligtvis inte tolka mitt\r\nsvar som att det nu gäller för Skolverket att vara\r\ngräsligt tråkigt för att skolministern skall bli nöjd.</pre><pre>Det är viktigt att eleverna när de skall uttrycka sig\r\nskriftligt kan känna ett engagemang. Annars blir\r\ndet svårt att skriva. Däremot finns det\r\nämnesområden som är känsliga, inte minst med\r\ntanke på invandrare och andra grupper. Allsidighet\r\när ett bra ord som används i Läroplanen.\r\nAllsidigheten är viktig när man tar upp sådana\r\nområden som kan vara känsliga. Jag vill nämligen\r\natt alla skall kunna känna att detta med\r\nstandardprov är någonting bra.</pre><pre>Beträffande val av ämne kan jag konstatera att man\r\npå gymnasiet har valt att ge eleverna ämnen som\r\nhandlat om rasism. Det är också ett kontroversiellt\r\noch engagerande tema. Även här gäller det att\r\nbelysa vilka olika uppfattningar som finns. Först då\r\nfår eleverna ett ordentligt underlag att arbeta med.</pre><pre>Utan tvivel har detta standarprov skapat mycket\r\ndiskussion och debatt. De intrycken har kanske\r\nockså lett till att Skolverket har funderat över\r\nriktigheten. Jag utgår dock ifrån att de som\r\nutarbetat provet också funderat i dessa banor, och\r\natt man alltid förutser vilka reaktioner man kan\r\nmöta. Det allvarliga hade ju varit om effekten hade\r\nblivit att flera skolor hade märkt att elever eller\r\nföräldrar hade känt misstro mot att provet\r\ngenomfördes, för då hade vi inte uppnått önskat\r\nresultat. Men, som sagt, standardproven skall vara\r\nengagerande och allsidiga.</pre><pre>Anf. 67  EVA JOHANSSON (s):</pre><pre>Herr talman! Jag skall inte förlänga den här\r\ndebatten så mycket till. Jag har i skolministerns svar\r\nnoterat att det är föräldrar, lärare och skolor som\r\nhar reagerat på innehållet och frågorna i\r\nstandardprovet. Eleverna finns dock inte med. Jag\r\ntror att det kan bero på att eleverna har tyckt att det\r\nhar varit ett bra prov, som har engagerat och\r\nintresserat dem, medan det är andra som har\r\nreagerat. Skolan är ju ändå till för eleverna.</pre><pre>Innehållet i sådana här prov liksom innehållet i\r\nskolan över huvud taget är viktigt. Jag vill också än\r\nen gång understryka hur viktigt det är att skolan\r\nförmår att ge elever möjligheter att i skolarbetet\r\nmöta sådana frågor som är viktiga för ungdomar.\r\nJag tror precis som skolministern att ett förstärkt,\r\nnytt ämne som barn- och ungdomskunskap, som nu\r\nföreslås i Läroplanskommittén, kan vara en bra\r\nhjälp för många elever som är i den ålder då många\r\nfrågor ställs inför vuxenlivet med funderingar över\r\nidentifieringen.</pre><pre>Herr talman! Jag tror att vi är överens om detta,\r\nvilket jag tycker är bra, så att vi kan sopa undan alla\r\nde frågetecken som mediedebatten gav upphov till.</pre><pre>Överläggningen var härmed avslutad.</pre><pre>10 §  Svar på interpellation 1992/93:33 om\r\nhemspråksundervisningen</pre><pre>Anf. 68  statsrådet BEATRICE ASK (m):</pre><pre>Herr talman! Maj-Lis Lööw har frågat mig om vad\r\nregeringen gör för att slå vakt om invandrarbarnens\r\nrätt till hemspråksundervisning.</pre><pre>Låt mig först konstatera att rätt till\r\nhemspråksundervisning har elever vars\r\nvårdnadshavare har ett annat modersmål --\r\nhemspråk -- än svenska, och som använder detta i\r\ndet dagliga umgänget med eleven. Eleven\r\nförutsätts ha grundläggande kunskaper i\r\nhemspråket samt ha uttryckt önskemål om sådan\r\nundervisning. I läroplanen finns, som för andra\r\nämnen i skolan, en kursplan för ämnet.</pre><pre>I vissa fall har kommunerna rätt att avstå från\r\nanordnandet av sådan undervisning. Om lämplig\r\nlärare inte finns att tillgå, eller om antalet elever i\r\nen undervisningsgrupp är mindre än fem, behöver\r\ninte kommunerna ordna sådan undervisning.</pre><pre>Denna begränsning av kommunernas skyldighet,\r\nsom infördes av den tidigare regeringen inför\r\nläsåret 1991/92, syftar till att underlätta för\r\nkommunerna att organisera undervisningen på ett\r\neffektivare sätt. Det förändrade statsbidraget till\r\nkommunerna, det s.k. sektorsbidraget, innebar\r\nockså ett incitament för kommunerna att se över\r\nresursanvändningen.</pre><pre>Med hjälp av offentlig statistik är det i dag bara\r\nmöjligt att överblicka ett års verksamhet med den\r\nrelativt stora frihet för kommunerna att\r\nsjälvständigt besluta om hur resurserna skall\r\nanvändas. Under föregående läsår genomfördes\r\nockså några olika försök att följa upp resp.\r\nutvärdera verksamheten. Bl.a. genomförde\r\nKommunförbundet en enkätundersökning som\r\nrapporterades vid några konferenser i våras. Inom\r\nUtbildningsdepartementet arbetade en\r\nreferensgrupp bestående av representanter från\r\nnågra invandrarorganisationer. Gruppens\r\nslutrapport beräknas vara färdig inom kort.\r\nSkolverket har genomfört en granskning av tio\r\nkommuner som, enligt vad jag erfarit, snart\r\nkommer att redovisas.</pre><pre></pre><pre>Vi kan mot bakgrund av dessa rapporter konstatera\r\natt många kommuner gjort betydande\r\neffektiviseringar av hemspråksundervisningen.\r\nSamtidigt har detta inneburit att ett proportionellt\r\nsett något större antal elever än under läsåret\r\n1991/1992 inte får någon undervisning. Då\r\nKommunförbundets enkät visar att gruppstorleken\r\ninom hemspråksundervisningen fortfarande våren\r\n1992 var mycket liten, i genomsnitt ca 3,5 elever per\r\ngrupp, är det rimligt att anta att det fortsatt finns\r\nmöjligheter att ytterligare rationalisera\r\nverksamheten.</pre><pre>Tyvärr har vi också fått en del rapporter som tyder\r\npå att det ibland saknas kännedom om elevernas\r\nrättigheter och värdet av hemspråksundervisning.\r\nJag vill därför utnyttja detta tillfälle att understryka\r\natt elever som uppfyller grundskoleförordningens\r\nkrav har rätt till hemspråksundervisning. Det är en\r\nviktig uppgift för kommunerna både att upplysa\r\nelever och föräldrar om detta och att anordna sådan\r\nundervisning på ett för eleven ändamålsenligt sätt.</pre><pre>Med hänvisning till att de nuvarande reglerna bara\r\ngällt under kort tid och till de diskussioner om\r\nhemspråksundervisningen som\r\nläroplanskommitténs förslag ger upphov till avser\r\njag inte att nu ta initiativ till några särskilda\r\nåtgärder.</pre><pre>Anf. 69  MAJ-LIS LÖÖW (s):</pre><pre>Herr talman! Jag vill tacka skolministern för svaret.\r\nÄven om det är ett ganska tekniskt svar, noterar jag\r\nmed tacksamhet att statsrådet förstått huvudsyftet\r\nmed min fråga, nämligen att vi skall understryka\r\nrätten till hemspråksundervisning. Tyvärr är det\r\nnog så att många kommunalpolitiker inte vet att\r\ninvandrarbarnen skall ha den rätten, eller också\r\ntror man att värdet av hemspråksundervisning har\r\nomprövats på senare tid. Det finns flera orsaker till\r\ndenna missuppfattning.</pre><pre>Den översyn som RRV och SÖ gjorde ledde till att\r\nden socialdemokratiska regeringen och riksdagen i\r\nfull enighet ansåg att verksamheten behövde\r\neffektiviseras. Detta utnyttjades av vissa och\r\nmissförstods av andra. Bl.a. spreds föreställningen\r\nom att vi i det här huset, som man sade, offrade\r\ninvandrarbarnen för att spara pengar. I sin iver att\r\nslå vakt om reformen bidrog\r\ninvandrarorganisationerna och hemspråkslärarna\r\nsjälva till denna missuppfattning genom att hävda\r\ndetta. Då trodde andra att det var så: I riksdagen\r\nbedöms hemspråksundervisningen inte vara så\r\nviktig.</pre><pre>En annan uppfattning som också kan ha bidragit är\r\natt forskningens uppbackning av\r\nhemspråksundervisningens betydelse har svängt.\r\nForskningen har inriktats på att mäta i vad mån\r\nhemspråksundervisningen stärker eleverna när det\r\ngäller att klara andra ämnen i skolan.</pre><pre>Hur det än är med den saken, börjar vi nu lägga en\r\nannan aspekt på detta, nämligen den rent\r\nsamhälleliga nyttan av att för framtiden ha ett stort\r\nantal tvåspråkiga vuxna i en alltmer\r\ninternationaliserad värld och ett alltmer\r\nmångkulturellt Sverige.</pre><pre>Vi har nu ett parti som öppet bekämpar\r\nhemspråksundervisningen och som, på ett helt\r\norimligt sätt, har ställt den här reformens kostnader\r\nmot andra kostnader, såsom äldreomsorgens etc.\r\nDe har delvis lyckats i ett avseende, nämligen att\r\nmed spräcka den parlamentariska enigheten i\r\ndenna fråga. Det finns tyvärr de som tar intryck av\r\nsådant. Då får vi andra höja rösten.</pre><pre>Jag har med stort intresse läst ett referat av vad\r\ndocent Åke Wiberg vid Centrum för tvåspråkighet\r\nsade på utbildningsmässan, nämligen bl.a. att man\r\nnu kan konstatera att det finns otvetydiga\r\nforskningsresultat som visar att för just de barn som\r\nkommer hit i skolåldern är\r\nhemspråksundervisningen mycket viktig för den\r\nallmänna inlärningen. Men jag kan också\r\nkonstatera att han sade att det är bra ur pedagogisk\r\nsynpunkt att det har blivit större barngrupper i\r\nhemspråksundervisningen. Det känns ju bra att få\r\nveta att den effektivisering som regering och\r\nriksdag krävde på det här området också tvingade\r\nfram positiva pedagogiska effekter.</pre><pre>När det gäller kvantiteten i dag är resultatet av\r\nKommunförbundets undersökning inte\r\nalarmerande -- än så länge. Man säger att för 67 %\r\nav tidigare resurser, klarar man nu att ge 92 % av\r\ntidigare antal barn hemspråksundervisning. Men\r\ndet finns ju ingen anledning att slå sig till ro med\r\ndet. Det antyds också i skolministerns svar. Det får\r\ninte bli så att myten om att\r\nhemspråksundervisningen inte är viktig blir något\r\nslags självuppfyllande profetia.</pre><pre>Avslutningsvis hoppas jag att regeringen, framför\r\nallt skolministern och invandrarministern, utnyttjar\r\nvarje tillfälle att ta upp denna fråga med\r\nkommunalpolitikerna. Det finns ju ganska många\r\nsådana tillfällen utan att man i ett\r\ninterpellationssvar behöver säga att man skall vidta\r\nsärskilda åtgärder. Som statsråd har man ju många\r\ntillfällen att tala med kommunalpolitiker i olika\r\nsammanhang. Jag hoppas att man då inte bara tar\r\nupp rätten till hemspråksundervisning -- att man är\r\nnödd och tvungen, som Ingvar Johnsson talade om\r\nförut -- utan att man talar om värdet med\r\nhemspråksundervisningen som sådan.</pre><pre>Anf. 70  CLAUS ZAAR (nyd):</pre><pre>Herr talman! Det är nu över ett år sedan vi i Ny\r\ndemokrati talade klarspråk när det gällde resultatet\r\nav hemspråksundervisningen och hur den såg ut i\r\nverkligheten. Vi i Ny demokrati vågade röra om i\r\ngrytan och här i riksdagen tala om vad en majoritet\r\ni skolorna tyckte. Jag är övertygad om att vi har och\r\nhade stort stöd från medborgarna för att vi vågade\r\nlyfta fram en, bland etablerade politiker, känslig\r\nfråga.</pre><pre>Jag fick själv omfattande erfarenhet av detta i min\r\nhemkommun under valrörelsen. Det var en massiv\r\nkampanj för att smutskasta Ny demokrati;\r\nsärintressena gjorde allt för att skrämma oss till\r\ntystnad. Men vi i Ny demokrati är övertygade om\r\natt vi argumenterade med väl underbyggda fakta.\r\nJag frågade själv invandrare hur de ville göra\r\nhemspråksundervisningen bättre och billigare. Ny\r\ndemokratis klara politiska linje bygger på de svar\r\nsom invandrarna givit.</pre><pre>Våra förslag när det gällde att slopa slöseriet i den\r\ntraditionella hemspråksundervisningen och låta\r\nföreningar sköta den framfördes till skolministern\r\nnär Ny demokrati började sin verksamhet här och\r\nbörjade driva de här frågorna med utgångspunkt i\r\nverkligheten.</pre><pre>Herr talman! Särintressen i form av mer eller\r\nmindre seriösa s.k. experter har alltför länge fått\r\nstyra det politiska etablissemangets uppfattning.\r\nSunt förnuft och information om hur verkligheten\r\nser ut har inte fått tillräcklig plats i debatten.</pre><pre>Tack vare att Ny demokrati kommit in i riksdagen\r\nhar känsliga problem lyfts fram till debatt -- jag\r\nbetonar orden tack vare.</pre><pre>Slöseriet i hemspråksundervisningen bidrar detta år\r\ntill att det svenska budgetunderskottet är minst 800\r\nmiljoner kronor större än nödvändigt. Tidigare\r\nräknade vi med ännu större belopp, men\r\neffektiviseringen startade ju efter den kampanj vi\r\nförde. Slöseriet kan också ha bidragit till att\r\nskollokaler inte har underhållits utan i stället fått\r\nförfalla. Kommunerna har tvingats av lagar som\r\ngäller hemspråksundervisningen att bibehålla ett\r\nslöseri i verksamheten. Först efter det att Ny\r\ndemokrati, Riksrevisionsverket och Riksdagens\r\nrevisorer kraftigt kritiserade slöseriet i\r\nhemspråksundervisningen verkar\r\nUtbildningsdepartementet ha undersökt hur\r\nverksamheten ser ut i verkligheten.</pre><pre>Jag vill i detta sammanhang kraftigt kritisera att den\r\nförra socialdemokratiska regeringen inte granskade\r\nhemspråksundervisningen. Det kan inte ha varit\r\nokänt att den usla effektiviteten i\r\nhemspråksundervisningen som nu har kommit i\r\ndagen har pågått i flera år.</pre><pre>Herr talman! Vi i Ny demokrati blir inte heller\r\nimponerade av den förbättring som regeringens\r\nförändringar har medfört för att uppnå bättre\r\neffektivitet. Maj-Lis Lööw, eller skolministern,\r\nnämnde att det gick i medeltal 3,5 elever på varje\r\nlärare på högstadiet. 3,5 elever delar på en lärare i\r\nSverige, som nu genomgår en ekonomisk kris! Jag\r\ntycker att det här talar för sig själv. Vi hade ett mål\r\natt det skulle vara fem elever i klasserna. Målet har\r\nalltså inte uppnåtts.</pre><pre>Undervisningen i svenska som andra språk upplevs\r\ndessutom av kommunernas undervisningsansvariga\r\nsom viktigare än hemspråksundervisningen. Den\r\nkommer långt ner i prioritet i den undersökning\r\nKommunförbundet har genomfört. Det är 279\r\nkommuner, dvs. verkligheten, som har svarat på\r\nenkäten. Då är det dags att reagera.</pre><pre>Anf. 71  EVA JOHANSSON (s):</pre><pre>Herr talman! Jag hade inte tänkt att delta i\r\ndebatten. Jag tycker att interpellationen är viktig,\r\noch jag tycker att det svar skolministern har givit\r\nger vid handen att hon tycker detsamma. Det var\r\nnär Claus Zaar blandade sig i debatten som jag\r\nbeslöt att jag ändå måste säga något.</pre><pre>Claus Zaar framställer sig själv som det sunda\r\nförnuftet i debatten om hemspråksundervisningen\r\noch invandrarbarns uppväxt. Han säger att han har\r\nväl underbyggda fakta och att han tack vare dem\r\nhar vågat sig på att röra om i grytan. Det är då\r\nunderförstått att han är den som vågar säga att\r\ninvandrarbarn med ett annat språk än svenska inte\r\nskall få sitt språk erkänt. Skolan skall inte låtsas om\r\natt de barnen har ett annat hemspråk än svenska\r\noch skolan skall inte bry sig om vilka andra\r\nuppväxtförhållanden och erfarenheter de har haft\r\nän de barn som har vuxit upp i Sverige.</pre><pre>Det här skulle vara ett dåligt sätt att handskas med\r\ndessa barn, och det kräver inget mod, Claus Zaar,\r\nutan ointresse och okunskaper. Däremot kräver det\r\nkanske en del mod att ställa upp för\r\ninvandrarbarnens intressen, och det kräver också\r\nett visst mod att våga hävda att vi är beredda att\r\nsatsa både resurser och intresse för att dessa barn\r\nskall få en så hygglig uppväxt som möjligt här i\r\nSverige.</pre><pre>Det finns många experter, och det finns skäl att\r\nlyssna noga på dem som kan dessa frågor. Efter att\r\nha lyssnat på Claus Zaar i dag och i debatten i går,\r\nsom också berörde hemspråksundervisningen,\r\nräknar jag definitvt inte honom till experterna.\r\nBåde hans historieskrivning och beskrivningen av\r\nvad hemspråksundervisningen egentligen är för\r\nnågot vittnar om att han har tagit dåligt till vara de\r\nmöjligheter han har givits att studera denna fråga.</pre><pre>Anf. 72  Statsrådet BEATRICE ASK (m):</pre><pre>Herr talman! Det problem vi har brottats med är att\r\ninvandrarundervisningen fick dåligt rykte därför att\r\norganisationen under lång tid var dålig. Det var inte\r\nNy demokratis inträde i riksdagen som var\r\nanledningen till att man tog itu med detta. Det\r\ngjordes långt tidigare. De viktigaste besluten, som\r\nhar lett till en uppstramning, fattades faktiskt innan\r\nNy demokrati kom till denna församling.</pre><pre>Trots detta finns det i dag en organisation som\r\nkanske inte överallt uppfyller önskemålen. Men\r\nman måste faktiskt ge kommunerna mer än ett år\r\npå sig för att kunna skapa en riktig organisation.\r\nVidare måste man veta vad\r\nhemspråksundervisningen är för något. Det säger\r\nnågot om varför det inte är fem elever i varje grupp.\r\nEn del av resurserna går till\r\nhemspråksundervisning, dvs. ren undervisning i\r\nmodersmålet. En annan stor del av resurserna går\r\ntill studiehandledning.</pre><pre>Om det kommer en turkisk elev till årskurs fem, går\r\ndet inte att börja undervisa på svenska i alla ämnen.\r\nDå kan inte den eleven följa med. För att inte\r\neleven skall tappa allt under resans gång, måste\r\neleven få studiehandledning i hemspråket. Ibland\r\nfinns det en turkisk elev, eller någon annan elev, i\r\nen klass med inte så många elever. Men eleven\r\nmåste ändå få studiehandledning för att kunna\r\ntillgodogöra sig de kunskaper som krävs. Det är\r\nviktigt att ha detta klart för sig när man diskuterar\r\norganisationen och vad den syftar till.</pre><pre>Jag tycker att det är viktigt att våra invandrarelever\r\nockså får goda kunskaper i matematik, fysik,\r\nhistoria osv. Då krävs det faktiskt många gånger\r\nstudiehandledning.</pre><pre>Jag delar Maj-Lis Lööws uppfattning, att även om\r\nforskarna har litet olika uppfattningar om\r\nhemspråkets betydelse och vad som är viktigast\r\nmed den typen av undervisning, är det en otvetydig\r\nsanning att ett litet land som Sverige skall investera\r\ni språkkunskaper. Därför måste huvudarbetet\r\ninriktas på att åstadkomma hög kvalitet i\r\nundervisningen och se till att elever som har rätt till\r\nden och har goda förutsättningar för att lära sig\r\nspråk, vilka för oss svenskar ibland upplevs som\r\nkonstiga och svåra, får den bästa chansen att göra\r\ndet. Där finns det mycket kvar att göra.</pre><pre>Det är viktigt att föra en diskussion om\r\nhemspråksundervisning. Det är viktigt att se till att\r\ndet blir en vettig organisation, och det är viktigt att\r\nha en debatt med kvalitet. Diskussionen har förts\r\nlänge. Precis som med många andra frågor, har\r\ndenna diskussion kanske inte märkts utanför\r\nriksdagen. Där får vi hjälpas åt. Men jag tycker illa\r\nom när man använder diskussionen om\r\nundervisningen i hemspråk och kostnaderna för\r\ninvandrarundervisningen för andra syften.</pre><pre>Det sker nu ett seriöst arbete för att åstadkomma\r\nen bra och rimlig organisation. Jag tycker att frågan\r\ntas upp på ett intressant sätt i Läroplanskommitténs\r\nförslag. Här får det ske en diskussion och olika\r\nvägar prövas. Det är sådant vi skall ägna oss åt, i\r\nstället för att säga att åldringar eller andra får lida\r\ndärför att barnen får denna undervisning.</pre><pre>När man frågar rektorer och andra som är\r\nverksamma i skolan om vad som är viktigast,\r\npåpekar de det som är alldeles självklart, nämligen\r\natt det är väldigt viktigt med undervisning i svenska\r\nsom andra språk. Barnen bor ju här. De har\r\nsvenska kamrater, och de skall jobba här. Det är\r\nklart att de måste lära sig svenska.</pre><pre>Det finns i Kommunförbundets utvärdering en och\r\nannan signal som tål att fundera på. Det är alltså\r\ninte alla barn som är berättigade till undervisning i\r\nsvenska som andra språk som får det, trots att den\r\nundervisningen är obligatorisk. Det tycker jag är\r\nallvarligt.</pre><pre>Anf. 73  CLAUS ZAAR (nyd):</pre><pre>Herr talman! Jag tackar för de informationer som\r\njag har fått här, dels av skolministern, dels av\r\nAnneli Johansson -- Eva Johansson var det, ja. Det\r\ngäller att vara rätt underrättad.</pre><pre>På en betygsskala över hur man prioriterar saker\r\noch ting får hemspråksundervisningen knappt\r\ngodkänt ute i kommunerna, i förhållande till\r\nundervisning i svenska som andra språk. Jag skulle\r\nvilja ha reda på, från de skickliga experternas\r\nundersökningar: Finns det andra länder där man\r\nbedriver hemspråksundervisning i den omfattning\r\nsom vi gör här i Sverige nu? Det skulle vara\r\nintressant att höra om deras resultat har studerats.</pre><pre>Väl underbyggda fakta har kommit från\r\narbetsmarknaden. Det framgår klart att invandrare\r\nsom skall komma ut på arbetsmarknaden måste ha\r\ngoda kunskaper i svenska. Det är ju detta som är\r\ngrunden.</pre><pre>Vi har sagt att invandrarnas föreningar har\r\nmöjlighet att undervisa i hemspråk. Det hör inte\r\nhemma i skolan att ta tid till detta. Sådan\r\nundervisning hör hemma i föreningarna, där man\r\npratar om kulturen. Om det anses vara okunskap\r\natt hävda detta, så låt det kallas så, men det är fakta\r\ni verkligheten. I andra länder går det till på det\r\nviset, skulle jag föreställa mig.</pre><pre>Man säger ju att våra invandrare skall erbjudas lika\r\nmöjlighet, med skyldigheter och rättigheter. Då\r\nmåste de kunna svenska språket. Det är det vi skall\r\nprioritera. Hemspråket är icke prioriterat bland\r\nkommunernas ansvariga, skall inte heller vara det i\r\nframtiden. Hemspråksundervisningen i skolan skall\r\nvara en parentes.</pre><pre>Det är frågan om 85 hemspråk i dag. Det hörs ju\r\nvad det är man håller på med! Jag hoppas nu att\r\nhemspråksundervisningen kommer att strykas i\r\nbudgeten.</pre><pre>Anf. 74  MAJ-LIS LÖÖW (s):</pre><pre>Herr talman! Jag känner inget större behov av att\r\ndebattera längre med statsrådet, för jag tror att vi\r\när överens. Jag är glad att jag ställde\r\ninterpellationen, så att vi har fått den här starka\r\nmarkeringen nu. Dessutom lade statsrådet\r\nytterligare en dimension till varför\r\nhemspråksundervisningen är så viktig.</pre><pre>Sedan måste jag säga att jag är så himla trött på\r\npratet från Ny demokrati om verkligheten. Jag\r\nundrar om inte alla tycker att det börjar bli ganska\r\nuttjatat.</pre><pre>Under tre år som invandrarminister hade jag\r\nanledning att otaliga gånger vara ute och studera\r\nverkligheten i de svenska skolorna, precis med\r\ninriktning på att se hur invandrarbarnen hade det i\r\nskolan. Ute i skolorna mötte jag aldrig påståendet\r\natt det inte skulle vara något värde med\r\nhemspråksundervisningen eller att kommunfolket\r\nsom sysslade med de här frågorna skulle prioritera\r\nhemspråksundervisningen väldigt lågt. Jag förstår\r\ninte var Claus Zaar har fått sina uppgifter ifrån.</pre><pre>Tvärtom fick jag, från hemspråkslärarna men\r\nframför allt från de andra lärarna i skolan, ideligen\r\nveta hur oerhört betydelsefullt det var att eleverna\r\nfick undervisning i sitt hemspråk.</pre><pre>Oavsett om vi nu är bäst i världen på\r\nhemspråksundervisning eller inte, vilket jag inte\r\nvet om vi är, tycker jag inte att det finns någon\r\nanledning att säga att vi skall förändra\r\nundervisningen därför att andra länder inte har\r\nhunnit lika långt. Däremot är jag övertygad om att\r\nde forskare som sysslar med detta, Centrum för\r\ntvåspråkighet vid Stockholms universitet, har\r\nutomordentligt rikt utbyte av relevanta fakta och\r\nforskningskunskaper från hela världen och också\r\nbygger in det i sina bedömningar. Då får man ändå\r\nfästa stor tilltro till vad de säger.</pre><pre>Slutligen vill jag bara säga att ger man sig in i den\r\npolitiska leken, Claus Zaar, och man blir emotsagd,\r\nendera därför att man har dåliga kunskaper eller\r\ndärför att andra tycker att man har dåliga åsikter,\r\nså betyder inte det att andra försöker skrämma en\r\ntill tystnad. Man får faktiskt vara beredd att bli\r\nemotsagd och att argumentera för sina\r\nställningstaganden.</pre><pre>Det är också en konstig sak med Ny demokrati att\r\nni hela tiden säger att det förhållandet att vi säger\r\nemot era s.k. sanningar skulle vara detsamma som\r\natt vi försöker skrämma er till tystnad.</pre><pre>Anf. 75  EVA JOHANSSON (s):</pre><pre>Herr talman! Det värsta är inte att glömma ett\r\nnamn. Det är förlåtligt, Claus Zaar. Det värsta som\r\nen människa kan råka ut för är nog att inte bli sedd\r\noch inte bli erkänd. Det som Claus Zaar säger i sina\r\ninlägg är att skolan inte skall se och inte erkänna\r\ninvandrarbarnen, deras kultur och deras språk.</pre><pre>Claus Zaar frågar: Finns det några andra länder där\r\ndet bedrivs hemspråksundervisning? Det kanske\r\nfinns, men jag tror att väldigt många ute i världen\r\när rätt avundsjuka på det svenska systemet och ser\r\nfördelarna med att ta till vara den kunskap som\r\nfinns i invandrarspråken. Jag vet att det har kommit\r\ndelegation efter delegation hit och studerat det här.\r\nDet har pågått i ganska många år.</pre><pre>Sedan säger Claus Zaar att\r\nhemspråksundervisningen inte hör hemma i skolan\r\nutan att den skall förmedlas av föreningar, där de\r\npratar om kulturen. Det där är för mig mycket\r\nmärkligt. Jag har alltid trott att alla barn hör\r\nhemma i skolan, att alla barn är välkomna i skolan,\r\natt skolan är till för att alla barn skall ses och\r\nerkännas, som jag sade förut, och att\r\nutgångspunkten för skolans arbete är just barnens\r\nsituation.</pre><pre>Då kan inte jag förstå någonting annat än att, precis\r\nsom Claus Zaar säger, svenskundervisningen för\r\ninvandrarbarnen är utomordentligt viktig. Det är\r\ndärför som en så stor del av stödet till\r\ninvandrarelever också går ut på att lära svenska.\r\nMen invandrarbarnen har också någonting med sig\r\ni bagaget. De har ett annat språk, som de pratar\r\nmed familjen, ett språk som de pratar med en del\r\nav sina kamrater och andra bekanta. Därför måste\r\nnaturligtvis skolans uppdrag också omfatta att ge\r\nstöd i fråga om de språkkunskaperna.</pre><pre>Alla de här eleverna kommer ju inte hit och har sitt\r\nhemspråk befäst, utan många kommer som ganska\r\nsmå. Liksom alla svenska elever behöver skolans\r\nhjälp med att befästa sina svenskkunskaper,\r\nbehöver invandrarelever hjälp med att befästa sina\r\nkunskaper i hemspråket.</pre><pre>Det här är elementärt. Det här är viktigt, och det är\r\nen viktig del av verkligheten. Jag önskar att Claus\r\nZaar också skulle kunna se den.</pre><pre>Anf. 76  Statsrådet BEATRICE ASK (m):</pre><pre>Herr talman! Det blir en något märklig debatt, får\r\njag lov att säga.</pre><pre>Det finns hemspråksundervisning i en del andra\r\nländer. Några av våra nordiska grannar har\r\nhemspråksundervisning. Inte minst inom det\r\nnordiska samarbetet har vi sett det som angeläget\r\natt man får behålla sin svenska om man bor t.ex. på\r\nIsland. Det är en viktig kulturfråga att människor\r\nkänner att de har med sig sina rötter.</pre><pre>Det finns också en typ av hemspråksundervisning\r\ni vissa tyska delstater, och det förekommer även i\r\nStorbritannien. Det intressanta är att många\r\nländer, där det finns många invandrare, har funnit\r\nanledning att studera Sverige.</pre><pre>Även om man pekar på länder som har många\r\ninvandrare och säger att där finns minsann ingen\r\nhemspråksundervisning i skolorna, är det två saker\r\nsom vi kan konstatera. Den ena är att man i de\r\nländerna ibland har problem som vi är förskonade\r\nifrån. Skälet till att man har undervisning i\r\nhemspråk och svenska som andra språk är ju vår\r\nvilja att invandrare i Sverige skall integreras i det\r\nsvenska samhället och känna sig hemma. Då är det\r\nbetydelsefullt att både ha sina egna rötter i form av\r\nspråk och kultur och att lära känna det nya på ett\r\nsådant sätt att man kan ta det till sig.</pre><pre>Det är därför det heter svenska som andra språk,\r\nför invandrareleverna behöver ett annat sätt att lära\r\nsig språket på än vi svenskar. Så där kan man se att\r\nvi har gjort en del som är bra.</pre><pre>Sedan kan det sägas att svenskar som är utomlands\r\noch arbetar får ingen svenskundervisning -- i\r\nBryssel, i USA eller någon annanstans -- och det är\r\nju sant. Men för det första tjänar de svenskar bra\r\nsom är utomlands på det sättet, och för det andra\r\nhar dessa länder helt andra skattesystem. För det\r\ntredje vill jag säga, och det är centralt, att om man\r\ntittar på vad de här svenskarna gör, så finner man\r\natt det första de gör -- och det sker även med\r\nskattemedel faktiskt -- är att se till att barnen har en\r\nchans att behålla sitt modersmål. Det är alltså\r\noerhört viktigt.</pre><pre>Sverige har försökt klara sin ekonomi och sin\r\nvälfärd och delvis gjort det tack vare att vi har tagit\r\ntill oss många invandrare. Då är det väl inte mer än\r\nrätt att vi försöker ge dem den chans att få något\r\nsom vi själva tycker är så väsentligt och -- det är\r\nviktigt -- försöker organisera detta på ett för alla\r\nvettigt sätt, dvs. vi skall göra det utan onödiga\r\nkostnader och vi skall se till att undervisningen har\r\nsådan kvalitet att både individen och samhället har\r\nnytta av de kunskaper den ger.</pre><pre>Anf. 77  CLAUS ZAAR (nyd):</pre><pre>Herr talman! Jag skall börja med Eva Johansson,\r\nsom ville ha reda på litet om inställningen. Jag\r\nhåller med: Hemspråk är viktigt, men\r\nundervisningen måste bedrivas där invandrarna\r\nfinner det naturligt. De finner det naturligt att det\r\när i deras föreningar. Det är därför jag för fram den\r\nmeningen. Jag för inte fram den därför att det\r\nskulle så att säga vara ett trick!</pre><pre>Jag fick också frågan varifrån jag hade tagit fakta.\r\nJag har tagit dem från Kommunförbundet, som har\r\ngjort en undersökning, daterad den 23 oktober. 279\r\nkommuner hade svarat på en enkät: hemspråk fick\r\n4,4 och svenska fick 6,5 på en 7-gradig skala. Det\r\ntalar sitt tydliga språk.</pre><pre>Det här är ju fakta. Jag skall inte säga att det är\r\nfakta från ett visst ställe, för det ville ni inte höra,\r\nsade ni ju.</pre><pre>Invandrarnas kultur hör ihop med deras språk.\r\nBästa platsen att undervisa i hemspråk är i deras\r\nföreningsverksamhet. Det bästa är inte att det skall\r\nundervisas i 85 språk i vår skola, när vi inte har\r\nmöjlighet att lära ut dem. Det viktigaste är svenska.\r\nDet är det språket de skall lära sig.</pre><pre>Man måste hitta en ny form för undervisningen, där\r\nman prioriterar svenskan. Skall invandrarna ha\r\njobb, vilket de skall ha, krävs det kunskaper i\r\nsvenska språket.</pre><pre>Detta har Arbetsmarknadsstyrelsens chef klart\r\ndeklarerat tillsammans med Invandrarverkets chef\r\ni sin skrivelse till Birgit Friggebo. De har klart\r\ndeklarerat vad det gäller. Jag förstår att det sedan\r\ntar tid att få igenom det här. Men jag är säker på att\r\nverkligheten kommer att springa i fatt oss ganska\r\nsnabbt. Vi kan inte avsätta resurser till onödiga\r\nreformer. Vi måste börja prioritera. Det är hög tid\r\natt vi prioriterar svenska som andra språk.\r\nPrioriteten skall läggas på svenskundervisningen.\r\nDå får vi försöka finna nya former för\r\nhemspråksundervisningen. Vad jag kan se finns det\r\ningen annan lösning.</pre><pre>Anf. 78  Statsrådet BEATRICE ASK (m):</pre><pre>Herr talman! Jag hade inte tänkt att säga något mer,\r\nmen jag måste ändå få ställa en fråga. Den får väl\r\nbli hängande i luften.</pre><pre>Kan man ändå inte förstå behovet av\r\nstudiehandledning på hemspråket, även om man\r\nhar den åsikt som Claus Zaar har? Det måste vara\r\noerhört centralt att alla elever kan hänga med i den\r\nviktiga undervisning som ges i vår skola. Det är en\r\nmycket stor del av hemspråksresurserna som\r\nanvänds för studiehandledning.</pre><pre>Hemspråksundervisningen konkurrerar inte med\r\nresten av undervisningen för den enskilde eleven.\r\nDet ges inte heller våldsamt mycket tid eller\r\nresurser till den enskilde invandrareleven. Det\r\nhandlar om en eller två lektioner i veckan. I en\r\nmajoritet av kommunerna sker åtminstone delar av\r\nundervisningen på eftermiddagen efter den vanliga\r\nundervisningen.</pre><pre>På fritiden investerar invandrarbarnen i\r\nspråkkunskaper som vi har nytta av, förutsatt att vi\r\när beredda att ge den här undervisningen hög\r\nkvalitet. Det tycker jag att vi skall göra.</pre><pre>Jag har också läst Kommunförbundets utredning.\r\nDen är mycket intressant och bra. Den ger en bild\r\nav hur det ser ut. Jag förstår inte varför man blir så\r\nförvånad över att de flesta som arbetar med detta,\r\ntycker att det allra viktigaste är att dessa barn kan\r\nläsa svenska. Då kan de ju ta del av\r\nundervisningen, umgås med sina kamrater, har\r\nlättare att få jobb osv.</pre><pre>Jag tycker att hemspråksundervisningen har ganska\r\nhög placering på den sjugradiga skalan. Den visar\r\natt det finns en ganska stor insikt om att det är\r\nviktigt. Däremot ifrågasätter man -- och det möter\r\nman i nästan varje kollegierum -- när kostnaderna\r\när orimliga eller organisationen sådan att den här\r\nundervisningen blir besvärlig för eleven eller skolan\r\ngenom att den kolliderar med andra lektioner och\r\nandra ämnen eller när den strular till tillvaron i\r\nskolan i största allmänhet. Vi håller på att rätta till\r\ndet.</pre><pre>Kommunerna har under ett års tid arbetat med\r\ndetta. De har kommit en bit på väg. Jag är\r\növertygad om att vi kan komma vidare på den\r\nvägen. Det finns naturligtvis fortfarande behov av\r\natt spara resurser. Det skall aldrig ifrågasättas att\r\ndetta är viktigt och nödvändigt i väldigt många fall\r\nför att vi skall nå ett bra resultat.</pre><pre>Överläggningen var härmed avslutad.</pre><pre>11 §  Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1992/93:Jo6--Jo11 till jordbruksutskottet</pre><pre>12 §  Bordläggning</pre><pre>Anmäldes och bordlades</pre><pre>Motionerna</pre><pre>med anledning av prop. 1992/93:82 Kapital för nya\r\nföretag, m.m.</pre><pre>1992/93:N17 av Lars Stjernkvist m.fl. (s,m,kds)</pre><pre>1992/93:N18 av Maud Björnemalm m.fl. (s)</pre><pre>1992/93:N19 av Lars Hedfors m.fl. (s)</pre><pre>1992/93:N20 av Lennart Brunander m.fl.\r\n(c,s,m,fp,kds)</pre><pre>1992/93:N21 av Ulla Pettersson (s)</pre><pre>1992/93:N22 av Bengt-Ola Ryttar m.fl. (s)</pre><pre>1992/93:N23 av Gunhild Bolander (c)</pre><pre>1992/93:N24 av Karin Starrin (c)</pre><pre>1992/93:N25 av Anders G Högmark och Jan-Olof\r\nFranzén (m)</pre><pre>1992/93:N26 av Sverre Palm m.fl. (s)</pre><pre>1992/93:N27 av Sven-Olof Petersson och Lars\r\nPetersson (c)</pre><pre>1992/93:N28 av Magnus Persson m.fl. (s)</pre><pre>1992/93:N29 av Birgitta Johansson m.fl. (s)</pre><pre>1992/93:N30 av Kaj Larsson m.fl. (s)</pre><pre>1992/93:N31 av Birger Andersson och Marianne\r\nAndersson (c)</pre><pre>1992/93:N32 av Nils-Olof Gustafsson m.fl. (s)</pre><pre>1992/93:N33 av Lars Werner m.fl. (v)</pre><pre>1992/93:N34 av Carl Olov Persson och Ulf\r\nBjörklund (kds)</pre><pre>1992/93:N35 av Sten Söderberg (-)</pre><pre>med anledning av prop. 1992/93:95 Lag om\r\npaketresor</pre><pre>1992/93:L9 av Wiggo Komstedt (m)</pre><pre>med anledning av prop. 1992/93:119 Ändringar i\r\nlivsmedelslagen (1971:511) m.fl. lagar i anledning\r\nav EES-avtalet</pre><pre>1992/93:L10 av Maj-Lis Lööw m.fl. (s)</pre><pre>1992/93:L11 av Annika Åhnberg (-)</pre><pre>1992/93:Jo12 av Jan Jennehag (v)</pre><pre>Konstitutionsutskottets betänkanden</pre><pre>1992/93:KU5 Författningsfrågor</pre><pre>1992/93:KU6 Valfrågor, m.m.</pre><pre>Finansutskottets betänkanden</pre><pre>1992/93:FiU3 Kapital för tillväxt</pre><pre>1992/93:FiU4 Den nya budgetprocessen</pre><pre>Skatteutskottets betänkanden</pre><pre>1992/93:SkU1 Höjd skatt på tobaksvaror</pre><pre>1992/93:SkU6 Utlämnande av uppgifter från\r\nTullverket till vissa myndigheter</pre><pre>Lagutskottet betänkande</pre><pre>1992/93:LU4 Inseminationsverksamheten i Sverige</pre><pre>Utrikesutskottets betänkanden</pre><pre>1992/93:UU2 Vissa frågor gällande Mellanöstern</pre><pre>1992/93:UU7 Eritrea</pre><pre>Kulturutskottets betänkanden</pre><pre>1992/93:KrU4 Bevarande av kulturmiljöer m.m.</pre><pre>1992/93:KrU5 Lokalfrågor</pre><pre>1992/93:KrU6 Skydd för ortnamn</pre><pre>Jordbruksutskottets betänkanden</pre><pre>1992/93:JoU1 Tillsyn enligt djurskyddslagen, m.m.</pre><pre>1992/93:JoU3 Naturvård</pre><pre>1992/93:JoU5 Vatten- och luftvård</pre><pre>Näringsutskottets betänkanden</pre><pre>1992/93:NU4 Ändring i kreditupplysningslagen</pre><pre>1992/93:NU5 Det svenska elsäkerhetsarbetet</pre><pre>1992/93:NU6 Allmänna pensionsfondens\r\nverksamhet år 1991</pre><pre>Bostadsutskottets betänkanden</pre><pre>1992/93:BoU1 Ändringar i fastighetsbildningslagen</pre><pre>1992/93:BoU2 Vissa renhållningsfrågor</pre><pre>1992/93:BoU3 Den regionala indelningen</pre><pre>13 §  Anmälan om interpellation</pre><pre>Anmäldes att följande interpellation framställts</pre><pre>den 19 november</pre><pre>1992/93:46 av Sten Andersson i Malmö (m) till\r\nstatsrådet Ulf Dinkelspiel om narkotikakontrollen\r\nvid ett EG-medlemskap:</pre><pre>Undertecknad är en stark EG-anhängare men inser\r\nsamtidigt att ett medlemskap inom vissa områden\r\ninnebär nackdelar jämfört med nuvarande\r\nsituation. Det område jag avser är svårigheten att\r\nbedriva en effektiv narkotikakontroll och då avses\r\nnärmast tullens möjligheter att ingripa mot\r\nnarkotikasmuggling vid Sveriges gränser.</pre><pre>EG:s passfrihet och rörlighet över gränserna\r\ninnebär att tullen inte längre spontant, som i dag,\r\nkan kontrollera en inresandes bagage eller fordon.\r\nEnligt vad jag uppfattat kan tullen framöver endast\r\ngöra kontroller vid befogad misstanke till skillnad\r\nmot nu då allmänna stickprovskontroller alltid kan\r\ngöras. Mellan de nordiska länderna har det länge\r\nvarit passfrihet. Detta har fungerat utmärkt och\r\nändå har tullen kunnat göra stickprovskontroller.\r\nDet är dessutom ingen hemlighet att en stor del av\r\nvår ''knarkimport'' kommer från länder inom\r\nnuvarande EG.</pre><pre>Nu kan det sägas att EG effektivare kan bekämpa\r\nnarkotika genom ett utökat internationellt polisiärt\r\nsamarbete. Detta är dock ytterst tveksamt. Det har\r\nsedan länge funnits ett sådant samarbete och\r\nresultatet vet vi dess värre. Det räcker med att gå\r\nner till Sergels torg och bevittna de där\r\nförekommande mänskliga och sociala\r\nkatastroferna. Enligt tillgänglig statistik är tullens\r\nnarkotikabeslag vid våra gränser vida överstigande\r\nde som görs av polisen. Detta är lättförklarligt, att\r\nbekämpa den narkotikahantering som redan finns\r\ninne i landet är mycket svårare än att ha en effektiv\r\ngränskontroll.</pre><pre>Är statsrådet beredd att medverka inom EG så att\r\ntullens möjligheter att upptäcka\r\nnarkotikasmuggling även efter ett svenskt EG-\r\nmedlemskap inte försämras?</pre><pre>14§ Anmälan om frågor</pre><pre>Anmäldes att följande frågor framställts</pre><pre>den 19 november</pre><pre>1992/93:211 av Sylvia Lindgren (s) till\r\njustitieministern om datalistor över skatteskulder:</pre><pre>Länsstyrelsen i Stockholm med landshövding Ulf\r\nAdelsohn i spetsen hävdar att oseriösa taxiägare\r\nklarar sig undan samhällets kontroll och åtgärder\r\ndärför att Justitiedepartementet vägrar\r\nlänsstyrelsen rätt att få ut datalistor från\r\nRiksskatteverket.</pre><pre>Tänker justitieministern vidta åtgärder så att\r\nlänsstyrelsen får ta del av datalistor med\r\nskatterestantier?</pre><pre>1992/93:212 av Nils T Svensson (s) till\r\nnäringsministern om Sveriges Turistråds\r\nresedatabas:</pre><pre>I kulturutskottets betänkande om avvecklingen av\r\nSveriges Turistråd framhölls att\r\n''Turistdelegationen bör även ha befogenhet att\r\nanslå medel för mera långsiktig\r\nkunskapsuppbyggnad i den mån den bedömer så\r\nerfordras inte bara för branschen utan även för\r\nmyndighetsbehov. I detta uppdrag ingår att\r\nombesörja erforderlig statistik -- -- --''</pre><pre>Vad avser statsrådet vidta för åtgärder så att den\r\nturist- och resedatabas som Sveriges Turistråd\r\nbyggt upp kan fortsätta sin verksamhet?</pre><pre>1992/93:213 av Sten-Ove Sundström (s) till\r\nkommunikationsministern om postens\r\norganisationslösningar:</pre><pre>Posten genomför nu stora\r\norganisationsförändringar, det gäller bl.a. en\r\nytterligare utredning och granskning av\r\nterminalorten i norra Sverige. Enligt de\r\npreliminära planerna ska Umeå bli terminalort för\r\nnorra delen.</pre><pre>Det är ett förslag som verkar ytterst märkligt. Om\r\nUmeå blir terminalort kommer posten att flygas till\r\noch från Umeå. Varje dygn går minst fyra plan från\r\nLuleå och ett från Kiruna mellan kl. 18.00 och 21.00\r\nmånad--fredag. Varje natt mellan kl. 02.00 och\r\n05.00 går lika många tillbaka till Luleå och Kiruna.\r\n45 % av den post som flygs från Norrbotten till\r\nVästerbotten skall flygas tillbaka till Norrbotten.\r\nDessutom kommer den post som i dag\r\ntransporteras med järnväg att överföras till\r\nlandsvägstransporter.</pre><pre>Jag vill därför fråga kommunikationsministern:</pre><pre>Avser kommunikationsministern att vidta några\r\nåtgärder så att postens planer på terminaler och\r\nåtföljande transportlösningar stämmer överens\r\nmed de beslut som riksdagen fattat om miljövänliga\r\noch samhällsekonomiska transporter?</pre><pre>1992/93:214 av Lars Petersson (c) till statsrådet Bo\r\nLundgren om offentliganställdas möjlighet till egen\r\nverksamhet:</pre><pre>Offentlig verksamhet är inne i en intensiv\r\nförändringsfas. Nya driftsformer med t.ex.\r\nintäktsfinansiering i stället för bidrag prövas inom\r\nkommuner och landsting. I detta sammanhang\r\nstimuleras anställda att t.ex. driva verksamhet\r\ngenom entreprenad, kooperativ som entreprenör\r\neller som enskild firma med förre arbetsgivaren\r\nsom en av kunderna.</pre><pre>Den som väljer att pröva på egen verksamhet med\r\nsin arbetsgivares goda minne, t.ex. genom något års\r\ntjänstledighet har på sina håll svårt att få\r\nskattemyndigheterna att acceptera denna nya roll.</pre><pre>När någon skall pröva på egen verksamhet skall det\r\nske fullt ut med t.ex. egen inbetalning av olika\r\nsociala avgifter. Nuvarande skattelagstiftning\r\nlägger uppenbarligen hinder i vägen i detta\r\navseende.</pre><pre>Jag vill därför fråga skatteministern:</pre><pre>Vilka förändringar i skattelagstiftningen är\r\nregeringen beredd att vidta för att underlätta för\r\noffentliganställda att fullt ut driva egen\r\nverksamhet?</pre><pre>1992/93:215 av Ian Wachtmeister (nyd) till\r\nstatsministern om illegal invandring från Ryssland\r\nm.m.:</pre><pre>Enligt en undersökning utförd av Universitetet i\r\nRotterdam vill 20 miljoner människor från det\r\nforna Sovjet emigrera till väst. Sverige hamnar på\r\nandra plats efter USA bland länder man vill slå sig\r\nned i.</pre><pre>Nu har upplösningen i Ryssland gått så långt att\r\nman på åtta dagar för 100 amerikanska dollar kan\r\nköpa ett äkta ryskt pass. Svenska ambassaden i\r\nMoskva kan inte vägra utfärda visum till personer\r\nsom köpt ryska pass. Allt som krävs är en inbjudan\r\nfrån en svensk privatperson. Sådana inbjudningar\r\nkan på enkelt sätt ordnas av flyktingsmugglare i\r\nSverige. Med ett besöksvisum kan en person stanna\r\ni Sverige upp till 90 dagar för att sedan stanna\r\nillegalt i landet. Under tiden blir dessa personer för\r\nsin försörjning hänvisade till antingen svart arbete,\r\nkriminell verksamhet, eller bådadera.</pre><pre>Flyktingar från Irak, Iran och Afrika berättar hur\r\nde betalat astronomiska summor i dollar till\r\nmänniskosmugglare för att komma till Sverige via\r\nRyssland eller Baltikum. Den dumma och oklara\r\nsvenska flyktingpolitiken fortsätter att uppmuntra\r\ntill organiserad människosmuggling. Med\r\nregeringens goda minne?</pre><pre>Denna fråga har mycket stor betydelse och spänner\r\növer flera departement. Därför ställs den till\r\nstatsministern.</pre><pre>Vilka åtgärder ämnar regeringen vidta för att göra\r\ndet möjligt att hantera en situation med omfattande\r\nillegal invandring från eller via Ryssland och\r\nBaltikum?</pre><pre>1992/93:216 av Carl Fredrik Graf (m) till statsrådet\r\nBo Lundgren om reglerna om tulltillägg:</pre><pre>Frågan om tulltillägget behandlades senast av\r\nvårriksdagen, med anledning av SkU betänkande\r\nnr 17. Utskottet ansåg att det fanns skäl som\r\nmotiverade en ny prövning av reglerna om\r\ntulltillägg. Detta blev även riksdagens beslut. Det\r\nskulle ankomma på regeringen att på nytt pröva\r\nfrågan och därefter redovisa resultatet för\r\nriksdagen.</pre><pre>Vilka åtgärder har statsrådet vidtagit med\r\nanledning av riksdagens beslut?</pre><pre>1992/93:217 av Sten Andersson i Malmö (m) till\r\nnäringsministern om varvsstödet:</pre><pre>Kockums AB i Malmö har i samband med\r\nomstruktureringen inom Cityvarvet AB i Göteborg\r\növertagit Öresundsvarvet i Landskrona. Enligt\r\ninformation skall det 5-procentiga kontantstödet\r\ntill civilt fartygsbygge i Sverige helt försvinna vid\r\nkommande årsskifte.</pre><pre>Inom EG har man däremot kommit överens om att\r\nvarvsstöden skall vara helt avvecklade till år 1996.\r\nVåra konkurrenter inom EG och Nordeuropa har i\r\ndag högre subventioner än våra 5 %. I Norge,\r\nDanmark och västra Tyskland är\r\nvarvssubventionerna runt 10 % och betydligt högre\r\ni östra Tyskland under där pågående\r\nvarvsomstruktureringsfas.</pre><pre>Förvisso är subventioner på sikt av ondo. Men det\r\nkan ifrågasättas om svenska varv, framför allt i\r\ndagens arbetsmarknadsläge, skall ha sämre\r\nkonkurrensförmåga än våra utländska\r\nkonkurrenter.</pre><pre>Är statsrådet beredd att medverka till att svenska\r\nvarvs subventioner avvecklas i samma takt som\r\ngäller inom Norden och EG?</pre><pre>1992/93:218 av Pär Granstedt (c) till statsrådet\r\nGörel Thurdin om Rödkobbsleden och miljön:</pre><pre>Frågan om färjetrafikens utformning genom\r\nStockholms skärgård har varit föremål för\r\nutredning. Bl.a. har förslaget om en ny led --\r\nRödkobssleden åter aktualiserats. Med hänvisning\r\ntill de stora miljövärden som står på spel önskar jag\r\nställa följande fråga till statsrådet Thurdin:</pre><pre>Vilka åtgärder ämnar statsrådet vidta för att\r\nsäkerställa att färjetrafiken genom Stockholms\r\nskärgård får bästa möjliga utformning ur\r\nmiljösynpunkt?</pre><pre>1992/93:219 av Rolf L Nilson (v) till socialministern\r\nom biståndet till handikappade:</pre><pre>I ett delbetänkande från handikapputredningen\r\nslogs fast det felaktiga i att handikappades ekonomi\r\nmåste vara på socialbidragsnivå för att ett bistånd\r\nskall kunna utgå. Det gjordes också en klar\r\ndistinktion mellan ekonomiskt bistånd som\r\nskyddsnät och annat bistånd för att handikappade\r\nskulle kunna ges möjligheter att delta i samhällets\r\ngemenskap och leva som andra. Hemhjälp,\r\nassistans, färdtjänst m.m. skall utgå oberoende av\r\nandra ekonomiska förhållanden. Den\r\nparlamentariskt sammansatta gruppen kom också\r\nmed förslag till utformning av en lagparagraf i\r\nsocialtjänstlagen som skulle reglera annat bistånd.\r\nEn kraftig majoritet av remissinstanserna stödde\r\nutredningsförslaget.</pre><pre>Nu har några kommuner frångått de principer som\r\nbör gälla. Detta har t.ex. skett i Lindesberg, där\r\nman behovsprövar färdtjänsten. Liknande\r\nprövningar är aktuella i några andra kommuner.</pre><pre>Min fråga till socialministern är därför:</pre><pre>Vilka åtgärder kommer regeringen vidta för att\r\nhandikapputredningens intentioner för bistånd\r\nskall följas i kommunerna?</pre><pre>1992/93:220 av Thommy Ohlsson (v) till\r\nkommunikationsministern om kraven på att SJ\r\nvisar vinst:</pre><pre>SJ befinner sig i kris. Många anställda varslas om\r\nuppsägning och verksamheter hotas av\r\nnedläggning.</pre><pre>En bidragande orsak till problemen är de vinstkrav\r\nsom staten ställer på SJ. Ett rimligt krav är att\r\nminska vinstkraven under den pågående\r\nlågkonjunkturen.</pre><pre>Jag vill därför fråga kommunikationsministern:</pre><pre>Kommer kommunikationsministern verka för att\r\nvinstkraven på SJ minskar under den pågående\r\nlågkonjunkturen?</pre><pre>1992/93:221 av Thommy Ohlsson (v) till\r\nkommunikationsministern om SJ:s persontrafik på\r\nsträckan Karlstad--Kil--Göteborg:</pre><pre>För någon månad sedan gjordes ett utspel från SJ\r\nom att persontrafiken sträckan Karlstad--Kil--\r\nGöteborg skulle läggas ned.</pre><pre>En eventuell nedläggning skulle få negativa\r\nkonsekvenser för både Värmland och Dalsland.\r\nBl.a. skulle Säffle och Åmål bli utan tågtrafik.</pre><pre>Jag vill därför fråga kommunikationsministern:</pre><pre>Vilka åtgärder avser regeringen vidta med\r\nanledning av dessa planer?</pre><pre>1992/93:222 av Lars Björkman (m) till\r\nmiljöministern om miljön och bilmotorer:</pre><pre>Ny svensk bilavgasförordning träder i kraft under\r\n1993. Tre miljöklasser har inrättats för\r\ndieselmotorer på över 150 kW och fordons totalvikt\r\növer sju ton.</pre><pre>I dag finns svensktillverkade motorer som fyller\r\nkraven för miljöklass Mk 1, skattesats 0 kr.</pre><pre>Den nya förordningen, som går längre än vad som\r\ngäller inom EG, kräver dessutom att tillverkarna\r\nskall lämna en hållbarhetsgaranti som gäller åtta år\r\nframåt. Klarar tillverkaren inte detta tilläggskrav\r\nuttas en högsta miljöskatteavgift om 65 000 kr.</pre><pre>Denna regel kan leda till att presumtiva köpare, då\r\ninte miljöavgiften reduceras vid val av den ur\r\nmiljösynpunkt bästa motorn, i stället väljer ett\r\nbilligare alternativ. Förloraren blir då vår MILJÖ.</pre><pre>Vilka åtgärder är miljöministern beredd att\r\nmedverka till för att stimulera inköp av de ur\r\nmiljösynpunkt bästa motorerna?</pre><pre>1992/93:223 av Margareta Israelsson (s) till\r\nsocialministern om informationen om FN:s\r\nbarnkonvention:</pre><pre>I samband med den svenska ratificeringen av FN:s\r\nbarnkonvention beslutade den dåvarande\r\nsocialdemokratiska regeringen att införa\r\nstimulansmedel för informationsinsatser kring\r\nkonventionen. Dessa uppgick till sammanlagt 30\r\nmiljoner kronor och utgick under tre år.</pre><pre>Nu är pengarna från allmänna arvsfonden slut. Den\r\nkonvention som det tog diplomater och politiker tio\r\når att författa fick barnen och deras organisationer\r\ntre år på sig att förstå.</pre><pre>Mot bakgrund av detta vill jag fråga\r\nsocialministern:</pre><pre>Vilka åtgärder avser ministern vidta för att\r\ngarantera att informationsinsatserna fortsätter?</pre><pre>1992/93:224 av Hans Göran Franck (s) till\r\nutrikesministern om stödet till offer för konflikten i\r\ndet forna Jugoslavien:</pre><pre>Den vettlösa konflikten i det forna Jugoslavien får\r\nödeläggande konsekvenser för civilbefolkningen\r\ngenom att förorsaka oändligt mänskligt lidande och\r\nett ökande antal flyktingar. Antalet flyktingar i det\r\nforna Jugoslavien är nu mer än två miljoner. De\r\nflesta av dem kommer att möta vintern utan\r\nelektricitet, varma kläder, bostäder, bränsle för\r\nvärme och matlagning och utan mat. Utan\r\nomedelbar hjälp kommer hundratusentals\r\npersoner, däribland många barn, att dö av köld och\r\nhunger denna vinter. Vi måste göra allt som står i\r\nvår makt för att hjälpa dessa människor att överleva\r\nvintern. Behovet av tillfälliga bostäder och annat\r\nskydd för flyktingarna är särskilt stort. Det är\r\nangeläget att ytterligare ansträngningar görs för att\r\nförmå parterna i konflikten att tillåta framkomsten\r\nför humanitär hjälp till den behövande\r\nbefolkningen och att söka stoppa ogärningarna och\r\nförbrytelserna.</pre><pre>Därför vill jag fråga utrikesminister af Ugglas:</pre><pre>Vad kommer regeringen att göra för egen del, via\r\nESK och Europarådets ministerkommitté för att\r\nöka det humanitära stödet för konfliktens offer och\r\nför att stoppa övergreppen?</pre><pre>1992/93:225 av Wiggo Komstedt (m) till\r\njustitieministern om utländska medborgare och\r\nverkställighet av brottmålsdomar:</pre><pre>Vilka åtgärder avser statsrådet vidta för att\r\nutländska medborgare kan kvarhållas i landet i\r\navvaktan på att brottmålsdomar kan verkställas?</pre><pre>den 20 november</pre><pre>1992/93:226 av Margareta Viklund (kds) till\r\nstatsrådet Alf Svensson om Burundi:</pre><pre>Burundi har varit en enpartistat sedan 1966, då\r\nmonarkin slopades. En ny flerpartiförfattning\r\ngodkändes i en folkomröstning den 9 mars 1992. I\r\napril fick Burundi en ny regering som skall leda\r\nlandet fram till planerade allmänna val nästa år.</pre><pre>Vilka åtgärder är Sverige berett att vidta för att\r\nstödja demokratiseringsarbetet i Burundi?</pre><pre>1992/93:227 av John Andersson (v) till\r\njustitieministern om vapenlagen och EG:s s.k.\r\nvapendirektiv:</pre><pre>Det s.k. vapendirektivet beslutades av EG:s\r\nministerråd i juni 1991. Direktivet träder i kraft den\r\n1 januari 1993, och gäller för Sverige i samma\r\nögonblick som EES-avtalet börjar gälla. Om drygt\r\nen månad kommer vi att ha dels ett direktiv, dels\r\nvårt lands vapenlag.</pre><pre>Med anledning av detta vill jag fråga\r\njustitieministern:</pre><pre>Hur kommer regeringen att hantera denna\r\nsituation?</pre><pre>1992/93:228 av Lennart Brunander (c) till statsrådet\r\nUlf Dinkelspiel om svensk tekopolitik:</pre><pre>Riksdagen har nu godkänt EES-avtalet vilket ger\r\nsvensk industri fullt ut tillgång till hela den\r\neuropeiska marknaden. Men så är det inte för den\r\nsvenska tekoindustrin, den är diskriminerad\r\nberoende på att den svenska tekopolitiken inte\r\nstämmer överens med EG:s politik på detta\r\nområde.</pre><pre>Det är enligt min mening nu bråttom att ändra de\r\nsvenska reglerna för lågprisimporten och andra\r\nregler som är hämmande för tekohandeln mellan\r\nSverige och EG-länderna.</pre><pre>Jag anhåller att få ställa följande fråga till\r\nstatsrådet:</pre><pre>Är regeringen nu beredd att ändra den svenska\r\ntekopolitiken så att våra svenska tekoföretag ges\r\nsamma möjligheter som tekoföretag inom EG?</pre><pre>15 §  Kammaren åtskildes kl. 13.39.</pre><pre>Förhandlingarna leddes</pre><pre>av tredje vice talmannen från sammanträdets\r\nbörjan t.o.m. 4 § anf. 32 (delvis),</pre><pre>av talmannen därefter t.o.m. 8 § anf. 59 (delvis) och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}