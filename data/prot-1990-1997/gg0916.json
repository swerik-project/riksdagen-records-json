{"dokumentstatus":{"dokument":{"hangar_id":"2387621","dok_id":"GG0916","rm":"1992/93","beteckning":"16","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"16","slutnummer":"0","datum":"1992-11-04 00:00:00","systemdatum":"2005-10-27 13:51:49","publicerad":"1992-11-04 00:00:00","titel":"Riksdagens snabbprotokoll 1992/93:16 Onsdagen den 4 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{B2F09A79-5C12-4EFC-9B88-6A2158FDF6A1}","dokument_url_text":"http://data.riksdagen.se/dokument/GG0916/text","dokument_url_html":"http://data.riksdagen.se/dokument/GG0916","dokumentstatus_url_xml":"http://data.riksdagen.se/dokumentstatus/GG0916","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:16</div>\r\n<div class=\"sidhuvud_datum\">Onsdagen den 4 november</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Avsägelse</pre><pre>Förste vice talmannen meddelade att Margareta\r\nWinberg (s) avsagt sig uppdraget att vara ledamot i\r\ntrafikutskottet.</pre><pre>Kammaren biföll denna avsägelse.</pre><pre>2 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1992/93:94 till skatteutskottet</pre><pre>1992/93:130 till jordbruksutskottet</pre><pre>3 §  Taxifrågor m.m.</pre><pre>Föredrogs</pre><pre>trafikutskottets betänkande</pre><pre>1992/93:TU1 Taxifrågor m.m. (prop. 1991/92:100\r\ndelvis).</pre><pre>Anf. 1  JAN SANDBERG (m):</pre><pre>Herr talman! I detta betänkande har det bildats en\r\nohelig allians mellan socialdemokrater och\r\nnydemokrater. Jag kallar den ohelig, inte därför att\r\ndet ansvariga statsrådet,\r\nkommunikationsministern, tillhör Kds, utan därför\r\natt det inte tillhör vanligheterna att\r\nsocialdemokraterna gör upp med nydemokraterna\r\ni en fråga.</pre><pre>Den kan också kallas ohelig därför att en av\r\nparterna, Ny demokrati, har gått till val på parollen\r\natt minska byråkratin. Dessvärre innebär\r\nmajoritetens ställningstagande i detta ärende att\r\nman, utan egentlig orsak, vill öka\r\nutredningsarbetet i Sverige. Man kan då fråga sig\r\nom inte ett av partierna egentligen borde byta namn\r\ntill ''Ny byråkrati''.</pre><pre>Herr talman! De fyra regeringspartierna är\r\nreservanter till detta betänkande. Majoriteten har\r\nnämligen fastnat för att ge regeringen i uppdrag att\r\ngöra en utredning om taxinäringen. Orsakerna till\r\ndetta är att man anser att den avreglerade\r\ntaxinäringen har medfört nackdelar på vissa\r\nområden. Och visst är det så! Det förekommer fusk\r\noch oegentligheter i branschen. Det skall givetvis\r\nåtgärdas och ställas till rätta. En förutsättning för\r\nen fri konkurrens är att alla parter får konkurrera\r\npå lika villkor.</pre><pre>Sammanfattningsvis har dock avregleringen av\r\ntaxitrafiken slagit väl ut. Marknaden --\r\ntaxiföretagen och förarna -- har tvingats anpassa sig\r\ntill kundernas önskemål. Förmodligen har vi ännu\r\ninte sett hela vidden av de positiva effekter som kan\r\nkomma av avregleringen.</pre><pre>Det var väntat att taxinäringens avregelring skulle\r\nmedföra vissa problem. Så blir det alltid när man\r\nskall avreglera något som varit reglerat under en\r\nmycket lång tid. Bl.a. har Statens pris-  och\r\nkonkurrensverk helt riktigt framhållit att det kan ta\r\nrelativt lång tid från det att en sedan länge reglerad\r\nmarknad släpps fri till dess konkurrensen fungerar\r\nfullt ut.</pre><pre>Herr talman! Taxi har nu avreglerats. Det finns\r\ndärför ett svenskt ord som riskerar att hamna\r\nutanför Svenska akademiens ordlista, och ordet är\r\n''dröj''. Tidigare var det ordet vanligt\r\nförekommande, inte minst för dem som ringde\r\nefter en taxi. ''Taxi var god dröj'' var det budskap\r\nsom många mötte när de ville ha en taxi. I dag kan\r\nnog det uttrycket hänföras till kategorin\r\n''utrotningshotade telefonmeddelanden'', och det\r\när bra!</pre><pre>Det är en effekt av den avreglering av\r\ntaxiverksamheten som riksdagen fattade beslut om\r\n1988, och som trädde i kraft 1 juli 1990. Det kan\r\nvara på sin plats att nämna att vi i Sverige inte är\r\nensamma om att gå denna väg. Vi avreglerade\r\nfaktiskt vår taxinäring efter det att den avreglerats\r\ni det numera ickeexisterande Sovjetunionen.</pre><pre>Vad har då hänt efter avregleringen, sommaren\r\n1990? Till en början steg naturligtvis priserna innan\r\nmarknaden hade stabiliserat sig och nyetableringen\r\ntagit verklig fart. Antalet taxibilar steg därefter\r\nmarkant, varför man tämligen snart kunde\r\nregistrera en klar höjning av servicenivån. Plötsligt\r\ngick det att få en taxi när man ville ha den, dit man\r\nville ha den. Det blev också enklare att få en bil\r\ndirekt på gatan.</pre><pre>Men det finns många andra positiva effekter som\r\navregleringen har medfört. Ett uttryck som troligen\r\nkommer att leta sig in i Svenska akademiens\r\nordlista med tiden är begreppet ''tjejtaxa'', där\r\ntaxan för tjejer hos vissa taxiföretag är lägre än för\r\noss män. Ett annat nytt uttryck är ''fast pris''. Den\r\nnormale kunden väljer ett fast pris när det är\r\nmycket trafik och risk för köer, men väljer annars\r\natt låta taxametern bestämma priset. Det har också\r\nväxt fram andra erbjudanden om zonpristaxor\r\nm.m.</pre><pre>Sammantaget har det presenterats en mängd olika\r\nnya inriktningar när det gäller service och\r\nspecialerbjudanden. Innovationen och\r\npåhittigheten är stor. Själv väntar jag med spänning\r\npå specialerbjudanden för yngre moderata\r\nriksdagsmän i trafikutskottet.</pre><pre>Problemen med de s.k. svarttaxibilarna -- vilka vi\r\nalla känner till -- dvs. privatbilar som körde taxi\r\nsvart, har minskat efter avregleringen. Jag tror att\r\nvi alla säkert minns många av de otrevliga händelser\r\nsom den verksamheten förde med sig.</pre><pre>Vi ser nu en utveckling mot att det kontinuerligt\r\nsker en självsanering av taxibranschen. Det senaste\r\nexemplet är att många taxiföretag kommer att\r\nsamarbeta för att få en speciell kundorienterad\r\nprofil, där man har för avsikt att frivilligt bilda vad\r\nman kallar kvalitetstaxiföretag. Tanken är bl.a. att\r\nman kommer att erbjuda speciella, helt frivilliga,\r\nbeställningscentraler där de som ansluts skall ha en\r\nspeciell legitimation och ha genomgått speciell\r\nutbildning, och där kunderna skall kunna vända sig\r\ntill en speciell reklamationsnämnd och där varje bil\r\nskall vara utrustad med en symbol om detta i\r\nframrutan.</pre><pre>Jag tror att alla partier i utskottet och alla i denna\r\nkammare är överens om att man behöver komma\r\nifrån de oegentligheter som trots allt finns inom\r\ntaxinäringen. Vad vi inte är överens om är hur vi\r\nformellt skall hantera det.</pre><pre>Dessvärre tycker jag att den nuvarande\r\nutskottsmajoriteten i viss mån slår in öppna dörrar\r\nnär de kräver att regeringen skall sätta i gång med\r\nen ny utredning av taxinäringen. Det står ju helt\r\nklart uttryckt i propositionen att regeringen har\r\ninsett att det finns anledning att ytterligare skärpa\r\nbl.a. lämplighetsprövningen och den uppföljande\r\nkontrollen av lämpligheten.</pre><pre>Statsrådet, kommunikationsministern, påtalar\r\nockså att informationsutbytet mellan\r\nskattemyndigheterna och länsstyrelserna måste\r\nförbättras. Regeringen aviserar att informationen\r\nfrån taxis sida om gällande taxor också måste\r\nförbättras.</pre><pre>Eftersom regeringen och\r\nkommunikationsministern aviserar en skärpning på\r\ndessa punkter finns det enligt vår mening ingen\r\nanledning att ta något ytterligare initiativ från\r\nriksdagens sida.</pre><pre>Herr talman! Jag yrkar bifall till reservationen till\r\ndetta betänkande.</pre><pre>Jag vill nu ta tillfället i akt att ställa några frågor till\r\nutskottsmajoritetens talesman eller talesmän. I\r\nutskottets betänkande kräver majoriteten att\r\nregeringen skall utreda i stort sett samma frågor där\r\nregeringen redan har aviserat skärpta krav. Är det\r\nsom utskottsmajoriteten nu gör inte att hårdra\r\nfrågan och egentligen slå in öppna dörrar? En\r\nutredning, med förslag till riksdagen för hantering i\r\ntrafikutskottet och beslut i denna kammare,\r\nriskerar att få till följd att det går onödigt lång tid\r\ninnan man kommer till rätta med de problem som\r\nfinns. Detta var den ena frågan.</pre><pre>Min andra fråga gäller det särskilda yttrande där\r\nsocialdemokraterna aviserat att man mycket väl\r\nkan tänka sig att återgå till den tidigare regleringen\r\nmed krav på obligatorium för alla taxiföretag att\r\ntillhöra en beställningscentral. Denna reglering var\r\nju en av huvudingredienserna i den tidigare tröga\r\noch byråkratiska taxiverksamheten. Vill verkligen\r\nsocialdemokraterna att vi återgår till ''taxi var god\r\ndröj''-epoken?</pre><pre>Slutligen en fråga till Ny demokrati. Jag kan inte\r\npåminna mig att Ny demokrati gick till val på\r\nbudskpat om ''ny byråkrati'', vilket detta förslag\r\ninnebär. Beslutsprocessen försenas. Man skall\r\ntillsätta nya utredningar, och jag vet inte allt.\r\nVarför agerar ni nu så att ytterligare regleringar\r\nkommer till stånd, en försening av nödvändiga\r\nbeslut sker, och en ny utredning tillsätts?</pre><pre>Anf. 2  JARL LANDER (s):</pre><pre>Herr talman! Många av de trafikpolitiska frågor\r\nsom vi debatterar här i kammaren härrör från det\r\nstora trafikpolitiska beslut som riksdagen fattade\r\n1988. Så är också fallet med avregleringen av taxi.\r\nDen utvärdering som skulle göras enligt den\r\ntrafikpolitiska proposition som den\r\nsocialdemokratiska regeringen lade fram är nu en\r\ndel av den budgetproposition som den nuvarande\r\nregeringen lade fram i januari månad i år.</pre><pre>I denna står det att läsa att avregleringen har gått\r\nbra. Tillgången på bilar har ökat. Jag vill då inom\r\nparentes säga att det bl.a. var bristen på taxibilar\r\nsom var en av orsakerna till att något måste göras\r\ninom branschen. Det sägs också att\r\ntaxiverksamheten fungerar i de mellanstora och\r\nmindre städerna. Det gör den också på\r\nlandsbygden, tack vare att kommuner och\r\ntrafikhuvudmän har handlat upp trafiken i stor\r\nutsträckning. Taxiverksamheten fungerar med\r\nandra ord bra enligt utvärderingen, bortsett från att\r\npriserna kanske har stigit ganska kraftigt i vissa fall.</pre><pre>Men att stanna vid detta konstaterande vore\r\ndetsamma som att säga att jag inte har tagit del av\r\nregeringsförslaget och utvärderingen. Då skulle det\r\nkanske också konstateras att jag över huvud tagit\r\ninte har tagit del av vad massmedia har sagt om\r\ntaxiverksamheten det senaste året. Det är ju bara\r\nså att taxibranschen framför allt i Stockholms-,\r\nGöteborgs- och Malmöområdet har hamnat i en\r\nstor kris, i synnerhet i en lönsamhetskris. Att\r\ntaxiförarna då går ut och uppmanar till bojkott av\r\ntaxiåkandet under en dag, som de gjorde i går, kan\r\nju vara förståeligt.</pre><pre>Är det att jobba i en acceptabel verksamhet när\r\nman som taxiförare jobbar i en bransch där man\r\navlönas efter procent på inkört kapital, där det inte\r\nfinns kollektivavtal sedan över ett år tillbaka och\r\ndär man inte vet hur långt ett arbetspass blir? Det\r\ngäller i synnerhet nu när vi vet att seriösa taxiåkare\r\när på väg att slås ut av lycksökare inom branschen.\r\nDet är lycksökare som både använder sig av\r\nolagliga metoder och till bristningsgränsen\r\nutnyttjar gällande lagstiftning, om man skall tro allt\r\nsom sägs i massmedia om hur taxi fungerar i\r\nstorstäderna.</pre><pre>Kommunikationsministern kommenterar något av\r\ndetta i den här delen av budgetpropositionen. Han\r\npekar på vikten av att länsstyrelserna följer upp\r\neffekterna av t.ex. det stora antalet konkurser inom\r\nbranschen och angelägenheten av ett närmare\r\nsamarbete mellan länstyrelser och\r\nskattemyndigheter.</pre><pre>Det nämns också att TSV har ett\r\nutredningsuppdrag för att följa upp eventuellt fusk\r\nmed plombering av taxametrar.</pre><pre>Vi socialdemokrater anser att det inte räcker med\r\ndetta uppföljande för att komma till rätta med\r\nolustiga situationer inom taxibranschen i våra\r\nstorstäder. Vi grundar det bl.a. på det som\r\nlänsstyrelsen i Stockholm, och i synnerhet dess\r\nordförande landshövdingen Ulf Adelsohn, har\r\ngjort. De har lagt ner åtskilliga timmar för att\r\nkomma till rätta med problemet inom taxi här i\r\nStockholmsområdet.</pre><pre>Vi grundar det också på uppgifter om att\r\nmyndigheterna har svårigheter att rent rättsligt\r\nkomma till rätta med påstått fusk och olaglig\r\nverksamhet. Det är dessutom vår uppfattning att\r\nnågot måste göras för att rätta till\r\nmissförhållandena inom taxinäringen, eftersom\r\nbranschens arbetsgivare och arbetstagare samt\r\nfackliga företrädare har vänt sig till oss i\r\nutskottsgruppen och bett oss försöka ta initiativ i\r\nden här frågan. Detta har vi socialdemokrater tagit\r\nfasta på. Därför har utskottsmajoriteten kommit\r\nfram till att en sanering av taxinäringen är\r\nnödvändig. Den är nödvändig nu för att vi skall\r\nkunna åka taxi till en rimlig kostnad.</pre><pre>Länsstyrelserna måste få de redskap de behöver för\r\natt röja upp i den här taxidjungeln. Gällande\r\nlagstiftning på det här området måste följas av alla\r\nmyndigheter. Då kräver det kanske skärpningar av\r\nvissa regler, utan att vi för den skull skall gå tillbaka\r\ntill den tidigare helt reglerade taximarknaden. Vi\r\nföreslår, och vi föreslog inför\r\nutskottsbehandlingen, att regeringen snabbt skall\r\nse över vad en skärpning av lagstiftningen på de\r\npunkter som jag strax skall återkomma till, kan få\r\nför följder för taxibranschen. Vi socialdemokrater\r\nföreslår inte att detta obönhörligen skall införas. Vi\r\nber att regeringen återkommer med vad som\r\nhänder om vi får en skärpning på följande punkter.</pre><pre>Det skall vara krav på ett trafiktillstånd till varje\r\nbil, i stället för som nu när det finns ett\r\ntrafiktillstånd för varje bolag. Vi vill också att\r\nreglerna för lönegarantin skall ses över så att de inte\r\ngår att missbruka. Vi anser också att taxiföretag\r\nsom har stora skulder till samhället bör förlora\r\ntrafiktillståndet. Regeringen bör se över detta. Den\r\nbör också se över om länstyrelserna vid\r\ntillståndsprövningen har tillgång till t.ex.\r\nRiksskatteverkets datalistor. Vi vill också att\r\nrutinerna när man ger ut och tar tillbaka de gula\r\ntaxiskyltarna samt när man godkänner\r\ntaxametrarna på taxibilarna skall ses över.</pre><pre>Jan Sandberg sade tidigare att ordet dröj hade\r\nkommit bort ur taxivokabulären. Det är mycket\r\nmöjligt eftersom det finns gott om taxibilar. Men\r\ndäremot har det kommit in ett annat ord som\r\nrimmar bra på dröj, och som vi i Värmland mycket\r\nväl vet vad det betyder. Det är ordet smörj. Jan\r\nSandberg vet säkert vad det betyder att få smörj.\r\nDetta har nu kommit in i taxiverksamheten. Seriösa\r\nåkare får smörj av oseriösa åkare. T.o.m. kunder\r\nfår smörj av oseriösa åkare. Det är dags att något\r\ngörs åt taxibranschen, och det måste ske ganska\r\nsnabbt.</pre><pre>Om man skall tro allt som sägs i massmedia är\r\nt.o.m. de borgerliga ledamöterna i trafikutskottet\r\nrelativt missnöjda med vår\r\nkommunikationsminister. Allting går så sakta i\r\nkommunikationsdepartementet har de borgerliga\r\nsagt. Det är därför vi socialdemokrater nu vill\r\nföreslå att vi snabbt utreder vad som händer, så att\r\nvi kan få tillbaka det till kammaren. Då kan vi få\r\nordning på taxiverksamheten. Vi tycker att man\r\nkan få en bättre ordning inom taxibranschen med\r\ndessa förslag.</pre><pre>Med dessa förslag tillfredsställer vi också ett par\r\nmotioner som finns, bl.a. en från Vänsterpartiet\r\noch en från Socialdemokraterna. Vi skulle dock ha\r\nvelat gå litet längre på grund av att branschens\r\narbetsgivare och fackförbund har skrivit till oss. De\r\nvill egentligen också införa ett obligatorium för alla\r\ntaxiföretag att tillhöra en beställningscentral. Vi\r\nskriver detta i ett särskilt yttrande till betänkandet.\r\nMen eftersom detta också finns med i det brev som\r\nbranschen har skickat till regeringen, förutsätter\r\njag att regeringen ser över även den punkten. Då\r\nförst får vi kanske ett komplett underlag för att ta\r\nställning till om det behövs ytterligare skärpningar\r\ni lagen om taxiverksamhet.</pre><pre>Herr talman! Med detta yrkar jag bifall till\r\nhemställan i trafikutskottets betänkande TU1 och\r\navslag på reservationen.</pre><pre>Anf. 3  JAN SANDBERG (m) replik:</pre><pre>Herr talman! Jarl Lander och jag kan vara överens\r\nom att det finns problem i dag. Även om det har\r\nhänt mycket positivt genom avregleringen, finns\r\ndet problem. I vissa fall är det stora problem. Vi\r\nmåste komma till rätta med dessa.</pre><pre>Det är inte i första hand bristen på regler som är\r\nproblemet, utan det är framför allt efterlevnaden.\r\nÄven Jarl Lander sade i sitt inlägg att det är de som\r\nbryter mot lagar och regler som är det stora\r\nproblemet. Det hjälper inte med nya regler. Det\r\nhandlar om att se till att man kan efterleva de som\r\nfinns.</pre><pre>Vi vet också att det pågår ett arbete med att skärpa\r\nupp efterlevnaden av de regler som finns. Vi vet\r\nockså att kommunikationsministern i den här\r\nkammaren har aviserat en fortsatt utvärdering och\r\neventuella nya förslag i samband med\r\nbudgetpropositionen 1993, dvs. i januari, utöver\r\ndet arbete som redan pågår.</pre><pre>Jag tycker att detta är ytterligare ett bevis på att\r\nmajoriteten i utskottet slår in öppna dörrar.</pre><pre>Om riksdagen nu skulle besluta om att ge\r\nregeringen i uppdrag att sätta i gång en utredning,\r\nkommer denna att ta tid i anspråk. Sedan skall\r\ndepartementet presentera ett förslag för riksdagen,\r\nvilket skall behandlas i trafikutskottet och i\r\nkammaren. Samtidigt vet vi att det troligen redan i\r\njanuari kommer ett förslag från\r\nkommunikationsministern. Jag tycker därför att\r\nreservationen egentligen inte behövs.</pre><pre>Vad gäller reglerna för lönegaranti vill jag peka på\r\natt dessa redan har ändrats.</pre><pre>Sverige befinner sig i en lågkonjunktur och har\r\nstora problem på en mängd områden, vilket\r\nförstärker problemen också inom taxinäringen.\r\nMen det finns även andra branscher där fusk och\r\nmissbruk breder ut sig mot bakgrund av de problem\r\nsom vi har.</pre><pre>Jag vill gärna ha ett svar från Jarl Lander på de\r\nfrågor som jag ställde i mitt inledningsanförande.\r\nVi vet att det pågår ett arbete med att skärpa\r\nreglerna på detta område och att\r\nkommunikationsministern troligen redan i\r\nbudgetpropositionen i januari kommer att föreslå\r\neventuella förändringar. På vilket sätt skyndar man\r\npå det arbetet genom att kräva en speciell utredning\r\nfrån riksdagens sida? Risken är att det fördröjer\r\neventuellt nödvändiga åtgärder.</pre><pre>Jag tycker inte att jag fick svar på min fråga om det\r\nsom Socialdemokraterna för fram i ett särskilt\r\nyttrande. Är man beredd att överväga en återgång\r\ntill en av huvudingredienserna i den reglering som\r\ngjorde att taxinäringen inte fungerade speciellt bra,\r\nnämligen kravet på anslutning till en\r\nbeställningscentral? Jag skulle vilja ha svar på dessa\r\nfrågor.</pre><pre>Anf. 4  JARL LANDER (s) replik:</pre><pre>Herr talman! Sandberg efterlyser svar på många\r\nfrågor, och jag skall försöka att redovisa vår syn på\r\ndetta.</pre><pre>Jan Sandberg säger att vi slår in öppna dörrar med\r\nvårt krav på en utredning. Så är kanske fallet om\r\nutredningarna går till på det sätt som Jan Sandberg\r\nbeskriver. Det låter på honom som om en utredning\r\npå departementet tar flera år i anspråk. Det är\r\nkanske det förhållandet att man arbetar på det sätt\r\nsom Sandberg nu antyder som de borgerliga\r\nkritiserar kommunikationsministern för. Vi\r\nsocialdemokrater utgår dock från att\r\ndepartementet direkt i den utredning som skall\r\ngöras kan ta med sig de synpunkter som riksdagen\r\nnu förhoppningsvis ställer sig bakom.</pre><pre>Men jag är inte så säker på att det kommer en sådan\r\nutvärdering med nya förslag i budgetpropositionen,\r\neftersom det i betänkandet och i er reservationstext\r\nbl.a. uttalas att detta skall följas upp. Det finns\r\ningenting i er reservation som säger att detta på\r\nnågot sätt skulle gå snabbare. Det skall göras\r\nuppföljningar av TSV, av länsstyrelser och av\r\nskattemyndigheter, och det kan inte påskynda\r\nutvecklingen beträffande taxiverksamheten.</pre><pre>Som jag sade i mitt anförande har vidare\r\nlänsstyrelsen i Stockholms län och landshövding\r\nUlf Adelsohn arbetat intensivt med detta, och\r\nlandshövdingen har själv sagt att man där inte\r\nkommer till rätta med problemen utan en viss\r\nskärpning av lagstiftningen.</pre><pre>Också från branschen själv uttalar man att vissa\r\nregleringar bör återinföras. Detta sades också i det\r\nutredningsmaterial som fanns före beslutet om\r\navregleringen. Där framhölls att kravet på\r\nanslutning till beställningscentral troligen borde\r\nbehållas i storstadsområdena, men sedan föll detta\r\nbort. Att så skedde var antagligen ett olycksfall i\r\narbetet. Om vi hade haft kvar kravet på anslutning\r\ntill beställningscentral, hade vi haft litet bättre\r\nordning på Stockholms, Göteborgs och Malmös\r\ntaxiverksamhet.</pre><pre>Men, Jan Sandberg, det är branschen som anser att\r\nde punkter som jag har nämnt bör prövas. Därför\r\nvill vi påskynda arbetet och ge branschen möjlighet\r\natt sanera sin verksamhet.</pre><pre>Anf. 5  JAN SANDBERG (m) replik:</pre><pre>Herr talman! Ja, vad är branschen? Jag förstår att\r\ndelar av branschen har varit vana vid att leva under\r\nden reglering som har funnits tidigare och har tyckt\r\natt den representerat en bra tingens ordning.\r\nDärmed är inte sagt att alla anser detta.</pre><pre>Nu säger Jarl Lander att det behövs nya regler, men\r\ndet är inte så. Vi har tillräckliga regler för att\r\nkomma till rätta med de problem som finns. Det\r\ngäller bara att se till att dessa regler följs, och det\r\nskall man göra på en mängd olika sätt. Man skall\r\nförstärka arbetet med att förbättra efterlevnaden,\r\noch kommunikationsministern har redovisat\r\nåtgärder i detta syfte, exempelvis ett tätare\r\nsamarbete mellan länsstyrelserna och\r\nskattemyndigheterna. Man skall se till att\r\nlänsstyrelserna prioriterar arbetet med att komma\r\ntill rätta med oegentligheterna.</pre><pre>Det är inte så, som Jarl Lander säger, att vi tror att\r\nen utredning på kommunikationsdepartementet tar\r\nflera år. Vad det handlar om är att\r\nkommunikationsministern i denna kammare -- läs\r\nsnabbprotokollet, Jarl Lander! -- har sagt att\r\nbudgetpropositionen i januari kommer att\r\nbehandla dessa frågor. Jag kallar det inte att dra\r\nfrågor i långbänk om man i dag, i november, talar\r\nom något som skall ske i januari. Jag vill påstå att\r\nen sådan process är ganska snabb, t.o.m. snabbare\r\nän en snabb utredning, oberoende av vilken\r\nregering som sitter.</pre><pre>Jag har, Jarl Lander, fortfarande inte fått svar på\r\nmin fråga om återgång till kravet på anslutning till\r\nen beställningscentral. Är Socialdemokraterna\r\nberedda att gå tillbaks till den huvudingrediens i\r\nden förutvarande regleringen av taxinäringen som\r\nkravet på tillhörighet till en beställningscentral\r\ninnebär? Är det den framtid som vi ser framför oss\r\nom Socialdemokraterna får bestämma?</pre><pre>Vi har i denna debatt konstaterat att det inte i första\r\nhand är reglerna som behöver ändras utan\r\nefterlevnaden av dem. Jag är övertygad om att det\r\ngår att komma till rätta med de nuvarande\r\nolägenheterna inom taxiverksamheten.\r\nKommunikationsministern har berättat att man\r\nskall skärpa kontrollen på flera punkter och att han\r\ni januari i 1993 års budgetproposition skall\r\nåterkomma med ytterligare förslag, om så behövs.</pre><pre>Men jag tror också, liksom Statens pris- och\r\nkonkurrensverk, att man måste låta den fria\r\nmarknaden få tid att hitta sina former. Vi känner\r\nalla till den självsanering med s.k.\r\nkvalitetstaxiföretag vilken har påbörjats osv. Om\r\ndetta får fortsätta, i kombination med det som\r\nkommunikationsministern har aviserat, är jag\r\növertygad om att huvuddelen av problemen\r\nkommer att lösa sig.</pre><pre>Anf. 6  JARL LANDER (s) replik:</pre><pre>Herr talman! Jag brukar, Jan Sandberg, läsa\r\nsnabbprotokollen från kammaren, och jag läser\r\nofta vad kommunikationsministern säger. Jag har\r\nläst om många löften som\r\nkommunikationsministern har kommit med, men\r\njag har sett få resultat av dem. Det är en av\r\norsakerna till att vi socialdemokrater vill påskynda\r\narbetet.</pre><pre>Vi är oroliga för att detta kommer att hamna i\r\nlångbänk och att myndigheterna inte kommer att få\r\nmöjligheter att ingripa på rätt sätt. Vi vet att de i\r\ndag inte har sådana möjligheter. Bland annat har\r\nåklagarsidan problem med att fastlägga sin\r\nbevisföring, och därför kommer målen inte upp på\r\nrätt sätt i domstolarna utan läggs åt sidan.</pre><pre>Till och med landshövdingen Adelsohn, Jan\r\nSandbergs partivän och förre partiledare, säger att\r\nt.ex. en skärpning innebärande krav på separat\r\ntillstånd för varje bil skulle vara en kraftig\r\nfuskhämmande faktor. Men för detta behövs en\r\nlagändring. Han tycker att vi behöver se över\r\nreglerna för detta.</pre><pre>Det som vi säger, Jan Sandberg, innebär inte en\r\nåtergång till ett totalt krav på beställningscentraler.\r\nVi ber i vårt särskilda yttrande regeringen att\r\nundersöka vad detta skulle betyda för branschen.\r\nSom vi tolkar det består branschen av arbetsgivare\r\noch arbetstagare inom taxiverksamheten, och de\r\nskriver i brev till bl.a. trafikutskottet att man\r\nkanske bör införa krav på anslutning till en\r\nbeställningscentral för den som skall utöva\r\ntaxiverksamhet.</pre><pre>Vad är det som är så märkligt med att vi\r\nsocialdemokrater för fram detta som en ytterligare\r\npåtryckning för att något skall hända mot bakgrund\r\nav hur det ser ut vid Arlanda, vid Stockholms\r\ncentral osv? Man kan peka på många enskilda\r\nhändelser. Kontentan härav är att myndigheterna\r\ninte har lagliga möjligheter att stävja detta i tid och\r\natt en skärpning av vissa regler inom\r\ntaxiverksamheten måste påskyndas. Det är bara\r\ndet som vi kräver i betänkandet.</pre><pre>Förste vice talmannen anmälde att Jan Sandberg\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 7  KENNETH ATTEFORS (nyd):</pre><pre>Herr talman! Jag skall inte utnyttja mina sex\r\nminuter. Jag håller i stort sett med Jarl Lander i\r\ndetta taxiärende, förutom när det gäller kravet på\r\ntillhörighet till beställningscentral. Det tror jag kan\r\nbli ett nytt monopol eller någon form av kartell.</pre><pre>Till Jan Sandberg vill jag säga att jag inte i detta fall\r\ntar åt mig av talet om ''Ny byråkrati''. Här betyder\r\ndet faktiskt hårdare tag mot fusk inom\r\ntaxinäringen. Jag trodde att Moderaterna stod för\r\nlitet hårdare tag här i samhället. Tydligen är det inte\r\nså, utan det är Jarl Lander och jag som får stå för\r\ndet.</pre><pre>Vi måste ge kraftiga signaler från denna kammare\r\natt vi inte tolererar fusk och oegentligheter inom\r\ntaxinäringen. Därför yrkar jag bifall till\r\npropositionen och avslag på reservationen.</pre><pre>Anf. 8  JAN SANDBERG (m) replik:</pre><pre>Herr talman! Jag tror att den tidigare debatten och\r\ndet som jag säger nu kommer att göra klart för alla,\r\näven för Kenneth Attefors, att vi självfallet skall ha\r\nhårdare tag mot fusk. Det är vi helt överens om. Jag\r\nhar försökt visa att kommunikationsministern och\r\nregeringen har insett vilka problemen är. De\r\nkommer att skärpa efterlevnaden av regler på ett\r\nantal områden. Vi är överens om att vi skall ta\r\nhårdare tag mot fusk.</pre><pre>Det hedrar Ny demokrati att partiet inte har\r\nkommit på tanken att återinföra regleringen av av\r\ntaxinäringen när det gäller tillhörighet till\r\nbeställningscentraler. Vad jag har vänt mig mot är\r\natt Ny demokrati slår in öppna dörrar. Vi har fått\r\nbesked om att ett arbete pågår. Vi har fått besked i\r\ndenna kammare om att det i budgetpropositionen\r\n1993 kommer ytterligare överväganden. Vad är det\r\nsom gör att exempelvis Ny demokrati tror att man\r\npåskyndar detta genom att i oktober månad kräva\r\nen utredning av regeringen? Vi vet ju att det\r\nkommer någon form av färdigt förslag redan i\r\njanuari månad. Den typen av krav från riksdagen\r\nsom de som Ny demokrati har ställt sig bakom\r\nriskerar att försena det viktiga arbetet med att få till\r\nstånd en taxinäring som fungerar bättre.</pre><pre>Anf. 9  KENNETH ATTEFORS (nyd)\r\nreplik:</pre><pre>Herr talman! Jag skulle vara den förste att beklaga\r\nen försening. Jag har nu suttit i riksdagen ett år och\r\nsett vår kommunikationsministers handläggning av\r\nbl.a. sjöfartspropositionen. Jag har faktiskt tappat\r\nen del av mitt förtroende för att det skall bli en\r\nsnabb handläggning.</pre><pre>Ytterligare en anledning till att jag stödde förslaget\r\nfrån Socialdemokraterna var att Ulf Adelsohn i\r\nprincip har samma åsikt som Jarl Lander och jag i\r\ndetta fall. Han är ju bevisligen moderat.</pre><pre>Låt oss nu ge signaler från denna kammare till vår\r\nminister att han låter detta ärende gå mycket\r\nsnabbare än vad han brukar göra.</pre><pre>Anf. 10  KARL-ERIK PERSSON (v):</pre><pre>Herr talman! En av riksdagens uppgifter är att\r\nlyssna på aktörerna på marknaden. Marknaden har\r\nju blivit ett populärt ord i dagens läge. Om man har\r\nfattat ett felaktigt beslut skall man ändra på det.\r\nDet gör vi nu, som jag ser det. Vi har lyssnat på\r\nbranschen.</pre><pre>I ena stunden sägs att om vi bara väntar till i januari\r\nkommer lagstiftningen att skärpas. Ändå är det\r\nomöjligt att gå med på att vi ger regeringen till\r\nkänna att detta skall utredas snabbt. Jag är litet\r\nförvånad över det. För mig blir det tvetydigt.</pre><pre>Jag tycker att det är förvånande att man inte lyssnar\r\npå branschen, framför allt när det gäller borgarna.\r\nLåt mig citera ur SAF-Tidningen nr 30. En rubrik\r\ndär lyder: ''Taxibranschen vill få tillbaka gamla\r\nregler''. I artikeln talas om att återinföra en\r\nreglering. Där sägs vidare: ''Biltrafikens\r\narbetsgivareförbund (BA) och\r\nTransportarbetareförbundet avvisar de fria\r\nmarknadskrafterna inom taxibranschen. I en\r\ngemensam skrivelse till regeringen kräver nu\r\nförbunden att få tillbaka vissa av de gamla reglerna.\r\nParterna vill framför allt att kravet på tillhörighet\r\ntill beställningscentral återinförs och att\r\ntrafiktillståndet ska gälla per fordon.''</pre><pre>Båda aktörerna på marknaden vill att kraven skall\r\nåterinföras. Jag tycker att det vore konstigt om vi\r\ninte skulle lyssna till dem som är aktörer på\r\nmarknaden. Det gör man i och med det beslut som\r\nkommer att fattas.</pre><pre>Jag har också läst en insändare från en taxichaufför.\r\nHan sade ungefär så här: Jag har varit stolt över att\r\nvara taxichaufför. Jag visste att den som satte sig i\r\nmin bil kom hem till rätt pris. Jag kände också\r\nlikadant för mina kolleger. Nu säger han att han\r\ninte vet om han törs tala om att han är taxichaufför.\r\nAtt vara taxichaufför i dag har blivit något fult. Den\r\nsituationen har skapats genom den avreglering som\r\nhar gjorts. Det blev inte lägre priser, men det blev\r\notryggare för passageraren.</pre><pre>Jag tror att många av trafikutskottets\r\nrepresentanter får taxis egen tidning. Där talas om\r\npriset för en resa från Arlanda till Stockholm. Det\r\nvarierar mellan 200 och 600 kr, i vissa fall upp till\r\n1 000 kr. Gör man inget åt det, kommer det att bli\r\nen allt större kriminell verksamhet. Det är inte bra,\r\nsärskilt inte för dem som skall utnyttja taxi, som är\r\nberoende av det. Det är många i detta land som är\r\ndet.</pre><pre>Jag hoppas och tror att regeringen tar till vara\r\nmöjligheten att snabbt göra någonting och att man\r\ninte fördröjer detta. Jag tycker att det är synd att\r\nman inte kunde gå längre och godta det särskilda\r\nyttrande som Socialdemokraterna har lagt fram.\r\nOm det hade varit med i majoritetstexten i\r\nbetänkandet hade en ytterligare skärpning skett.</pre><pre>Herr talman! Med det vill jag yrka bifall till\r\ntrafikutskottets hemställan och avslag på den\r\nreservation som är fogad till betänkandet.</pre><pre>Anf. 11  JAN SANDBERG (m):</pre><pre>Herr talman! Det förvånar mig inte att Karl-Erik\r\nPersson från Vänsterpartiet vill återgå till en\r\nreglering i form av krav på tillhörighet till\r\nbeställningscentral. Jag förstår också att det finns\r\nföretag och verksamma människor i taxinäringen\r\nsom levt under den reglerade tiden, och som gärna\r\nser tillbaka på den som en ljus tid. Avregleringen\r\nhar inneburit att vi ställer fler krav på de olika\r\naktörerna på taximarknaden, för att försöka möta\r\nde krav kunderna ställer. De kraven kommer man\r\ninte att möta på samma sätt om vi återgår till den\r\ntyp av reglering som tillhörighet till en\r\nbeställningscentral innebär. Vi måste också tänka\r\npå kunderna och mångfalden när det gäller utbudet\r\nav service.</pre><pre>Ett krav som kommit upp flera gånger är att man\r\nskall ha ett tillstånd per bil och att man skulle klara\r\nav problem den vägen. Jag är inte övertygad om\r\ndet. För varje bil som går i taxitrafik måste man\r\ngöra en anmälan till länsstyrelserna, för att få ut\r\nden gula taxiskylten. Problemet med kontrollen är\r\natt samarbetet mellan länsstyrelserna och\r\nskattemyndigheterna inte har fungerat så bra som\r\ndet skulle kunna göra. Vi måste se till att det\r\nfungerar bättre. Det är också tanken med det\r\nkommunikationsministern har fört fram.</pre><pre>Det finns brister när det gäller informationen om de\r\ntaxor som gäller för olika bilar. Det har regeringen\r\ninsett, och man skall se till att skärpa de krav som\r\ngäller.</pre><pre>Jag vill bemöta ett påstående som flera talare har\r\nfört fram här. Det har sagts att priserna för taxiresor\r\nhar gått upp. Visst var det så i inledningen av\r\navregleringen, när antalet taxibilar var begränsat.\r\nMen nu, när vi har fler taxibilar, har priserna börjat\r\nfalla. Också Statens pris- och konkurrensverk har\r\nangett att genomsnittspriserna för taxiresor nu har\r\nbörjat sjunka.</pre><pre>Anf. 12  KARL-ERIK PERSSON (v):</pre><pre>Herr talman! Det är roligt för mig att Jan Sandberg\r\ninte förvånar sig över hur jag ställer mig i frågan.\r\nMen Jan Sandberg lyssnar inte på aktörerna. Som\r\njag har sagt i SAF-tidningen är det bägge parterna\r\nsom vill ha tillbaka regleringen. Det är inte bara\r\nden ena parten. Om det hade varit så hade jag\r\nförstått att Jan Sandberg tycker att det är ett\r\npåhopp på marknaden. Är det inte en märklig\r\nsituation när bägge parterna vill ha tillbaka\r\nregleringen och ingen vill lyssna på dem?</pre><pre>Vi skall alltså sätta oss över marknadens parter som\r\ndess herrar och inte vara dessa tjänare. Det är\r\nkanske den stil Jan Sandberg har, men det är inte\r\nden stil jag har. Jag vill lyssna på folk och därefter\r\nbilda mig en egen uppfattning.</pre><pre>Med tanke på vad som har stått i tidningarna kan\r\nman inte säga bestämt att passagerarna har fått det\r\nså mycket bättre. När man nu tittar tillbaka på den\r\ntid som det har varit frihet för varor och aktörer på\r\nmarknaden, kan man se att det har begåtts fler\r\nbrott inom taxibranschen mot passagerarna. Det\r\nverkar inte som att passagerarna har fått det bättre\r\nnär det gäller att åka taxi.</pre><pre>De avarter som finns inom taxibranschen måste\r\nbort. Jag tror att det går att göra så. Det är inte\r\nmeningen att folk skall sätta sig i bilen och sedan\r\ninte veta vad det kommer att kosta. De vet inte om\r\nde kommer hem. De kanske hamnar i en gränd och\r\nblir rånade. Det har faktiskt hänt under denna tid\r\nav avreglering, och det har varit fler brott än\r\ntidigare. Det här måste ju bero på att det inte finns\r\nregler som kontrollerar vilka som blir aktörer på\r\ndenna marknad. Det är därför kravet kommer från\r\nbägge parter i denna bransch.</pre><pre>Anf. 13  JAN SANDBERG (m):</pre><pre>Herr talman! Självfallet skall man när det gäller\r\ntaxiverksamheten lyssna på dem som är\r\nintressenter och aktörer. Men Karl-Erik Persson\r\nglömmer en kategori, nämligen kunderna. Vi vet\r\natt det förekommer krav på åtgärder från både\r\narbetsgivarhåll och fackföreningshåll som\r\negentligen inte till 100 % skulle gynna\r\nkonsumenterna på området.</pre><pre>Jag vill ge en eloge till taxinäringen som ställde upp\r\npå avregleringen när den väl kom till skott och\r\nskulle genomföras. Därmed är det inte sagt att vi\r\nskall ta till oss alla krav och önskemål som dessa två\r\nparter för fram när det finns även andra parter i\r\nsamhället, nämligen kunderna. Självfallet skall inte\r\nmånga av de avarter som finns i dag förekomma.\r\nDet är vi överens om. Frågan är bara på vilket sätt\r\nvi skall hantera detta.</pre><pre>Anf. 14  KARL-ERIK PERSSON (v):</pre><pre>Herr talman! Jan Sandberg gör ett fundamentalt fel\r\nnär han säger att jag inte lyssnar på kunderna. Jan\r\nSandberg skall gå ut och tala med dem som har\r\nblivit rånade av oseriösa taxiförare och de kvinnor\r\nsom har blivit våldtagna av oseriösa taxiförare.\r\nVilken garanti tycker de att denna avreglering har\r\ngivit dem?</pre><pre>Man skall lyssna på flera parter i stället för att sitta\r\nhär i kammaren och tro. Härifrån riksdagen kan\r\nman beställa en seriös taxi, men jag tror att de som\r\nhar anlitat en taxi på gatan och blivit drabbade inte\r\ntycker att avregleringen har varit så fantastiskt bra\r\nsom Jan Sandberg propagerar för.</pre><pre>Genom att genomföra denna skärpning hjälper vi\r\nfram de som är seriösa inom taxibranschen och som\r\när stolta över sitt yrke. Jag tycker att de som har ett\r\narbete de är stolta över även i fortsättningen skall\r\nfå vara det. Då skall avarterna bort. Om regeringen\r\ni enlighet med riksdagsbeslutet snabbar på\r\nhandläggningen och kommer tillbaka med förslag\r\ntill skärpning av reglerna, kan branschens bägge\r\nparter och de som utnyttjar taxi gynnas.</pre><pre>Anf. 15  JAN SANDBERG (m):</pre><pre>Herr talman! Jag håller med Karl-Erik Persson om\r\natt det finns skrämmande exempel på vad som har\r\nhänt inom taxinäringen. Men Karl-Erik Persson\r\nverkar också ha ett kort minne. Jag tog i mitt\r\ninledningsanförande upp en beskrivning av hur det\r\nfungerade under regleringens tidevarv. Då fanns\r\ndet svarttaxibilar utan gula taxiskyltar eller sådant.\r\nDet var privatbilar med kriminella element som for\r\nrunt och körde taxi och tjänade pengar på\r\nverksamheten.</pre><pre>Minns inte Karl-Erik Persson många av de\r\nhemskheter och tidningsreportage som förekom på\r\nden tiden under den reglerade taximarknaden?</pre><pre>Överläggningen var härmed avslutad.</pre><pre>(Beslut fattades efter 8 §.)</pre><pre>4 §  Vissa parkeringsfrågor</pre><pre>Föredrogs</pre><pre>trafikutskottets betänkande</pre><pre>1992/93:TU2 Vissa parkeringsfrågor.</pre><pre>Anf. 16  MAX MONTALVO (nyd):</pre><pre>Herr talman! Vi i Ny demokrati har i motion T911\r\npekat på ett problem som dagligen drabbar många\r\nmänniskor i vårt samhälle. Vi föreslår i motionen\r\natt de kommunala parkeringsvakterna, populärt\r\nkallat ''lapplisor'', skall tas bort och ersättas med\r\nkvarterspoliser och att ansvaret förs tillbaka från\r\nkommunerna till polismyndigheten. Dessutom\r\nföreslås att bötesbeloppen sänks till rimlig nivå med\r\nhänsyn till brottets ringa art.</pre><pre>Vad är nu tanken bakom detta? Kvarterspoliser får\r\nen förebyggande verkan på gatuvåldet, vilket ingen\r\nkan förneka att det mycket väl behövs. Vidare kan\r\ndessa övervaka gatorna. Enligt vår uppfattning är\r\nparkeringsövervakning till för att öka\r\nframkomligheten och minska olyckstillbuden. Det\r\nskulle en kvarterspolis klara.</pre><pre>Om det är så att man är ute efter att stävja att folk\r\ntar med bilen in till tätorten, tror vi mer på idén att\r\nbygga stora gratisparkeringar vid\r\npendeltågsstationer utanför tätorten, vilken vi\r\nframför i en annan motion.</pre><pre>Böternas storlek bör vara i proportion till brottet.\r\nDet får inte vara så att samhället ger signaler till\r\nmedborgarna att en felparkering är ett grövre brott\r\nän en än så liten stöld. Det urholkar\r\nrättsmedvetandet.</pre><pre>Vi frågar oss varför vi inte kan få gehör för idéer\r\nsom med all sannolikhet även tilltalar de allra flesta\r\nav de andra partiernas bilburna sympatisörer.</pre><pre>Ni anser förmodligen att den hetsjakt som\r\nlapplisorna utför på bilisterna är till för att förse\r\nkommunerna med skatteinkomster. Vi vet att vissa\r\nkommuner räknar med dessa inkomster i sin\r\nbudget.</pre><pre>När man nu vill föra över mera av verksamheten till\r\nkommunerna, kan resultatet bara bli att böternas\r\nstorlek och hetsjakten ökar i och med att\r\nkommunernas ekonomi blir sämre.</pre><pre>Ni från fyrklövern säger att regeringen säkert\r\nkommer att ta upp dessa problem till behandling på\r\nett tillfredsställande sätt. Men av texten framgår\r\ndet att det inte är så -- i varje fall inte om man är\r\nbilist. Vi i Ny demokrati frågar varför ni inte för en\r\ngångs skull kan lyssna på vad människorna utanför\r\ndenna byggnad tycker? De lever med problemet\r\nvarje dag, och det är inte tillfredsställande.</pre><pre>Anf. 17  JAN SANDBERG (m):</pre><pre>Herr talman! Detta betänkande tar upp fyra olika\r\nmotioner som behandlar parkeringsfrågor.\r\nUtskottet har avstyrkt samtliga. Det är två\r\nhuvuduttryck som förklarar varför. Dessa är\r\n''subsidiaritetsprincipen'' och ''timing''.</pre><pre>Tro nu inte att det är någon allmän EG-anpassning\r\nsom spökar. Det är bara det att dessa två låneord\r\ntalar om anledningen till att dessa motioner har\r\navstyrkts.</pre><pre>Subsidiaritetsprincipen kan översättas med\r\nnärhetsprincipen, som handlar om att beslut skall\r\nfattas på lägsta möjliga nivå. Vissa av\r\nmotionskraven tar upp frågeställningar som bäst\r\nhanteras och bedöms på kommunal nivå. Det\r\nhandlar bl.a. om det kommunala ansvaret för\r\nparkeringsövervakningen och om parkerings- och\r\nden s.k. kontrollavgiftens storlek. Dessa frågor\r\nhanteras bäst av kommunerna. Om medborgarna\r\nhar synpunkter eller är kritiska, är det lättare att\r\nföra fram det till de lokala politikerna i stället för\r\ntill oss i detta hus. Det är ofta de lokala politikerna\r\nsom bestämmer om både lapplisor och\r\nparkeringsböternas storlek. Eller, om man har\r\nsamma inställning som framförs i framför allt\r\nmotionerna från Ny demokrati, går det att tillägga\r\natt det är lättare att avsätta lokala politiker än oss\r\nriksdagsmän.</pre><pre>Att begreppet ''timing'' kan vara aktuellt i detta\r\nbetänkande beror på att kraven framförs i\r\nriksdagen samtidigt som det pågår ett omfattande\r\nutredningsarbete. Det kan finnas anledning att\r\navvakta vad det arbetet resulterar i, innan vi tar\r\ndefinitiv ställning här i riksdagen. Frågorna\r\nåterkommer alltså med ett utförligare underlag och\r\nett bredare perspektiv.</pre><pre>Jag hyser viss sympati för delar av kraven som förs\r\nfram i motionerna, och man kan konstatera att\r\nutskottet har uttalat sig relativt positivt. På s. 7 i\r\nbetänkandet säger utskottet:\r\n''Parkeringslagstiftningen blir därmed föremål för\r\nen översyn, som utskottet för sin del välkomnar.\r\nUtskottet förutsätter att regeringen därvid även\r\nbeaktar synpunkter av det slag som återfinns i\r\nmotionerna.''</pre><pre>Med det, herr talman, vill jag yrka bifall till\r\nutskottets hemställan och avslag på reservationen.</pre><pre>Anf. 18  MAX MONTALVO (nyd):</pre><pre>Herr talman! Jag vill först yrka bifall till\r\nreservationen. Jag glömde göra det förut.</pre><pre>Sedan vill jag säga att det är nog bra intentioner\r\nsom utskottet har, men betänkandet verkar väldigt\r\nvagt skrivet, tycker jag. Det finns alldeles för stort\r\nspelrum för dem som vill missbruka\r\nparkeringslagstiftningen. Vi vill poängtera att\r\nrisken är uppenbar att kommunerna gör\r\nparkeringsavgifterna till en straffskatt.</pre><pre>Jag kan ta ett exempel från Enköpings kommun,\r\ndär jag känner till förhållandena. Där har vårt parti\r\nfått igenom att man skall ta bort\r\nparkeringsavgifterna i centrala staden. Då gick kds\r\noch Moderaterna ut i tidningen och beklagade sig\r\növer att det inte fanns pengar till omsorgen i\r\nsamhället. Detta är ett bevis för, tycker jag, att det\r\nförekommer ett missbruk, och det är det vi vill\r\nstävja.</pre><pre>Lagstiftningen skall användas för ingripanden när\r\nfolk ställer bilen helt idiotiskt. Då skall man se till\r\natt det blir böter. Men det får inte vara fråga om\r\nnågon hetsjakt på bilister. Det är möjligheten att\r\nbedriva sådan vi vill ha bort.</pre><pre>Anf. 19  JAN SANDBERG (m):</pre><pre>Herr talman! Jag hyser som sagt en viss sympati för\r\ndelar av de krav som förs fram. Men det är ju\r\nkommunerna som har ansvaret för\r\nparkeringsböternas utformning och beloppen man\r\nfår betala, och då är det naturligt att det är på den\r\nnivån man skall försöka påverka. Det är också där\r\nmedborgarna har störst möjlighet att påverka,\r\nexempelvis i den kommun som Max Montalvo\r\nnämnde.</pre><pre>Det är inte ofta som motioner behandlas så\r\nvälvilligt som trots allt har skett i det här fallet.\r\nSjälv har jag en hel del synpunkter på\r\nparkeringsböternas omfattning, lokala\r\nparkeringsbestämmelser och vissa kommuners sätt\r\natt använda parkeringsvakter. Men detta är något\r\nsom jag försöker påverka mera lokalt, exempelvis i\r\nStockhomsregionen.</pre><pre>Men jag förstår, efter att ha läst artiklar i vissa\r\nregionala tidningar, att Ny demokrati de här\r\ndagarna hellre utnyttjar sina representanter i\r\nriksdagen än exempelvis partiets företrädare i\r\nStockholms stadshus.</pre><pre>Anf. 20  MAX MONTALVO (nyd):</pre><pre>Herr talman! Jag är inte så säker på att\r\nkommunerna kan ta ansvaret att sköta\r\nparkeringsverksamheten efter rätta linjer, men jag\r\nhoppas att Jan Sandberg har rätt och att\r\nkommunerna förstår att det är viktigt att sköta\r\nsaker och ting på rätt sätt. Jag får nöja mig med det\r\nså länge.</pre><pre>verläggningen var härmed avslutad.</pre><pre>(Beslut fattades efter 8 §.)</pre><pre>5 §  Förenklad delgivning</pre><pre>Föredrogs</pre><pre>Justitieutskottets betänkande</pre><pre>1992/93:JuU1 Förenklad delgivning (prop.\r\n1991/92:169).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 8 §.)</pre><pre>\r\n6 §  Immunitet och privilegier för\r\nministerrådsmöten och\r\nämbetsmannakommittémöten inom Konferensen\r\nom säkerhet och samarbete i Europa (ESK)</pre><pre>Föredrogs</pre><pre>Justitieutskottets betänkande 1992/93:JuU2</pre><pre>Immunitet och privilegier för ministerrådsmöten\r\noch ämbetsmannakommittémöten inom\r\nKonferensen om säkerhet och samarbete i Europa\r\n(ESK) (prop. 1992/93:35).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 8 §).</pre><pre>7 §  Jämställdhet</pre><pre>Föredrogs arbetsmarknadsutskottets betänkande\r\n1992/93:AU1</pre><pre>Jämställdhet</pre><pre>Anf. 21  BERIT ANDNOR (s):</pre><pre>Herr talman! Trots att vi i Sverige lever i det mest\r\njämställda landet i världen skall ingen av oss tro att\r\ndetta förhållande är något som kommer att bestå av\r\nsig självt.</pre><pre>Detta var det misstag många av oss gjorde under\r\n80-talet. Vi trodde nämligen att utvecklingen mot\r\nen allt mer ökad jämställdhet mellan kvinnor och\r\nmän skulle fortsätta i en positiv riktning, att det\r\nskulle vara något av en självgående utveckling. Så\r\nvar det inte.</pre><pre>Det 80-talet lärt oss är att kampen för\r\njämställdheten mellan kvinnor och män ständigt\r\nmåste föras och är än viktigare i dag, när vi ser hur\r\nkvinnors ställning och rättigheter i samhället\r\nifrågasätts och hotas.</pre><pre>De svenska kvinnorna förvärvsarbetar och tjänar\r\negna pengar i större omfattning än kvinnor i övriga\r\nvärlden. Svenska kvinnor föder fler barn än de\r\nflesta av sina systrar i övriga industriländer. Drygt\r\n90 % av alla svenskor med barn mellan 7 och 16 år\r\nhar eget jobb. Det svenska samhället har alltså varit\r\nett utmärkt exempel på att kvinnor inte behöver\r\nvälja mellan barn och förvärvsarbete utan att det\r\ngår att kombinera. För att detta skall vara möjligt\r\nmåste dock vissa förutsättningar vara uppfyllda.</pre><pre>Det egna arbetet, den egna lönen, är grunden för\r\njämställdheten mellan kvinnor och män. Detta\r\nhotas nu på flera sätt.</pre><pre>Det absolut allvarligaste är att vi nu har en\r\nborgerlig regering som för en ekonomisk politik\r\nsom innebär minskad produktion och därmed färre\r\nsysselsatta och fler arbetslösa. För både kvinnor\r\noch män är detta naturligtvis den allt\r\növerskuggande frågan. Men jämställdheten mellan\r\nkvinnor och män hotas därutöver på flera andra\r\nsätt.</pre><pre>För det första försämrar de kommande\r\nneddragningarna av statsbidragen till kommuner\r\noch landsting kvinnors möjligheter att\r\nförvärvsarbeta, dels genom att många kvinnor har\r\nsitt arbete i den offentliga sektorn, dels genom att\r\nden offentliga sektorn gär det möjligt för kvinnorna\r\natt förvärvsarbeta.</pre><pre>För det andra skulle ett vårdnadsbidrag, ett förslag\r\nsom nu har stoppats för en tid, ytterligare försämra\r\nkvinnors möjligheter till förvärvsarbete, samtidigt\r\nsom det skulle konservera ett traditionellt\r\nkönsrollsmönster och försämra möjligheterna till\r\njämställdhet mellan kvinnor och män.</pre><pre>För det tredje ökar löneskillnaderna mellan\r\nkvinnor och män sedan mitten av 80-talet. Trots att\r\nstatistiken visar att löneskillnaderna mellan\r\nkvinnor och män i Sverige är lägst i världen, är\r\ndessa skillnader -- och nu t.o.m. ökande\r\nskillnader -- inte acceptabla.</pre><pre>Till detta kommer, det vet vi, ytterligare en rad\r\nförslag från den sittande borgerliga regeringen\r\nsom, om de genomförs, kan innebära allvarliga hot\r\nmot kvinnorna och jämställdheten.</pre><pre>En väl fungerande offentlig sektor är av oerhört\r\nstor betydelse för kvinnornas möjligheter att\r\nförvärvsarbeta. I dag är redan 58 000 kvinnor\r\narbetslösa till följd av genomförda neddragningar\r\ninom den offentliga verksamheten. Enligt\r\nberäkningar från facken inom det kommunala\r\nområdet kommer ytterligare 100 000\r\noffentliganställda kvinnor att bli arbetslösa under\r\nnästa år. Därutöver är ca 80 000 deltidsarbetslösa.\r\nDe flesta av dessa är kvinnor.</pre><pre>Den privatiseringsvåg som nu väller fram över\r\nlandet försöker den borgerliga majoriteten\r\nframställa som den stora möjligheten för\r\nkvinnorna. Det sägs att nu kommer kvinnorna att\r\nfå fler arbetsgivare att välja på och därigenom\r\nockså högre löner och bättre och fler arbeten.\r\nDessutom kommer privatiseringen att ge kvinnorna\r\nmöjligheter att starta eget, främst inom\r\nvårdområdet, har det påståtts.</pre><pre>Genom dessa förskönande beskrivningar försöker\r\nden borgerliga majoriteten att framställa det som\r\nnu händer som något annat än vad det egentligen är\r\nfrågan om.</pre><pre>Sanningen är ju den att det blir mindre pengar till\r\nkommuner och landsting. Hur detta kan leda till\r\nflera jobb är det nog bara en borgerlig\r\nriksdagsledamot som kan svara på. Blir det flera\r\njobb bara för att det är fler arbetsgivare? Skulle inte\r\nprivat verksamhet bedrivas effektivare? Var det\r\ninte så? Blir det då inte färre jobb? Och varför\r\nskulle lönerna stiga vid en privatisering? Tjänar\r\nt.ex. en privat lokalvårdare mer än en kommunalt\r\nanställd?</pre><pre>Det är en illusion att tro att kraftiga nedskärningar\r\ni den offentliga sektorn i kombination med ökat\r\nbehov av service leder till bättre förhållanden för\r\nkvinnorna. Det är precis tvärtom.</pre><pre></pre><pre>Lyckligtvis är det så att vackert tal inte hur länge\r\nsom helst kan skymma sikten för de rätta\r\nförhållandena.</pre><pre>En utjämning av löneskillnaderna mellan kvinnor\r\noch män är en av 90-talets viktigaste\r\njämställdhetsfrågor. Det säger vi i utskottets\r\nbetänkande. Om det uttalandet var vi överens, men\r\ndär tar enigheten slut. När det blir frågan om att ta\r\nkonsekvenserna av sina uttalanden är den\r\nborgerliga majoriteten i utskottet inte lika\r\nintresserad.</pre><pre>Kvinnor tjänar mindre än män, dels därför att det\r\ntraditionella kvinnoarbetet är lägre värderat än\r\nmännens, dels därför att kvinnor får lägre\r\nersättning för sitt arbete än männen, även om de\r\nhar likvärdigt arbete.</pre><pre>Fram till 1985 skedde en successiv utjämning av\r\nlöneskillnaderna mellan kvinnor och män. Då\r\ntjänade kvinnorna 88 % av männens löner. Åren\r\ndärefter ökade löneskillnaderna. Av lönestatistik\r\nframgår att kvinnorna inom LO-SAF-området\r\ntjänade 85 % av männens löner 1991. Även inom\r\nområden där lönen fastställs utifrån detaljerade\r\narbetsvärderingssystem och där löneskillnaderna\r\nskulle vara i det närmaste obefintliga tjänar\r\nkvinnorna 92,3 % av männens löner.</pre><pre>Att vi trots detta har de minsta löneskillnaderna\r\nmellan män och kvinnor i världen beror enligt alla\r\nsakliga bedömare på den solidariska lönepolitiken.\r\nI mitten av 80-talet hade vi en överhettad\r\narbetsmarknad, som ledde till en\r\nmarknadsorienterad löneglidning. Dessutom\r\ninfördes samtidigt en mer individuell lönesättning\r\ninom den offentliga sektorn. Följden av detta blev\r\natt löneskillnaden mellan kvinnor och män ökade.</pre><pre>Erfarenheten visar alltså att kvinnorna har allt att\r\nvinna på en fortsatt framgångsrik solidarisk\r\nlönepolitik, en politik som arbetsgivarna nu vill\r\nskrota, en politik som inte heller den borgerliga\r\nmajoriteten anser sig kunna stödja -- trots dess\r\navgörande betydelse för minskade löneskillnader\r\noch ökad jämställdhet mellan kvinnor och män.</pre><pre>Utskottsmajoritetens ställningstagande i denna\r\nfråga visar att de inte är beredda att ta\r\nkonsekvenserna av sitt uttalande om att minskade\r\nlöneskillnader är en viktig jämställdhetsfråga.\r\nÅterigen kan vi konstatera att tomt prat är det som\r\nkännetecknar borgerligheten. På annat sätt kan\r\ndetta inte tolkas.</pre><pre>Kvinnors arbete inom vård och omsorg, dvs. det\r\ntraditionella kvinnoarbetet, måste uppvärderas.\r\nDetta finns det t.o.m. borgerliga ledamöter som\r\nanser. Det låter sig lätt sägas, men skall\r\nlöneskillnaderna mellan kvinnor och män minska\r\nmåste lönerna för dessa jobb relativt sett öka mer\r\nän för andra jobb. Det skulle i sin tur innebära att\r\nden kommunala sektorn skulle behöva mer, inte\r\nmindre, resurser för sin verksamhet. Det är\r\nåterigen ett exempel på att borgerligheten inte är\r\nberedd att ta konsekvenserna av sina egna ord.</pre><pre>Jag sade inledningsvis att det finns många frågor\r\nutöver de här nu nämnda som allvarligt kan skada\r\njämställdheten mellan könen och som också visar\r\nborgerlighetens rätta ansikte. Låt mig bara kort\r\navslutningsvis visa på en fråga som exempel på\r\ndetta.</pre><pre>Vid gårdagens utskottssammanträde behandlade vi\r\nett förslag från oss socialdemokrater om en ändring\r\nav föräldraledighetslagen, som skulle innebära att\r\nföräldern själv får bestämma när under dagen\r\nledigheten skall tas ut. Som det är nu bestäms\r\nförläggningen ensidigt av arbetsgivaren om man\r\ninte kommer överens. Rätten att i större\r\nutsträckning få bestämma själv när man vill ta ut\r\nföräldraledigheten är en fråga som har mycket stor\r\nbetydelse för kvinnors och barns liv och därmed\r\nockså för jämställdheten.</pre><pre>Den borgerliga utskottsmajoriteten avslog\r\nförslaget. Var fanns solidariteten med kvinnorna\r\ndå? Solidariteten med arbetsgivarna var tydligen\r\nstörre. Detta exempel är betecknande för den\r\nborgerliga majoritetens politik inom\r\njämställdhetsområdet. När det verkligen gäller\r\nväger solidariteten med Svenska\r\narbetsgivareföreningen tyngst. Och kvinnorna och\r\njämställdheten kommer i andra hand.</pre><pre>Herr talman! Jag yrkar med detta inlägg bifall till\r\nde socialdemokratiska reservationerna angående\r\nmom. 3 och 4.</pre><pre>Anf. 22  HANS ANDERSSON (v):</pre><pre>Herr talman! Det här är ett viktigt och ett stort\r\nämne. På talarlistan finns endast kvinnor, förutom\r\nmig, som är man och som representerar\r\nVänsterpartiet. Det är bra att kvinnor syns och\r\nhörs, men det är också viktigt att någonting görs. I\r\nden förra debatten om taxibilar sades det att man\r\nnu inte så ofta hör ordet dröj, men det här är ett\r\nområde där ordet finns kvar: jämställdhet, var god\r\ndröj.</pre><pre>Vänstern har drivit kvinnofrågor under lång tid,\r\noch man kan fråga varför. Jag tror att det beror på\r\natt Vänstern har tagit parti för de utsatta och för de\r\nunderordnade. Vi har slagits för ökat inflytande för\r\nde många och för att marknadskrafter och egoism\r\ninte skall slå mot mänskliga och humanistiska\r\nvärden. Det har gjort att vi har fått ta ställning för\r\nkvinnors aspirationer, för den kvinnliga kampen för\r\ntrygghet, arbete och rättvisa löner.</pre><pre>Jag kan i allt väsentligt ansluta mig till vad Berit\r\nAndnor sade, och det är bara beklagligt att hon inte\r\nkunde krypa närmare de ställningstaganden som vi\r\nhar gjort och som har givit upphov till en\r\nmeningsyttring i utskottet.</pre><pre>Det talas om jämställdhet, om könsneutralitet. Det\r\nfinns en lag, men den handlar om underordningen\r\nav kvinnor och om orättvisorna. För oss är\r\njämställdhet och jämlikhet parade; kampen för\r\njämställdhet går hand i hand med kampen för\r\njämlikhet när det gäller inflytande, ekonomiska\r\nresurser och sociala förmåner.</pre><pre>Utvecklingen är faktiskt den att Sverige backar på\r\njämställdhetsområdet, precis som vi backar på\r\njämlikhetsområdet. Kvinnors jobb kommer att\r\nhotas genom neddragningen av den offentliga\r\nsektorn. Förutsättningarna för kvinnors jobb hotas\r\ngenom indragning av vårdinsatser för barnen, för\r\nde gamla och för de sjuka. Det är kvinnorna som de\r\nfacto tar det stora ansvaret i det fallet.\r\nLöneklyftorna ökar generellt och mellan män och\r\nkvinnor. Det är helt uppenbart att kvinnor i dag har\r\nde hårdaste jobben och drabbas av de flesta\r\narbetsskadorna.</pre><pre>Jämställdhetsarbetet har delvis gått i stå. Vi har fått\r\nlagar, det finns jämställdhetskommittéer och det\r\ndiskuteras i riksdagen. Men -- jämställdhet, var god\r\ndröj. Hoten mot kvinnorna är i dag reella. Det är\r\nreella nedskärningar, och det är reella klyftor som\r\nökar. Det är därför inte konstigt att mycken\r\nkvinnokamp ökar, att nya nätverk bildas, att\r\nmisstroendet mot politiker och makthavare är\r\nganska stort bland kvinnor. Det är bra att\r\nprotesterna hörs, därför att detta handlar om\r\ncentrala politiska områden, om det centrala i\r\nvälfärden.</pre><pre>Motkrafterna mot jämlikheten är de borgerliga\r\nkrafterna, marknadskrafterna. Det är att skära ned\r\nden offentliga sektorn, att driva tillbaka kvinnorna\r\nfrån arbetsmarknaden hem till spisen. Det är att ha\r\nindividuell lönesättning, att satsa på några och låta\r\nde flesta stanna kvar och att öka klyftorna. Det är\r\nen utveckling som vi aldrig kan acceptera. Vi skall\r\ninte acceptera svaret: jämställdhet, var god dröj.</pre><pre>Vi vill stärka kvinnornas rättigheter och stärka\r\njämlikheten. Vi vill skärpa lagstiftningen, inte för\r\natt bura in folk i fängelse -- vi tror inte att det är så\r\nenkelt att lösa de här frågorna -- och inte bara för\r\natt utdöma stora skadestånd, men vi måste ha\r\nsanktionsmöjligheter för att ge vapen i händerna på\r\ndem som slåss och kämpar för ökad rättvisa i\r\narbetslivet. Därför har vi en serie krav av den typen\r\ni de motioner som har behandlats av utskottet.</pre><pre>Herr talman! En av våra viktiga punkter handlar\r\nom förutsättningarna för jämställdhet.\r\nFörutsättningarna för jämställdhet ökar inte i ett\r\nkonkurrenssamhälle. De ökar genom att\r\nmänniskor själva i arbetslivet får bättre inflytande,\r\nfår del av maktresurser, för att besluta om sitt\r\narbete och sin utveckling.</pre><pre>Det är viktigt att utvidga tillämpningsområdet för\r\njämställdhetslagen, t.ex. till området för\r\nutbildning, som är så intimt hopknutet med\r\narbetslivet.</pre><pre>Utskottet säger -- både när det gäller\r\nförutsättningar och när det gäller en utvidgning av\r\ntillämpningen -- att mycket talar för att de här\r\nåsikterna har tyngd, men utskottet finner ingen\r\nanledning att åtgärda någonting.</pre><pre>Likadant är det när det gäller skadestånd när\r\nkvinnor blir förfördelade. Eftersom lagen är\r\ndispositiv när det gäller positiva åtgärder, åtgärder\r\nför att gynna kvinnor, har vi talat för att\r\nkollektivavtal inte skall få vara sämre när det gäller\r\njämställdhetsrättigheterna än vad lagen är. Om\r\nlagen är dispositiv på det sättet är den ju alldeles\r\nmeningslös. Men utskottet tycker inte det.</pre><pre>Så till den stora frågan om löner. Kvinnor tjänar\r\nmindre än män inom alla områden. 60 % av alla\r\nkvinnor tjänar under 120 000 kronor -- att jämföras\r\nmed att 20 % av alla män ligger under samma\r\nlönenivå.</pre><pre>Kvinnorna erhåller 30 % av den totala\r\nlönesumman, trots att kvinnorna är hälften av\r\narbetskraften. Industritjänstemannaförbundet har\r\nvid undersökningar funnit att skillnaden mellan\r\nkvinnliga och manliga löner är 3 900 kronor. Man\r\nhar genom analyser försökt ta reda på varifrån detta\r\nkommer. 2 600 kan härledas till att man har olika\r\narbetsuppgifter, och de olika arbetsuppgifterna\r\nvärderas på ett gammalmodigt och\r\nkönsdiskriminerande sätt på svensk\r\narbetsmarknad. 500 kan förklaras med\r\nåldersskillnader. Men 800 förklaras inte av\r\nnågonting alls -- annat än könet.</pre><pre>Det finns kollektiv diskriminering genom att man\r\nlågt värderar de typiskt kvinnliga\r\narbetsuppgifterna, och det finns individuell\r\ndiskriminering, och den går väl till så att kvinnor\r\nglöms bort vid förhandlingarna, inte själva står på\r\nsig, inte orkar med på marknaden eller inte alltid\r\nkan ställa upp på den övertid som krävs därför att\r\nde har ett dubbelt samhälleligt ansvar.</pre><pre>Av de sju sämst betalda yrkena är sex kvinnliga:\r\nvårdbiträde, städare, affärsbiträde, köksbiträde,\r\nsjukvårdsbiträde och barnskötare. Ett är manligt:\r\nlagerarbetare.</pre><pre>Det är det här som gör att vi har ställt krav om att\r\njämställdhetsombudsmannen skall driva frågan om\r\narbetsvärdering, så att vi kan uppvärdera de s.k.\r\nkvinnojobben. Det är det som gör att vi driver krav\r\nom lagstiftning mot kollektiv lönediskriminering.\r\nDet är det som gör att vi vill ha en lagstiftning till\r\nförmån för löneutjämning. Det har nämligen visat\r\nsig att det inte räcker med alla positiva uttalanden.\r\nVi kan inte bara ha svaret: Jämställdhet på\r\nlöneområdet -- var god dröj!</pre><pre>Vi har också tagit upp frågan om de sociala\r\nomständigheterna, ledigheter, osv.\r\nFöräldraledigheten är inte kvoterad -- det är\r\nkvinnor som tar ut den. Men det går litet framåt,\r\ntycker utskottet. 1986 tog männen ut 6,2 % av de\r\nuttagna dagarna i föräldraledigheten, och 1991 tog\r\nde ut 8,1 %. Ja, i en mening går det väl framåt --\r\nriktningen är positiv -- men går det i den takten kan\r\nvi inte acceptera det. Därför är vårt krav om en\r\nkvotering av 60 dagar självklart. Vi måste ha\r\nstimulanser, vi måste ha åtgärder som får männen\r\natt ta sitt ansvar för barn och familj.</pre><pre>Vi har tittat på sjukfrånvarostatistiken på grund av\r\nsjukt barn: 7 % på kvinnosidan, 1 % på den\r\nmanliga sidan.</pre><pre>Vi har föreslagit åtgärder när det gäller sexuella\r\ntrakasserier, etc.</pre><pre>Sammanfattningsvis: Jämställdhetsfrågan är en\r\nutomordentligt stor politisk fråga. Den står i dag i\r\ncentrum av mycket som handlar om ekonomisk och\r\nsocial politik. De överenskomna krispaketen\r\nkommer att göra ont värre. Att dra pengar från den\r\nkommunala sektorn likaså.</pre><pre>Kvinnorna kräver handling nu. Vi inom Vänstern\r\ndelar den uppfattningen.</pre><pre>Självfallet står jag bakom de meningsyttringar som\r\npartiets representant avgav i samband med\r\nbehandlingen av utskottsbetänkandet, men jag vill\r\nhär -- för att underlätta behandlingen och vinna tid\r\ni riksdagsarbetet -- specifikt yrka bifall till mom. 1,\r\n23 och 24 i Karl-Erik Perssons meningsyttring. Men\r\njag ställer mig som sagt bakom hela\r\nmeningsyttringen till anda och bokstav.</pre><pre>Anf. 23  CHARLOTTE CEDERSCHIÖLD\r\n(m):</pre><pre>Herr talman! ''När en kvinna gifter sig undergår\r\nhon en sådan själsförändring att hon ej längre\r\nlämpar sig för fast anställning'' -- uttalat av\r\narbetsgivare i början av 30-talet.</pre><pre>''Kvinnor ha ofta sådana brister i sin andliga\r\nutrustning att de icke äro lämpade som chefer''\r\nuttalat av personalchef i statligt verk på 40-talet.</pre><pre>''Tänk om kvinnor blir konsulter -- då kan de ju\r\nkomma att tjäna mer än männen'' -- uttalat av\r\nföretagschef i Veckans Affärer förra året.</pre><pre>En verkligt kompetent kvinna sökte nyligen ett\r\njobb i konkurrens med en manlig\r\nfolkhögskolerektor. Mannen som skulle anställa en\r\nav dem sade häromdagen så här -- jag ber\r\nkammaren om ursäkt för det grova sätt som somliga\r\nnumera uttrycker sig på: ''Vi ska inte ha någon\r\ndjävla kärring här inte!'' -- uttalat i Sverige 1992.</pre><pre>Satsar en kvinna på sin duglighet riskerar hon snart\r\natt misstänkas för okvinnlighet. Satsar hon på sin\r\nkvinnlighet riskerar hon att misstänkas för\r\noduglighet.</pre><pre>Möjligheterna för män och kvinnor är inte\r\ndesamma därom torde det råda enighet. Enighet\r\nråder också när det gäller de viktigaste\r\nförutsättningarna för att åstadkomma jämställdhet:\r\nsamma utbildningsmöjligheter, könsneutral\r\narbetsvärdering och jämnare arbetsfördelning i\r\nhemmen.</pre><pre>Lika möjligheter är dock inte detsamma som\r\nsamma liv. Det innebär också rätten att välja olika.\r\nSocialförsäkringssystemen har stått i fokus när\r\nförutsättningarna för jämställdhet skapats, men jag\r\ntror att den nedrustning som samtidigt skett av\r\njämställdheten inom civilrätten, t.ex. genom\r\navskaffandet av giftorätten i privata\r\npensionsförsäkringar, i framtiden kommer att rullas\r\ntillbaka.</pre><pre>Den nedvärdering som under lång tid gjorts av\r\nfamiljen och arbetet i familjen och hemmet har\r\nockså drabbat kvinnor, som ju ofta har en större del\r\nav detta ansvar. Jämställdhet är inte något som bara\r\nskall komma karriärkvinnor till del. Jämställdheten\r\noch respekten måste vara lika stor för den kvinna\r\nsom har en lägre inkomst, som ofta grundar sig på\r\nför stort familjeansvar. Jämställdhet upplevs\r\nsannolikt som ännu viktigare av henne, i synnerhet\r\ni vårt land där arbetet har en så central ställning.</pre><pre>Jämställdhet betyder inte att alla skall likriktas,\r\nleva samma liv, ha samma inkomst. Det handlar\r\nmer om att vara respekterad som människa i\r\nsamhället, oavsett om man är man eller kvinna.</pre><pre>Herr talman! I det här betänkandet behandlas 28\r\nmotioner. Tiden medger bara att jag här berör ett\r\nfåtal problemområden.</pre><pre>Vi moderater tog upp problemet med sexuella\r\ntrakasserier på utbildningsinstitutioner redan i\r\nsamband med att jämställdhetslagen antogs våren\r\n1991. Då hörde vi ingenting från dåvarande vpk.\r\nMed stor tillfredsställelse hälsar vi därför\r\njämställdhetsministerns 2 miljoner för att vidta\r\nåtgärder mot det osedvanligt osympatiska beteende\r\nsom sexuella trakasserier är -- Stockholms\r\nuniversitet lär redan ha börjat. Om något är en\r\njämställdhetsfråga är det rätten att få sina\r\nkunskaper prövade på lika villkor, dvs. att ha\r\nsamma rätt och möjlighet till utbildning.</pre><pre>Reservation 1 från Socialdemokraterna är en\r\növerloppsreservation. Vem ifrågasätter att man\r\nskall ta till vara kvinnors kunskaper och\r\nerfarenheter? Ingen!</pre><pre>Naturligtvis skall den offentliga sektorn förnyas.\r\nVarför skulle den halka efter och bli omodern när\r\nprivat sektor går framåt? Vem skulle motsätta sig\r\ndet? Våra ekonomer visar dock ständigt att det är\r\nvår stora offentliga sektor som har drivit in Sverige\r\ni en återvändsgränd. Den senaste boken i raden\r\npresenterade Bo Södersten häromdagen på SNS.\r\nSveriges huvudsakliga probelm är inte\r\nkonjunktursituationen utan hur vi skall klara de\r\nhemlagade strukturproblem som en\r\nsocialdemokratisk politik har kokat ihop åt oss.\r\nSocialdemokraterna föreslår mer av samma\r\nmedicin -- den som ledde fel --, medan vi stimulerar\r\nföretagande. Kvinnor anger just det enskilda\r\nföretagandet och anställning i privata företag som\r\nviktiga för att kunna öka inflytandet över den egna\r\narbetssituationen.</pre><pre>Reservation 2 vill fortsätta med kollektiv\r\nlönepremiering i stället för individuell. Man vill\r\nfortsätta på den linje som enligt årets\r\nnobelpristagare i ekonomi, Gary S. Becker,\r\nförsvagat de ekonomiska incitamenten och därmed\r\nmänniskors strävan och landets framåtskridande.\r\nMånga har kanske glömt att det var just den\r\nsolidariska lönepolitiken som bidrog till att ta ifrån\r\nmånga kvinnor de jobb de hade i industrin -- jobb\r\nsom inte finansierades av skattebetalarna. Många\r\nav dessa kvinnor har nu hamnat i offentlig sektor,\r\nmed den arbetslöshetsrisk som det innebär om inte\r\nskattebetalarna skulle klara finansieringen.</pre><pre>Orsakerna till att kvinnor har lägre löner finns\r\nfaktiskt inte belagda. Någon utredning om\r\norsakerna startades inte av den förra regeringen.\r\nEG började, och den nuvarande regeringen följde\r\nefter. Vi får avvakta presentationen i december för\r\natt se om man har lyckats finna\r\norsakssammanhangen innan en diskussion därom\r\nkan bli riktigt meningsfull.</pre><pre>Det väsentliga för kvinnor är att värderingen av\r\narbetet och prestationerna är så könsneutral som\r\nmöjligt. Man skall se till inidividens förmåga och\r\nkunnande i stället för att se kvinnor som ett\r\nkollektiv där alla är lika. Kvinnor är sinsemellan\r\nlika olika som män är. Alla -- både kvinnor och\r\nmän -- skall ha chanser och möjligheter att sträva\r\nframåt. Hur man sedan tar till vara på sina tillfällen\r\nvarierar.</pre><pre>Herr talman! Lika lön för lika arbete är en självklar\r\nprincip som är accepterad av alla. Principen speglar\r\nen sida av saken. Om man har accepterat den sidan\r\nhar man också accepterat den andra -- olika lön för\r\nolika arbete. Det innebär att högre utbildning,\r\nbättre prestation, skicklighet och ansvar också skall\r\nge högre lön.</pre><pre>Om kvinnor möter könsneutrala värdemätare\r\nkommer de att stå sig bra. De har god utbildning,\r\nhöga skolbetyg och de ställer stora krav på sig själva\r\nnär de tar ökat ansvar. Det gäller att ge dem\r\nmöjligheterna att göra det. De vill faktiskt ta\r\nansvar. I varje yrke måste ansträngning löna sig om\r\nvi vill att välståndet skall utvecklas.</pre><pre>Denna självklarhet -- att lika-lönsprincipen har sin\r\nmotsvarighet i olika-lönsprincipen -- har under lång\r\ntid fördolts i Sverige, och resultatet skall nu betalas\r\nav alla.</pre><pre>Gary S. Becker har fått sitt nobelpris på grund av\r\nsina teorier om principen om människans\r\nekonomiska nyttomaximering. Han menar att\r\nkvinnor inte avviker från den här principen. Han\r\nvisar just att nyttomaximeringen är total. Det\r\ninnebär att om en kvinna inte kan höja sin lön på\r\ngrund av att hon är inlåst i ett kollektivt ekonomiskt\r\nmonopol får hon ta ut standardhöjningen\r\nbakvägen, så gott det går, genom tillämpning av\r\nsocialförsäkringssystem, sjukförsäkring,\r\narbetslöshetsersättning eller annan möjlig\r\nersättning som står till buds. Har verkligen\r\nkvinnorna i Sverige under 80-talet blivit tre och en\r\nhalv gånger så sjuka som männen, vilket statistiken\r\nvisar? Eller är det kanske så att en del inte är direkt\r\nsjuka? De kanske inte orkar med en\r\nsocialdemokratisk livsmodell med dubbel- och\r\ntrippelarbete. De kanske bara behöver vara med\r\nsina barn eller sköta sina hem. Ingen kan säkert\r\nsvara på den frågan. Orsakssammanhangen\r\nvarierar sannolikt.</pre><pre>Herr talman! Detta betänkande är\r\nanmärkningsvärt -- inte på grund av vad som står i\r\ndet, utan på grund av vad som inte står i det. För 14\r\ndagar sedan, den 13 oktober, hade vi en votering i\r\narbetsmarknadsutskottet med siffrorna 8 till 7 med\r\nanledning av min motion om att man skall utöka\r\nJämO:s tillsynsområde till att gälla hela\r\narbetsmarknaden. I dag kan JämO bara bevaka den\r\ndel av arbetsmarknaden som inte har\r\nkollektivavtal. Detta kan behövas för att facken\r\ninte skall kunna lågprioritera jämställdheten i\r\nkollektivavtalen.</pre><pre>Den borgerliga majoriteten höll tillsammans med\r\nNydemokraterna på kvinnorna och ville öppna för\r\nframtida ytterligare formella lagstiftningsåtgärder\r\nmot de arbetsmarknadsparter som inte lever upp\r\ntill lagen, dvs. det som var motionens syfte.\r\nSocialdemokraterna röstade nej, dvs. för facket.\r\nNär betänkandet kom fanns det emellertid ingen\r\nreservation från Socialdemokraterna. Det gläder\r\nmig att Socialdemokraterna inte längre är så fast\r\növertygade i sin klockartro på fackets förmåga.</pre><pre>Även om liknande skrivningar har funnits tidigare\r\nhar man inte, som svar på vår moderata inställning,\r\nintagit denna position. Här kan iakttas en\r\nglädjande positionsförändring, i förhållande till\r\nvåren 1991 då den nya jämställdhetslagen antogs\r\noch i synnerhet i förhållande till den 13 december\r\n1979 då den första jämställdhetslagen antogs med\r\nen rösts övervikt, efter det att Socialdemokraterna\r\npå alla sätt försökt dribbla med voteringen så att vi\r\ninte skulle få någon jämställdhetslag över huvud\r\ntaget. Då hade facket kunnat fortsätta med sin\r\npassivisering av dessa frågor. Det är glädjande om\r\nvi nu gemensamt kan driva fram en arbetsmarknad\r\nutan könsdiskriminering.</pre><pre>Herr talman! Till sist kan jag inte avhålla mig från\r\natt något ta ner den här jämställdhetsdebatten, som\r\nibland tenderar att bli rätt världsfrämmande, på\r\njorden och ställa en i jämställdhetssammanhang\r\nprovokativ men behövlig fråga.</pre><pre>Vem kan påstå att en kvinna kan fylla de\r\npublikbehov som Clint Eastwood tillfredsställer\r\noch vilken man kan ersätta Julia Roberts?</pre><pre>Det finns faktiskt områden där man och kvinna inte\r\nkan ersätta varandra. Det finns ingen anledning att\r\nlåta jämställdhetsdebatten bli grinig och\r\navhumaniserad. Låt oss i stället bejaka de\r\nskillnader som finns och ta till vara dem på ett\r\npositivt sätt utan att för den skull nedvärdera,\r\ntrampa på eller frånta det andra könet möjligheter.\r\nDet skulle vara en misslyckad debatt om den skulle\r\nleda till att det skulle kännas tråkigt att vara kvinna\r\neller trist att vara man. Ett samhälle där kvinnor\r\noch män generellt lever i strid med varandra kan\r\naldrig bli ett bra samhälle, varken för kvinnor eller\r\nmän.</pre><pre>Herr talman! Därmed ber jag att få yrka bifall till\r\nutskottsmajorietetens yrkande i betänkande AU1.</pre><pre>Anf. 24  HANS ANDERSSON (v) replik:</pre><pre>Herr talman! Även om datorn just nu inte fungerar\r\ni kammaren så att jag måste ta min replik från\r\ntalarstolen, är jag tacksam över att min hjärna och\r\nmitt hjärta fungerar. Jag baxnade när jag hörde\r\nCharlotte Cederschiölds avslutning, men det var ju\r\navsett som en provokation. Clint Eastwood och\r\nJulia Roberts -- är det detta som är könsrollsidealen\r\nför Charlotte Cederschiöld!</pre><pre>Varför stödde inte Charlotte Cederschiöld vår\r\nmotion om sexuella trakasserier. Det fanns också\r\nen Centermotion som ville införa förbud, för att ge\r\nökade vapen i kampen mot den typen av\r\ntrakasserier på abetsplatser och universitet.</pre><pre>Visst skall vi effektivisera den offentliga sektorn.\r\nJag tror att ett av de bästa sätten att effektivisera\r\nden offentliga sektorn är att låta kvinnorna få större\r\ninflytande och inte låta hierarkierna vara så manligt\r\nchefstunga uppifrån. Kvinnorna måste få\r\nmöjligheter och rättigheter att styra sitt eget arbete.</pre><pre>Jag vet att solidarisk lönepolitik inte är något för\r\nModeraterna och Charlotte Cederschiöld. Hon vill\r\nha tillbaka textilarbeterskor, kanske på rena\r\nsvältlöner. Hon verkar inte ha någon förståelse för\r\nde sociala sammanhang som har drivit fram den\r\nfackliga kampen för bättre förhållanden, ökad\r\ntrygghet och jämlikhet.</pre><pre>När det gäller löneskillnaderna har jag just läst\r\nLO:s utredning där SCB har gjort en undersökning\r\nom vad människor tycker. Kvinnorna tyckte\r\nnaturligtvis att deras arbete värderas för lågt. Men\r\nde sade också att löneskillnaderna på den svenska\r\narbetsmarknaden är alltför stora. Kvinnor anser att\r\nlöneskillnaderna bör vara betydligt mindre än vad\r\nde faktiskt är. Jämlikhet hör ihop med\r\njämställdhet. Därför känner vi i Vänsterpartiet så\r\nstarkt för de krav som kvinnorna för fram. Jag\r\ntycker att det är riktigt och viktigt att driva den här\r\ntypen av rättvisefrågor.</pre><pre>Becker, nobelpristagare -- det är väl idealet\r\nideologiskt sett. Han pläderar för egennyttan på\r\nmarknaden -- låt egoismen fälla utslaget! Det är\r\nsjälvklart att vi hamnar på helt olika linjer. Och det\r\när självklart att den linje jag står för i mycket hög\r\ngrad kommer att gynna kvinnor, för den kommer\r\natt gynna jämställdhet och jämlikhet. Den politiska\r\nsyn som Charlotte Cederschiöld företräder\r\nkommer att beröva kvinnorna möjligheten till jobb\r\noch inflytande över sina jobb, om man inte startar\r\neget -- det är tydligen universalmedlet. Det medel\r\njag står för är i stället att man får inflytande över sin\r\narbetssituation där man faktiskt arbetar.</pre><pre>Anf. 25  CHARLOTTE CEDERSCHIÖLD\r\n(m) replik:</pre><pre>Herr talman! Herr Anderssons kommentar var\r\nexakt vad jag hade väntat mig. Vänstern har då\r\naldrig utmärkt sig för särskilt stor tillgång på\r\nhumor. Men herr Andersson kanske känner sig\r\nutbytbar mot varje kvinna och inte uppfattar att det\r\nfinns några skillnader. Men det gör det alltså.</pre><pre>Becker pläderar inte, han är forskare, han ser till\r\nhur det är, han registrerar de samband som\r\nförekommer i tillvaron.</pre><pre>Hans Andersson frågar varför vi inte stödde er\r\nmotion om sexuella trakasserier. Det var samma\r\nargumentation som när vi moderater tog upp den\r\nhär frågan i samband med att\r\njämställdhetslagstiftningen antogs våren 1991,\r\nnämligen att förslaget i er motion är\r\nlagstiftningsmässigt orelistiskt -- det fungerar inte.\r\nVi kan inte ha lagstiftning som behandlar samma\r\nfråga på en massa olika ställen i lagen. Det här finns\r\nalltså reglerat i brottsbalken.</pre><pre>Om herr Andersson nu är så övertygad om att jag\r\när emot solidariskt lönepolitik -- och det är riktigt,\r\njag tror mera på att individen vet att han genom\r\nprestation och insats kan öka sin inkomst -- varför\r\nsatt ni då i AU, hela vänstern, och trodde att vi från\r\nvårt håll skulle stödja den reservation som just\r\ngrundade sig på resonemanget om solidarisk\r\nlönepolitik? Det föreföll ju redan då ganska\r\nunderligt.</pre><pre>Anf. 26  HANS ANDERSSON (v) replik:</pre><pre>Herr talman! Jodå, herr Andersson har nog humor\r\nibland, när vi talar om saker som man kan skratta\r\nåt. Men jag tycker inte om att ha humor i frågor\r\nsom är djupt allvarliga, frågor som gäller\r\ndiskriminering av kvinnor, hot mot kvinnor,\r\narbetslöshet för kvinnor, sociala och ekonomiska\r\nklyftor som drabbar kvinnor. Då föredrar jag att\r\nvara allvarlig.</pre><pre>Jag tycker också att det finns skillnader mellan män\r\noch kvinnor, fru Cederschiöld, det är helt klart. Det\r\nskulle också uppmärksammas om vi var i bastun\r\neller på annat håll. Men här i talarstolen bör jag\r\nvara utbytbar mot en kvinna -- det är helt korrekt --\r\ndärför att jag företräder en politik som sätter\r\njämställdheten och kvinnans situation i centrum.\r\nOm det är en kvinna eller en man som företräder\r\nden politiken i den här talarstolen är inte viktigt.\r\nDäremot är det mycket viktigt att kvinnorna för sin\r\nkamp och tar sina initiativ.</pre><pre>Becker pläderar inte, han forskar. Haha -- det är\r\nnog så att många forskare också pläderar, även om\r\nde forskar och kartlägger de samband som råder.\r\nJag tror att om man t.ex. i dagens Sverige kan finna\r\natt egennyttan spelar en stor roll. En forskare kan\r\nnog notera att egennytta och egoism har blivit\r\nverkliga styrmedel i Sverige. Men jag kommer att\r\nvara förste man på plats för att bryta den\r\ntendensen, förändra den verkligheten, så att\r\nforskaren i morgon kan notera att humanism och\r\nsolidaritet är styrmedel i den verklighet vi lever i.</pre><pre>När det gäller solidarisk lönepolitik vet jag inte om\r\njag någonsin har trott att moderaterna skulle ställa\r\nupp för den solidariska lönepolitiken. Men vad jag\r\nsäger är att den solidariska lönepolitiken och den\r\ngemensamma kampen för bättre villkor är\r\nmöjligheten för kvinnor att eliminera dessa\r\nlöneorättvisor som i dag finns, som har funnits och\r\nsom har förvärrats. Det är inte Gud som har\r\nförvärrat dem, utan det är en politik och de\r\nmarknadskrafter som mycket starkt understöds av\r\nfackets motpart, nämligen SAF. Och detta kommer\r\natt förvärras oändligt mycket om de\r\nförhandlingsmodeller som man i dag resonerar om\r\npå arbetsgivarsidan blir förhärskande.</pre><pre>Kvinnor har allt intresse i världen av att alliera sig\r\nmed den typ av politik som fackföreningsrörelsen\r\nstår för -- en kollektiv samordnad avtalsrörelse som\r\nsätter låglönegrupperna främst.</pre><pre>Anf. 27  CHARLOTTE CEDERSCHIÖLD\r\n(m) replik:</pre><pre>Herr talman! Bastuargumentet kom tillbaka. Det\r\nvar roligt att herr Andersson tar upp Gösta\r\nBohmans mantel.</pre><pre>När det gäller talarstolen är det ju fullständigt\r\nsjälvklart att man och kvinna är utbytbara. Jag har\r\nväl aldrig påstått någonting annat -- att påstå det är\r\natt försöka vrida debatten på ett ganska löjligt sätt.</pre><pre>Om herr Andersson inte uppfattade upprördheten\r\ni mitt anförande över den ojämställdhet som råder\r\npå många områden i samhället, då tror jag att herr\r\nAndersson sov under mitt anförande. I synnerhet i\r\nde citat som inledde anförandet kunde herr\r\nAndersson ha uppfattat någonting. Men det gick\r\ntydligen inte, och det var tråkigt för herr\r\nAndersson.</pre><pre>Detta med egoism, som herr Andersson\r\nåterkommer till hela tiden, skulle jag vilja se på ett\r\nlitet annorlunda sätt. Ni säger att det är egoistiskt\r\natt inte satsa där och där. Ni talar inte om hur det\r\nskall finansieras. När man klämmer er på pulsen,\r\nvisar det sig i allmänhet att det skall finansieras\r\ngenom lån. Vem skall betala dem? Är det inte i\r\nstället ganska egoistiskt att inta er position och\r\nhävda att nästa generation, dvs. dagens barn, skall\r\nbetala allt det som den här generationen vill ha?</pre><pre>Förste vice talmannen anmälde att Hans\r\nAndersson anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 28  BERIT ANDNOR (s) replik:</pre><pre>Herr talman! Vi har i det här landet nått ganska\r\nlångt när det gäller jämställdheten. Den främsta\r\nanledningen till det är att vi har kunnat föra en\r\nsocialdemokratisk politik som har haft just\r\njämställdheten mellan könen som en av sina\r\nutgångspunkter. Vi har en offentlig sektor som ger\r\nkvinnor möjligheter att förvärvsarbeta.</pre><pre>Rätten till eget arbete och egen lön har alltså varit\r\nutgångspunkten för den socialdemokratiska\r\npolitiken på det här området. Detta avfärdar\r\nCharlotte Cederschiöld med sedvanlig arrogans --\r\npå ett sätt som jag tycker är mycket upprörande.\r\nHennes uttalande tyder på att det kanske inte\r\nhandlar om jämställdhet för alla kvinnor och män,\r\nutan att det handlar om jämställdhet för de\r\nvälbeställda kvinnorna. Jag drar den slutsatsen av\r\nhennes anförande och kommentarer i övrigt. För\r\noss är det oerhört viktigt att jämställdheten skall\r\ninnefatta alla kvinnor och män.</pre><pre>En viktig punkt i detta är den solidariska\r\nlönepolitiken -- något som Charlotte Cederschiöld\r\nockså avfärdar med en enkel mening om att den\r\nkollektiva lönebildningen inte är någonting att ha\r\növer huvud taget. Den statistik som finns visar ju\r\nklart att vi har haft, och fortfarande har, mycket\r\nlåga löneskillnader mellan kvinnor och män i detta\r\nland. Den utvecklingen har avbrutits 1985, och\r\nanledningen till det är -- hur Charlotte\r\nCederschiöld än försöker vränga till det -- att vi då\r\nhade en överhettning av arbetsmarknaden som\r\nledde till marknadsorienterad lönesättning, och till\r\natt vi fick en mer individuell lönesättning inom den\r\noffentliga sektorn. Det är klart bevisat -- det är bara\r\natt läsa innantill -- att det är på det sättet.</pre><pre>Det som nu är mest allvarligt är att vi är inne i en\r\nutveckling som innebär att vi tar ytterligare avsteg\r\nfrån den solidariska lönepolitiken.</pre><pre>Tror Charlotte Cederschiöld verkligen på allvar att\r\ndetta skulle gynna kvinnorna? Menar Charlotte\r\nCederschiöld att den individuella lönesättningen\r\nskulle gynna kvinnorna? Jag tycker att det är\r\noerhört i så fall.</pre><pre>Anf. 29  CHARLOTTE CEDERSCHIÖLD\r\n(m) replik:</pre><pre>Herr talman! Vi är helt eniga om målen när det\r\ngäller jämställdheten. Att socialdemokraterna\r\nständigt har kämpat för den är faktiskt en sanning\r\nmed modifikation med hänsyn till att ni försökte\r\nstoppa jämställdhetslagen när den skulle införas\r\n1979.</pre><pre>Det var märkligt att fru Andnor inte märkte att jag\r\nsärskilt tog upp de lågavlönade kvinnorna i mitt\r\nanförande. De ligger mig varmt om hjärtat. Jag tror\r\natt jämställdhetsfrågorna är oerhört viktiga för\r\ndem. Men jag delar inte uppfattningen att den\r\nsolidariska lönepolitiken kommer att vara det som\r\nför evigt för lyckan med sig i det här landet. Jag har\r\nsnarare tilltro till kvinnors förmåga. Jag tror att\r\nkvinnor klarar sig mycket bra med individuell\r\nlönesättning om de bara får samma chanser. Det\r\nhar de inte haft, inlåsta som de har varit i offentliga\r\nekonomiska monopol.</pre><pre>I det här huset lär man ha gjort en undersökning\r\nvad gäller individuell lönesättning. Där visade det\r\nsig, vilket jag har hört och tror är korrekt, att det\r\nfinns exempel på grupper där individuell\r\nlönesättning faktiskt resulterade i bättre löner för\r\nkvinnorna. Susanne Gaje från\r\narbetsmarknadsutskottet som har varit inblandad i\r\ndetta nickar, så det förefaller som om den\r\ninformation jag har fått är korrekt. Jag har tilltro\r\ntill kvinnors förmåga. Det hoppas jag att fru\r\nAndnor också kommer att ha i framtiden.</pre><pre>Anf. 30  BERIT ANDNOR (s) replik:</pre><pre>Herr talman! Självklart har jag tilltro till kvinnors\r\nförmåga. Jag tror dessutom att kvinnor genom den\r\nreaktion som nu sker i samhället kommer att vara\r\nen mycket aktiv och pådrivande kraft när det gäller\r\natt föra jämställdhetsfrågorna framåt. Som jag\r\ntidigare sade har vi under 1980-talet kanske slagit\r\noss till ro och trott att detta är något som går av sig\r\nsjälvt. Så är det inte. Kampen för jämställdheten\r\nmåste ständigt föras, på alla nivåer för att vi inte\r\nskall tappa mark och för att vi skall kunna flytta\r\nfram våra positioner.</pre><pre>Vi är eniga om målen, säger Charlotte\r\nCederschiöld, och det är vi kanske på papperet.\r\nMen när det gäller att ta konsekvenserna av vad\r\nman säger i talarstolar och uttrycker på papper är\r\nvi inte överens. Det är då borgerligheten inte är så\r\nintresserad längre. Man är inte beredd att ta\r\nkonsekvenserna av det hela. När Charlotte\r\nCederschiöld nu försöker beskriva verkligheten på\r\nett annat sätt genom att ta riksdagens arbetsplats\r\nsom exempel på att löneskillnaderna mellan män\r\noch kvinnor har minskat är det nästan patetiskt.\r\nDet visar ju vilken verklighet Charlotte\r\nCederschiöld rör sig i och vilken verklighet hon\r\ndiskuterar i den här debatten.</pre><pre>Det jag kan visa och visar på papper är ju att\r\nlöneskillnaderna mellan män och kvinnor har ökat.\r\nAnledningen till detta är -- om man studerar\r\nunderlaget närmare -- att vi under 1980-talet har\r\nhaft en mer individuell lönesättning, vi har sett att\r\ndecentraliserade löneförhandlingar som har skett\r\ninom det privata området också har lett till ökade\r\nlöneskillnader. Vi vet också att det är kvinnorna\r\nsom har förlorat på den marknadsorientering som\r\nhar skett när det gäller lönesättningen. Detta finns\r\natt studera, Charlotte Cederschiöld. Men man\r\nkanske måste gå utanför riksdagens väggar för att\r\nse den verkligheten.</pre><pre>Anf. 31  CHARLOTTE CEDERSCHIÖLD\r\n(m) replik:</pre><pre>Herr talman! Fru Andnor, det är ju faktiskt vi, de\r\nborgerliga partierna, som har tillsatt utredningen\r\nom löneskillnaderna mellan män och kvinnor. Det\r\nvar ju inte ni socialdemokrater som gjorde det. Det\r\när vi borgare som har tillsatt den. Samma sak gäller\r\nju utredningen om att få män att göra mer hemma\r\noch att få män att ta ut mer av föräldraledigheten\r\nför att ta ansvar för barn och familj. Det är den\r\nnuvarande regeringsmajoriteten som har tillsatt\r\nden. Det fanns goda möjligheter att tillsätta dessa\r\nutredningar på er tid. EG hade redan börjat, så om\r\nni inte kunde hitta på det själva var det bara att\r\nskriva av EG. Men ni gjorde inte det. Det är vi som\r\nhar gjort det. Kom inte och påstå att vi inte har\r\nnågot engagemang i de här frågorna. Det har vi\r\nvisat ända sedan jämställdhetslagens tillkomst och\r\ngenom hela debatten.</pre><pre>Vi har olika medel och det varierar litet grand när\r\ndet gäller vilka åtgärder vi vill vidta, men målen är\r\ndesamma och engagemanget hos de borgerliga\r\nledamöterna här i kammaren är i den här frågan\r\nprecis lika stort som ert -- jag vill inte nedvärdera\r\nert engagemang och säga att vårt är större. Jag\r\nhävdar alldeles bestämt att jag tror att alla som\r\nsitter i det här rummet känner sig engagerade i de\r\nhär frågorna. Att försöka misstänkliggöra oss för\r\natt inte bry oss om de här frågorna är fullständigt\r\nfelaktigt och saknar varje sakligt underlag. Titta\r\nbara på vad den engagerade jämställdhetsministern\r\ngör för närvarande.</pre><pre>Förste vice talmannen anmälde att Berit Andnor\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 32  ISA HALVARSSON (fp):</pre><pre>Herr talman! Jämställdhetsarbetet går i vågor. I en\r\nrapportserie från JämO som har getts ut i år och\r\nsom heter Osynligt och påtagligt redovisas en\r\nundersökning där man har intervjuat manliga och\r\nkvinnliga studerande. Där sägs att samtliga\r\nkvinnliga studerande i undersökningen uttrycker\r\ntveksamhet och avståndstagande gentemot vissa\r\nformer av jämställdhetsarbete och vissa former av\r\njämställdhet. De säger att det inte bara gäller att\r\nlyfta fram kvinnorna och racka ned på männen.\r\nKvinnorna skall heller inte sträva efter att bli som\r\nmännen. De verkar vilja komma bort från det\r\ngamla och söker en ny syn på och en ny innebörd av\r\njämställdhetsbegreppet.</pre><pre>En kvinnlig lektor säger: Jag tror inte att de unga\r\ngillar jämställdhetsbegreppet. Det är som Gerd\r\nForsell sade i Fredika Bremerförbundet: Det är\r\nsom en stickig yllekofta -- det är ingen som vill ha\r\nden på sig. När man träffar dagens unga märker\r\nman att de har de här negativa associationerna till\r\njämställdhet. Det är ju väldigt sorgligt. Det leder\r\ntill eftertanke när det gäller hur vi presenterar\r\nbegreppet jämställdhet.</pre><pre>På papperet har vi kommit väldigt långt med\r\njämställdheten. Vi har en jämställdhetslag som\r\nvärnar om jämställdhet i arbetslivet, vi har\r\njämställdhetsombudsman och vi har\r\njämställdhetsgrupper på arbetsplatserna. Jag\r\ntycker att arbetsmarknadsutskottets betänkande är\r\noffensivt och uppfordrande. Det går ju ut på att\r\nman skall sätta den enskilde individen i centrum.\r\nDet är också vad vi i Folkpartiet liberalerna menar\r\nmed jämställdhet mellan kvinnor och män -- att\r\nman tar just den här utgångspunkten i en\r\nmänniskosyn som sätter den enskilde individen i\r\ncentrum. Det handlar om att individen skall få\r\nutvecklas fri och inte behöva präglas av roller och\r\nfördomar. Dessa studerande ungdomar menar att\r\nde vill lägga in mycket mer i begreppet\r\njämställdhet -- inte bara lika lön, utan njutning och\r\nrätt till ett friare sätt att leva. Jag tycker inte att det\r\nfinns något som motsäger detta i det\r\njämställdhetsarbete som bedrivs. Vi är kanske\r\ntvungna att se att faran när det gäller kampen om\r\njämställdhet till stor del ligger i att många tror att vi\r\nhar fullständig jämställdhet i vårt samhälle.</pre><pre>Verkligheten ser ju annorlunda ut. Vi har\r\npåfallande löneskillnader mellan män och kvinnor.\r\nKvinnorna halkar snabbt efter i karriären samtidigt\r\nsom de arbetar mer. Om man lägger ihop löne- och\r\nhemarbetet blir det till slut för mycket för\r\nkvinnorna; de blir utbrända och hälsan sviker.</pre><pre>Jämställdhetspolitiken utgår från principen att vara\r\nkönsneutral. Problemet i vårt samhälle är att det är\r\nmannen som utgör normen. Om kvinnorna inte når\r\nupp till normen framstår de inte bara som\r\nmissgynnade utan även som misslyckade. Sett från\r\nett kvinnoperspektiv måste man nog vända på de\r\nhär förhållandena, göra kvinnokulturen synlig och\r\nformulera krav utifrån kvinnornas verklighet.</pre><pre>En norsk psykolog har tagit upp problemet med\r\nden dolda relativa underordningen. Hon säger:\r\nKvinnorna tillåts i dag göra allt, bara de håller sig\r\nett snäpp under männen. En annan forskare pekar\r\npå att när så väldigt många kvinnor säger att de\r\nfrivilligt arbetar deltid -- därför att det är det bästa\r\nvalet för familjen -- säger det något om de\r\nunderliggande maktförhållandena i både\r\näktenskapet och samhället. Det kallas för\r\nansvarsrationalitet, när kvinnan i vardagens alla\r\nsituationer tänker på konsekvenserna för man och\r\nbarn, när hon gör på det ena eller andra sättet.\r\nMannen använder i stället oftast en tekniskt\r\nbegränsad rationalitet, dvs. bryr sig mindre om hur\r\nhans handlingar och beteenden påverkar andra, när\r\nhan realiserar sakliga mål.</pre><pre>För något år sedan gjorde SCB en stor\r\nundersökning om fler än 10 000 kvinnors och mäns\r\narbetsförhållanden. Rapporten visar att kvinnor\r\nhar enklare arbetsuppgifter än män och att kvinnor\r\nhar mindre inflytande över sina arbeten. Trots\r\njämförbara utbildningar, får kvinnor jobb som\r\nkräver lägre utbildning, och som framför allt kräver\r\nkortare lärotid i yrket.</pre><pre>Yngre kvinnor har bättre utbildning än yngre män,\r\nmen det ger kvinnorna ingen fördel på\r\narbetsmarknaden. Männen har ändå de bästa\r\njobben. Undersökningsledaren Anders Wikman på\r\nSCB menade att det är könsfaktorn som mer än\r\nnågra andra faktorer förklarar de här\r\nförhållandena. Männen har större möjlighet att\r\nråda över sitt arbete i stort sett inom alla yrken,\r\nmedan kvinnorna oftare har ett monotont arbete.\r\nDen här utredningen avlivar också myten att\r\nkvinnors situation på arbetsmarknaden skulle bero\r\npå deltidsarbete, eller på ansvaret för barn, därför\r\natt dessa faktorer är bortsållade.</pre><pre>Helt nyligen har SKTF lämnat över en utredning\r\nsom jämställdhetsombudsmannen har att fundera\r\növer. Det gäller genomsnittslöner för kvinnliga\r\nakademiker i kommuner och landsting. Det visar\r\nsig att kvinnorna har lägre genomsnittslön än\r\nmännen.</pre><pre>SACO har även helt nyligen konstaterat att det\r\nfinns löneskillnader som enbart kan förklaras av\r\nkönsskillnaden. Löneskillnaden beräknas till\r\nungefär 6-7 %.</pre><pre>Det statliga jämställdhetsrådet har också haft en\r\ngenomgång av löner och jämställdhet. Det visar sig\r\natt i de företag där man verkligen har genomfört\r\narbetsvärderingar konstaterar man att kvinnor har\r\nlägre löner än män på grund av könsskillnaden --\r\ningen annan orsak kan påvisas. Det handlar då om\r\nen löneskillnad på 3-8 %.</pre><pre>Vi har ju en jämställdhetslag, en lag om lika lön för\r\nlikvärdigt arbete. Det behövs fler mål som prövas\r\nnär det gäller den här lönediskrimineringen, det är\r\nviktigt. Jag ser fram emot att lagen kommer till\r\nanvändning i syfte att få rättning.</pre><pre>Kvinnorna gör även huvudelen av hushållsarbetet.\r\nProfessor Marianne Frankenhaeuser har påvisat att\r\nhalten stresshormoner i blod och urin stiger hos\r\nkvinnorna när de kommer hem, medan halten\r\nstresshormoner minskar hos männen. Det beror på\r\natt kvinnorna har mer arbete att göra när de\r\nkommer hem. Den ständiga tidspress med krav på\r\nflerdubbla aktiviteter för att hinna med att vara\r\nsåväl yrkesarbetare, barnuppfostrare,\r\nhushållsskötare som hustru på samma gång har ett\r\nväldigt högt pris för kvinnan.</pre><pre>I betänkandet finns en motion, skriven av Barbro\r\nWesterholm m.fl., vilken behandlar\r\nutdelningskriterier när det gäller stipendier till män\r\noch kvinnor. Vi i utskottet hyser stor sympati för\r\ndet syfte som anförs i motionen, nämligen att\r\nkvinnor och män skall kunna konkurrera om\r\nstipendierna på lika villkor. Vi utgår från att man\r\nvid utdelningen av stipendierna tar hänsyn till de\r\nannorlunda samhällsförhållanden som fanns i vad\r\ngäller kvinnors möjlighet till studier vid den\r\ntidpunkt då donationen gjordes.</pre><pre>När det gäller kvinnors möjligheter till bl.a. arbete\r\nfinns det många aktuella årstal. Man kan utgå från\r\når 1870 då exempelvis kvinnor fick rätt till att ta\r\nstudenten som privatister -- ett mycket dåligt datum\r\ntycker jag. År 1923 fick kvinnor rätt till att inneha\r\nhögre statlig tjänst. Inte förrän 1925 fick kvinnor\r\nmed vissa undantag samma rätt som män till statliga\r\ntjänster. År 1939 bestämdes det att kvinnor inte fick\r\navskedas på grund av havandeskap, förlossning och\r\ngiftermål. År 1976 kom en förordning om\r\njämställdhet inom den statliga sektorn och 1980\r\nkom lagen till stånd om jämställdhet mellan\r\nkvinnor och män i arbetslivet. Det här är många\r\nårtal att ta sig en ordentlig funderare över för dem\r\nsom har att dela ut dessa stipendier.</pre><pre>Med detta yrkar jag bifall till utskottet hemställan.</pre><pre>Anf. 33  BERIT ANDNOR (s) replik:</pre><pre>Herr talman! Isa Halvarsson har i sitt anförande\r\ngjort en genomgång av en rad utredningar, med en\r\ndel fakta om löneskillnaderna. Jag har ingenting att\r\nkommentera till det.</pre><pre>Jag fäste mig emellertid vid en passus som Isa\r\nHalvarsson hade när hon talade om\r\njämställdhetslagen i vad avser löneskillnaderna.\r\nHalvarsson sade ungefärligen att det nu handlar om\r\natt vi måste utnyttja den jämställdhetslagstiftning\r\nsom vi har för att se till att minska löneskillnaderna.</pre><pre>Det finns ju lagstiftning om just lönediskriminering\r\ni Europa. Slutsatsen som kan dras utifrån\r\nerfarenheterna därifrån är att det inte räcker med\r\nen lagstifting med förbud mot könsdiskriminerande\r\nlönesättning. Det krävs något mer, nämligen\r\nmedveten satsning i löneförhandlingarna.</pre><pre>Jag återkommer till vikten av att vi även\r\nfortsättningsvis får en solidarisk lönepolitik i det\r\nhär landet. Det har kvinnorna allt att vinna på, och\r\ndet kommer att ha störst betydelse för möjligheten\r\ntill att minska skillnaderna mellan kvinnors och\r\nmäns löner.</pre><pre>Jag vill fråga: Vad har Isa Halvarsson för\r\nuppfattning om solidarisk lönepolitik? Tror Isa\r\nHalvarsson att den kommer att gynna eller\r\nmissgynna kvinnorna? Beroende på svaret: Är Isa\r\nHalvarsson beredd att ta konsekvenserna av sitt\r\nställningstagande?</pre><pre>Anf. 34  ISA HALVARSSON (fp) replik:</pre><pre>Herr talman! Om man studerar löneskillnaderna på\r\narbetsmarknaden, kan man konstatera att det inte\r\nräcker med en solidarisk lönepolitik, utan det krävs\r\nbetydligt handfastare tag. Jag menar att vi skulle\r\nkunna åstadkomma det genom att åberopa olika\r\ndomstolsmål.</pre><pre>Danfos-målet i Köpenhamn fick exempelvis följden\r\natt kurser anordnades för de danska arbetsgivarna\r\ndär det talades om hur man bör bete sig för att inte\r\ndiskriminera kvinnor och för att inte arbeta i strid\r\nmot lagen.</pre><pre></pre><pre>Man måste undersöka lönediskrimineringen på\r\nvarje enskilt företag. Om man får en samlad bild av\r\nde olika målen, innebär det också ett\r\nmedvetandegörande. Trots att vi har en ganska\r\nintensiv debatt om löneskillnaderna, finns det en\r\nomedvetenhet om att det är så orättvist på\r\nlöneområdet. Vår samlade bedömning i utskottet\r\när att vi gemensamt måste driva jämställdheten\r\nframåt.</pre><pre>Anf. 35  BERIT ANDNOR (s) replik:</pre><pre>Herr talman! Vi kan tydligen vara överens om att\r\ndet är viktigt att löneskillnaderna mellan kvinnor\r\noch män skall minska. Men när man skall ta\r\nkonsekvenserna av ett sådant ställningstagande, då\r\nhänger den borgerliga majoriteten i utskottet inte\r\nlängre riktigt med.</pre><pre>Isa Halvarsson tar som exempel upp ett mål i\r\nDanmark där man behandlade\r\nlöneskillnadsfrågorna. Det ledde till kurser för\r\narbetsgivarna, och det är väl bra. Men det räcker\r\ninte med kurser för arbetsgivarna, utan det handlar\r\nockså om att det skall bli effekter inom\r\narbetsmarknaden totalt sett. När vi ser på den\r\nstatistik som finns för Europa över\r\nlöneskillnaderna kan vi lätt konstatera att man trots\r\nen lagstiftning mot lönediskrimineringen inte har\r\nlyckats att komma till rätta med löneskillnaderna\r\nmellan kvinnor och män. Det är detta vi diskuterar\r\njust nu.</pre><pre>Jag hävdar att det inte räcker med lagstiftning. Det\r\när bra med lagstiftning, men det krävs mycket\r\nannat, alltifrån ett opinionsbildande arbete inom\r\nsamhällets alla olika områden till att vi även\r\nfortsättningsvis skall driva en framgångsrik\r\nsolidarisk lönepolitik.</pre><pre>Löneskillnaderna mellan kvinnor och män\r\nminskade faktiskt i detta land fram till 1985. En av\r\nanledningarna var att vi tillämpade den solidariska\r\nlönepolitiken. Detta är ett faktum. Vad som har\r\nhänt efter 1985 är att vi har fått en mer\r\nmarknadsorienterad lönesättning inom\r\narbetsmarknaden. Det är oerhört tydligt inom den\r\nkommunala sektorn, där vi klart kan se att den\r\nindividuella lönesättningen har missgynnat\r\nkvinnorna. Det är männen som har tagit för sig.\r\nAnledningen är att vi inte har kunnat driva en\r\nframgångsrik solidarisk lönepolitik under senare\r\ndelen av 80-talet.</pre><pre>Min kritik mot det Isa Halvarsson sade tidigare\r\nkvarstår.</pre><pre>Anf. 36  ISA HALVARSSON (fp) replik:</pre><pre>Herr talman! Jag tycker att det anförande som Berit\r\nAndnor nu höll skulle ha hållits för den tidigare\r\nregeringen, som gjorde klippekonomin möjlig. Det\r\nsom har hänt fram till 1985 och efteråt kan inte\r\nskyllas på den nuvarande regeringen.</pre><pre>Jag har absolut inte sagt att lagen är det enda\r\nredskapet i detta sammanhang. Det är viktigt att ha\r\nen lag i botten. Har man en lag i botten, då måste\r\nman också pröva lönediskrimineringar. En\r\nanledning till att sådana här mål inte har drivits är\r\natt facken då skulle ha drivit mål om brott mot\r\njämställdhetslagen och mot avtal som de själva\r\nvarit med om att förhandla fram.</pre><pre>En sak som man kan vara ganska kritisk till är att\r\nfackförbunden medvetet medverkat till\r\nlöneskillnader. De är inte vi här i riksdagen som\r\nsätter lönerna, utan det gör arbetsmarknadens\r\nparter. Vi kan inte ställas till svars för vilka\r\nlöneavtal arbetsmarknadens parter har slutit. Jag\r\ntycker att Berit Andnor skulle vända sig till ett\r\nannat forum med sin kritik.</pre><pre>Andre vice talmannen anmälde att Berit Andnor\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 37  HANS ANDERSSON (v) replik:</pre><pre>Herr talman! Isa Halvarsson hade i sitt inlägg ett\r\nhelt annat tonläge än den moderata representanten\r\noch gjorde insiktsfulla kommentarer om\r\nlöneskillnader, kvinnornas situation,\r\nansvarsrationalitet, m.m.</pre><pre>Jag vill bara framföra några synpunkter angående\r\nungdomar, de kvinnliga studerande som inte ville\r\nbli som män. Det var skönt att flickorna sade det\r\ni dessa tider av skriverier om porr, sextrakasserier,\r\nvåldtäkter och med männens mycket ringa\r\nansvarstagande för hem och barn. Å andra sidan\r\nförsöker Folkpartiet ständigt stimulera den fria\r\nmarknaden med TV-reklam, med de nya\r\nkvinnobilderna och vad vi kan se som deras\r\nefterföljd i modeindustrin, t.ex. anorexia. Det är\r\nnågonting som vi ideologiskt med kraft skall sätta\r\noss emot för att försvara en mänsklig roll hos\r\nkvinnorna och även hos männen. Det skall vara nya\r\nroller för båda könen.</pre><pre>Jag delar Isa Halvarssons syn på\r\nansvarsrationaliteten. Men varför stöder inte Isa\r\nHalvarsson vårt förslag om att stimulera männen\r\ntill att ta större ansvar genom att kvotera delar av\r\nföräldraledigheten?</pre><pre>Detsamma gäller löneskillnaderna. Vi tycker att\r\nden solidariska lönepolitiken är viktig. Vi delar\r\nkritiken mot både fackliga organisationer och\r\nsocialdemokratin. Den socialdemokratiska\r\nregeringen sänkte skatterna och stimulerade\r\nklippekonomin, och fackföreningsrörelsen har inte\r\ntagit sitt ansvar. Men det har inte heller varit så lätt\r\natt ta sitt ansvar för att jämna ut lönerna, eftersom\r\nmotparten, med borgarna som påhejargrupp, har\r\ntalat för ökade klyftor, högre chefslöner och\r\nindividuell lönesättning. Det har inte varit så lätt\r\nför fackföreningsrörelsen.</pre><pre>Varför stöder inte Isa Halvarsson våra förslag om\r\nbättre instrument till de fackliga organisationerna\r\noch de enskilda att driva sina krav i syfte att\r\nförbättra jämställdheten genom ett bättre lagstöd?\r\nVi har föreslagit förbud mot kollektiv\r\ndiskriminering och en lagfäst utjämning av löner,\r\nosv.</pre><pre>Beträffande arbetsvärdering och synen på arbete är\r\ndet faktiskt så att när män smutsar ner med olja och\r\nannat är det smutsigt, men när kvinnor gör rent på\r\nsjukhusen från avföring, uppkastningar, urin och\r\nblod då gör de rent. Det anses inte vara så smutsigt.\r\nPrecis den typen av värderingar genomsyrar\r\nfaktiskt synen på manliga och kvinnliga arbeten.\r\nDet ger upphov till kollekiv diskriminering.</pre><pre>Anf. 38  ISA HALVARSSON (fp) replik:</pre><pre>Herr talman! Jag sympatiserar också med att man\r\nbejakar den mjukare mansrollen, får ett bättre\r\nsamarbete och en vänligare atmosfär mellan\r\nkvinnor och män. Vårt parti tar skarpt avstånd från\r\ndet våld som finns i samhället, våldet mot kvinnor,\r\noch försöker på olika sätt ge bidrag och stöd till\r\nkvinnojourer o.d.</pre><pre>För min del menar jag att mycket av det videovåld\r\noch den pornografi som finns i samhället är vidrigt\r\noch uppmanar till våld.</pre><pre>Det är en missuppfattning att tro att vi från\r\nFolkpartiet på något vis skulle vara för en\r\nfullständigt fri marknadsekonomi. Det är vi inte. Vi\r\när för en socialt styrd ramhushållning, där\r\nekonomin har ordentliga ramar.</pre><pre>Det är intressant att Vänsterpartiet nu vill att\r\njämställdhetslagen ytterligare skall skärpas,\r\neftersom man från början ansåg att lagen var helt\r\nvärdelös. Man motsatte sig ju införandet av en\r\njämställdhetslag. Vi i Folkpartiet har sedan tidigare\r\nverkligen velat skärpa lagen på många olika sätt,\r\nmen lagen har gällt litet för kort tid. Det är inte\r\nrimligt att införa en ny jämställdhetslag varje år.\r\nDet är viktigt att man verkligen använder sig av den\r\nlag som finns när man skall uppfylla olika mål. Det\r\ngäller att bruka lagen. Jag hoppas att både olika\r\nfackförbund och JämO skall använda sig av den.</pre><pre>Anf. 39  HANS ANDERSSON (v) replik:</pre><pre>Herr talman! Jag är övertygad om att Isa\r\nHalvarsson delar min vrede över det som man kan\r\nse i massmedia, i reklam och på video. Det är\r\nsådant som stimulerar våldet. Jag har sett exempel\r\npå att Folkpartiet ibland försöker att snärja\r\nmarknaden genom vissa sociala hänsyn. Men det\r\nräcker inte, vare sig i Sverige eller utomlands, och\r\ndet är det som är problemet. Det är därför den\r\nfolpartistiska kluvenheten uppkommer. Som en\r\ngrunläggande aspekt i samhället måste man\r\ntillämpa solidaritetsprincipen. Sedan skall\r\nmarknadsmekanismerna sättas in för att effektivitet\r\noch ekonomisk rationalitet skall kunna uppnås.\r\nDet anser också jag.</pre><pre>När det gäller lagstiftningen fanns det i ett tidigare\r\nskede ett flertal motioner, bl.a. från Folkpartiet,\r\nom att skärpa och förbättra lagen, dock inte nu.</pre><pre>Man skall inte ha tandlösa lagar, vilket kan förklara\r\nen del av Vänsterpartiets tveksamhet. Man skall ha\r\nlagar som kan användas och som betyder någonting\r\nför att målsättningarna skall kunna uppfyllas. När\r\ndet gäller att uppfylla målsättningarna för\r\njämställdhet har inte lagen tjänat sitt syfte på ett\r\ntillräckligt bra sätt. Det har den inte heller gjort i\r\nfråga om JämO:s sätt att operera. Det beror på att\r\nlagen inte har ett tillräckligt stort\r\ntillämpningsområde. Det finns inte tillräckliga\r\nsanktionsmöjligheter. Dessutom är inte lagen\r\ntillräckligt påbjudande i förhållande till\r\nmöjligheterna att genomföra positiva förändringar.</pre><pre>Det här handlar väldigt mycket om människosyn\r\noch ideologi. Den politiska viljan att göra\r\nnågonting är det nog många politiker i denna\r\nkammare som har. Men när man skall göra\r\nnågonting för att förbättra jämställdheten, klampar\r\nman in på sådana tunga viktiga principiella\r\nområden som bl.a. ekonomi, social välfärd,\r\nekonomisk fördelning mellan avtalsparter och\r\nskattesystemet. Det är då som borgerligheten på\r\nlånga vägar inte räcker till. Det gjorde inte heller\r\nsocialdemokratin tidigare -- det är jag den förste att\r\nmedge och stryka under. Men nu talar vi om i dag\r\noch om politiken framöver. Då gäller det att ta\r\nställning i tunga frågor och se på vilka konsekvenser\r\njämställdhetspolitiken har för kvinnornas situation.\r\nJag hoppas att alla de nätverk som har bildats av\r\nkvinnor kommer att bevaka dessa frågor och\r\navslöja vad den borgerliga politiken i verkligheten\r\ninnebär.</pre><pre>Anf. 40  ISA HALVARSSON (fp) replik:</pre><pre>Herr talman! Det finns kvinnliga nätverk, inte bara\r\npå den socialistiska sidan utan även på den\r\nborgerliga sidan. Jag tillhör själv två nätverk. Dessa\r\nkvinnor tycker att just Folkpartiet liberalerna är det\r\nparti som bäst och intensivast driver\r\njämställdhetsfrågor, och det tänker vi fortsätta\r\nmed.</pre><pre>Hans Andersson talade om den internationella\r\nsolidariteten och jämställdhetsfrågor. Jag kom då\r\natt tänka på en nyligen gjord utskottsresa till\r\nPortugal och Spanien. Kvinnorna i Portugal\r\nuttalade att EG:s jämställdhetslagstiftning hade\r\nbetytt väldigt mycket för dem, inte bara\r\nekonomiskt utan också att de fick vara med i\r\ngemenskapen i Europa. De kunde utbyta tankar\r\noch få del av andra länders erfarenheter. Dessa\r\nkvinnor såg det som mycket angeläget att Sverige\r\nskulle bli medlem i EG. Då kunde vi hjälpa till i\r\narbetet för jämställdheten, såväl i Sverige som i\r\nEuropa och i världen som helhet. Om det finns\r\nförtryckta kvinnor i Sverige, finns det desto fler\r\nförtryckta kvinnor ute i världen.</pre><pre>Andre vice talmannen anmälde att Hans\r\nAndersson anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 41  MARIANNE ANDERSSON (c):</pre><pre>Herr talman! Jag är Centerkvinna. Jag tillhör\r\nSveriges största politiska kvinnoorganisation.\r\nCenterkvinnorna har i snart 60 år under olika\r\ndeviser arbetat för bättre villkor för kvinnor. Under\r\nmånga år var mottot: ''Delat ansvar, lika villkor''.\r\nDetta gäller självfallet fortfarande, både i\r\narbetslivet och i hemmet. Jag vill inte påstå att vi\r\nhar nått ända fram, för då skulle det inte behövas\r\ndebatter av den här typen. Men vi har ändå\r\nåstadkommit en hel del.</pre><pre>Som så många tidigare har sagt här i dag är inte\r\njämställdhet något som vi arbetar för från rent\r\nkvinnoegoistisk synpunkt. Nej, det viktigaste i\r\njämställdhetsarbetet är målet om ett samhälle med\r\nfria, starka, självständiga män och kvinnor, som\r\nlever sida vid sida och ger varandra samma\r\nmöjligheter och skyldigheter och som har förståelse\r\nför varandras olikheter -- olikheter i erfarenheter,\r\nkunskaper, språk och värderingar. Dessa olikheter\r\nborde inte vara en belastning för någon, utan i\r\nstället en tillgång för alla. Det är just olikheterna\r\nsom ger mångfalden, som gör att vi kompletterar\r\nvarandera, som gör livet spännande och som ger ett\r\nrikare arbetsliv och privatliv.</pre><pre>Trots de framgångar som har vunnits är det långt\r\nkvar innan vi når målet, om vi någonsin gör det.\r\nIbland undrar man faktiskt. Eftersom männen\r\nunder så lång tid har haft och har de ledande\r\npositionerna inom alla sektorer i samhället, har det\r\nvarit naturligt att betrakta mannen som norm och\r\nkvinnan som den som avviker. Så är det i långa\r\nstycken fortfarande -- även vi kvinnor hemfaller\r\nmånga gånger åt detta betraktelsesätt. Att bli\r\nbetraktad som den som avviker och är udda är inte\r\nnågon bra grund för jämställdhet. Där måste en\r\nförändring ske. Det är en fråga om träget arbete\r\nmed information, utbildning och\r\nattitydförändringar. Visserligen sker det vissa\r\nförändringar, men vi tycker förstås att det går\r\nalltför långsamt.</pre><pre>Barbro Dahlbom-Hall har i boken ''Lära män leda\r\nkvinnor'' på ett mycket tydligt sätt visat hur det\r\nfungerar ute i arbetslivet, hur både kvinnor och\r\nmän agerar med den här bilden för ögonen och\r\nvilka hinder som därvid uppstår. Vi är många som\r\nhar läst den boken och känt igen oss själva och\r\nandra i den.</pre><pre>Barbro Dahlbom-Hall skriver mycket om kvinnor i\r\nchefsposition och som håller på att göra karriär. Till\r\nskillnad från Berit Andnor tror jag att det är\r\nmycket viktigt att arbeta för jämställdhet också för\r\ndessa kvinnor. Man behöver aldrig glömma de\r\nlångavlönade för det. Det är bra för alla kvinnor att\r\nha förebilder och att det finns kvinnor över allt i\r\nhela samhället, inte minst när det gäller\r\ndiskussioner om lönenivåer. Det ger råg i ryggen för\r\nalla kvinnor.</pre><pre>I det här betänkandet behandlas en rad motioner\r\nom kvinnors möjligheter på arbetsmarknaden,\r\nmöjligheterna att starta egna företag,\r\nlöneskillnaderna mellan kvinnor och män, kvinnors\r\narbetsmiljö och hälsa, kvinnors inflytande,\r\ninternationella frågor, jämställdhetslagen m.m. Jag\r\nskall bara beröra några av dessa frågor.</pre><pre>Den nya jämställdhetslagen innebär en förbättring\r\njämfört med tidigare, men vi i Centern och flera\r\nandra framförde en hel del kritik när den infördes.\r\nVi ville bl.a. se en utvidgning till fler områden och\r\ndå särskilt till utbildningsområdet. Nu är det JämO\r\nsom har uppgiften att ge råd och information inom\r\nhela utbildningsväsendet. Detsamma gäller för\r\nkollektivavtalen. Vi anser att endast kollektivavtal\r\nsom lägst motsvarar lagens krav skall godtas.</pre><pre>Även JämOs tillsynsmöjlighet beträffande\r\nområden där kollektivavtal finns borde utvidgas.</pre><pre>Vi har uppmärksammat detta i motioner även nu.\r\nMen eftersom lagen är så ny och inte hunnit fungera\r\nsärskilt länge, finner vi att det är viktigt att noga\r\nfölja utvecklingen och att se hur parterna på\r\narbetsmarknaden hanterar de här frågorna och\r\ndriver jämställdhetsarbetet innan ytterligare\r\nförändringar görs.</pre><pre>Karin Starrin och Ingbritt Irhammar tar i en stor\r\nmotion om jämställdhet upp de här frågorna och\r\nmycket annat också. Jag vill särskilt nämna det krav\r\npå förbud mot sexuella trakasserier som man vill\r\nföra in i jämställdhetslagen. Dessa problem tas ju\r\nupp i 6 §, jämställdhetslagen. Men eftersom både\r\ncivilrättslig och straffrättslig lagstiftning innehåller\r\nbestämmelser och regler som kan användas mot\r\nsådana här trakasserier, pekar utskottet på att det\r\nkan uppstå problem med förbud och\r\nskadeståndssanktioner på flera håll i lagstiftningen.\r\nDet argumentet har vi godtagit. Den här frågan är\r\nalltså oerhört viktig. Sexuella trakasserier måste\r\nmed all kraft fördömas, motarbetas och stoppas.</pre><pre>Lika lön för likvärdigt arbete är en fråga som har\r\ndiskuterats mycket. Det är en av de viktigaste\r\nfrågorna inför framtiden.</pre><pre>Berit Andnor beskrev här tidigare att\r\nlöneskillnaderna har ökat sedan 1985 och skyllde\r\ndetta på den nuvarande regeringen. Det har jag\r\nlitet svårt att förstå. Såvitt jag vet var det\r\nSocialdemokraterna som huvudsakligen hade\r\nmakten då. Arbetsmarknadens parter har inte\r\nlyckats, eller också har de inte haft tillräcklig vilja,\r\natt utjämna skillnaderna. Det är bara så.</pre><pre>Den översyn av orsakerna till löneskillnaderna som\r\nnu pågår kommer att utgöra en bra utgångspunkt\r\nför det fortsatta arbetet med att utjämna\r\nlöneskillnaderna mellan kvinnor och män. Det\r\narbetet måste bedrivas med kraft.</pre><pre>Herr talman! Slutligen vill jag säga att vår uppgift\r\nutöver det som vi i riksdagen kan besluta är att i\r\ndebatter, i media samt vid kontakter med\r\nallmänhet, företagare och organisationer ständigt\r\nta upp de här frågorna, föra debatten och vara\r\nförebilder. Vi skall peka på orättvisor och\r\nmissförhållanden, sätta fingret på ömma punkter.\r\nJag undrar t.ex. hur bankernas situation hade varit\r\ni dag om fler kvinnor hade haft ledande positioner\r\ni den värsta spekulationsyran.</pre><pre>Vi måste föra den här debatten, men inte i ett\r\nklagandeperspektiv -- dvs. att kvinnor drabbas av\r\ndet ena eller det andra. I stället måste vi ur en\r\npositiv synvinkel visa på vad kvinnor har att tillföra,\r\nvisa på att alla tjänar på jämställdhet. Vi måste\r\nhjälpa kvinnor till självförtroende, så att de vågar\r\nta för sig och ställa krav på löner, inflytande och\r\navancemang i arbetet. Vi måste göra detta på ett\r\npositivt, självklart sätt som tilltalar unga kvinnor\r\noch män. Ingen vill egentligen ständigt höra hur\r\ndåligt man har det. Då minskar ju självförtroendet\r\nännu mera. Därför är det sätt på vilket debatten\r\nförs oerhört viktigt. Det måste vara en självklarhet\r\nför oss alla som nu finns här i kammaren -- ja, för\r\nalla riksdagsledamöter, både män och kvinnor -- att\r\nmed kraft arbeta för det här.</pre><pre>Anf. 42  BERIT ANDNOR (s) replik:</pre><pre>Herr talman! Jag tänker kommentera några av de\r\nsaker som Marianne Andersson tog upp i sitt\r\nanförande.</pre><pre>Hon nämnde inledningsvis att vi kvinnor inte skall\r\nuppleva att vi är udda och avvikande. I och med det\r\n''konserveras'' bilden av att vi skall behandlas\r\nannorlunda, och det kan stämma till viss del.</pre><pre>Men det är också oerhört viktigt att se till att\r\nsamhället förändras i förhållande till de\r\nförutsättningar som gäller för kvinnor. Jag tänker\r\npå kvinnors arbetsmiljö. I dag tvingas ju\r\nhundratusentals kvinnor att anpassa sig efter en\r\nmanlig miljö, som absolut inte är anpassad efter\r\nkvinnors förutsättningar vare sig fysiskt eller\r\npsykiskt.</pre><pre>Talet om att vara udda och avvikande kan således\r\ntolkas litet olika. Jag tror att det är oerhört viktigt\r\natt vi också ser att den manliga normen varit det\r\nsom så att säga har legat till grund för utformandet\r\nav samhället totalt sett och inom många olika\r\nområden. Jag tycker alltså att den manliga normen\r\ninte skall vara vägledande inom alla områden.</pre><pre>Vidare säger Marianne Andersson att jag skulle ha\r\nnågot emot detta med att stötta kvinnliga chefer\r\noch att se till att de får en vettig utveckling i sina\r\narbeten. Jag är absolut inte emot någonting sådant.\r\nDäremot har jag vänt mig emot det sätt varpå\r\nmånga borgerliga kvinnliga politiker för\r\njämställdhetskampen. Man koncentrerar sig ju på\r\nde bäst ställda kvinnornas område.</pre><pre>Jag tycker inte att jämställdheten skall begränsas\r\ntill vissa områden. Detta får inte ske på bekostnad\r\nav jämställdhet för alla kvinnor och alla män.</pre><pre>Inom den kommunala sektorn finns många av de\r\ntraditionella kvinnojobben. Skall skillnaderna\r\nmellan mäns och kvinnors löner minska, måste\r\nlönerna för dessa jobb relativt sett öka mer än vad\r\nsom gäller för andra jobb. Jag vill fråga Marianne\r\nAndersson om hon tror att kommunernas och\r\nlandstingens möjligheter i detta sammanhang ökar\r\neller minskar när staten drar in miljardbelopp från\r\nden kommunala sektorn. Det här är ett väldigt fint\r\nexempel på jämställdhetsinsatser som faktiskt\r\nborde kunna göras sett till hela samhället och inte\r\nbara till de kvinnliga cheferna.</pre><pre>Jag skyllde inte de ökade löneskillnaderna på den\r\nnuvarande regeringen. Så enkelt är det inte. I mitt\r\nanförande och i mina tidigare repliker har jag bara\r\nvisat på att de ökade löneskillnaderna beror på att\r\nvi gick ifrån den solidariska lönepolitiken 1985, att\r\ndet har skett en marknadsorientering av\r\nlönesättningen. Kvinnorna har förlorat på detta.</pre><pre>Anf. 43  MARIANNE ANDERSSON (c)\r\nreplik:</pre><pre>Herr talman! Jag talade om det manliga som norm,\r\noch jag tror att vi har precis samma uppfattning.\r\nNaturligtvis vill också jag förändra den bilden.\r\nBerit Andnor missuppfattade mig nog.</pre><pre>Jag anser att både manligt och kvinnligt måste vara\r\nnormgivande. Ett kön får inte vara normgivande i\r\nsamhället. Kvinnor och män är olika, och de\r\nskillnaderna måste beaktas på olika sätt.</pre><pre>Vi centerkvinnor jobbar inte till förmån för\r\nkvinnliga chefer på det sätt som Berit Andnor\r\nkanske tror att vi gör. Vi har alltid kämpat för\r\nkvinnor i vården, kvinnor i de traditionella\r\nkvinnoyrkena och kvinnor med de sämsta\r\narbetsmiljöerna och försökt att åstadkomma bättre\r\nvillkor för dessa kvinnor.</pre><pre>Vad jag menar är att det är viktigt att kvinnor finns\r\ninom alla områden av samhällslivet. Det handlar\r\nockså om att de kvinnor som så att säga utför\r\njobben nere på golvet har de här andra kvinnorna\r\nsom förebilder för att se att det går att komma\r\nvidare. Det är självfallet oerhört viktigt att vi\r\narbetar för båda grupperna.</pre><pre>Det är att göra det väldigt lätt för sig när man säger\r\natt om staten inte drog in pengar från kommunerna,\r\nskulle kvinnorna inom vården t.ex. kunna få bättre\r\nbetalt. Frågan är bara: Var skall pengarna tas i dag?</pre><pre>Vi arbetar för större valfrihet, för kvinnors\r\nmöjligheter att starta företag t.ex. inom områden\r\nsom tidigare präglats av traditionella kvinnoyrken.\r\nMan skall inte vara inlåst av monopol, utan det\r\nskall också finnas andra möjligheter. Vi kan inte i\r\ndag säga att de här pengarna skall satsas på högre\r\nlöner för kvinnorna -- vilket i och för sig sker i\r\nförhandlingar -- och sedan får våra barn i framtiden\r\nbetala. Men då kanske det inte är möjligt att betala\r\nnågra löner alls, i varje fall inte i samma\r\nutsträckning.</pre><pre>Ja, det är ett faktum att det blivit ökade\r\nlöneskillnader. Man kan diskutera orsaken härtill.\r\nJag tror att orsaken till att kvinnorna hittills inte har\r\nklarat den individulla lönepolitiken är just den\r\ninlåsning som har varit. Man har aldrig förhandlat.\r\nMan har aldrig haft tillräckligt självförtroende för\r\natt kunna ställa krav. Man har inte haft kraft att\r\nverkligen gå samman. I ett jämställt samhälle, och\r\nett sådant måste vi kämpa för, får också kvinnorna\r\nstörre möjligheter att klara den här saken.</pre><pre>Anf. 44  BERIT ANDNOR (s) replik:</pre><pre>Herr talman! Marianne Andersson, den solidariska\r\nlönepolitiken handlar ju egentligen om att gå\r\nsamman och att se till att de som har de lägsta\r\nlönerna i samhället får de största löneökningarna.\r\nJag säger att det är oerhört viktigt att vi även\r\nfortsättningsvis kan föra en framgångsrik politik på\r\ndetta område. Det är detta som det handlar om. Jag\r\nvänder mig mot den individuella lönesättningen.\r\nAll erfarenhet visar att det är kvinnorna som\r\nförlorar på individuell lönesättning. Detta kan man\r\nläsa innantill om. SKTF har gjort en rapport som\r\nalldeles nyligen publicerades och som tydligt visar\r\natt det är kvinnorna som har förlorat på individuell\r\nlönesättning. Därför måste vi fortsättningsvis föra\r\nen solidarisk lönepolitik, om vi inte skall få ännu\r\nstörre löneskillnader mellan kvinnor och män.</pre><pre>Marianne Andersson sade att kvinnorna har varit\r\ninlåsta i den kommunala sektorn och att det är\r\ndärför som det är så bedrövligt när det gäller\r\nlöneskillnaderna. Jag måste ställa en fråga till\r\nMarianne Andersson när det gäller att privatisera\r\noch att starta eget företag. Blir det fler jobb för\r\nkvinnorna bara därför att det är fler arbetsgivare?\r\nNi säger ju att denna verksamhet skall drivas\r\nmycket effektivare. Det måste ju innebära att det\r\nblir färre jobb. Vad är det som säger att lönerna\r\nstiger vid en privatisering eller, kanske mer\r\nkorrekt, om man lägger ut något på entreprenad?\r\nVad är det som styrker detta antagande, Marianne\r\nAndersson? Har Marianne Andersson något som\r\nvisar att det är på det sättet? Tjänar t.ex. privata\r\nlokalvårdare mer än de kommunala?</pre><pre>Jag är helt övertygad om att detta handlar om mer\r\ntro än vetande från den borgerliga majoritetens\r\nsida. Man tror på den fria marknaden och tror att\r\ndet skall bli på ett visst sätt. All erfarenhet visar att\r\ndet inte är på det sättet. Kvinnorna är de stora\r\nförlorarna i det som nu håller på att hända inom den\r\noffentliga sektorn.</pre><pre>Slutligen vill jag bara rätta till något som sades\r\ntidigare, och jag tror att det är viktigt för\r\nprotokollet att jag gör det. Charlotte Cederschiöld\r\npåstod att löneskillnadsutredningen...</pre><pre>Anf. 45  ANDRE VICE TALMANNEN:</pre><pre>Repliken gäller Marianne Andersson och inte\r\nnågon annan.</pre><pre>Anf. 46  BERIT ANDNOR (s) replik:</pre><pre>Herr talman! Det som jag vill säga har oerhört stor\r\nbetydelse för hela debatten. Påståendet att den\r\nlöneskillnadsutredning som vi diskuterar ganska\r\nmycket skulle ha tillsatts av den borgerliga\r\nregeringen är icke sant. Den tillsattes av den\r\nsocialdemokratiska regeringen.</pre><pre>Anf. 47  MARIANNE ANDERSSON (c)\r\nreplik:</pre><pre>Herr talman! Jag tror faktiskt att kvinnorna har\r\nstörre förutsättningar att förändra sitt löneläge om\r\nde inte omfattas av ett monopol. Jag tror därför\r\ninte -- det har vi i Centern aldrig trott -- att all\r\nkommunal verksamhet skall bli privatiserad. Den\r\ndebatten kanske vi kan lämna därhän.</pre><pre>Jag tror emellertid att det har betydelse att det finns\r\nvalfrihet, i alla fall när tiderna är litet bättre än de\r\när i dag. Att i dag stå här och diskutera\r\nlönehöjningar är egentligen ganska absurt när vi vet\r\natt löneutrymmet över huvud taget är oerhört litet.\r\nDärför inser vi nog alla att möjlighterna att utjämna\r\nlöneskillnaderna just i dag är små. Det är tråkigt att\r\nerkänna att det är på det sättet. Men jag tror inte\r\natt det finns någon här som kan hävda att vi kan\r\nåstadkomma en ordentlig utjämning just i\r\nnuvarande besvärliga situation. Nu gäller det att slå\r\nvakt om jobben. Vi löser därför inte dessa problem\r\nnu. Men i ett normalt arbetsmarknadsläge är jag\r\nalldeles övertygad om att valfrihet, att det finns fler\r\narbetsgivare att välja mellan, också leder till ett\r\nbättre löneläge.</pre><pre>Andre vice talmannen anmälde att Berit Andnor\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 48  HANS ANDERSSON (v) replik:</pre><pre>Herr talman! Jag vill göra några kommentarer. Jag\r\ntror också att det är mycket viktigt med kvinnliga\r\nförebilder. Men som Berit Andnor säger får man\r\ninte fokusera på de kvinnor som har kommit litet\r\nbättre ut i vårt samhälle och som kanske t.o.m. kan\r\nanses vara socialt privilegierade. Vi måste förstå\r\nbåde att det handlar om frågor om klass, om socialt\r\nskick, om rättvisa och om kön. Det tror jag att vi i\r\nvårt parti har lärt oss, men det har tagit sin tid för\r\noss, det skall jag erkänna.</pre><pre>Vi har väckt en del motioner som stämmer överens\r\nmed vad Marianne Andersson omnämnde som\r\nkrav även från Centern, att man skulle utvidga mot\r\nutbildningsområdet, att man skulle titta på\r\ndispositiviteten, en kollektivavtalslag, att man\r\nskulle införa förbud mot sexuella trakasserier, osv.\r\nVi har tagit initiativ till att JämO skulle vara mer\r\naktiv när det gäller arbetsvärderingen för att att\r\nman skulle få till stånd en rimligare värdering av\r\narbetsinsatser.</pre><pre>Min fråga är varför Centern ändå går ifrån sina\r\nsynpunkter på detta område.</pre><pre>Jag tycker återigen att man måste ha det riktigt\r\nstora frågorna klara för sig. Låglönegrupperna har\r\nmissgynnats i förhållande till höglönegrupperna\r\nunder de senare åren. Och den borgerliga sidan har\r\nstarkt drivit på den utvecklingen. Skatterna har\r\nsänkts för de rika. Marginalskattereformerna har\r\nvarit legio under senare år. Vi kommer att ha en\r\nminskad offentlig sektor, minskad service, som\r\nkvinnor är beroende av, och minskad sysselsättning\r\nför kvinnor. Det kommer att bli en ökad\r\nmarknadsanpassning. Åtminstone på lokalplanet\r\när det ganska vanligt att jag möter centerkvinnor\r\nsom är djupt bekymrade över denna utveckling --\r\nökade klyftor och ökad orättvisa.</pre><pre>Frågan är vad som händer när det gäller EG-frågan.\r\nVisst är portugisiska kvinnor glada över den\r\ndraghjälp som de kan få från tyskor och\r\nholländskor. Men svenskor är ett stort föredöme\r\nför många länder inom EG.</pre><pre>Marianne Andersson nämnde något om debattens\r\nkaraktär. Jag tror också att detta är viktigt. Jag tror\r\natt det måste finnas optimism och litet\r\nsjälvförtroende. Men då kan man inte heller säga\r\natt det nu inte finns något att göra på lönesidan, att\r\nklyftorna nu har ökat, att man nu har satsat på de\r\nrika, att man nu inte kan göra något för de fattiga\r\noch att man nu inte vågar ge bättre instrument för\r\nkvinnorna när de kräver mer av rättvisa. Det är\r\nprecis detta som vi går emot när det gäller\r\nutskottets uttalande i betänkandet. Vi vill visa\r\nstörre optimism. Vi vill vara ärligare mot alla de\r\nkvinnor som i dag är djupt missnöjda med sakernas\r\ntillstånd. Därför hade vi andra förslag med\r\nanledning av detta betänkande.</pre><pre>Anf. 49  MARIANNE ANDERSSON (c)\r\nreplik:</pre><pre>Herr talman! Att kvinnor är oroliga ute i samhället\r\ni dag, är jag också mycket medveten om. Vi i\r\nCentern har alltid arbetat för rättvis fördelning.\r\nMen om man skall kunna fördela något, måste man\r\nockså ha något att fördela. Det viktiga är då att man\r\nhar en ekonomi som ger tillväxt och som gör att det\r\nfinns något att fördela.</pre><pre>Jag skall också anknyta till det som Isa Halvarsson\r\nsade tidigare om vårt besök i Spanien. Den sittande\r\nsocialdemokratiska regeringen där driver, och har\r\nunder många år drivit, frågorna om att man måste\r\nse till att ha en bra ekonomi för att ha något att\r\nfördela. Det är bara på det sättet, och det måste\r\nman inse.</pre><pre>Självfallet anser jag att det lilla löneutrymme som\r\nfinns, men det är litet, skall användas just till\r\nkvinnorna. Det är arbetsmarknadens parters\r\nansvar att se till att det blir på det sättet.</pre><pre>Jag ställde några frågor om jämställdhetslagen. Jag\r\ntrodde att jag hade förklarat vad vi tycker. Men\r\nlagen är ny, den har just införts, och jag tror\r\nfaktiskt inte att det är särskilt gagnrikt att ändra\r\nlagar varje år utan att man bör se hur den kommer\r\natt fungera först. Men vi kommer att mycket noga\r\nfölja dessa frågor, eftersom vi anser att de är\r\nangelägna.</pre><pre>Hans Andersson sade något om att vi inte bara skall\r\nfokusera på kvinnor i chefsposition. Det håller jag\r\nmed om. Det vill jag inte, och det gör vi inte heller.\r\nMen det är viktigt att ta med dem också. Men det är\r\nde stora grupperna med kvinnor som det är oerhört\r\nviktigt att arbeta för. Det är viktigt att ge dem\r\nsjälvförtroende och visa dem att det faktiskt går att\r\ngöra något mer också. Det är viktigt att ge dem\r\nsjälvförtroende, så att de vågar kräva inflytande i\r\narbetet. Det måste vara en dialog för att det skall\r\nfungera. Jag tror att kvinnors självförtroende är\r\nnågot som är oerhört viktigt att arbeta för på olika\r\nsätt. Det måste börja i förskolan och i familjen och\r\nfortsätta hela vägen genom skolan för att det sedan\r\nskall kunna fungera ute i arbetslivet. Det är den\r\nstora uppgiften.</pre><pre>Anf. 50  HANS ANDERSSON (v) replik:</pre><pre>Herr talman! Det är sant att vi måste ha något att\r\nfördela. Vi måste producera och vi måste sätta folk\r\ni arbete. Vi måste få en tillväxt. Sedan kan vi\r\nfördela. Så har det alltid varit och så är det i dag.</pre><pre>Det är för mig otroligt egendomligt hur man har\r\nomfördelat nu under flera år. Man har fördelat\r\npengar till dem som har mest. Det slår mig att den\r\nregering där centerpartiet ingår, innan marknadens\r\nräntechocker satte stopp för ytterligare åtgärder,\r\njust i detta läge med svår arbetslöshet, dålig\r\nproduktion i industrin och en svag offentlig sektor\r\nville sänka skatterna för de mest förmögna, ta bort\r\nförmögenhetsskatten och dela ut de pengar som\r\nfanns kvar i löntagarfonderna till extra\r\nsparstimulans för dem som redan hade historiens\r\nhögsta realränta. Det är den absoluta motsatsen till\r\nen rimlig fördelningspolitik. Det skulle inte gagna\r\nkvinnorna. Jag förmodar att Marianne Andersson\r\negentligen inte alls tycker om en sådan fördelning.</pre><pre>Därför säger jag att de stora frågorna om ekonomi,\r\nsocial rättvisa, offentlig sektor och välfärdssystem\r\när de stora frågor som kommer att avgöra grunden\r\nför kvinnornas jämställdhet. Därför hänger\r\njämställdhet och jämlikhet ihop. Därför förstår jag\r\natt Marianne Andersson har utomordentliga\r\nbekymmer med tanke på hur både medlemskåren\r\noch väljarbasen inom Centern resonerar när det\r\ngäller denna typ av frågor -- åtminstone ute i landet\r\nenligt vad jag känner till.</pre><pre>När det slutligen gäller självförtroende och\r\noptimism håller jag med Marianne Andersson. Det\r\när väldigt viktigt att få in komponenten\r\nsjälvförtroende hos kvinnorna. Men då måste de få\r\nstöd. De måste få ett bättre stöd från lagstiftningen\r\noch från den politiska viljan här i riksdagen och på\r\nandra håll. De kan inte lämnas över. Kvinnorna är\r\nunderordnade i Sverige på marknaden och kommer\r\natt förlora slaget i avtalsrörelsen, när de möter\r\nmycket starka arbetsgivarparter som vill göra helt\r\nandra saker: öka klyftorna och förändra\r\ntyngdpunkten i marknadsmekanismerna. Därför\r\nmåste kvinnorna få politiska signaler som ger dem\r\noptimism och självförtroende och inte leder till det\r\ndubbla budskap som mycket av utskottets text\r\ninnehåller.</pre><pre>Det är viktigt med jämställdhet. Jovisst, men\r\nrollerna måste förändras. Var god dröj -- nu är tiden\r\ninte inne. Vi får väl se i den högkonjunktur som\r\nkanske kommer någon gång. Men då är det\r\nmarknadskrafterna som enligt den nya regimen\r\nskall råda. Det kommer återigen att verka mot\r\nkvinnornas intressen.</pre><pre>Anf. 51  MARIANNE ANDERSSON (c)\r\nreplik:</pre><pre>När Hans Andersson inte tror på kvinnornas\r\nförmåga att klara sig i framtiden, hänger han sig åt\r\nden typ av pessimism som han själv inte tycker om.\r\nVi tror faktiskt på kvinnornas förmåga. Men det\r\ngäller att arbeta för den.</pre><pre>När det gäller skatterna och regeringens\r\nskattesänkningar vill jag framhålla att de skatter\r\nsom sänks är de som är skadliga för\r\nföretagsamheten och tillväxten. Om man inte kan\r\nåstadkomma bättre förutsättningar för\r\nföretagandet -- det gäller även kvinnorna; vi vill\r\nuppmuntra kvinnliga företagare -- finns ingenting\r\natt fördela. Jag ser ingen motsättning i detta. Målet\r\nhar varit att sänka de skadliga och\r\ntillväxthämmande skatterna.</pre><pre>Andre vice talmannen anmälde att Hans\r\nAndersson anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 52  MARGARETA VIKLUND (kds):</pre><pre>Herr talman! Jag tycker att det är bra att det finns\r\nen jämställdhetslag i vårt land. Men jag tycker\r\nockså att det är sorgligt att det måste finnas en\r\nsådan lag, dvs. att vi måste ha en lag som siktar till\r\natt förbättra främst kvinnans ställning i arbetslivet.</pre><pre>Vi som på många sätt anser oss ha hunnit en bra bit\r\npå humanismens, solidaritetens och\r\njämställdhetens väg borde väl egentligen ha\r\nkommit så pass långt att en sådan lag var onödig.\r\nBehovet av den lagen, som jag ändå inte\r\nifrågasätter, visar att vi i vårt land trots alla goda\r\nföresatser inte behandlar alla människor lika.\r\nLagen är på många sätt en signal till andra länder\r\nom situationen i vårt land. Men jag hoppas att den\r\nockså visar på att vi i Sverige tar\r\njämställdhetsfrågorna på allvar.</pre><pre>I lagen talas det om att arbetsgivare och\r\narbetstagare skall samverka för att uppnå\r\njämställdhet i arbetslivet. Lagen talar om att\r\nkönsdiskriminering är otillåten. Trakasserier på\r\ngrund av att arbetstagaren har avvisat\r\narbetsgivarens sexuella närmanden eller anmält\r\narbetsgivaren för könsdiskriminering får inte heller\r\nförekomma.</pre><pre>Jag tycker att det är bra att det finns en lag som kan\r\nge framför allt kvinnliga arbetstagare rätt att hävda\r\nsin integritet och sitt människovärde. Det är viktigt.\r\nMen jag tycker som sagt att det är sorgligt att det\r\nfortfarande finns behov av lagen.</pre><pre>Det är också bra att det finns en\r\njämställdhetsombudsman, även om jag anser att\r\nden personen skulle kunna ha mer utvidgade\r\nbefogenheter än att enbart försöka förmå\r\narbetsgivaren att frivilligt följa föreskrifterna i\r\njämställdhetslagen och att medverka i strävandena\r\natt främja jämställdhet i arbetslivet, som det står i\r\nlagen.</pre><pre>Eftersom jämställdhetsombudsmannen kan\r\nkomma i kontakt med företeelser och brott som kan\r\nstrida mot efterlevnaden av andra lagar än\r\njämställdhetslagen, borde JämO också ha\r\nmöjlighet att tillämpa andra lagar än enbart\r\njämställdhetslagen. Jag menar med andra ord att\r\ndet nu, även om jämställdhetslagen är ganska ny,\r\nkan var dags att utvidga JämO:s befogenheter.\r\nJämställdhet är inte en fråga bara för och om\r\narbetslivet.</pre><pre>Herr talman! Det talas mycket om att den politik\r\nsom nu förs i landet inte skulle stå på kvinnornas\r\nsida, ja rent av vara kvinnofientlig. Jag anser dock\r\natt den nuvarande politiken inte är mer\r\nkvinnofientlig än den tidigare förda politiken. Jag\r\nhåller med om att det fortfarande är mycket som\r\nbåde behöver och kan göras för att förbättra\r\nkvinnornas situation på många olika områden. Men\r\njag tycker inte att Vänstern, som den själv ofta\r\ntycks tro, har varit särskilt progressiv eller\r\nförutseende på detta område.</pre><pre>Den tidigare förda politiken i vårt land har varit\r\nmycket bra på att få ut kvinnan på\r\narbetsmarknaden och att ändra hennes roll. Det\r\nhar ur många aspekter varit bra. Men politiken har\r\nockså varit bra på att nedvärdera det arbete som\r\nutförs i hemmet. Man har t.ex. inte gjort något för\r\natt få det arbetet ATP-grundande, vilket vi\r\nkristdemokrater har arbetat för och påpekat under\r\nmånga år.</pre><pre>Framför allt Vänsterns av sig själv högt prisade\r\naktiviteter för att ändra kvinnorollen och få ut\r\nkvinnan i arbetslivet har befäst kvinnans uråldriga\r\nuppgift och tradition att vårda och serva. Den\r\narbetsmarknad socialdemokraterna erbjöd\r\nkvinnan var nämligen starkt segregerad och blev\r\ndet ännu mer.</pre><pre>Kvinnans traditionella hemarbete, vård och\r\nomsorg, fick hon ta med sig in i den offentliga\r\nsektorn. Dit ville inte männen. De placerade\r\nkvinnan där för att, som det kan tyckas, få ha\r\nnäringslivet för sig själva, vilket också all statistik\r\nvisar att de i princip fortfarande har. I dag finns\r\nsåledes en statusfylld manlig arbetssektor och en\r\nkvinnlig arbetssektor med lägre status.</pre><pre>Indoktrinering och nedvärdering av olika gruppers\r\narbetsinsatser har fortsatt. Löneskillnaden mellan\r\nkvinnors och mäns arbetsinsatser ökar i stället för\r\natt minska, trots att de har likartade\r\narbetsuppgifter. Det kvinnor utför, framför allt om\r\ndet de utför är traditionella kvinnouppgifter,\r\nvärderas lägre än mäns insatser.</pre><pre>Att i det läget, som många gör, tala om hot mot\r\njämställdheten vid ett utökat EG-samarbete kan\r\nnästan tolkas som hyckleri. Kvinnans status måste\r\nhöjas i alla sammanhang -- i Sverige, i EG-länderna\r\noch i u-länderna. Det handlar om ett 100-procentigt\r\nmänniskovärde.</pre><pre>Vi kristdemokrater anser att principen om att\r\nkvinnor liksom män skall ha möjligheter att\r\nförsörja sig själva måste gälla. Men kvinnors och\r\nmäns beslut om förvärvsfrekvens måste präglas av\r\nvalfrihet, om man nu har möjlighet att välja.</pre><pre>Jag anser att kvinnans arbete skall uppvärderas på\r\nalla nivåer. Mycket av det arbete som kvinnor utför\r\ni hemmet i form av bl.a. barnomsorg skall avlönas.\r\nDärför vill vi kristdemokrater ha vårdlön. Det\r\nanser vi är ett rättvise- och jämställdhetskrav. Det\r\nskulle också kunna få såsom konsekvens att arbetet\r\ninom vård och omsorg fick en högre status. Det är\r\ndags att kvinnan och mannen ses som det\r\nkomplement som de är till varandra och att man\r\nplacerar dem jämsides bredvid varandra. Lika lön\r\nför lika arbete är ett grundkrav. Det får inte vara\r\nmer kvalificerat i lönehänseende att stå vid en\r\nmaskin än att hjälpa och vårda människor. Det är\r\nfråga om jämställdhet och människors lika värde.</pre><pre>Herr talman! Jag yrkar bifall till utskottets förslag\r\ntill yttrande.</pre><pre>Anf. 53  BERIT ANDNOR (s) replik:</pre><pre>Herr talman! Margareta Viklund säger att hon\r\nanser att den politik som nu förs av den borgerliga\r\nregeringen inte är mer kvinnofientlig än den som\r\ntidigare har förts. Det tycker jag är ett\r\nhäpnadsväckande uttalande av Margareta Viklund.</pre><pre>Den borgerliga regering som vi nu har för en\r\nekonomisk politik som kommer att innebära att fler\r\nkvinnor kommer at bli arbetslösa. Den\r\ngemensamma sektorn, som har så oerhört stor\r\nbetydelse för kvinnors möjligheter att\r\nförvärvsarbeta, är man nu i full färd med att försöka\r\nrusta ned. Det kallar jag att driva en kvinnofientlig\r\npolitik.</pre><pre>Dessutom finns det en rad förslag från den\r\nborgerliga regeringen som har sin udd riktad direkt\r\nmot kvinnors arbete och därmed också mot\r\njämställdheten mellan kvinnor och män.</pre><pre>Sedan säger Margareta Viklund att vi\r\nsocialdemokrater har nedvärderat kvinnor och\r\nkvinnors arbete, att vi har hänvisat dem till den\r\ngemensamma sektorn. Vad det handlar om är att vi\r\nhar gjort tidigare oavlönat arbete till avlönat\r\narbete. Vi ger kvinnor ersättning för det arbete de\r\nutför, det arbete som den borgerliga majoriteten nu\r\när i full färd med att åter göra oavlönat.</pre><pre>Att uppvärdera kvinnoarbetet sade Margareta\r\nViklund var viktigt. Det håller jag med om. Då\r\nmåste man också ta konsekvenserna av det och inte\r\nskära ned resurserna för den gemensamma sektorn,\r\ndär de flesta kvinnorna i dag arbetar. Det blir\r\nmindre pengar till den gemensamma sektorn och\r\nmindre pengar att avlöna kvinnorna för.</pre><pre>Det talas om frihet att välja. Margareta Viklund tar\r\nupp frågan om vårdlön. Vad är det för frihet och för\r\nmöjlighet att välja för kvinnor? Vi vet ju att de\r\nstörsta löneskillnaderna mellan män och kvinnor\r\ngrundläggs i unga år. Det finns statistik som visar\r\ndet. Det beror bl.a. på att kvinnorna tvingas att ta\r\nhuvudansvaret för familj och barn. Tror Margareta\r\nViklund att denna utveckling kommer att öka eller\r\nminska om vårdnadsbidrag eller vårdnadslön\r\ninförs?</pre><pre>Slutligen kan jag inte låta bli att komma med den\r\nkommentaren att Kds tydligen har släppt kravet på\r\nvårdnadslön. Den slutsatsen måste man dra av den\r\nkrisuppgörelse som vi har kommit överens om. Jag\r\nfunderar naturligtvis på hur Kds kan sitta kvar i\r\nregeringen i en sådan situation.</pre><pre>Anf. 54  MARGARETA VIKLUND (kds)\r\nreplik:</pre><pre>Herr talman! Det var många frågor som Berit\r\nAndnor ställde. Jag börjar med den första frågan.\r\nAtt den politik den här regeringen för inte skulle\r\nvara mer kvinnofientlig än den tidigare förda\r\npolitiken tycker jag att man kan hålla med om. Om\r\nman bara tittar på den representation som finns i\r\nden här salen i riksdagen, tycker jag inte att den\r\ntidigare politiken, som bl.a. förts av Berit Andnors\r\nparti, har fört in fler kvinnor i det här rummet.</pre><pre>Att kvinnorna blev hänvisade till den offentliga\r\nsektorn när de sökte sig ut i arbetslivet är egentligen\r\nbakgrunden till den situation som vi har i dag, Berit\r\nAndnor. Det är därför som kvinnorna i så väldigt\r\nstor utsträckning finns inom den offentliga sektorn\r\ni dag. Den arbetslöshet som nu hotar, och som vi\r\nredan har, är ju en konsekvens av den tidigare förda\r\npolitiken, att man satte kvinnorna just där. Det\r\ntycker jag är ganska sorgligt. Vi får betala nu för\r\nvad den tidigare förda politiken har drivit fram.</pre><pre>Vårdlön, ja, visst trodde jag att den frågan skulle\r\nkomma. Jag anser inte att vårdlön på något sätt\r\nskulle vara mindre jämställdhetsbefrämjande än\r\nnågra andra insatser, tvärtom. Här har vi\r\nmöjligheter, precis som jag framförde tidigare, att\r\nsätta ett pris på det arbete som utförs i hemmet\r\nredan där och få med oss den statusen ut i samhället\r\nigen, så att vi också kan få det omvårdnadsarbete\r\nsom Berit Andnor talar sig varm för högre prissatt.\r\nDet tycker jag är ett rättvisekrav. Det är en vinkel\r\nav det hela.</pre><pre>Jag vill inte heller tro att de generationer som i dag\r\nfinns i samhället ser på manligt och kvinnligt på\r\nsamma sätt som vi gör, utan mer på helheten. Vad\r\när bäst för oss i det liv och den familjesituation som\r\nvi har? Här tror jag inte att det handlar om man\r\neller kvinna, utan här handlar det om att vi skall\r\nhjälpas åt med vården av och omsorgen om barnen\r\noch familjen. Det är för framtiden vi arbetar.</pre><pre>Visst var vårdlönen med i krisuppgörelsen. Men\r\nden kom inte ur politiken för den skull, utan den\r\nfinns fortfarande kvar som ett alternativ att arbeta\r\nvidare med. Regeringen har inte avsgat sig sitt\r\nansvar för den ännu.</pre><pre>Anf. 55  BERIT ANDNOR (s) replik:</pre><pre>Herr talman! Trots de brister vi kan se när det gäller\r\njämställdhet mellan kvinnor och män i det här\r\nlandet, är det ett faktum att Sverige är det land där\r\nman har kommit längst med jämställdheten mellan\r\nkvinnor och män. Vi kan gå igenom område efter\r\nområde. Detta är ingen slump eller någonting som\r\nhar skett bara av sig självt.</pre><pre>Det är naturligtvis en medveten politik som ligger\r\nbakom att den svenska kvinnan har en unikt stark\r\nställning i det svenska samhället. Det beror på en\r\nmedveten socialdemokratisk politik, en politik som\r\nhar fått styra det här landet under en lång tid och\r\nsom ligger till grund för att det ser ut som det gör i\r\ndag. Det är detta vi måste slå vakt om.</pre><pre>Jag ser att den borgerliga majoritet som vi har i\r\ndenna riksdag och som vi har i regeringen nu\r\nallvarligt hotar kvinnornas ställning och rättigheter,\r\ndet vi har uppnått. Detta är ett faktum. Hoten är\r\nmånga. Förslagen är många, och de kommer, om de\r\nfår genomföras, att slå hårt mot kvinnorna.</pre><pre>Beträffande representationen har faktiskt\r\nArbetarpartiet socialdemokraterna ökat sin\r\nrepresentation av kvinnor i riksdagen. Tyvärr har vi\r\nfått in en del nya partier, däribland Kds, där det\r\nkanske är litet sämre med representationen av\r\nkvinnor. Det kanske säger något mer om hur det\r\nförhåller sig inom respektive partier.</pre><pre>Sedan kommer jag till priset på kvinnors arbete.\r\nJag frågar Margareta Viklund: Vad är priset på\r\nkvinnors arbete? Är det 2 500 kronor i månaden\r\neller vad är det? Vad tycker Margareta Viklund är\r\nen lämplig ersättning för kvinnors arbete?</pre><pre>Avslutningsvis vill jag bara säga att den borgerliga\r\nregering som vi nu har är ett allvarligt hot mot\r\nkvinnor och kvinnors ställning i det svenska\r\nsamhället. Vi måste slåss mot detta hot. Tyvärr har\r\nvi kvinnor även i denna riksdag som inte är beredda\r\natt ställa upp i den kampen, som inte är beredda att\r\nställa upp på att kvinnorna i landet även\r\nfortsättningsvis skall kunna ha ett eget arbete och\r\nen egen lön, det som är grundbulten för kvinnors\r\nfrihet och för jämställdhet mellan kvinnor och män.</pre><pre>Anf. 56  MARGARETA VIKLUND (kds)\r\nreplik:</pre><pre>Herr talman! Jag håller med om att Sverige har\r\nkommit mycket långt på jämställdhetsområdet, och\r\ndet är mycket positivt. Jag är också mycket\r\nangelägen om att jämställdheten skall få finnas kvar\r\ni vårt land. Men det handlar även om jämställdhet\r\nmellan invdivider och inte enbart mellan kön.</pre><pre>Vad man har glömt i allt sitt jämställdhetsarbete är\r\nden part som har kommit i kläm, nämligen barnen.\r\nMan har förändrat kvinnorollen och tyckt att det\r\nvarit mycket bra -- och jag ställer upp på det ur\r\nmånga olika aspekter -- men har samtidigt inte\r\nändrat mansrollen. Ändrar man en roll i ett\r\nsammanhang påverkas också den andra rollen och\r\näven den tredje rollen. Den tredje rollen har\r\nbarnen. De har kommit i kläm i\r\njämställdhetsarbetet. Jag kan inte se det på något\r\nannat sätt.</pre><pre>Sedan till frågan om representationen. Ja visst har\r\nandelen kvinnor i kammaren minskat jämfört med\r\ntidigare, och det beklagar jag verkligen. Men\r\nSocialdemokraterna har ju suttit här massvis med\r\når -- 40--50 år, jag kan inte riktigt komma ihåg hur\r\nmånga år det är -- och då är det väl ändå mer\r\nbeklagligt att man inte har kommit längre än att\r\nman har kunnat fylla åtminstone sin kvot, 50-50.</pre><pre>Berit Andnor sade att 2 500 kronor är priset på\r\nkvinnoarbetet. Nej, det tycker jag inte. Vid de\r\nsenaste diskussionerna om vårdlön,\r\nvårdnadsbidrag, eller vad man nu skall kalla det,\r\nfanns det många olika bollar som man kastade med.\r\nSom jag ser det är det inte enbart pengarna det\r\ngäller. Det är också fråga om ett symboliskt värde\r\noch en början på att man nu även sätter ett pris på\r\ndet arbete som utförs i hemmet. Vem är det som\r\nsäger att det är kvinnan som skall utföra det? Där\r\nmåste ni vara mycket fastlåsta.</pre><pre>Det handlar om att man har ett gemensamt arbete\r\natt utföra. Det handlar också om valfrihet, att få\r\nanvända dessa pengar till vad man vill. Vill jag vara\r\nhemma är det okej, och då får jag vara det. Vill jag\r\nanvända dessa pengar till barnomsorg, har jag\r\nmöjlighet att göra det. Det kan vara barnomsorg av\r\nolika slag. Det handlar alltså om en ökad valfrihet\r\noch ingenting annat, och det är den vi vill ha.</pre><pre>Andre vice talmannen anmälde att Berit Andnor\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 57  HANS ANDERSSON (v) replik:</pre><pre>Herr talman! Jag trodde ett tag att jag var direkt\r\napostroferad eftersom Margareta Viklund\r\nanklagade vänstern för en stor del av\r\nsamhällsutvecklingen. Men jag får väl acceptera att\r\nockså socialdemokratin får falla under vår\r\nbeteckning.</pre><pre>Margareta Viklund säger att hon accepterar en\r\nsjälvständig kvinnoroll, och det tycker jag är\r\nmycket glädjande. Det är faktiskt många i hennes\r\nparti och i rörelsen kring hennes parti som enligt\r\nmin mening har gjort mycket genom decennierna\r\nför att bekämpa en frihetlig och självständig linje\r\nnär det gäller kvinnorollen.</pre><pre>Det är som Berit Andnor här har sagt: Grunden för\r\nkvinnans självständighet är hennes oberoende\r\nförsörjningsmässigt. Grunden är att ha en egen\r\nekonomi och kunna fatta egna beslut. Så är det inte\r\npå många ställen i Europa, och än mindre på andra\r\nhåll. Kvinnan är ofta ett bihang till mannen, ibland\r\nnästan bokstavligt, juridiskt, socialt och\r\ntrygghetsmässigt med försäkringar och mycket\r\nannat.</pre><pre>Vi har kommit mycket långt. Vi har säkerligen\r\nkommit längst. Men det är långt kvar, vilket jag har\r\nförsökt att påpeka i mina tidigare anföranden.</pre><pre>Sedan till lönen för kvinnomödan, vårdlönen. Jag\r\nhade samma fråga som Berit Andnor. De 2 500\r\nkronorna var bara en början -- jag fruktar det -- och\r\ndet skulle bli mer sedan. Det är den verkliga\r\nkvinnofällan. Jag tror att det skulle vara någonting\r\nsom drog bort kvinnan från samhällslivet och från\r\nyrkesarbetet.</pre><pre>Vi skall tvärtom förändra våra roller, både kvinnor\r\noch män, och ta ett gemensamt ansvar. Jag delar\r\nMargareta Viklunds oro över att många barn\r\nkommer emellan i samhällsutvecklingen och\r\nfamiljeutvecklingen efter skilsmässor och annat.\r\nDet är mycket obehagligt att se hur många barn\r\ndrabbas psykiskt och socialt när de hamnar\r\nemellan. Vi måste satsa mycket mer på barnen i\r\nvårt samhälle.</pre><pre>Jag tror inte att valfriheten blir så stor, eftersom\r\nvårdlönen inte ger någon försörjningsmöjlighet.\r\nValfrihet är att ha en bred arbetsmarknad och ett\r\nbra välfärdssystem som ger trygghet till kvinnan,\r\nbarnen och familjen, och som ger ett stöd till ett\r\njämställdhetsarbete för att förändra både mäns och\r\nkvinnors roller.</pre><pre>Jag är rädd att den utveckling som Kds står för både\r\nsom parti och som deltagare i den borgerliga\r\nregeringen är vägen som går bakåt i tiden, en väg\r\nsom inte är progressiv och som inte gagnar kvinnor,\r\nutan tvärtom låser kvinnan vid spisen. Det är vad\r\njag är rädd för.</pre><pre>Anf. 58  MARGARETA VIKLUND (kds)\r\nreplik:</pre><pre>Herr talman! Det är sorgligt om Hans Andersson\r\nhar en så negativ uppfattning om vad Kds står för\r\noch vad vi kristdemokrater vill. Efter vad Hans\r\nAndersson tror skulle kristdemokraterna vilja\r\nbekämpa kvinnans självständighet och frigörelse,\r\neller hur man skall uttrycka det, men det är helt fel.</pre><pre>Vi kristdemokrater talar om alla människors lika\r\nvärde. Vi talar om att människan har ett\r\nhundraprocentigt människovärde oavsett kön, ras,\r\nideologi eller vad det nu kan vara. Det gäller både\r\nmän och kvinnor. Män och kvinnor skall ha samma\r\nmöjligheter och förutsättningar att ta till vara just\r\nsina möjligheter, förutsättningar och det man har\r\nfått med sig.</pre><pre>Det sades att vårdlönen är en kvinnofälla som man\r\ninte förstår. Jag kan inte förstå varför man ser\r\nvårdlönen som en kvinnofälla. Jag ser den som ett\r\nrättvisekrav. I dag finns det ungefär 200 000\r\nbarnfamiljer i vårt land som inte får någonting av\r\nstatens och kommunernas subventioner när det\r\ngäller barnomsorgen. Man går miste om ca 50 000,\r\n60 000 eller kanske 90 000 kronor om året. Är det\r\nrättvist? Jag kan inte se någon rättvisa i det.</pre><pre>Om man då vill se till att dessa människor kan få ett\r\nerkännande av sin insats, och också ge de andra\r\nsom ändå klarar av sin barnomsorg på annat sätt\r\ndenna möjlighet att få välja barnomsorgsform för\r\nsina barn, kan jag inte se det på annat sätt än som\r\nett rättvisekrav och en möjlighet även för barnen.\r\nOm man följer denna linje, vilket jag innerligt\r\nhoppas, kan man lyfta fram barnens situation i\r\nsamhället. Det är, precis som Hans Andersson\r\nsäger, viktigt att vi gör det i dag.</pre><pre>Anf. 59  HANS ANDERSSON (v) replik:</pre><pre>Herr talman! För att ge större valfrihet menar vi att\r\ndet är mycket bättre att välja linjen att utöka\r\nföräldraledigheten för föräldrarna. Man bör för\r\növrigt också införa kvotering så att män stimuleras\r\natt ta ett större ansvar, och man bör dessutom bygga\r\nut barnomsorgen. Man skall skapa en samhällelig\r\ntrygghet så att alla har rätt till och tar del av\r\nvälfärden.</pre><pre>När det gäller lika värde är vi helt överens. Jag\r\ngläder mig åt att Margareta Viklund ändå uttrycker\r\nsig så tydligt när det gäller kvinnornas rättigheter,\r\nsjälvständighet och lika värde. Att Margareta\r\nViklund menar att den utveckling som givit kvinnan\r\nmöjlighet till självständighet och försörjning har\r\nvarit en bra utveckling tycker jag är bra. Men jag är\r\nrädd för, som jag tidigare sade, att den utveckling\r\nsom Kds är med om att administrera inte kommer\r\natt gagna kvinnan.</pre><pre>På samma sätt har jag sympatiserat med uttalanden\r\nom världens fattiga och vikten av u-hjälp, och jag\r\nsåg med sorg hur Kds gick med på att pruta bort u-\r\nhjälpen för att klara den svenska räntekrisen. På\r\nsamma sätt menar jag, att om vi skall satsa på\r\nbarnen, kvinnans rättigheter och familjernas\r\ntrygghet, kan vi inte gå på den enda vägens linje,\r\näven när den i dag med socialdemokraterna har\r\nblivit den gemensamma vägens linje. Det är den\r\nväg som innebär att man skär ner den offentliga\r\nsektorn, spar in på välfärdsanordningar och tar bort\r\nden trygghet som finns för barn, kvinnor och\r\nfamiljer. Det är speciellt obehagligt att se när\r\nmarknaden får ta över punkt efter punkt inom\r\nmassmedia och annat som stimulerar\r\nmarknadskrafterna att skapa moden och som\r\nförstör en positiv och trygg utveckling för barnen.\r\nJag tror egentligen inte att man gillar detta alls\r\ninom Kds-leden. Jag tror inte att Margareta\r\nViklund gillar det ur kvinno- eller barnsynpunkt.\r\nMen hon får åka med i den bilen när man åker på\r\nmarknadsvägen. Den anses ju vara den enda vägen.\r\nJag beklagar det djupt för barnens och kvinnornas\r\nskull.</pre><pre>Anf. 60  MARGARETA VIKLUND (kds)\r\nreplik:</pre><pre>Herr talman! Man kan ju gå många olika vägar för\r\natt nå ett mål. Vårt mål tycks vara gemensamt,\r\nnämligen att försöka att få det bättre för barnen.\r\nJag tycker att det är positivt.</pre><pre>Men jag ställer mig mycket tveksam till att bygga ut\r\nbarnomsorgen i detta läge. Hans Andersson menar\r\nväl den kommunala, den offentliga barnomsorgen.\r\nDen hörde naturligtvis till den tidigare förda\r\npolitiken här i landet. Då ville man ha in alla barn i\r\nden, under skenet att man ville ta hand om dem.\r\nJag vill inte kritisera barnomsorgen och säga att den\r\npå något sätt har varit dålig. Den är mycket bra, och\r\nvi behöver ha den som komplement, men vi\r\nbehöver också ha alternativ och möjligheter att få\r\nvälja den barnomsorgsform som vi anser vara bra\r\nför vår familj och för våra barn.</pre><pre>Jag tycker att det är litet konstigt att Hans\r\nAndersson plockar in u-hjälpen i det här\r\nsammanhanget. Om Kds inte hade varit med och\r\nfört förhandlingarna, kan jag upplysa om att u-\r\nhjälpen hade dragits ner mycket mer än vad som\r\nskett i dag på förslag av bl.a. Socialdemokraterna.</pre><pre>Vi vill ju satsa på trygghet. Vi vill också satsa på\r\nfamiljerna. Det är den politik som Kds vill föra.\r\nDen politiken går inte på något sätt emot de\r\njämställdhetssträvanden som vi har talat om här i\r\ndag.</pre><pre>Andre vice talmannen anmälde att Hans\r\nAndersson anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 61  LAILA STRID-JANSSON (nyd):</pre><pre>Herr talman! De övergripande målen i\r\njämställdhetspolitiken som formulerades 1988 står\r\nfast. De innebär att kvinnor och män skall ha\r\nsamma rättigheter, skyldigheter och möjligheter\r\ninom alla väsentliga områden i livet.</pre><pre>Jämställdheten kan främjas på många olika sätt. En\r\nmotsats till jämställdhet är könsdiskriminering.\r\nMen det är inte hela sanningen.\r\nKönsdiskriminering kan vara negativ eller positiv.\r\nMed positiv könsdiskriminering menar man som\r\nregel diskriminering som syftar till att öka eller\r\nfrämja jämställdheten mellan män och kvinnor.</pre><pre>I regeringsformen finns en bestämmelse som lyder:\r\nLag eller annan föreskrift får ej innebära, att någon\r\nmedborgare missgynnas på grund av sitt kön, om ej\r\nföreskriften utgör led i strävanden att åstadkomma\r\njämställdhet mellan män och kvinnor eller avser\r\nvärnplikt eller motsvarande tjänsteplikt (2 kap. 16§\r\nRF).</pre><pre>På ett område finns det en särskild lag om\r\njämställdhet, och det är i arbetslivet. I lagen,\r\njämställdhetslagen, står det att lagen har till\r\nändamål att främja kvinnors och mäns lika rätt i\r\nfråga om arbete, anställnings- och andra\r\narbetsvillkor samt utvecklingsmöjligheter i arbetet,\r\ndvs. jämställdhet i arbetslivet. Det sägs också att\r\nlagen siktar till att förbättra kvinnors villkor i\r\narbetslivet.</pre><pre>Detta är ju gott och väl. Men hur är det i\r\nverkligheten? Kvinnor har inte samma rättigheter\r\nsom män i dagens Sverige. Jag tänker beröra ett\r\nspeciellt område, nämligen mäns sexuella\r\ntrakasserier av kvinnor på arbetsplatsen.</pre><pre>Forskning har visat att attityden till sexuella\r\ntrakasserier, vare sig de förekommer på en\r\narbetsplats eller i andra sammanhang, är\r\ndensamma. Våldet mot kvinnor och barn är ett\r\nuttryck för det kvinnoförakt som finns på alla plan\r\ni samhället. Först när det erkänns som ett\r\nkönsförtryck, kan åtgärder sättas in. Så länge det\r\nförekommer våld mot kvinnor tänker i varje fall jag\r\nta alla tillfällen i akt att i denna kammare lyfta fram\r\ndessa problem. Man kan inte stämpla förövaren\r\nsom avvikare, socialt utslagen, alkoholist eller som\r\noffer för en olycklig barndom. Den diskriminering\r\nav kvinnor som samhället tillåter är grogrunden.</pre><pre>Många kvinnor känner sig i dag hotade. Är det\r\njämställdhet att inte kunna ta tunnelbanan hem\r\nutan risk att bli trakasserad, att inte kunna arbeta\r\nsent på kvällen utan att ta sig hem via egen bil,\r\nmake eller per telefon beställd taxi, att inte kunna\r\ngå sent hem från kommunala kommunikationer, att\r\ninte kunna gå genom ett grönområde, att inte\r\nkunna motionera ute utan sällskap eller vakthund,\r\natt inte kunna öppna fönstren om man bor på nedre\r\nbotten eller att ta till icke legala hjälpmedel för att\r\nfreda sig?</pre><pre>Våldet mot kvinnor har ökat. Var tionde dag dödas\r\nen kvinna i Sverige.</pre><pre>Hur många törs anmäla sexuella trakasserier på\r\narbetsplatsen, med risk för att bli förlöjligade och\r\nhånade. Detta om något är den värsta sortens\r\nkönsdiskriminering. Måste vi ha kvinnojourer även\r\npå arbetsplatserna?</pre><pre>En bra början är att projektmedel på två miljoner\r\nkronor beviljas för att förebygga sexuella\r\ntrakasserier på arbetet. Jag tror att man måste\r\nbörja redan i skolan för att lägga grunden till en\r\nnödvändig attitydförändring. Ett känt problem är\r\natt i brytningen mellan nian och gymnasiet skakas\r\ngrundvalarna för flickorna. Grundskolans\r\nsjälvsäkra flickor förvandlas till gymnasiets osäkra\r\ntjejer. Måste vi införa obligatorisk utbildning i\r\nsjälvförsvar för flickor?</pre><pre>Vi måste få en öppen och saklig debatt i samhället.\r\nManssamhället måste lära sig att respektera\r\nkvinnors personliga frihet. Först då det målet är\r\nnått, kan vi tala om ett jämställt samhälle.</pre><pre>Efter mitt inlägg i debatten om\r\narbetsmarknadsutskottets\r\njämställdhetsbetänkande, ber jag att få yrka bifall\r\ntill hemställan i detta.</pre><pre>Anf. 62  KARIN PILSÄTER (fp):</pre><pre>Herr talman! I dag är det sitt sätt en segerns dag för\r\nkvinnorna i USA. Många fler kvinnor är tidigare\r\nhar blivit valda, och den första svarta kvinnan har\r\nfått en plats i senaten.</pre><pre>Här hemma i Sverige har vi det, både historiskt och\r\ninternationellt sett, förhållandevis jämställt. Det är\r\nstora förändringar som har skett de senaste\r\nårtiondena. I dag har kvinnor t.ex. på ett helt annat\r\nsätt än förr utbildning och förvärvsarbete. Kvinnor\r\nhar fått mycket större chanser att forma sina egna\r\nliv. Det har gjort dem ekonomiskt oberoende. Men\r\ndet är långt kvar innan verklig jämställdhet mellan\r\nkvinnor och män har uppnåtts och innan alla har\r\nsamma chanser och möjligheter. På en hel del\r\nområden har förändringarna gått i stå eller\r\ntillståndet till och med försämrats.</pre><pre>Kvinnor har sämre möjligheter till makt och\r\ninflytande. Det gäller såväl i arbetet som i politiken\r\noch i facket. Studie- och yrkesval är mycket\r\nkönsbundna.</pre><pre>Det avgörande i jämställdhetsarbetet måste vara\r\natt göra jämställdheten till en mansfråga lika\r\nmycket som en kvinnofråga. Vi måste ge och ta\r\nhälften var av både makt, inflytande, pengar,\r\nhemarbete och familjeliv. Det är fortfarande så att\r\nen karl som har tur får tag i en kvinna som sköter\r\nhela hemarbetet, medan en kvinna som har tur får\r\ntag i en karl som sköter hälften. På politisk väg kan\r\nvi knappast kvotera dammsugningen eller\r\nmjölkinköpen.</pre><pre>En nyckel för att engagera männen i hemarbetet är\r\ni stället deras roll som pappor. Männen måste\r\nuppmuntras att utnyttja inte bara de lediga dagar\r\nsom man får vid barnets födelse, utan också den\r\nvanliga föräldraledigheten, ledighet för vård av\r\nsjukt barn, deltidsarbete när barnen är små osv.</pre><pre>För det krävs inte bara ''förstående'' arbetsgivare,\r\nutan arbetsgivare som faktiskt har klart för sig att\r\ndet är utvecklande för alla att ta hand om barn och\r\natt den som ägnar tid åt detta får kunskaper och\r\nerfarenheter som är till nytta också i andra\r\nsituationer.</pre><pre>Vi liberaler anser att arbetstiderna och\r\narbetsorganisationen måste anpassas efter den\r\nenskildes, dina och mina, önskemål och behov\r\nunder olika perioder i livet. Därför motsätter vi oss\r\ndyra reformer om generell arbetstidsförkortning,\r\nexempelvis 6 timmars arbetsdag. I stället borde den\r\nutredning som nu arbetar med dessa frågor kunna\r\nleda fram till bra förslag till förändringar. Med nya\r\norganisationsformer inom t.ex. vård och omsorg,\r\ndär många kvinnor arbetar, kan man få helt andra\r\nmöjligheter att kombinera familjeliv och arbete.</pre><pre>Den nya jämställdhetslagen ställer sådana krav på\r\narbetsgivaren, men de måste också genomföras på\r\nbred front i praktiken.</pre><pre>Särskilt småbarnsföräldrar måste fördela sin tid\r\nmellan hemarbete och förvärvsarbete. Hur den\r\nfördelningen i tid skall göras kan bara de enskilda\r\npersonerna själva avgöra. Detta val påverkas av\r\negna värderingar, omgivningens krav, personlig\r\nläggning osv., men i hög grad också av situationen\r\npå arbetet.</pre><pre>Jämställdhetslagen är viktig, men framför allt är det\r\nviktigt att den efterlevs. Information måste gå ut till\r\nalla anställda. Det är också viktigt att dessa punkter\r\ninte kan förhandlas bort av mansdominerade\r\narbetsgivarorganisationer och fackliga\r\nsammanslutningar. Vi i Folkpartiet anser att\r\nsvenska kvinnor och män borde få samma chanser\r\nsom man har inom EG, med en jämställdhetslag\r\nsom inte går att förhandla bort.</pre><pre>En förutsättning för att över huvud taget kunna\r\nkombinera förvärvsarbete och föräldraskap är att\r\nman har tillgång till bra barnomsorg. Vi tror inte att\r\nallting kan lösa sig genom jämställdhetslagen, utan\r\nman måste också t.ex. ställa krav på kommunerna\r\natt inte lägga ner barnomsorgsplatser. Det är därför\r\nsom vi har aktualiserat frågan om en lag.</pre><pre>Jämställdhet mellan kvinnor och män är nämligen\r\noupplösligt förenad med familjepolitiken. Det stöd\r\nsom samhället ger, eller inte ger, får oundvikligen\r\nkonsekvenser för familjernas möjligheter att forma\r\nsin vardag. Eftersom kvinnor faktiskt fortfarande\r\nhar huvudansvaret för hem och barn, är det framför\r\nallt deras valfrihet och möjligheter som det handlar\r\nom.</pre><pre>Om småbarnsföräldrar skall kunna gå till jobbet\r\nutan oro, är det viktigt att de kan känna sig trygga\r\nmed den barnomsorg de har. Därför måste vi ha\r\nbåde full behovstäckning och stora valmöjligheter\r\ninom barnomsorgen. Därför är det dagens och\r\nmorgondagens småbarnsfamiljers behov och\r\nönskemål som måste vara ledstjärnan.</pre><pre>För barnens, kvinnornas och männens egen skull\r\ntror jag att det är viktigt att uppmuntra pappor att\r\nta ett mycket större ansvar i hemmet. Den\r\nutvecklingen är på gång. Yngre män tar mycket\r\nstörre del i det arbetet än tidigare generationers\r\npappor.</pre><pre>Vi i Folkpartiet är inte främmande för någon form\r\nav individualisering eller kvotering, men tror i\r\nförsta hand på positiva åtgärder för att stimulera,\r\nt.ex. att bygga ut de tio pappadagarna.</pre><pre>Jag tror att männens bristande ansvar för\r\nhushållsarbete i viss utsträckning beror på\r\narbetsgivarnas krav. Det är nödvändigt att\r\narbetsgivare, privata såväl som offentliga, lär sig att\r\nacceptera att också män är småbarnföräldrar. Det\r\nfinns företag som ger pappor som tar\r\nföräldraledighet extra semester. Sådana initiativ\r\nmåste både välkomnas och spridas.</pre><pre>Herr talman! Kvinnor är oftare sjuka från arbetet\r\nän män. Det beror knappast på att det täcka könet\r\ni största allmänhet är klenare, utan beror bl.a. på\r\nkvinnors dåliga arbetsmiljö och arbetsorganisation.\r\nKombinationen av detta och ansvaret för det\r\nlöpande, tunga hemarbetet bidrar till att man blir\r\nsjuk.</pre><pre>Det är därför oerhört viktigt att sjuklönereformen\r\nfår till resultat att situationen på arbetsplatsen\r\nverkligen förbättras. Antalet sjukdagar för kvinnor\r\nskall inte minska på grund av ökad press på närvaro\r\ntrots att man är dålig, utan på grund av att\r\nförhållandena verkligen blir bättre.</pre><pre>Arbetsmarknadsutskottet anför i full enighet att\r\nArbetslivsfonden har särskild uppmärksamhet\r\nriktad mot kvinnornas arbetsmiljö och\r\narbetsorganisation och att utskottet utgår från att\r\ndenna satsning blir föremål för uppföljning och\r\nutvärdering. Det hoppas också jag, men jag hade\r\nhoppats mycket mer på en kraftfull satsning på\r\nutvärdering, information och krav på detta\r\nutomordentligt viktiga område. Men det blir väl tid\r\natt återkomma till det.</pre><pre>Herr talman! Vi i Folkpartiet har länge efterlyst en\r\nny mansrörelse. Männen behöver på olika sätt\r\nruskas om. Det är bra med olika kvinnliga\r\nsammanslutningar -- rödstrumpor, stödstrumpor,\r\nnätstrumpor osv. är lika viktiga -- men jag tror att\r\näven ''knästrumporna'', dvs. den yngre\r\ngenerationen, behövs. Vi som blivit vuxna efter de\r\nbrända bh:arnas och dagisutbyggnadens tid, vi som\r\nunder våra tonår och under vår uppväxt i stället fick\r\nhöra Magnus Uggla sjunga ''Åh, tjejer'' måste nu\r\nhöja våra röster och se till att vi är med när besluten\r\nfattas.</pre><pre>Anf. 63  ROSE-MARIE FREBRAN (kds):</pre><pre>Herr talman! Det absolut allvarligaste\r\njämställdhetsproblemet i arbetslivet är, som jag ser\r\ndet, löneskillnaderna mellan kvinnor och män.\r\nEnligt en uppgift som jag har tagit del av har\r\nkvinnor i genomsnitt 74--90 % av männens löner,\r\nberoende på avtalsområde.</pre><pre>Av de vanligaste yrkena är det de inom vård och\r\nservice som är lägst betalda. Men de är inte bara\r\nlågt betalda -- de är som bekant också typiska\r\nkvinnoyrken. De flesta kvinnor finns i\r\nlåglöneyrken.</pre><pre>De värderingar i samhället som ligger till grund för\r\nsynen på olika arbeten måste förändras. Det är\r\norimligt att det skall löna sig bättre att sköta en\r\nmaskin än en människa.</pre><pre>Herr talman! Jag är övertygad om att den här\r\nproblematiken aldrig får en tillfredsställande\r\nlösning, om inte metoden med könsneutral\r\narbetsvärdering vinner allmänt erkännande.</pre><pre>Några av motionerna som behandlas i\r\narbetsmarknadsutskottets betänkande om\r\njämställdhet tar upp problematiken med\r\nlöneskillnaderna mellan kvinnor och män. Själv har\r\njag föreslagit en förstärkning av den statliga\r\nlöneskillnadsutredningen. Enligt direktiven skulle\r\nförsök med arbetsvärdering kunna genomföras\r\ninom utredningens ram. Men det har det inte\r\nfunnits tid eller resurser till. Man har bara tittat på\r\nen del pågående projekt.</pre><pre>Om min motion hade behandlats under\r\nvårriksdagen hade jag yrkat bifall till den. I det här\r\nläget, när utredningen går in i sitt slutskede, vill jag\r\ninte insistera på ett bifall.</pre><pre>Men innerst inne tvivlar jag på att utredningens\r\nbetänkande kommer att infria alla de\r\nförhoppningar som många av oss har. Det är\r\nmycket som enligt direktiven skall utredas,\r\nbedömas, analyseras, belysas och redovisas. Tid\r\noch resurser räcker inte till för att gå på djupet.\r\nÄndå hoppas jag uppriktigt att utredningen skall\r\nmynna ut i ett viktigt bidrag till det fortsatta\r\njämställdhetsarbetet.</pre><pre>Herr talman! Ett annat allvarligt\r\njämställdhetsproblem utgörs av informella hinder\r\nför kvinnors karriärmöjligheter. Jag tänker på\r\nfördomar och negativa attityder.</pre><pre>Det finns en kvinnlig länspolischef i det här landet,\r\nsom inte självklart fick sin tjänst. Hennes\r\nansökningshandlingar lades åt sidan redan i den\r\nförsta gallringen. Det var inte ens tal om kallelse till\r\nintervju. Men det var en stark kvinna, som lyckades\r\növervinna hindren.</pre><pre>Ett annat exempel. Just nu ligger ett ärende på\r\nregeringens bord från mitt hemlän, Örebro län. En\r\nkvinna har överklagat en tillsättning inom\r\nlänsstyrelsen. Vi har en manlig landshövding, en\r\nman som länsråd och sju manliga enhetschefer.\r\nJämO har tidigare uppmärksammat bristen på\r\njämställdhet inom länsstyrelsen i Örebro län.\r\nLandshövdingen har skyllt på en gammal\r\nuppsättning chefer. Problemet skulle lösas efter\r\nhand.</pre><pre>Så kom då den första möjligheten till förbättring.\r\nEn av enhetscheferna skulle avgå. Flera\r\nkompetenta kvinnor fanns bland dem som sökte\r\ntjänsten. Länsstyrelsen beslutade att ge chefsjobbet\r\ntill en man. Nu ankommer det på regeringen att\r\nfälla det slutliga avgörandet.</pre><pre>Arbetsmarknadsutskottets betänkande om\r\njämställdhet behandlar ett brett spektrum av\r\nfrågor. Det innehåller många fina formuleringar\r\noch ställningstaganden. Det är positivt att det råder\r\nenighet om det mesta. När det gäller JämO tror jag\r\natt vi får anledning att återkomma till frågan om en\r\nförstärkning av myndigheten.</pre><pre>Jag håller med om att man inte varje år kan anta en\r\nny jämställdhetslag. Motioner om direkta\r\nändringar i lagen kan vi nog vara utan under\r\nallmänna motionstiden. Men andra viktiga\r\nförändringar som berör ombudsmannen och ger\r\nmyndigheten ytterligare verktyg hoppas jag att vi\r\nskall kunna enas omkring.</pre><pre>Herr talman! Det är min förhoppning att\r\narbetsmarknadsutskottets betänkande om\r\njämställdhet, med riksdagens godkännande, i\r\nnågon mån skall tjäna jämställdhetens sak. Jag\r\nyrkar bifall till utskottets hemställan i alla delar och\r\nyrkar avslag på reservationerna.</pre><pre>Anf. 64  CHARLOTTE CEDERSCHIÖLD\r\n(m):</pre><pre>Herr talman! Socialdemokraterna har ständigt\r\nhävdat att Sverige är störst, bäst och vackrast,\r\noavsett om vi släpar efter eller ej. Fru Andnor\r\nhävdar här att Sverige kommit längst vad gäller\r\njämställdhet och herr Andersson stämmer in. Jag\r\nvill kort avsluta debatten med att konstatera att vi\r\nvisst är konkurrenskraftiga på\r\njämställdhetsområdet. Jämställdheten är en\r\noffensiv fråga för oss i EG. Men att gå så långt som\r\natt säga att vi är världsbäst saknar, såvitt jag känner\r\ntill, verklighetsunderlag.</pre><pre>Bäst lär Canada vara. Sedan kommer några länder i\r\nkonkurrens, och där ligger vi väl till. Rätt skall vara\r\nrätt, och Canada har faktiskt kommit längst vad\r\ngäller åtgärder mot våld mot kvinnor och vad gäller\r\njämställdhetslag. Den kanadensiska\r\njämställdhetslagen är tuffast i världen. Bl.a. avsätts\r\n1 % av lönesumman för att kunna lyfta kvinnolöner\r\nvid behov. Canada var först med kvinnlig\r\nförsvarsminister och en hel del andra saker.</pre><pre>Medvetenheten om frågorna är större där än här.\r\nMan är mycket uppmärksam på det offentliga\r\nsamtalet, det offentliga språket, på hur man\r\nformulerar sig. Sådant som vi accepterar här, som\r\nvi inte tänker på, vore omöjliga där.</pre><pre>Låt oss mera sällan slå oss för vårt bröst och i stället\r\nkoncentrera oss på att modernisera de delar av\r\nsamhället där jämställdheten släpar efter.</pre><pre>Anf. 65  HANS ANDERSSON (v):</pre><pre>Herr talman! Jag skall inte förlänga debatten\r\nsärskilt mycket. Jag kan inte spontant göra\r\njämförelser i detalj mellan Sverige och Canada.\r\nMen det är inte bara en lags utseende man skall se\r\npå. Tänk efter, fru Cederschiöld, hade det inte varit\r\nbra att skärpa lagen i enlighet med våra förslag?</pre><pre>Det finns många andra frågor som handlar om\r\nkvinnors deltagande i arbetslivet, möjlighet att\r\nförsörja sig, del i ett välfärdssystem ur\r\ntrygghetssynpunkt osv. Men naturligtvis är också\r\nuttryckssätten viktiga. Jag undrar, fru\r\nCederschiöld, om snacket om Clint Eastwood och\r\nJulia Roberts hade hamnat i god jord i Canada. Jag\r\nfruktar att det inte hade gjort det.</pre><pre>Slutrepliken gick ut på att vi skall ägna oss åt att\r\nförbättra grundförhållandena för jämställdheten.\r\nDet är precis vad vi har försökt göra. Det är det jag\r\nhar försökt tala om i denna diskussion. Jag menar\r\natt det som fru Cederschiöld står för är en\r\nåtervändsgränd -- vägen som rullar kvinnorna\r\ntillbaka och inte framåt.</pre><pre>Anf. 66  CHARLOTTE CEDERSCHIÖLD\r\n(m) replik:</pre><pre>Herr talman! Det är den borgerliga regeringen som\r\nhar lagt fram de offensiva förslagen, både vad gäller\r\natt se till lönediskrimineringsfrågan och vad gäller\r\natt få män att göra mer hemma och ta hand om sina\r\nbarn i större utsträckning. Det tycks vi vara ense\r\nom att de skall göra.</pre><pre>Det är bra att vi har gemensamma mål. Jag hoppas\r\natt herr Andersson i fortsättningen kommer att visa\r\nprov på litet mera humor. Det behövs faktiskt i\r\ndenna debatt, så att inte så många män säger att\r\njämställdhetsfrågorna är så tråkiga. Det behöver de\r\ninte vara, om vi får andra sorters talare än herr\r\nAndersson eller om herr Andersson kan se på dessa\r\nfrågor med litet gladare min.</pre><pre>Anf. 67  HANS ANDERSSON (v) replik:</pre><pre>Herr talman! Jag kan också se glad ut. Men det\r\nberor naturligtvis på vilket ämne vi pratar om och\r\nvad meddebattanten yttrar.</pre><pre>Den borgerliga regeringen har väl inte gjort särskilt\r\nmycket för att få männen att ta sitt ansvar i\r\nhemmen. Jag förde nyss fram förslaget att vi skulle\r\nkvotera föräldraledigheten, för att få männen att\r\nstå för en något större del än 8 % av den frånvaron\r\nfrån arbetet. Men fru Cederschiöld ville inte vara\r\nmed på det.</pre><pre>Målsättningen är att skapa ett samhälle som\r\nmedger för kvinnorna att ta del i samhällslivet och\r\natt jämställdheten ökar. Den politik som den\r\nborgerliga regeringen tänker föra med avseende på\r\nden gemensamma sektorn och som man genomför\r\nmed avseende på skatterna kommer att missgynna\r\nkvinnorna mycket starkt. Det är ett av skälen till att\r\noron bland kvinnor i landet är så stor.</pre><pre>Anf. 68  CHARLOTTE CEDERSCHIÖLD\r\n(m) replik:</pre><pre>Herr talman! Det var herr Andersson själv som tog\r\nupp bastuargumentet förut och faktiskt höll med\r\nom att det fanns skillnader. Det finns skillnader\r\nmellan män och kvinnor som vi inte kan förneka.\r\nVi skall ta dem till vara på ett positivt sätt. De får\r\naldrig någonsin användas för att förnedra eller\r\ntrampa på det andra könet. Vi skall heller inte\r\nförneka att det finns skillnader, för det vore bara\r\ndumt och dessutom urtråkigt. Vi kommer att få god\r\ntillväxt på den moderata sidan, eftersom vi gläder\r\noss åt skillnaderna. Men det blir kanske dåligt med\r\ntillväxten på vänstersidan, om man inte uppskattar\r\nskillnaderna mellan könen.</pre><pre>Den borgerliga regeringen har tillsatt en grupp som\r\nskall se till att männen tar ut mer av\r\nföräldraledigheten. Det är ju vad herr Andersson\r\nvill när han talar om sina 8 %. Regeringen har\r\nockså vidtagit åtgärder på detta område.</pre><pre>Vi får hoppas att jämställdheten till nästa debatt\r\nhar tagit ett litet steg framåt. Jag tackar för\r\ndebatten.</pre><pre>Anf. 69  BERIT ANDNOR (s):</pre><pre>Herr talman! Rätt skall vara rätt, det håller jag med\r\nCharlotte Cederschiöld om. Jag var tvungen att gå\r\nin och rätta Charlotte Cederschiöld tidigare. Hon\r\nhar vid två tillfällen upprepat osanningar när det\r\ngäller löneskillnadsutredningen. Jag håller med\r\nCharlotte Cederschiöld om att rätt skall vara rätt.</pre><pre>Vem har kommit längst när det gäller jämställdhet?\r\nCharlotte Cederschiöld påstår här att det är\r\nCanada. Det är mycket möjligt att Canada ligger\r\nlångt framme inom de områden som Charlotte\r\nCederschiöld angav. Men för att göra någon\r\nbedömning av hur långt vi har kommit när det\r\ngäller jämställdhet mellan kvinnor och män är det\r\nviktigt att man har ett något bredare perspektiv och\r\ninte bara ser till om ett land har en kvinnlig\r\nförsvarsminister. Det handlar om flera andra saker.\r\nDet gäller utbyggnad av barnomsorgen, utbyggnad\r\nav den offentliga sektorn och mängder av annat.\r\nDet gäller bl.a. det vi har debatterat tidigare -- hur\r\nser det ut när det gäller löneskillnaderna i Canada\r\nt.ex.?</pre><pre>Avslutningsvis vill jag säga att den borgerliga\r\nmajoriteten i denna riksdag är ett allvarligt hot mot\r\ndet vi har uppnått när det gäller jämställdhet mellan\r\nkvinnor och män. Det finns en rad konkreta\r\nexempel på det. Det mest allvarliga som vi nu står\r\ninför är att den borgerliga regeringen i många fall\r\ndriver en ren klasspolitik, en ekonomisk politik\r\nsom slår hårt mot de sämst ställda i samhället och\r\ndärmed också mot kvinnorna. Det är det mest\r\nallvarliga. Sedan kan vi diskutera sakfrågorna om\r\njämställdhet i denna kammare. Detta är det mest\r\növergripande och allvarliga när det gäller\r\njämställdhet mellan kvinnor och män.</pre><pre>Anf. 70  CHARLOTTE CEDERSCHIÖLD\r\n(m):</pre><pre>Herr talman! Jag håller helt med Berit Andnor om\r\natt det är svårt att göra en total jämförelse när det\r\ngäller jämställdhetsutvecklingen, om kvinnor och\r\nmän verkligen är jämställda. Man kan mäta det på\r\nmånga olika sätt. Det handlar om breda spektra,\r\nden saken är klar. Canada framhålls ofta i\r\ninternationella sammanhang. Jag har varit på flera\r\ninternationella seminarier där man visar på\r\nCanadas framsteg på många områden inom\r\njämställdhetssektorn.</pre><pre>Jämställdhetsombudsmannen här i Sverige har i sin\r\ntidning pekat på Canada som ett föredöme just när\r\ndet gäller löneskillnader och situationen på\r\nlöneområdet.</pre><pre>Vi har litet olika syn på den offentliga sektorn. Det\r\nmåste inte finnas en offentlig sektor för att\r\njämställdhet skall råda. Så enkelt är det faktiskt\r\ninte. Kvinnor måste ha möjlighet att delta på\r\narbetsmarknaden på samma villkor som män för att\r\njämställdhet skall råda. Det fungerar, enligt min\r\nuppfattning, bra utan en offentlig sektor. Den stora\r\noffentliga sektorn -- som gör att Sverige håller på\r\natt kapsejsa, eftersom den utgör en tung börda för\r\nskattebetalarna -- är inte nödvändig att ha på den\r\nnivån för att klara jämställdheten. Den är ett utslag\r\nav socialdemokratisk politik. Skillnaderna i\r\nideologi finns kvar på det området, även om vi är\r\nense om jämställdhetsmålen.</pre><pre>Anf. 71  BERIT ANDNOR (s):</pre><pre>Herr talman! Charlotte Cedershiöld visar återigen i\r\nsina repliker och anföranden att det är berättigat att\r\nställa frågan: För vem pratar hon när det gäller\r\njämställdhet? För vilka kvinnor och för vilka män?\r\nJag tycker att det blir än mer tydligt ju längre vi\r\nkommer i debatten att vi i grund och botten står\r\nlångt ifrån varandra när det gäller synen på\r\njämställdheten mellan män och kvinnor.</pre><pre>Överläggningen var härmed avslutad.</pre><pre>(Beslut fattades efter 8 §.)</pre><pre>8 §  Arbetsmiljö</pre><pre>Föredrogs</pre><pre>Arbetsmarknadsutskottets betänkande</pre><pre>1992/93:AU3 Arbetsmiljö.</pre><pre>Anf. 72  HANS ANDERSSON (v):</pre><pre>Herr talman! Jag skall försöka att inte utnyttja hela\r\nden tid jag har anmält mig för, som alla säkert blir\r\ntacksamma för.</pre><pre>Jag vill kommentera några frågor som har att göra\r\nmed motioner och synpunkter som vi har lagt fram\r\ni arbetsmarknadsutskottet. Jag går relativt snabbt\r\nförbi frågan om skadeståndsanspråk från\r\nsamhällets sida på tillverkare av maskiner som visar\r\nsig vara farliga och leder till arbetsskador. Där\r\nhävdar arbetsmarknadsutskottet att frågan\r\nförmodligen kommer att klaras ut med hjälp av den\r\nnya produktskattelagen, som började tillämpas i\r\njuli i år.</pre><pre>I enlighet med John Anderssons motion är vi\r\noroliga för att man inte kommer att klara frågan\r\nmed hjälp av lagen. Vi menar att det är rimligt att\r\nsamhället även i fortsättningen kan driva\r\nskadeståndskrav också i enlighet med synen att\r\ntillverkaren av en produkt ansvarar för den från\r\nmiljösynpunkt och med tanke på arbetsskador som\r\nkan ha inträffat på grund av brister hos maskinen\r\noch andra skador.</pre><pre>På samma sätt har vi fått kännedom om att i flera\r\nfall handskas man med kvicksilver i samband med\r\namalgamhantering på tandläkarkliniker på ett sätt\r\nsom hotar hälsan. Det borde vara möjligt för\r\nArbetarskyddsstyrelsen att utfärda instruktioner i\r\nfrågan. Jag skall inte uppehålla mig vid den frågan\r\nlängre, eftersom det finns argument i motionen.</pre><pre>Jag vill ta upp två frågor. Den ena frågan tas upp i\r\nmotion Jo646, som gäller vissa krav på miljöfrågor.\r\nArbetsmiljö och yttre miljö har mycket stor\r\nbetydelse. Arbetsmiljö och yttre miljö hänger ofta\r\nihop. Problem som har funnits i arbetsmiljön visar\r\nsig ofta, kanske något senare, vara problem som\r\nhänger ihop med den yttre miljön.</pre><pre>När det gäller arbetsmiljön handlar det inte bara\r\nom skador som man kan drabbas av när man\r\narbetar med en viss process. I många fall ger det\r\nman arbetar med skador på sikt.</pre><pre>Den lagstiftning som reglerar möjligheterna för\r\narbetstagare, genom sina fackliga organisationer\r\noch skyddsombud, att ingripa och ta upp\r\nmissförhållanden som kan leda till skada för\r\narbetstagare är egentligen bara stark när det är risk\r\nför omedelbar fara, t.ex. vid olycka.\r\nSkyddsombudet kan då stoppa arbetet. Nu stoppar\r\nman inte en tillverkningsprocess särskilt ofta. Man\r\när ju egentligen ganska konservativ på en\r\narbetsplats. Det är snarare risk att man inte ser\r\nriskerna, eftersom man är så van vid att stå vid\r\nmaskinerna och hantera processerna. Det är ett\r\ngammalt fackligt krav, och ett krav som vi driver i\r\nmotionen, att det skall vara möjligt att stoppa\r\nproduktionen även i fall där det inte råder\r\nomedelbar olycks- eller skaderisk.</pre><pre>Man kan då bli rädd för ofog, så till vida att\r\nskyddsombud och lokala fackföreningar stoppar\r\nproduktionen oavbrutet. Men det är en risk som\r\ninte finns. På samma sätt menar vi att om\r\narbetsgivare inte rättar sig efter den situation som\r\nråder när det finns farliga processer och\r\ntillverkningsmetoder, skall det lokala facket kunna\r\ntillgripa en stridsåtgärd, t.ex. strejk. Enligt den syn\r\nvi har på förhållandet mellan arbete och ägande,\r\nmåste representanter för arbetets intressen ges\r\nrejäla befogenheter. Jag kan lova att det inte är\r\nnågon risk att de befogenheterna kommer att\r\nmissbrukas.</pre><pre>Jag vill tala för den utvidgning av begreppet risk\r\noch skada som vi pläderar för och den utvidgning\r\nav möjliga konfliktåtgärder, och över huvud taget\r\nmöjligheter att agera gentemot riskfyllda\r\nsituationer, som den här motionen ger utrymme för.</pre><pre>Herr talman! Den andra frågan som jag vill ta upp\r\nknyter an till motion A244, som handlar om den\r\npsykosociala arbetsmiljön. Det är svårt nog att\r\nklara risker som finns i den fysiska miljön. Herr\r\ntalman! Det är ännu mycket svårare att klara den\r\npsykiska och sociala miljön. Begreppet mobbning\r\nhar ju på senare tid kommit fram alltmer i\r\ndiskussionen.</pre><pre>Jag är färsk i kammaren, och jag har bara varit i\r\nriksdagen några veckor. Men redan har två\r\npersoner, jag har ingen aning vilka de är, anonymt\r\nringt och berättat om deras situation. De har fått\r\nuppleva ett slags psykologisk terrorism på sina\r\narbetsplatser -- mobbning.</pre><pre>Det här är en svår fråga. En del av problemet är att\r\ndet är inte så lätt att ta upp frågan med sina\r\narbetskamrater och chefen och säga att man är\r\nutsatt och mobbad. Det blir ofta värre. Mycket ofta\r\nbrister det i civilkuraget hos omgivningen -- hos\r\nchefer, men kanske också hos arbetskamrater. Det\r\när inte alldeles säkert att den lokala fackföreningen\r\nkan vara, eller orkar vara, en part som kan driva\r\nfrågan till förmån för den förfördelade. Det blir\r\nofta ''dynamiska effekter'', dvs. det blir bara värre\r\noch värre ju mer man försöker ta sig ur en\r\nmobbningssituation.</pre><pre>Det vore rimligt att förstärka både lagstiftning och\r\nmöjligheterna att kunna agera. Vi föreslår därför\r\natt Arbetarskyddsstyrelsen skall utfärda\r\ninstruktioner med avseende på den psykosociala\r\nmiljön och specifikt på mobbning.\r\nYrkesinspektionen skall tilldelas en roll,\r\nmobbningsombud, och kunna väcka allmänt åtal i\r\nsådana frågor. Därmed skall man ha någon att\r\nkunna vända sig till i dessa mycket svåra\r\nsituationer.</pre><pre>Jag har sett informella uppgifter i tidningarna och\r\njag har fått uppgifter från grupper som arbetar till\r\nstöd för mobbade människor i arbetslivet att detta\r\ninte gäller en, två eller tre personer. Det gäller\r\nmassor av människor i vårt land.</pre><pre>Det finns faktiskt en otillräcklig fokusering på\r\nproblemet. Det finns otillräckliga instruktioner på\r\nområdet, och det finns en otillräcklig laglig grund\r\nför att ta upp problemen. De lämnas över till\r\narbetskollektivet eller till relationerna med\r\ncheferna. Ofta är det precis där som problemen har\r\nuppkommit.</pre><pre>Herr talman! Det är skälen till att jag, även om jag\r\nvill vinna tid för kammaren, ändå yrkar bifall till\r\nden meningsyttring som jag har avgivit i utskottet\r\nbeträffande moment 1, som avser\r\nstoppningsrätterna, och moment 8, som gäller\r\nmobbningsproblemet.</pre><pre>Anf. 73  MARIANNE ANDERSSON (c):</pre><pre>Herr talman! Arbetsmiljöfrågorna är mycket\r\nviktiga. En bra fysisk och psykisk arbetsmiljö är\r\nförutsättningen för ett fungerande arbetsliv, för\r\nindividens hälsa och välbefinnande -- och för\r\nproduktiviteten också, så klart.</pre><pre>Därför är det ganska beklämmande att\r\narbetsmiljöarbetet så länge levde i skymundan.\r\nIngen brydde sig egentligen på allvar. Facket var\r\nmest intresserat av att driva lönefrågor. Jag tycker\r\natt det är allvarligt, eftersom det är de fackliga\r\norganisationernas uppgift att driva de anställdas\r\nintressen, och dit hör faktiskt arbetsmiljön.</pre><pre>Arbetsgivarna förstod inte heller att personalen är\r\nföretagets viktigaste tillgång och att personal som\r\nmår bra också jobbar bättre, alltså är mer lönsam.\r\nJag tycker att det är mycket svagt av företagen att\r\nha så dålig insikt om sambanden.</pre><pre>Nu tittar jag tillbaka i historien alltså. Jag tror att\r\nförhållandena har förändrats ganska mycket. Det\r\nökade antalet arbetsskador och den ökade\r\nsjukfrånvaron under 80-talet bidrog i hög grad till\r\ndet. Beslutet om arbetsgivarinträde i\r\nsjukförsäkringen är ett incitament för alla att visa\r\nstörre omsorg om arbetsmiljön, särskilt då från\r\nföretagens sida.</pre><pre>I det här betänkandet behandlas 13 motioner med\r\nyrkanden om arbetsmiljön. Jag tänker inte heller\r\nberöra alla dessa. Det råder också stor enighet i\r\nutskottet i de här frågorna. Endast Vänsterpartiet\r\nhar avgivit en särskild meningsyttring, som Hans\r\nAndersson talade om.</pre><pre>Jag skall beröra några i alla fall. Just\r\nVänsterpartiets krav om stoppningsrätt för de\r\nfackliga organisationerna i stället för\r\nskyddsombuden har behandlats tidigare. Då liksom\r\nnu hade hela utskottet i övrigt uppfattningen att\r\nden ordning som råder, att skyddsombudet skall ha\r\nrätt att stoppa arbetet, är tillfredsställande. Det är\r\nganska viktigt att inte blanda ihop olika funktioner\r\nför olika personer.</pre><pre>Det finns en intressant flerpartimotion också från\r\nFolkpartiet, Moderaterna, Centern och Kds med\r\nBarbro Westerholm som första namn. Motionen tar\r\nupp frågor om forskning kring kvinnors arbetsmiljö\r\noch om arbetsmetoder och arbetsmiljörisker ur\r\nkvinnosynpunkt. Det är en mycket viktig motion,\r\noch jag delar helt och hållet motionärernas\r\nuppfattning.</pre><pre>Utskottet pekar på den forskning som bedrivs. Det\r\nsker faktiskt litet mer på det här området nu än vad\r\ndet har gjort tidigare, och det är ju positivt. Själv\r\nsitter jag i styrelsen för Arbetslivscentrum, och där\r\när kvinnoforskningen ett särskilt\r\nforskningsområde.</pre><pre>Jag skall också säga litet grand om psykosociala\r\nproblem och mobbning, där det finns en motion\r\nfrån centerns sida. Det här är en oerhört angelägen\r\noch, precis som Hans Andersson sade, mycket\r\nmycket allvarlig fråga som är svår att hantera.</pre><pre>Det är beklämmande att vi människor är sådana att\r\nvi uppför oss så mot varandra att många i dag\r\nkänner sig utsatta på sin arbetsplats, men så är det\r\nju bevisligen. Det är, som jag sade, svårt att hantera\r\ndetta problem, men i riktlinjerna för\r\nArbetarskyddsverkets verksamhet står det att de\r\nhär aspekterna skall särskilt uppmärksammas.</pre><pre>Det ligger nära till hands att kräva lagreglering, och\r\nhär är det samma förhållande som i fråga om\r\nsexuella trakasserier, som vi diskuterade alldeles\r\nnyss, att området bör ingå i den straffrättsliga\r\nlagstiftningen, och det pågår just nu en översyn i\r\njustitiedepartementet.</pre><pre>I övrigt gäller det att fackliga organisationer och\r\narbetsgivare måste ta ett stort ansvar i de här\r\nfrågorna, och det bör även finnas någon\r\nutomstående instans att vända sig till.</pre><pre>Jag tänkte också säga någonting om överkänslighet\r\nför el och amalgam, s.k. nya sjukdomar som ofta\r\ninte tas på allvar. Amalgamfrågan tas här upp ur\r\narbetsmiljösynpunkt, och jag vet att många\r\ntandsköterskor har drabbats av\r\nkvicksilverförgiftning på grund av arbete med\r\namalgam. Det finns en organisation som arbetar för\r\natt tillvarata deras intressen. Det finns nu bättre\r\narbetsmetoder, men det gäller också att de används\r\nordentligt.</pre><pre>Det faktum att amalgamanvändningen så\r\nsmåningom kommer att avvecklas gör egentligen\r\ninte att problemen för personalen försvinner.\r\nFortfarande kommer det att finnas många\r\nmänniskor som har amalgamfyllningar och som\r\nbesöker tandläkare. Det är därför oerhört viktigt\r\natt arbetet med att minska arbetsmiljöriskerna\r\nfortsätter.</pre><pre>När det gäller elöverkänslighet har det sedan\r\nbetänkandet justerades i varje fall till min\r\nkännedom kommit flera rapporter som visar på\r\nökade risker vid arbete med bildskärm. Det finns\r\nen australisk studie som visar att risken för\r\nhjärntumör ökar, Arbetsmiljöinstitutet har visat på\r\natt elektromagnetiska fält i arbetsmiljön ökar\r\nriskerna för cancer, m.m.</pre><pre>Det är bra att Arbetarskyddsstyrelsen nu har\r\nklarlagt att arbetsmiljölagstiftningen kan användas\r\nför att bistå dem som drabbas av elöverkänslighet.\r\nSjälvklart måste stort arbete läggas ner på att\r\nförebygga och hindra att problem uppstår. En hel\r\ndel forskning pågår inom området, och det är bra,\r\nmen det är också viktigt att de kunskaper som finns\r\nanvänds till att skapa miljöer med så liten del\r\nelmagnetiska fält som möjligt.</pre><pre>Herr talman! Med det här vill jag yrka bifall till\r\nutskottets hemställan i dess helhet.</pre><pre>Anf. 74  HANS ANDERSSON (v):</pre><pre>Herr talman! Jag vill helt kort replikera på\r\nMarianne Anderssons anförande. Först en\r\nsynpunkt på historieskrivningen.</pre><pre>Jag sade också att det var inte alltid man\r\nobserverade riskerna när man själv arbetade i\r\nfarliga miljöer. Likaså kan det vara så att den lokala\r\nfackföreningen inte observerar miljöriskerna. Det\r\nfinns många sådana exempel. Men att starta\r\nhistorieskrivningen med att anklaga\r\nfackföreningarna för att inte ha drivit de här\r\nfrågorna, tycker jag är väl magstarkt.</pre><pre>Att sakna kännedom om hur hård kampen har varit\r\npå verkstäder, i skogen, nere i gruvor, på sjukhus\r\nosv. för att bli kvitt asbesten, att bli kvitt\r\ndieselångorna, att få personligt skydd, att få göra\r\npauser för att vila, att slippa tunga lyft etc. tycker\r\njag visar på väldigt dålig erfarenhet av den s.k.\r\nverkligheten. Jag har själv varit med och slagits bra\r\nmånga år för vad jag i dag anser vara självklara\r\nrättigheter som skapar trygghet för folk som\r\narbetar.</pre><pre>När det gäller frågan om att ge skyddsombud och\r\nde lokala fackföreningarna möjligheter att slåss för\r\nen bättre arbetsmiljö vill jag bara säga att jag har\r\nen mycket mer positiv syn än vad borgerligheten\r\nhar. Jag litar på, som det så vackert heter,\r\nmedarbetarna. De kommer helt enkelt inte att\r\nmissbruka den resurs som vi vill ge dem utan\r\ntvärtom ta till den när inga andra möjligheter finns,\r\nför att värna om liv och lem.</pre><pre>I fråga om mobbning tror jag att vi är överens om\r\nproblemets art och karaktär och om svårigheten att\r\nlösa det. Men jag tror att vårt förslag, som ni inte\r\nhar biträtt, innebär en möjlighet att få upp en del\r\nfall till ytan, att fokusera på en del fall och få andra\r\nän de personer som är direkt indragna att ta i\r\nfrågan.</pre><pre>Amalgam är en av de frågor som jag inte direkt\r\nnämnde och där jag inte yrkade någonting. Låt mig\r\nbara säga att jag självklart till fullo stöder de krav\r\nsom är framförda i meningsyttringen. Det var för\r\natt inte försena riksdagens arbete som jag gjorde ett\r\nurval av yrkanden.</pre><pre>Jag tycker själv att amalgamanvändningen är en\r\nmycket stor och mycket svår fråga. Det finns olika\r\nuppfattningar, men jag har hört så många\r\nvittnesbörd från många människor som arbetar på\r\ntandläkarklinikerna att jag inte tvekar om att här\r\nfinns en klar orsak till ohälsa.</pre><pre>Anf. 75  MARIANNE ANDERSSON (c):</pre><pre>Herr talman! Jag skall bara kommentera det Hans\r\nAndersson sade om historieskrivningen. Jag är\r\nmedveten om att fackliga organisationer har drivit\r\narbetsmiljöfrågor, och det har gällt tunga lyft och\r\nandra påtagliga risker. Jag sade att de kanske inte\r\nhar gjort det på allvar överallt och att intresset väl\r\ninte var så stort. Man begrep nog inte hur viktiga\r\ndessa frågor är. Det är verkligheten, och det är\r\nbakgrunden till det hela. Det finns en större insikt\r\nnu, och det är positivt.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande trafikutskottets\r\nbetänkanden 1992/93:TU1 och TU2,\r\njustitieutskottets betänkanden 1992/93:JuU1 och\r\nJuU2 samt arbetsmarknadsutskottets betänkanden\r\n1992/93:AU1 och AU3.</pre><pre>Trafikutskottets betänkande TU1</pre><pre>Mom. 1 (avregleringen av taxi m.m.)</pre><pre>Utskottets hemställan bifölls med 154 röster mot\r\n141 för reservationen av Rolf Clarkson m.fl.</pre><pre>Övriga moment</pre><pre>Utskottets hemställan bifölls.</pre><pre>Trafikutskottets betänkande TU2</pre><pre>Utskottets hemställan bifölls med 272 röster mot 21\r\nför reservationen av Kenneth Attefors.</pre><pre>Justitieutskottets betänkande JuU1</pre><pre>Utskottets hemställan bifölls.</pre><pre>Justitieutskottets betänkande JuU2</pre><pre>Utskottets hemställan bifölls.</pre><pre>Arbetsmarknadsutskottets betänkande AU1</pre><pre>Mom. 1 (förutsättningarna för jämställdhet)</pre><pre>Utskottets hemställan bifölls med 279 röster mot 15\r\nför meningsyttringen av Karl-Erik Persson i\r\nmotsvarande del. 1 ledamot avstod från att rösta.</pre><pre>Mom. 3 (kvinnors företagande och den offentliga\r\nsektorn)</pre><pre>Utskottets hemställan med godkännande av\r\nutskottets motivering bifölls med 162 röster mot\r\n132 för utskottets hemställan med godkännande av\r\nmotiveringen i reservation 1 av Ingela Thalén m.fl.</pre><pre>Mom. 4 (löneskillnader mellan kvinnor och män)</pre><pre>Utskottets hemställan bifölls med 162 röster mot\r\n132 för reservation 2 av Ingela Thalén m.fl.</pre><pre>Mom. 23 (lagstiftning om utjämning av\r\nlöneskillnader)</pre><pre>Utskottets hemställan bifölls med 280 röster mot 13\r\nför meningsyttringen av Karl-Erik Persson i\r\nmotsvarande del.</pre><pre>Mom. 24 (kollektiv lönediskriminering)</pre><pre>Utskottets hemställan bifölls med 280 röster mot 11\r\nför meningsyttringen av Karl-Erik Persson i\r\nmotsvarande del.</pre><pre>Övriga moment</pre><pre>Utskottets hemställan bifölls.</pre><pre>Arbetsmarknadsutskottets betänkande AU3</pre><pre>Mom. 1 (utvidgning av arbetsmiljölagens\r\nstoppningsrätt)</pre><pre>Utskottets hemställan bifölls med 277 röster mot 13\r\nför meningsyttringen av Hans Andersson i\r\nmotsvarande del.</pre><pre>Mom. 8 (psykosociala problem och mobbning)</pre><pre>Utskottets hemställan bifölls med 274 röster mot 13\r\nför meningsyttringen av Hans Andersson i\r\nmotsvarande del.</pre><pre>Övriga moment</pre><pre>Utskottets hemställan bifölls.</pre><pre>Meddelande om aktuell debatt om kärnkraftens\r\nsäkerhetsproblem och den framtida\r\nenergiförsörjningen</pre><pre>Anf. 76  ANDRE VICE TALMANNEN:</pre><pre>På begäran av Vänsterpartiets riksdagsgrupp\r\nanordnas torsdagen den 12 november aktuell\r\ndebatt om kärnkraftens säkerhetsproblem och den\r\nframtida energiförsörjningen. Debatten läggs in\r\nefter muntliga frågor kl. 14.30 och kan beräknas\r\nbörja cirka kl. 15.00.</pre><pre>Från regeringen deltar miljöminister Olof\r\nJohansson. Vänsterpartiet företräds av Rolf L\r\nNilson. Övriga partier som önskar delta i debatten\r\nbör anmäla deltagare senast onsdagen den 11\r\nnovember kl. 17.00.</pre><pre>Följande skrivelse hade den 22 oktober inkommit\r\nfrån Vänsterpartiets riksdagsgrupp:</pre><pre>Begäran om aktuell debatt med anledning av den\r\nsvenska kärnkraftens säkerhetsproblem och dess\r\nkonsekvenser för den framtida energiförsörjningen</pre><pre>''Den 28 juli inträffade i samband med\r\nförberedelser och prov inför drifttagning av\r\nreaktorn Barsebäck 2 efter den årliga\r\nrevisionsavställningen en oavsiktlig blåsning från\r\nen säkerhetsventil i inneslutningen orsakad av en\r\nläckande styrventil. Det visade sig då att\r\nisolermaterialet från rörisolering som skadades av\r\nutrusande ånga spreds till kondensationsbassängen\r\nmed nödkylningsvatten och satte igen silarna i\r\nsprinklersystemet för reaktorinneslutningen redan\r\nefter ungefär en timme. Detta är betydligt kortare\r\ntid än förutsatt i säkerhetsredovisningen av\r\nhändelser med rörbrott i inneslutningen.'' (SKI,\r\nBeslut: ''Översyn av nödkylsystem.'' 920917)</pre><pre>Avsnittet ovan är ett utdrag av SKI:s sätt att\r\nbeskriva den händelse som lett till att fem av\r\nSveriges tolv kärnkraftsreaktorer nu är avställda på\r\ngrund av allvarliga fel i säkerhetssystemen.</pre><pre>Hade händelsen inträffat vid olämplig väderlek\r\nhade man fått välja mellan att kringgå\r\nsäkerhetsbestämmelserna och att införa\r\nelransonering!</pre><pre>Det inträffade blixtbelyser kärnkraftens\r\nsäkerhetsproblem och det svenska elsystemets\r\nsårbarhet. En uppenbar slutsats är att kraven på\r\nsäker tillförsel av el på ett för människor och miljö\r\nofarligt sätt inte kan tillgodoses av kärnkraften. Det\r\när därmed också uppenbart att energislag som är\r\nsäkra och skonsamma för människor och miljö\r\nsnabbt och planmässigt måste fasas in i det svenska\r\nenergisystemet, samtidigt som kärnkraften\r\navvecklas. Frågor som lagstiftning om\r\nkärnkraftsavvecklingen, lämplig utformning av\r\nenergiskatter/avgifter och stöd till skonsamma\r\nenergikällor aktualiseras också.</pre><pre>Med hänvisning till det ovan anförda begär vi\r\nhärmed en särskilt anordnad debatt om\r\nkärnkraftens säkerhet och den svenska\r\nenergiförsörjningen.</pre><pre>Stockholm 1992-10-22</pre><pre>Rolf L Nilson (v) Bertil Måbrink (v)</pre><pre>gruppledare</pre><pre>Meddelande om samlad votering</pre><pre>Tredje vice talmannen meddelade att\r\nkonstitutionsutskottets betänkanden KU1 och\r\nKU2, lagutskottets betänkanden LU1 och LU2,\r\nsocialförsäkringsutskottets betänkanden SfU1 och\r\nSfU2, kulturutskottets betänkanden KrU1, KrU2\r\noch KrU3 samt jordbruksutskottets betänkande\r\nJoU2 skulle avgöras i ett sammanhang efter\r\navslutad debatt.</pre><pre>9 §  Riksdagen och normgivningsprocessen med\r\nanledning av förslag från riksdagens revisorer,\r\nm.m.</pre><pre>Föredrogs</pre><pre>konstitutionsutskottets betänkande</pre><pre>1992/93:KU1 Riksdagen och\r\nnormgivningsprocessen med anledning av förslag\r\nfrån riksdagens revisorer, m.m. (förs. 1991/92:19).</pre><pre>Anf. 77  BENGT HURTIG (v):</pre><pre>Herr talman! När jag tar del av\r\nriksdagsrevisorernas förslag om mer ordning och\r\nreda i vårt samhälles normgivning känner jag\r\nomedelbart sympati. Eftersom jag har varit\r\nverksam som lärare i den svenska statsapparaten\r\noch eftersom jag har varit fackligt aktiv i mer än 20\r\når och jobbat under föreskrifter, förordningar och\r\nanvisningar av olika slag har jag kunnat uppleva de\r\nproblem som revisorerna beskriver.</pre><pre>Den mängd av normer som producerats under\r\ndecenniernas lopp tycks ibland leva sitt eget liv.\r\nAntalet normer tycks kunna växa av sig självt utan\r\natt någon frågar efter hur mycket som i\r\nverkligheten tillämpas. De som skall tillämpa\r\nnormerna får alltför ofta inte tillräcklig utbildning i\r\nvilka normer som finns eller har inte tid eller\r\nresurser att följa dem. Eller också lockas de av\r\nfördelar av att inte följa de regler och normer som\r\nutformats i samhället.</pre><pre>Frågar man riksdagsledamöter kan de kanske\r\nredogöra för att de har varit med och beslutat om\r\nnågon ramlag men de har inga större kunskaper om\r\neller någon överblick över det regelverk som byggts\r\nupp med denna ramlag som grund. Tankarna i\r\nbetänkandet och i riksdagens revisorers förslag om\r\nbättre uppföljning är bra.</pre><pre>Det skulle vara intressant att se statistik på hur stor\r\nandel av svenska arbetsplatser som förmår tillämpa\r\nde relevanta föreskrifterna på arbetsmiljöområdet,\r\nt.ex. hur många arbetsledare som känner till de\r\nbestämmelser som gäller för just deras arbetsplats.</pre><pre>Vi kan också fråga oss hur många banker som\r\nunder 80-talet till punkt och pricka följt lagens\r\nbestämmelser om betryggande säkerhet för lån.\r\nDet krävs givetvis att många förutsättningar är för\r\nhanden för att ett normsystem skall bli meningsfullt\r\noch effektivt. En grundförutsättning är naturligtvis\r\nlätt tillgänglig information om att bestämmelserna\r\nfinns.</pre><pre>Ett allmänt och lätt tillgängligt\r\nrättsinformationssystem som kan nås via dator på\r\nvarje större bibliotek skulle kunna vara ett sätt att\r\nstärka såväl normsystemet som demokratin.</pre><pre>I datoråldern borde ett heltäckande\r\nrättsinformationssystem som revisorerna föreslår\r\nkunna byggas upp. Kostnaderna, sägs det i\r\nbetänkandet, lägger hinder i vägen. Men var det\r\ninte just kostnaderna som med datorteknikens\r\nhjälp skulle pressas i det moderna samhället?</pre><pre>Närmandet till EG berörs också i betänkandet.\r\nRevisorernas oro kan åtminstone läsas mellan\r\nraderna i deras förslag. Rättstillämpningen\r\nkommer att förändras genom att förarbeten för\r\nlagtexter får mindre betydelse, säger revisorerna.\r\nFörarbetesmaterialet i EG är för övrigt oftast\r\nkonfidentiellt. Vi går från politisk styrning till\r\njuridisk prövning i efterhand, säger revisorerna.\r\nFrågan är om denna juridiska prövning i realiteten\r\nockså kommer att bli politiskt oberoende.</pre><pre>EG-rätten är ofta obegriplig för företag och\r\nmedborgare. Lagtexterna är svåra att läsa därför att\r\nde många gånger reviderats och kompletterats så\r\natt helheten har gått förlorad. EG-rätten är\r\ngigantisk till sin omfattning. Om det är svårt att\r\nhålla reda på alla bestämmelser i Sverige, hur skall\r\ndet då bli möjligt att hålla reda på EG-rätten, som\r\ndessutom är erkänt svår att tolka? Risken för\r\nlaglöshet och rättsförvillelse är stor när ett så stort\r\nnormsystem har dessa allvarliga brister.</pre><pre>Det borde därför verkligen ha varit anledning att\r\nmer grundligt studera problemen med integration\r\nav EG-rätten än vad som hittills har gjorts. Vi\r\nkänner sympati för Birgitta Hambraeus motion i\r\ndet här ärendet. Likaså borde någon möda ha\r\nkunnat ägnas åt vad som skulle hända med vårt\r\nregelverk om svenska folket väljer att stå utanför\r\nEG eller vad som skulle ha hänt om Sverige nöjt sig\r\nmed att bygga ut ett existerande frihandelsavtal och\r\nsatsat på andra samarbetsformer med EG-området.</pre><pre>Bifall till meningsyttringen!</pre><pre>Anf. 78  CATARINA RÖNNUNG (s):</pre><pre>Herr talman! Konstitutionsutskottet har ansett att\r\ndet är av vikt att normgivningsprocessen granskas.\r\nHar medborgarna möjlighet att överblicka gällande\r\nnormer på skilda områden? Hur ser återföringen av\r\ninformation till riksdagen om normbesluten ut?\r\nDet är exempel på angelägna frågor att få\r\nbesvarade.</pre><pre>Riksdagens revisorer har tagit på sig\r\ngranskningsuppdraget och lagt fram ett förslag med\r\nfem yrkanden. Jag skall mycket kortfattat\r\nkommentera de viktigaste yrkandena.</pre><pre>Yrkandet att varje kommun skall ha skyldighet att\r\nupprätta en författningssamling, där regler som\r\nberör kommuninvånarna publiceras ställer sig\r\nutskottet enhälligt bakom. Detta är i linje med vad\r\nen utredning föreslog redan 1973. Förslaget ansågs\r\ndå vara alltför kategoriskt. Det vore tillräckligt att\r\nkommun och landstingsförbunden upprättade\r\nrekommendationer. Sådana rekommendationer\r\nkom till år 1977 och har följts i alltför begränsad\r\nomfattning. Utskottet finner detta\r\notillfredsställande. Den bristande hörsamheten\r\ntalar för att problemet skall få en annan lösning. Vi\r\ntillkännager att regeringen bör överväga\r\npubliceringsfrågan närmare.</pre><pre>Riksdagen har givetvis intresse av att överblicka\r\noch fortlöpande undersöka hur\r\nnormgivningsbemyndiganden används av regering\r\noch myndigheter. Utskotten vill hålla sig à jour\r\nmed sina egna beredningsområden.\r\nStatsrådsberedningen har sedan 1986 upprättat en\r\nförteckning över normgivningsbemyndigandena\r\nuppställda kronologiskt och departementsvis.\r\nEnligt utskottets och revisorernas mening är den\r\nalltför knapphändig. Ett register över givna\r\nbemyndiganden bör föras över till riksdagen.\r\nRiksdagens förvaltningskontor bör få i uppdrag att\r\nupprätta ett utskottsvis systematiserat\r\ninformationssystem. Ett yrkande om detta finns i\r\nmotion K29. Riksdagen bör ge talmanskonferensen\r\ndetta till känna.</pre><pre>Yrkandet om ett nytt heltäckande datorbaserat\r\nrättsinformationssystem avstyrker vi av främst\r\nkostnadsskäl. Ett särskilt organ, SARI, arbetar\r\nmed rättsinformation och skall rapportera till\r\nregeringen vid kommande årsskifte.</pre><pre>Herr talman! Jag yrkar bifall till utskottets\r\nhemställan i betänkandet.</pre><pre>Jag skall även något kommentera Vänsterpartiets\r\nmeningsyttring. Jag antar att Vänstern tar alla\r\ntillfällen i akt för att vädra någon form av EG-\r\nmotstånd. Jag finner Vänsterpartiets\r\nmeningsyttring ganska obegriplig och tror att det är\r\nhögst osäkert att Sverige i framtiden kan komma att\r\nförhandla sig till ett utökat frihandelsavtal med EG.\r\nI alla händelser skall två parter vara överens om\r\ndetta. Vi kommer att få ett EES-avtal.</pre><pre>För närvarande arbetar grundlagsutredningen inför\r\nEG med frågan om i vilken mån bestämmelser\r\nbehöver ändras vi ett svenskt medlemskap. Den här\r\nutredningen är i alla fall en god början.</pre><pre>Herr talman! Jag yrkar återigen bifall till utskottets\r\nhemställan.</pre><pre>Anf. 79  BENGT HURTIG (v) replik:</pre><pre>Herr talman! Catarina Rönnung ansåg att vi skulle\r\nnöja oss med den grundlagsberedning som pågår\r\nnär det gäller närmandet till EG. Även inom EG\r\nfinns emellertid en växande och stark oro inför hela\r\ndetta invecklade normsystem som byggts upp\r\ngenom kompromisser och genom att\r\nmyndigheterna själva utvecklat rätten. Man befarar\r\natt det kommer att bli ganska kaotiskt när\r\nmarknaden drar i gång.</pre><pre>Peter Sutherland har utformat en rapport inom EG,\r\ndär det sägs att den gemensamma EG-\r\nlagstiftningen oftast är obegriplig för företag och\r\nmedborgare. Det finns t.ex. 38 olika direktiv för\r\ntraktorer i jordbruk. Lagtexterna är oläsliga,\r\neftersom de är reviderade och kompletterade men\r\naldrig har ersatts av en komplett text. I 38 punkter\r\nriktas en förödande kritik mot det här\r\nnormsystemet, som vi nu skall överta.</pre><pre>Borde vi inte ha tagit ett större parlamentariskt\r\nansvar för att få grepp om hur det här kommer att\r\npåverka det svenska normsystemet?</pre><pre>Anf. 80  HARRIET COLLIANDER (nyd):</pre><pre>Herr talman! Rubriken på mitt anförande lyder: Ny\r\ndemokrati vill stärka den personliga friheten och\r\nintegriteten.</pre><pre>Ny demokratis grundsyn är sunt förnuft, personlig\r\nfrihet och hänsyn till andra. De här värderingarna\r\nanser vi skall prägla de politiska besluten och\r\nlagstiftningen.</pre><pre>Den personliga friheten och integriteten har ett\r\nsvagt skydd i svensk rätt. I regeringsformen finns\r\ndock den grundläggande principen om varje\r\nmedborgares okränkbarhet. Men det finns inget\r\nsom säger att den offentliga makten skall utövas\r\nmed respekt för den enskilda människans frihet och\r\nvärdighet.</pre><pre>Huvudregeln tycks dock enligt avsikterna bakom\r\nregeringsformen vara att den enskilda människans\r\nfrihet och värdighet skall sättas i främsta rummet.\r\nMen genom vanliga lagar och förordningar kan\r\nfriheten och integriteten komma i andra hand.</pre><pre>Jag skall ge några exempel på detta:</pre><pre>-en okontrollerat stor mängd personregister</pre><pre>-alkohollagstiftningen</pre><pre>-TV-avgiftskontrollsystemet</pre><pre>-legitimationstvång för att få sjukvård</pre><pre>-förbudet mot att tänka positivt om kärnkraft i vissa\r\nsammanhang</pre><pre>-omfattande kommunal parkeringsövervakning</pre><pre>Listan kan göras längre. Och man har anledning att\r\nställa frågan: Vad är huvudregel och vad är\r\nundantag? Är det förbudsprincipen som är\r\ngrundprincipen i stället för frihetsprincipen?</pre><pre>I vår motion K229 vill vi att riksdagen hos\r\nregeringen begär en utredning med uppgift att göra\r\nen kartläggning och översyn av lagstiftningen och\r\nandra företeelser som kränker den personliga\r\nfriheten och integriteten i syfte att utmönstra\r\nsådant som inte kan accepteras av moderna fria\r\nmänniskor, att ge en bättre överblick över\r\nbegränsningarna, att ge nödvändiga\r\nregelförenklingar samt att skapa bättre\r\nförutsättningar för att skydda och stärka den\r\npersonliga friheten och integriteten i vårt land.</pre><pre>Herr talman! Jag yrkar härmed bifall till Ny\r\ndemokratis reservation under mom. 8 i\r\nkonstitutionsutskottets betänkande nr 1.</pre><pre>Anf. 81  CATARINA RÖNNUNG (s)\r\nreplik:</pre><pre>Herr talman! Harriet Colliander och Lars\r\nAndersson påstår i sin motion att den personliga\r\nfriheten och integriteten kränks i svensk rätt.\r\nMedborgaren är i princip oskyddad mot samhällets\r\nmaktövergrepp, heter det. Det är inga dåliga\r\npåståenden.</pre><pre>Man för fram en lång, i mitt tycke populistisk,\r\nkatalog över de kränkningar man anser finns. Det\r\nanses t.o.m. finnas ett förbud mot att tänka positivt\r\nom kärnkraft. Hur någon storebror kan kontrollera\r\nnågons tankar övergår mitt förstånd.</pre><pre>Utskottet påstår lika kategoriskt att det inte delar\r\nNy demokratis uppfattning. Tvärtom är Sverige en\r\nav världens bäst utvecklade demokratier med\r\nmycket långtgående fri- och rättigheter inskrivna i\r\nvåra grundlagar, varav många bara kan begränsas\r\ngenom nytt grundlagsbeslut. Vissa begränsningar\r\nkan i lag göras i våra fri- och rättigheter.\r\nBegränsningen får dock endast göras för att\r\ntillgodose ändamål som är godtagbara i ett\r\ndemokratiskt samhälle. Begränsningarna får aldrig\r\ngå utöver vad som anses nödvändigt och de får inte\r\nhota den fria åsiktsbildningen. Enbart politisk,\r\nreligiös och kulturell åskådning får inte utgöra\r\ngrund för begränsning.</pre><pre>Jag yrkar bifall till utskottets hemställan.</pre><pre>Överläggningen var härmed avslutad.</pre><pre>(Beslut fattades efter 18 §.)</pre><pre>10 §  Fri- och rättigheter m.m.</pre><pre>Föredrogs</pre><pre>konstitutionsutskottets betänkande</pre><pre>1992/93:KU2 Fri-och rättigheter m.m.</pre><pre>Anf. 82  HARRIET COLLIANDER (nyd):</pre><pre>Herr talman! Rubriken på mitt anförande lyder: Ny\r\ndemokrati vill minska enskilds skyldighet att lämna\r\nuppgifter om sitt privatliv.</pre><pre>Ny demokratis grundsyn är sunt förnuft, personlig\r\nfrihet och hänsyn till andra. Jag upprepar det igen:\r\nDet är värderingar som vi anser måste prägla de\r\npolitiska besluten och lagstiftningen.</pre><pre>Det måste ges ett mycket större utrymme för den\r\nenskildes frihet, rättigheter och integritet.\r\nPrivatlivets helgd får inte bara bli tomt prat. Det får\r\ninte vara tillåtet att under rubriken forskning\r\nkartlägga människors privata förhållanden, som\r\nt.ex. genom folk- och bostadsräkningen.</pre><pre>Det moderna samhället i allmänhet och den\r\ntoppmoderna datatekniken i synnerhet gör att vi\r\nmåste vara extra vaksamma. Det går att samköra\r\nalla tänkbara och otänkbara dataregister. Det går\r\natt bryta påstådd garanti om sekretess och\r\nintegritet. Det är frestande att göra övertramp\r\neftersom riksdagen en gång beslöt att införa\r\npersonnummer. Personnumren är ett bra\r\ninstrument för överheten, men i lika hög grad ett\r\nlatent hot mot den personliga integriteten. Vi måste\r\nnu ändra inriktning.</pre><pre>Ny demokrati vill i regeringsformen införa en\r\nbestämmelse till skydd för den personliga\r\nintegriteten och för att begränsa möjligheterna att\r\ninhämta uppgifter från enskilda utöver det skydd\r\nmot dataregistrering som finns i 2 kap. 3 §. Det\r\nskall genom lag klart framgå vilka uppgifter den\r\nenskilde är skyldig att avlämna och vem som har\r\nrätt att begära uppgifterna.</pre><pre>Herr talman! Jag vill härmed yrka bifall till Ny\r\ndemokratis reservation under mom. 19 i\r\nkonstitutionsutskottets betänkande nr 2.</pre><pre>Anf. 83  BENGT HURTIG (v):</pre><pre>Herr talman! Det normala förhållandet i vårt land\r\när att det i praktiken råder förbud att strejka\r\neftersom det normala på arbetsmarknaden är att\r\nman faktiskt arbetar under avtal som innebär\r\nfredsplikt. Erfarenheten har under årens lopp lärt\r\noss att trots att strejker är avtalsstridiga tvingas\r\nlöntagare ibland, på grund av olidliga förhållanden\r\neller lönevillkor, att tillgripa det sista vapen de har\r\nför att skydda sin värdighet eller kanske sin hälsa\r\noch säkerhet. Detta kan inträffa trots all\r\nlagstiftning som finns till skydd för anställda.\r\nProblemet är ibland att denna lagstiftning inte\r\nfungerar. Svårigheten att komma till rätta med\r\nsådana missförhållanden kan ibland vara\r\noöverstigliga. Då utlöses olika typer av\r\nstridsåtgärder.</pre><pre>Regeringens krisproposition våren 1990 visade\r\nockså att staten kan vara beredd till mycket\r\nlångtgående åtgärder i fråga om strejkförbud. Den\r\ngången tvingades staten retirera på grund av\r\nopinionstrycket. Nästa gång kanske det inte\r\nhandlar om en lag om två års lönestopp, utan\r\nkanske om mycket längre tid. Vi hävdar\r\nfortfarande att grundlagsskyddet för strejkrätt\r\ndärför bör förstärkas. Därmed yrkar jag bifall till\r\nmeningsyttringen avseende mom. 10.</pre><pre>Det bör kanske sägas att när det gäller synen på\r\nhomosexualitet och de homosexuellas rättigheter\r\nhar Sverige nått ganska långt. Homosexuella i\r\nmånga länder utsätts för förtryck och trakasserier\r\noch riskerar att sättas i fängelse och t.o.m. att tas in\r\npå mentalsjukhus. En del av dem som förföljs tar\r\nsin tillflykt till Sverige. Det är därför viktigt att\r\nSverige på det internationella planet mer aktivt\r\nverkar för att stärka de mänskliga rättigheterna\r\nockså för homosexuella. Man borde t. ex. överväga\r\natt utvidga Genèvekonventionens\r\nflyktingdefinition.</pre><pre>Det vi ytterligare kan göra i vårt land anser vi vara\r\natt förstärka skyddet för homosexuella i enlighet\r\nmed vad en statlig utredning föreslog 1984. Då\r\navvisades detta med motiveringen att det inte var\r\nsannolikt att nya diskriminerande regler skulle\r\ninföras. Dels har nu så skett, dels finns en del\r\ngammalt regelverk kvar. Det är inte säkert att\r\ndenna lagstiftning kommer att försvinna vid en\r\neventuell ny lagstiftning om registrerat\r\npartnerskap. Jag yrkar bifall till meningsyttringen\r\nvad avser mom. 12.</pre><pre>När det gäller vårt lands syn på\r\nEuropakonventionen om de mänskliga\r\nrättigheterna har argumentet varit att vår\r\nlagstiftning stämmer överens med de åtaganden\r\nsom Sverige gjort enligt konventionen. Nu har det\r\ngång på gång visat sig att enskilda kan få rätt genom\r\natt processa i domstolen i Strasbourg. För ett par år\r\nsedan fick en felaktigt utvisad palestinier\r\nskadestånd av svenska staten efter en förlikning hos\r\nkommissionen för de mänskliga rättigheterna i\r\nStrasbourg. Ett införlivande av denna konvention\r\nmed svensk rätt behöver enligt vår mening inte\r\nkopplas ihop med ett EG-medlemskap som man\r\ngör i betänkandet. Hur det går med EG-\r\nmedlemskapet i framtiden är ju i högsta grad en\r\nöppen fråga. Bifall till meningsyttringen i mom. 14.</pre><pre>Anf. 84  YLVA ANNERSTEDT (fp):</pre><pre>Herr talman! Första sidan i betänkandet från KU\r\nom fri- och rättigheter upptar en lista på de fri- och\r\nrättigheter som i mycket är grundvalen i vår\r\ndemokrati. Den långa motionslista som inleder\r\nbetänkandet avspeglar också den vikt som\r\nledamöterna i Sveriges riksdag lägger vid de\r\ndemokratiska fri- och rättigheterna. Mot den\r\nbakgrunden kan man tycka att talarlistan är kort,\r\nbåde när det gäller omfattning och tid. Men dess\r\nbättre beror det inte på ointresse, utan det har\r\ntvärtom en positiv bakgrund. Regeringen har\r\ntillsatt flera utredningar där syftet är att förstärka\r\noch grundlagsskydda fri- och rättigheter och den\r\nenskilde medborgarens ställning. Det gäller bl.a.\r\näganderätten, beskattningsmaktens gränser,\r\nnärings- och yrkesfrihet och den negativa\r\nföreningsrätten.</pre><pre>Fri- och rättighetskommittén arbetar nu med de här\r\nfrågorna. Därför hänvisar utskottet i de flesta fall\r\ntill att man vill avvakta de resultat som utredningen\r\nkan komma fram till.</pre><pre>Det här är frågor som i de flesta fall har mycket\r\nstarkare skydd i andra länder än i Sverige.\r\nUtredningen har blivit möjlig tack vare\r\nregeringsskiftet i höstas. Den borgerliga sidan har\r\nju under flera år motionerat om ett starkare skydd\r\nför de här fri- och rättigheterna, utan att vinna\r\nframgång. Nu hoppas vi att utredningen skall\r\nkunna lägga förslag som ger ett starkare skydd för\r\nden enskilde i dessa avseenden.</pre><pre>Jag vill också ta upp frågan om\r\nEuropakonventionen. Också denna konvention\r\nkommer att behandlas i fri- och\r\nrättighetskommittén. Jag välkomnar det eftersom\r\ndet är alldeles uppenbart att det i vårt rättssystem\r\nfinns vissa fall där den enskilde har mindre starkt\r\nskydd än vad Europakonventionen ger.</pre><pre>Ett annat område som betänkandet tar upp och som\r\nKU har behandlat är riksdagens kontrollmakt. I\r\ntakt med att decentralisering och målstyrning har\r\nvunnit insteg i vårt samhälle är det allt tydligare att\r\nriksdagens kontrollmakt är för begränsad och har\r\nför små resurser. Uppföljning och utvärdering är\r\nnödvändig, inte bara för att man skall se att\r\nsiffrorna stämmer, utan framför allt för att\r\nriksdagens intentioner och mål skall förverkligas på\r\nden nivå som har ansvaret.</pre><pre>I dag har vi en stor obalans mellan regering och\r\nriksdag när det gäller möjligheter att göra denna\r\nuppföljning och utvärdering. Regeringen har bl.a.\r\nhela Riksrevisionsverket till sitt förfogande för\r\ndessa uppgifter. Riksdagens revisorer har gjort\r\nflera angelägna och uppmärksammade kontroller i\r\nnågra av våra verk och myndigheter; utredningar\r\nsom har givit upphov till förbättringar och inte\r\nminst besparingar av skattebetalarnas pengar.\r\nUtskottet är helt enigt när det gäller behovet av en\r\nförstärkt kontrollmakt för riksdagen. Även här\r\narbetar en utredning, denna gång inom riksdagen.\r\nDet innebär alltså att vi får ta den konkreta\r\nsakdiskussionen här i kammaren när förslagen\r\nkommer.</pre><pre>Jag vill också säga några ord om Ny demokratis\r\nreservation. Harriet Colliander inledde med att\r\nsäga att Ny dekomkrati står för att offentlig makt\r\nskall utövas med respekt för den enskilda\r\nmänniskan, med sunt förnuft och hänsyn till andra.\r\nJag kan försäkra Harriet Colliander att resten av\r\nutskottsledamöterna inte har någon som helst\r\nannan uppfattning på den punkten. Utskottet\r\npekar på de lagregleringar som mycket tydligt\r\nreglerar förhållandet mellan enskilda och det\r\nallmänna, där skydd mot alltför långtgående krav\r\npå insyn från det allmänna också finns lagreglerat.\r\nVi har också lagen om offentlig statistik som\r\ninnehåller särskilt förbud mot olovlig identifiering.\r\nDet är ju faktiskt så att det finns risker med stora\r\ndatasystem. Det försöker vi lösa på olika sätt. Vad\r\ngäller statens och lagstiftarens vilja att ställa upp\r\nskyddsregler saknas varken intresse eller vilja.</pre><pre>Herr talman! Jag vill yrka bifall till hemställan i\r\nbetänkandet och avslag på reservationen.</pre><pre>När det gäller kommunisternas meningsyttring tar\r\nden upp en lång rad frågor där det i alla avseenden\r\npågår utredningar och beredningar. Därför har\r\nutskottet inte haft anledning att göra några\r\nuttalanden, utan avvaktar utredningarnas resultat.</pre><pre>Anf. 85  BENGT HURTIG (v) replik:</pre><pre>Herr talman! Jag förstår att Ylva Annerstedt\r\nslarvade när hon använde uttrycket kommunisterna\r\nom oss. Vi kallar oss Vänsterpartiet. Inom detta\r\nparti ryms människor som definierar sig på olika\r\npolitiska sätt. Det finns säkert människor som\r\nkallar sig för kommunister också, men när det\r\ngäller meningsyttringar och reservationer är det\r\nVänsterpartiet som står bakom dem.</pre><pre>Anf. 86  YLVA ANNERSTEDT (fp) replik:</pre><pre>Herr talman! Jag vill be Bengt Hurtig om ursäkt för\r\nfelsägningen. Jag noterar med glädje att ni inte är\r\nkommunister längre.</pre><pre>Anf. 87  HARRIET COLLIANDER (nyd)\r\nreplik:</pre><pre>Herr talman! Jag vill kommentera det Ylva\r\nAnnerstedt sade om mina inlägg, som båda\r\nhandlade om att stärka den personliga integriteten.\r\nHon tittade på framsidan av betänkandet, som\r\nuppvisar en lång katalog med rubriker som rör fri-\r\noch rättigheter i Sverige. Vissa fri- och rättigheter\r\när mindre tillgodosedda i Sverige än i Europa.</pre><pre>Jag sitter med i grundlagsutredningen inför EG-\r\ninträdet, där vi har funderat över det här. Det\r\nframgår att skyddet för den personliga integriteten\r\när svagare i Sverige än i EG. Jag kan bara hoppas\r\natt inträdet i EG kommer att stärka det som vi i\r\nSverige vill stärka.</pre><pre>Anf. 88  YLVA ANNERSTEDT (fp) replik:</pre><pre>Herr talman! I inledningen av mitt anförande sade\r\njag att kommittén för fri- och rättigheter arbetar på\r\natt bl.a. förstärka skyddet för den enskilde när det\r\ngäller en lång rad av de fri- och rättigheter som är\r\nuppställda på framsidan av betänkandet. Mot\r\nbakgrund av att vi har ansett att dessa områden är\r\nför dåligt skyddade har regeringen tillsatt en\r\nutredning. Jag ser med förtröstan fram emot\r\nkommitténs förslag om förstärkning på dessa\r\nområden.</pre><pre>Anf. 89  MARGARETA WINBERG (s):</pre><pre>Herr talman! Jag noterade två saker som Ylva\r\nAnnerstedt sade. För det första att det inte saknas\r\nvare sig intresse eller vilja när det gäller att\r\nuppställa skyddsregler för personer. För det andra\r\ntalade Ylva Annerstedt om starkare skydd, men för\r\nredan starka, exempelvis dem som berörs av\r\näganderätten.</pre><pre>Jag skall tala för en helt annan grupp. De senaste\r\nåren har hetsen mot homosexuella blivit allt\r\nöppnare. Hösten 1990 mördades en homosexuell\r\nman utanför RFSL:s lokaler i Göteborg av\r\nnynazister. Kort därpå uttalade representanter för\r\nett högerextremistiskt parti att mordet inte var att\r\nbetrakta som mord utan endast som ''renhållning''.\r\nMan kunde också läsa att homosexuella är ett\r\navskum. Detta vidarebefordrades oavkortat till\r\ntidningen Aftonbladet. Jag har artiklarna här, och\r\nså här såg artikeln ut. Det som ni ser här var alltså\r\ntryckt i en svensk kvällstidning, tydligt och\r\niögonfallande. Om den s.k. renhållningen hade\r\ngällt en jude eller en svart, hade det varit otänkbart\r\natt läsa det i nämnda tidning.</pre><pre>I augusti förra året utsattes RFSL:s lokaler i\r\nStockholm för ett bombattentat, åtföljt av flera hot\r\nfrån nynazistiska grupper. Polisen rapporterade i\r\njanuari 1992 om att våldsbrott mot homosexuella\r\nökar.</pre><pre>Vad beror detta på? Jo, dessa våldshandlingar och\r\nhot möjliggörs av den ideologiskt grundade hets\r\noch ringaktning som uttrycks av extrema politiska\r\noch religiösa grupper. Det tycks vara tillåtet med\r\nhets mot homosexuella, under politisk täckmantel.</pre><pre>Jag känner många homosexuella kvinnor och män,\r\nsom kan vittna om att de känner sig förföljda,\r\nkränkta och förnedrade, i synnerhet eftersom\r\nsamhället inte tillräckligt starkt tar avstånd från\r\ndenna politiska och religiösa hets. Ett demokratiskt\r\nSverige, som vi ju fortfarande har, har en skyldighet\r\natt ge ett starkt stöd åt utsatta grupper. I Sverige har\r\nvi sedan länge en lagstiftning som förbjuder hets\r\nmot folkgrupp.</pre><pre>Homosexuella är en folkgrupp som behöver detta\r\nskydd! Om detta handlar motion K228.</pre><pre>Med förvåning har jag läst utskottets utlåtande.\r\nDet är till skillnad från tidigare år kategoriskt och\r\nlämnar inte ens en öppning inför framtiden.\r\nSkrivningarna är mer negativa än tidigare från\r\nriksdagens sida. Låt mig exemplifiera:</pre><pre>Efter utredningen Homosexuella och samhället\r\n1984:63, i vilken man föreslog en ändring av\r\ngrundlagen för att utvidga gruppen, där uttrycket\r\nhets mot folkgrupp var relevant, kom en\r\nproposition 1987. I den underlät man att följa\r\nutredningen på den här punkten.</pre><pre>Efter behandlingen av motionen skrev\r\nsocialutskottet bl.a. att det inte finns ''underlag för\r\nen bedömning av i vad mån kränkning av\r\nhomosexuella förekommer i tryckta skrifter.''\r\nLängre ner anför utskottet: ''Utskottet anser det\r\nsjälvklart att regeringen skyndsamt vidtar åtgärder\r\noch i förekommande fall återkommer till riksdagen\r\nmed lagförslag, om regeringen skulle få\r\ninformation om att yttranden som kan liknas vid\r\nhets mot folkgrupp sprids om homosexuella.''</pre><pre>Dagens konstitutionsutskott går inte ens så långt,\r\ntrots att de bevis som socialutskottet 1987 saknade\r\nfinns tillgängliga i dag. Jag måste fråga KU:s\r\nledamöter: Vad har hänt? Vad har lett er till denna\r\ntillbakagång, till er i mitt tycke reaktionära\r\nhållning?</pre><pre>Herr talman! Jag yrkar bifall till motion K228.</pre><pre>Anf. 90  YLVA ANNERSTEDT (fp) replik:</pre><pre>Herr talman! Jag vill erinra Margareta Winberg om\r\natt denna fråga, liksom många andra frågor i det\r\nhär betänkandet, faktiskt är föremål för utredning.\r\nUtskottet hänvisar till den kommitté om registrerat\r\npartnerskap som har till uppdrag att kartlägga\r\nkonsekvenser och göra en fullständig genomgång.\r\nVi vet att man har haft bekymmer med\r\nutredningen, och att man inte har kunnat arbeta så\r\nsnabbt som önskat, men så länge utredningen pågår\r\navvaktar utskottet resultatet.</pre><pre>I övrigt känner jag, precis som Margareta Winberg,\r\nsamma upprördhet över de övergrepp som har\r\nutförts i vårt samhälle mot de homosexuella.</pre><pre>Utskottet skriver också om Socialstyrelsens\r\növergripande ansvar för samordning av insatser för\r\nde homosexuella. Utskottet förutsätter också att\r\nSocialstyrelsen bevakar behovet av kartläggning av\r\ndet slags våld som Margareta Winberg tog upp.</pre><pre>Anf. 91  MARGARETA WINBERG (s)\r\nreplik:</pre><pre>Herr talman! Jag har läst utskottets betänkande,\r\noch jag känner till Socialstyrelsens uppdrag.\r\nSocialstyrelsen kan emellertid inte stifta någon lag,\r\noch det är viktigt med lagstiftning både i sak och\r\nsom norm. Med lagstiftning visar man oss\r\nmänniskor vad som är tillåtet och inte tillåtet.</pre><pre>Alla känner kanske inte till att de bi- och\r\nhomosexuella människorna i Sverige är en ganska\r\nstor grupp. Det vill jag påminna om. Det finns\r\ningen färsk rapport, men i en några år gammal\r\namerikansk rapport påvisades att 10 % av\r\nbefolkningen i ett samhälle kan räknas som bi- och\r\nhomosexuell. Det är fler människor än t.ex. den\r\nsvarta befolkningen i Sverige, och det är fler än den\r\njudiska befolkningen i Sverige. När vi vet att våldet\r\nökar, att missaktningen ökar och att hetsen ökar,\r\ntycker jag att det är inkonsekvent att\r\nyttrandefriheten går före skyddet av denna stora\r\ngrupp människor. Socialstyrelsen kan ju inte göra\r\nnågot åt yttrandefriheten.</pre><pre>Ylva Annerstedt säger att skyddet för den enskilde\r\när föremål för utredning. Det vore lämpligt om\r\nutskottet mot bakgrund av sin skrivning dels\r\nundersökte vad som står i direktiven till\r\nutredningen, dels undersökte vad som görs i\r\nutredningen. Jag sitter nämligen själv i en\r\nutredning, och vi har inte de här direktiven. Den\r\ntillsatta utredningen skall komma fram till om det\r\nbehövs en lag om registrerat partnerskap i Sverige.\r\nÄktenskapets rättsverkningar skall ses över på en\r\nmängd områden, men inte vad vi talar om här i dag.</pre><pre>Anf. 92  YLVA ANNERSTEDT (fp) replik:</pre><pre>Herr talman! Det är riktigt att det är riksdagen som\r\nstiftar lagar, men riksdagen brukar faktiskt också\r\nha ett fullständigt underlag innan någon lag stiftas.\r\nStällningstagandet brukar grundas på ett fylligt\r\nberedningsarbete, och vi hänvisar till att ett sådant\r\npågår. Dessförinnan avser inte riksdagen att göra\r\nnågot i den här frågan.</pre><pre>Anf. 93  MARGARETA WINBERG (s)\r\nreplik:</pre><pre>Herr talman! Jag vill upprepa vad jag sade, för Ylva\r\nAnnerstedt tycktes inte uppfatta det. Den\r\nutredning som hon hänvisade till i ett tidigare inlägg\r\nhar inte till uppgift att ta fram det underlag som jag\r\nförstår att ett utskott behöver för att kunna komma\r\nmed förslag. Men hade man undersökt detta, hade\r\nman ju åtminstone kunnat föreslå en utredning.\r\nDet måste råda något missförstånd i utskottet på\r\ndenna punkt. Det tycker jag är illa.</pre><pre>Anf. 94  CHRISTINA LINDERHOLM (c):</pre><pre>Herr talman! Det här blir variationer på ett tema.\r\nLiksom Margareta Winberg har jag upprörts av\r\nbehandlingen av min motion. I min motion K424\r\ntog jag upp frågor som är angelägna för att hävda\r\nalla människors lika rätt och att den rätten\r\nsjälvfallet också skall omfatta människor med olika\r\nsexuell läggning.</pre><pre>En svensk man kan mycket väl åka i skytteltrafik\r\ntill asiatiska länder och hämningslöst utnyttja unga\r\nflickor utan att för den skull drabbas av påföljder\r\nfrån samhället eller diskriminering. Däremot finns\r\ndet fortfarande skäl att lagstiftningsvägen fördöma\r\ntvå personer av samma kön som älskar varandra\r\noch väljer att leva ihop i ett samboförhållande.\r\nBara det faktum att ett antal lagar tillåts\r\nsärbehandla homosexuella är diskriminerande.</pre><pre>Den behandling som min motion fick i de delar som\r\nremitterades till konstitutionsutskottet är minst\r\nsagt häpnadsväckande. Beträffande mitt yrkande\r\natt homosexuella borde ges grundlagsskydd genom\r\nutvidgning av lagen om hets mot folkgrupp hänvisas\r\ntill allt som partnerskapsutredningen skall göra.\r\nMargareta Winberg har just berättat att frågan om\r\nett förstärkt grundlagsskydd inte ingår i direktiven\r\nför utredningen. Den har ju gått i stå! Det finns inga\r\ntecken på att den avser att lämna ifrån sig något\r\nbetänkande inom rimlig tid. Att riksdagen ställer\r\nsig bakom yrkandet i min motion skulle däremot\r\navsevärt underlätta partnerskapsutredningens\r\narbete. Men viljan finns inte.</pre><pre>Inte ens hos de partier som har uttalat en positiv\r\ninställning till en förändring av nuvarande\r\nlagstiftning finns viljan. Då tänker jag främst på\r\nFolkpartiet och Socialdemokraterna. Man kan med\r\nfog påstå att frågan har fått en sämre behandling än\r\ndå den behandlades senast. Då, 1987, menade\r\nsocialutskottet att regeringen uppmärksamt borde\r\nfölja frågan och om det behövdes återkomma till\r\nriksdagen med lagförslag. Klimatet har hårdnat nu\r\näven i riksdagen.</pre><pre>I utskottets betänkande står: ''Enligt utskottets\r\nmening saknas det mot bakgrund av vikten av\r\nvidast möjliga yttrandefrihet anledning att utvidga\r\nförbudet mot hets mot folkgrupp till att omfatta\r\näven homosexuella.'' Det måste tolkas så att hets\r\nmot homosexuella är tillåtet enligt utskottet. Det är\r\nhelt ofattbart att detta skrivs ut i ett betänkande\r\nsom efter riksdagens beslut ligger till grund för\r\nsamhällets ställningstagande på olika områden.</pre><pre>Samtidigt finns det mycket tydliga exempel på just\r\nhets, och de blir tyvärr fler. Det finns grupper i det\r\nsvenska samhället som inte drar sig för att torgföra\r\nsitt hat mot utlänningar, flyktingar, judar och\r\nhomosexuella. Det finns ett uppmärksammat fall i\r\nGöteborg, som också Margareta Winberg\r\nrefererade till, där nynazister applåderade ett mord\r\npå en homosexuell med yttrandet ''Det var inget\r\ndåd, det var rengöring. Vi betraktar inte\r\nhomosexuella som människor. De är avskum.'' Är\r\ninte det hets mot folkgrupp?</pre><pre>Beträffande mitt andra yrkande om kartläggning av\r\nvåld mot homosexuella är jag förvånad över att det\r\nhamnade hos konstitutionsutskottet. Även detta\r\nkrav behandlades styvmoderligt. Utskottet\r\nförutsätter att Socialstyrelsen bevakar frågan. Det\r\nvar ju en from förhoppning. Det borde åtminstone\r\nha varit en uppmaning till aktiv handling.</pre><pre>Nej, yttrandet över min motion är defensivt. Gånge\r\ndenna kalk ifrån mig, låter det som. Eller kanske\r\nman tror att homosexuella försvinner om man inte\r\nlåtsas om att de finns. Är avsikten att gå tillbaka i\r\ntiden, tillbaka till den tid då homosexualitet var\r\nförbjuden och man trodde det var farligt, kanske\r\nt.o.m. smittsamt? Jag vill inte tro att det är så. Men\r\nför att nå ett samhälle där alla behandlas lika så\r\nmåste vi som är lagstiftare ha modet att ta ansvar\r\nför utsatta grupper och markera att diskriminering\r\ni alla former är otillåten i ett öppet, demokratiskt\r\nsamhälle.</pre><pre>Herr talman! Med hänvisning till vad jag har sagt\r\nvill jag för egen del yrka bifall till min motion. Om\r\nmin motion inte skulle vinna riksdagens gehör,\r\nyrkar jag bifall till Vänsterpartiets meningsyttring\r\nnr 3. Jag vill uppmana riksdagens ledamöter att\r\nbifalla detsamma.</pre><pre>Anf. 95  YLVA ANNERSTEDT (fp) replik:</pre><pre>Herr talman! Jag är oerhört förvånad över\r\nChristina Linderholms utfall mot Folkpartiet i just\r\ndenna fråga med tanke på att hon själv sitter i\r\nutskottet och att hennes parti inte har reserverat sig\r\ni frågan. Däremot har vi nått framgång i dessa\r\nfrågor i så måtto att vi äntligen får en utredning om\r\nkonsekvenserna av ett registrerat partnerskap\r\nunder en folkpartistisk ordförande, Barbro\r\nWesterholm, och tillkommen under starka\r\npåtryckningar från Folkpartiet liberalerna.</pre><pre>Jag skulle vilja föreslå att Christina Linderholm gör\r\nsitt första och största påtryckningsarbete gentemot\r\nsitt eget partis representanter i det utskott som hon\r\nsitter i, så att Centerns mening kommmer fram på\r\nett mera positivt sätt.</pre><pre>I fråga om yttrandefriheten gör vi alltid en\r\navvägning mellan skyddet för yttrandefriheten och\r\nhur många grupper som skall omfattas av\r\nlagstiftning. I det här fallet har inte utskottet\r\nkommit fram till någon annan uppfattning än att stå\r\nfast vid det ställningstagande som vi gjort tidigare.</pre><pre>Anf. 96  CHRISTINA LINDERHOLM (c)\r\nreplik:</pre><pre>Herr talman! Ylva Annerstedt är förvånad. Jag kan\r\nreturnera med att uttrycka min förvåning över att\r\nFolkpartiets representant i denna fråga, som också\r\när en ordinarie ledamot i utskottet, inte har agerat\r\npå ett sätt som mera följde den inställning som\r\nFolkpartiet har betonat i andra sammanhang. Som\r\nbåde Margareta Winberg och jag har sagt ingår det\r\ninte i direktiven för partnerskapsutredningen att\r\nbehandla frågan om förstärkt grundlagsskydd.</pre><pre>Jag tycker att det är litet övermaga när Ylva\r\nAnnerstedt säger att yttrandefrihetan måste\r\navvägas mot hets och mot hur många folkgrupper\r\nsom skall omfattas av lagstiftning. Är inte hets mot\r\nfolkgrupp en avgörande begränsning av\r\nyttrandefriheten?</pre><pre>Anf. 97  YLVA ANNERSTEDT (fp) replik:</pre><pre>Herr talman! Jag kan i detta sammanhang verkligen\r\ninte finna någon tveksamhet från Folkpartiet\r\nliberalernas sida. Det är faktiskt vi som har tryckt\r\npå för att den här utredningen skulle komma till\r\nstånd. Som jag sade tidigare är det ganska naturligt\r\natt man vill ha ett fylligt underlag innan man fattar\r\nbeslut. Den här utredningen skall förse oss med\r\ndet, och vi ser fram emot dess resultat.</pre><pre>Anf. 98  CHRISTINA LINDERHOLM (c)\r\nreplik:</pre><pre>Herr talman! Återigen: utredningen skall inte\r\nbehandla den frågan utan möjligheten till ett\r\nregistrerat partnerskap och eventuella förändringar\r\ni andra lagstiftningar. Jag kan inte se att Folkpartiet\r\ntryckt på ens i den frågan för att påskynda\r\nutredningen. Tvärtom begärde man ytterligare\r\nanstånd därför att man inte ansåg sig ha underlag\r\nför ställningstagande.</pre><pre>Jag undrar bara: Hur mycket hets skall vi tåla? Hur\r\nmycket hets i samhället skall det få finnas mot olika\r\nfolkgrupper, innan den här frågan tas på allvar här\r\ni riksdagen?</pre><pre>Anf. 99  MARGARETA VIKLUND (kds):</pre><pre>Herr talman! Jag skall hålla mitt anförande med\r\nanledning av min motion K433, som har fått\r\nrubriken ''Kontaktannonser''. Själv har jag satt\r\nrubriken ''Kvinnlig slavhandel'' på mitt anförande.</pre><pre>Vi har tidigare i dag talat om jämställdhet och\r\nkvinnors och mäns lika värde. I det sammanhanget\r\nhar det konstaterats att det fortfarande behöver\r\ngöras en hel del inom många områden för att\r\nkvinnor och män skall bli jämställda.</pre><pre>Förekomsten av s.k. kontaktverksamhet eller\r\nkvinnlig slavhandel -- som jag vill kalla det för -- är\r\nexempel på brist på jämställdhet och på kvinnors\r\noch mäns lika värde, dvs. att kvinnor och män\r\nvärderas olika i samhället och i andra sammanhang.\r\nMen jag hävdar att människovärdet alltid är 100 %\r\ni alla sammanhang.</pre><pre>Vi har genom massmedias hjälp ganska nyligen\r\nkunnat förfasa oss över de s.k. sexresorna till olika\r\nländer i Ostasien. Det är förfärligt att endast\r\nformulera tanken att svenska män utnyttjar barn i\r\nandra länder. Därmed inte sagt att sexuellt\r\nutnyttjande av barn i vårt land inte är lika förfärligt.\r\nAtt utnyttja barns beroendeställning i vårt land och\r\nbarns utsatta situation i andra länder är varianter på\r\nsamma tema och lika förkastligt.</pre><pre>Med tanke på vad jag nu har sagt om utnyttjande\r\nav barn är det kanske inte så förvånande att ungefär\r\n300--350 kvinnor kommer till Sverige varje år\r\ngenom s.k. kontaktförmedling för att i alltför\r\nmånga fall -- vill jag påstå -- utnyttjas. Ca 150 av de\r\n300--350 kvinnorna stannar i landet under mer än\r\ntvå år. Det betyder att ca 200 kvinnor varje år sänds\r\ntillbaka till sina hemländer och till ett liv i\r\nförnedring och misär. De togs hit på prov och\r\nuppfyllde inte förväntningarna. De höll inte måttet.</pre><pre>Ett sätt att minska verksamheten med\r\nkontaktförmedling är att inte tillåta annonsering\r\nom kontaktverksamhet och förmedling av\r\nutländska kvinnor.</pre><pre>Det har visat sig att många kvinnor som har kommit\r\ntill vårt land genom kontaktförmedling eller genom\r\nkontakt med en svensk man på semester i deras\r\nhemländer ofta blir utsatta för misshandel. Om\r\ndessa kvinnor har minderåriga barn med sig till vårt\r\nland, har det förekommit att även barnen har\r\nutsatts för misshandel och övergrepp. Detta kan\r\nbl.a. kvinnojourerna tillstyrka.</pre><pre>I början ser oftast allt ut att fungera bra för paren.\r\nI många fall tröttnar dock mannen ganska snart på\r\nkvinnan, kanske irriterad över att hon inte\r\ntillräckligt snabbt assimileras i det svenska\r\nsamhället eller över att hon inte uppfyllt de\r\nförväntningar som\r\nkontaktförmedlingen/kontaktförmedlaren har\r\nutlovat. Kvinnan skickas tillbaka till sitt land.</pre><pre>Om äktenskapet inte varat mer än två år, blir\r\nkvinnan utvisad enligt den s.k. tvåårsregeln i\r\nutlänningslagen. Den innebär att om ett äktenskap\r\neller samboende, där den ena partnern är utländsk\r\noch den andra svensk, upphör inom två år, får inte\r\nden utländska partnern stanna i Sverige. Regeln\r\nhar tillkommit för att förhindra s.k. skenäktenskap.\r\nUnder tvåårsperioden skall den utländska partnern\r\nanmäla sig hos polisen två gånger om året. Polisens\r\nuppgift är bl.a. att kontrollera om förhållandet\r\nbestår.</pre><pre>Att först bli godkänd, men sedan kanske\r\nmisshandlad och ratad av den svenske mannen, är\r\noerhört grymt. Att även bli utvisad och ratad av de\r\nsvenska myndigheterna är inhumant och förstärker\r\nkvinnans känsla av att inte vara accepterad. De\r\nutländska kvinnorna och ibland även barnen blir\r\nhelt berövade sitt människovärde och utlämnade\r\ntill förnedring och fattigdom.</pre><pre>Visserligen kan jag förstå att det ur\r\nyttrandefrihetsrättsliga och tryckfrihetsrättsliga\r\naspekter kan vara svårt att komma åt\r\nkontaktannonserna och förbjuda dem. Jag är stolt\r\noch tacksam för den yttrande- och tryckfrihet som\r\nvi har i vårt land, men det måste väl också finnas\r\ngränser för en frihet, särskilt om den missbrukas.\r\nNär man nu vet att det finns annonser som medför\r\nsådana konsekvenser att de skadar människor både\r\nfysiskt och psykiskt, måste det väl finnas någon\r\nmöjlighet att stoppa sådan verksamhet. Vi har ju\r\nt.ex. kopplerilagen. Har den prövats i\r\nsammanhanget? Om inte kopplerilagen är\r\ntillräcklig, borde den väl i så fall kunna utvidgas.\r\nJag kan inte tänka mig annat än att om man\r\nverkligen vill, så går det att komma åt problemet.</pre><pre>Jag har litet svårt att förstå den undfallenhet, som\r\njag tycker mig utläsa ur utskottets behandling av\r\nmotion K433. Tryckfrihetsförordningen gäller inte\r\nför marknadsföring av alkohol och tobak. Om\r\nalkohol och tobak kan undantas i\r\ntryckfrihetsförordningen, borde man väl också\r\nkunna göra undantag för försäljning av kvinnor.</pre><pre>Frågan om kvinnlig slavhandel handlar om\r\njämställdhet och människovärde. Om vi skall\r\nkunna sprida budskapet om mänskliga rättigheter\r\nut över världen och helhjärtat arbeta för den\r\nfrågan, måste vi ha kurage och finna redskap att\r\nsopa rent utanför vår egen dörr.</pre><pre>Herr talman! Jag yrkar bifall till motion K433.</pre><pre>Anf. 100  HÅKAN HOLMBERG (fp):</pre><pre>Herr talman! ''Det är klart att vi vet att nazisterna\r\nmördade sex miljoner judar under andra\r\nvärldskriget, men vi blånekar till att det ägde rum,\r\ndärför att det är en så effektiv propaganda.'' Detta\r\när ett, frånsett några i protokollet säkert otryckbara\r\ngrovheter, autentiskt uttalande uppsnappat från en\r\nav de nu dess värre ganska många unga svenska\r\nnynazister som försöker att bedriva den här typen\r\nav propaganda i Sverige. Yttrandet fälldes i\r\nsamband med det besök som ägde rum i våras av en\r\nfransk motsvarighet i den här changern,\r\nhistorikern -- som det ibland heter, i verkligheten\r\när han litteraturvetare -- och dessutom avstängde,\r\nRobert Faurisson.</pre><pre>KU har behandlat en motion om just den här\r\nformen av antisemitisk propaganda. Man\r\nkonstaterar att all form av hets mot folkgrupp\r\nnaturligtvis bör bemötas med information,\r\nupplysning och fri opinionsbildning. Det är helt\r\nrätt. Det besvärliga i Sverige är att den lag som vi\r\nhar under långa tider har varit det enda skydd som\r\növer huvud taget har funnits, eftersom den fria\r\nopinionsbildningen icke har fungerat. När det i\r\nStockholm under fem sex år har förekommit den\r\ngrövsta antisemitiska hetsen i Europa efter andra\r\nvärldskriget, har stora delar av den offentliga\r\ndebatten om detta fenomen i stort sett gått ut på att\r\ndet här är ett legitimt sätt att diskutera på. Man har\r\ninte ens velat se att det har varit fråga om hets mot\r\nfolkgrupp.</pre><pre>På Stockholms tingsrätt och Svea hovrätt var man\r\nklokare och dömde de ansvariga bakom en\r\nradiostation till fängelsestraff. Brottet upprepades\r\nnyligen för andra gången, och de ansvariga dömdes\r\npå fler punkter än vad som tidigare förekommit i\r\nSverige.</pre><pre>Lagen om hets mot folkgrupp innebär att det är\r\nförbjudet att göra uttalanden som innebär en\r\nmissaktning på etniska och liknande grunder mot\r\nutpekade grupper. Det viktiga är att inse vad ordet\r\n''missaktning'' innebär. Det är egentligen inte\r\nrelevant om uttalandena är sanna eller falska, utan\r\ndet väsentliga är sammanhanget, dvs. om yttrandet\r\nfälls i ett sammanhang där det är uppenbart att\r\nsyftet är att sprida hat och just missaktning mot en\r\nutpekad grupp.</pre><pre>Alla känner till den traditionella typen av\r\nantisemitisk eller annan rasistisk propaganda,\r\nnämligen att beskylla hela grupper för att generellt\r\nsyssla med t.ex. brottslig verksamhet, förgiftning av\r\nbrunnar, spridning av pornografi, droger eller vad\r\ndet nu kan vara. Detta är klassiskt och ingick i\r\nnazisternas propaganda. Radio Islam i Stockholm\r\nsysslade också med precis den här typen av\r\npropaganda. Det var bl.a. det som de ansvariga\r\ndömdes för. I den moderna antisemitismen\r\nförnekar man dessutom nazisternas brott mot\r\njudar.</pre><pre>Det är nödväntigt att vi inser att just detta\r\nförnekande är själva grundbulten i all nutida\r\nantisemitisk propaganda. Det är den punkt som all\r\nannan hets först måste passera för att över huvud\r\ntaget kunna nå ut till en lyssnande publik. Om\r\nhetsen i denna form och förnekandet av förintelsen\r\nkan legitimeras, har man en ursäkt för all annan\r\nantisemitisk hets.</pre><pre>Om förintelsen aldrig ägt rum, måste ju några ha\r\nljugit ihop det hela. Vilka har då gjort det? Kan det\r\nvara några andra än dem som utpekas, nämligen\r\njudarna? Syftet är, och det sägs uttryckligen i de här\r\nkretsarna, att öppna vägen för en upprepning.</pre><pre>Dess värre gjorde Svea hovrätt när frågan om den\r\nhär propagandan från Radio Islam var uppe en\r\nomöjlig distinktion. Man försökte att skilja mellan\r\nuttalanden där förintelsen förnekas i största\r\nallmänhet och uttalanden om att det är judarna som\r\nhar ljugit ihop det hela. De senare uttalandena\r\nfälldes, och de förra skulle kunna vara acceptabla.</pre><pre>Detta är ett fundamentalt misstag av Svea hovrätt.\r\nDen intellektuella skillnaden mellan lögn och\r\njudisk lögn är nämligen i detta sammanhang\r\nnaturligtvis intellektuellt helt ogripbar.</pre><pre>Dess värre gör också KU ett fundamentalt misstag.\r\nMan resonerar i sitt betänkande som om det här\r\nvore fråga om åsikter i någon form av debatt. Men\r\ndet förs över huvud taget icke någon debatt mellan\r\nhistoriker -- vilket ibland dess värre påstås i\r\npressen -- om huruvida förintelsen skulle ha ägt rum\r\neller inte.</pre><pre>Det finns inte någon historisk skola som påstår att\r\nförintelsen inte har ägt rum. De som sysslar med\r\ndet här är nazistiska propagandister. Det är inte\r\nheller något nytt fenomen. Det är alltså inte fråga\r\nom nya rön av något slag. Denna verksamhet satte\r\ni gång i stort sett samtidigt som andra världskriget\r\nslutade. Att då resonera som vore det fråga om\r\nåsikter i en debatt är att på något sätt helt och hållet\r\nmissförstå vad det här gäller och vad syftet är.</pre><pre>Det relevanta när man har att ta ställning till om\r\npåståenden innebär hets mot folkgrupp eller ej är\r\nsammanhanget. Det är möjligt att det teoretiskt\r\nfinns sammanhang där förnekandet av förintelsen\r\ninte skulle innebära hets mot folkgrupp. Man kan\r\nt.ex. tänka sig ett slags revysammanhang, där\r\nnågon parodierar nazistiska propagandister. Men\r\nsom de här påståendena normalt framförs tror jag\r\natt varje balanserad och förnuftig person inser att\r\ndet bara finns ett enda syfte, nämligen att utså\r\nmissaktning mot judar som grupp.</pre><pre>Detta går KU till stor del förbi. Jag tycker det är en\r\ninställning som i längden kommer att visa sig\r\nohållbar. Nu ser vi ju en intensifierad propaganda\r\npå exakt det här temat, som i andra civiliserade och\r\ndemokratiska länder har lett till att man förtydligat\r\nlagstiftning som redan finns. Regeringen bör av\r\nriksdagen få i uppgift att se över detta. Därför yrkar\r\njag bifall till motion 1991/92:K410.</pre><pre>Anf. 101  KARIN PILSÄTER (fp):</pre><pre>Herr talman! Egentligen vill jag inte stå här och\r\nenbart upprepa det som redan har sagts, utan jag\r\nvill framför allt instämma i det som Margareta\r\nWinberg och Christina Linderholm här tidigare har\r\nframfört.</pre><pre>När det gäller frågan om hets mot folkgrupp -- och\r\nhär bör det ske en förstärkning, så att det också\r\ngäller de homosexuella -- tycker jag att\r\nkonstitutionsutskottet har ''rasslat över'' detta litet\r\nonödigt snabbt.</pre><pre>Utskottet skriver ju att det gäller ''att finna den\r\nrätta avvägningen mellan yttrandefrihetsintresset\r\noch skilda gruppers behov av skydd mot\r\nnedsättande omdömen eller kritik. Enligt\r\nutskottets mening saknas det mot bakgrund av\r\nvikten av vidast möjliga yttrandefrihet anledning\r\natt utvidga förbudet -- -- --.''</pre><pre>Tidigare har man sagt att regeringen noga skall\r\nfölja frågan och återkomma till riksdagen med\r\nlagförslag, om regeringen skulle få information om\r\natt sådana yttranden fällts om homosexuella som\r\nkan liknas vid hets mot folkgrupp. Så har faktiskt\r\nvarit fallet.</pre><pre>Utskottet anser tydligen numera att homosexuella\r\när mindre skyddsvärda än t.ex. etniska grupper och\r\natt det i valet mellan yttrandefrihet och skydd för\r\ndessa är de homosexuella som drar det kortaste\r\nstrået.</pre><pre>Motion 1991/92:So292, som jag och Barbro\r\nWesterholm har väckt och som berör den här\r\nfrågan, liknar väldigt mycket redan ställda\r\nbifallsyrkanden. Jag har därför inte något\r\nytterligare yrkande, utan jag kommer att stödja\r\ndessa.</pre><pre>Anf. 102  INGVAR SVENSSON (kds):</pre><pre>Herr talman! Det finns ett starkt engagemang i den\r\nhär debatten om skyddet för de mänskliga\r\nrättigheterna. Det är mycket bra. Det handlar ju\r\ninte bara om lagstiftning utan också om\r\nopinionsbildning.</pre><pre>Redan nu finns det mycket starka formuleringar i\r\nvår grundlag om skyddet för de mänskliga\r\nrättigheterna. Genomgående för de problem som\r\nhar räknats upp här av Bengt Hurtig, Harriet\r\nColliander, Margareta Winberg, Christina\r\nLinderholm, Margareta Viklund och Karin Pilsäter\r\när just att det inte finns bra möjligheter att i Sverige\r\nfå en prövning beträffande kränkningar av de\r\nmänskliga rättigheterna -- även om det finns väldigt\r\nfina formuleringar.</pre><pre>Det är inte säkert att ett förstärkt grundlagsskydd\r\nautomatiskt innebär en förstärkning för\r\nrättsprövningsmöjligheten. Det som är ett\r\nhoppfullt inslag här är, som Bengt Hurtig var inne\r\npå, om vi så småningom kan inkorporera\r\nEuroparådskonventionen. Nästa fråga kommer då\r\nautomatiskt: Hur kan man pröva kränkningarna av\r\nde mänskliga rättigheterna? Det är en väldigt viktig\r\nfråga hur man får till stånd en nationell prövning av\r\nkränkningar av de mänskliga rättigheterna, så att\r\nman slipper att gå till Strasbourg för att få upp\r\nsådana frågor.</pre><pre>Det är alltså en mycket positiv\r\nutvecklingsmöjlighet när det gäller att lösa stora\r\ndelar av den problematik kring vilken argument\r\nradats upp tidigare i debatten.</pre><pre>Överläggningen var härmed avslutad.</pre><pre>(Beslut fattades efter 18 §.)</pre><pre>11 §  Återvinning vid ackord och konkurs</pre><pre>Föredrogs</pre><pre>lagutskottets betänkande</pre><pre>1992/93:LU1 Återvinning vid ackord och konkurs.</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 18 §.)</pre><pre>12 §  Sakrättsliga frågor m.m.</pre><pre>Föredrogs</pre><pre>lagutskottets betänkande</pre><pre>1992/93:LU2 Sakrättsliga frågor m.m.</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 18 §.)</pre><pre>13 §  Introduktionsersättning till flyktingar och\r\nvissa andra utlänningar</pre><pre>Föredrogs</pre><pre>socialförsäkringsutskottets betänkande</pre><pre>1992/93:SfU1 Introduktionsersättning till\r\nflyktingar och vissa andra utlänningar (prop.\r\n1991/92:172)</pre><pre>Anf. 103  LARS MOQUIST (nyd):</pre><pre>Herr talman! Regeringen föreslår att riksdagen\r\nskall anta en speciallag för flyktingar. Kommunerna\r\nskall kunna bevilja introduktionsbidrag i stället för\r\nsocialbidrag, om flyktingen eller utlänningen följer\r\nen särskild plan som upprättats av kommunen.</pre><pre>Av propositionen framgår att den föreslagna lagen\r\nblir utan verkan, om flyktingen inte accepterar\r\nupplägget till introduktionsplan. Följden lär bli\r\nprecis som vi sagt i vår motion, nämligen att den\r\nutländske medborgaren endast kommer att\r\nacceptera lagen om den medför en större ersättning\r\nän om socialtjänstlagens normer skulle tillämpas.\r\nFörslaget är enligt min mening helt oacceptabelt.</pre><pre>Idén om att introduktionsersättningen är kopplad\r\ntill en motprestation är bra. Men efterstom man\r\ninte lär kunna neka den som avbryter\r\nintroduktionsprogrammet sedvanlig socialhjälp,\r\nbygger man upp ett dubbelsystem med åtföljande\r\ndyrbar byråkrati. Länsstyrelsen i Stockholm har i\r\nsitt remissvar påpekat att förslaget kan komma att\r\nmedföra ökad byråkrati med fler utrednings-,\r\nkontroll- och samrådssituationer. I propositionen\r\nanges att det i normalfallet inte skall kunna beviljas\r\nsocialbidrag för den som bryter programmet. Men\r\njag förstår inte hur man praktiskt skall kunna skilja\r\npå dem som från början vägrar att vara med i\r\nprogrammet och dem som senare avbryter påbörjat\r\nprogram.</pre><pre>Den föreslagna introduktionsersättningen innebär\r\nen säråtgärd för flyktingar. Eftersom denna\r\nsäråtgärd kommer att innebära att man ger\r\nflyktingen högre bidrag än den svensk som söker\r\nsocialbidrag, är förslaget diskriminerande mot\r\nvanliga svenskar. Av propositionen framgår att om\r\nkommuner väljer att lägga\r\nintroduktionsersättningen på en högre nivå än\r\nsocialbidragsnormen, kan detta på kort sikt leda till\r\nökade kostnader för kommunerna.</pre><pre>Har kammarens ledamöter verkligen klart för sig\r\natt den föreslagna introduktionsersättningen kan\r\nkomma att bli högre än motsvarande socialbidrag,\r\natt svenska socialbidragstagare skall få mindre än\r\nen flykting som genomgår ett av kommunen\r\nfastställt introduktionsprogram? Att det verkligen\r\nförhåller sig så framgår tydligt av propositionen.</pre><pre>Statsrådet Friggebo säger: ''En flykting som anser\r\natt introduktionsersättning inte ger en skälig\r\nförsörjning har möjlighet att söka kompletterande\r\nsocialbidrag. Ett beslut av kommunen att då vägra\r\nsocialbidrag kan överklagas.''</pre><pre>Av propositionen framgår således att vi kommer att\r\nfå ett dubbelsystem, om kommunen inte lägger sig\r\npå samma nivå som socialbidragsnormen eller\r\nhöjer nivån över socialbidragsnormen. Det faktum\r\natt man ändå lägger fram ett sådant här förslag\r\nbygger på tanken att de totala kostnaderna på sikt\r\nskall bli lägre genom att flyktingen accepterar att\r\nlära sig svenska, få en samhällsintroduktion och få\r\nutbildning. Är det inte fantastiskt att vi skall införa\r\nsärskilda ersättningar för att flyktingen skall\r\nacceptera möjligheten att lära sig svenska språket?\r\nÄr det inte en självklarhet när man söker sig en\r\nfristad i ett nytt land?</pre><pre>Jag upprepar vad Länsstyrelsen i Stockholm -- som\r\nnog är ganska väl bevandrad i problematiken kring\r\nasylsökande/socialbidrag -- sagt, nämligen att det är\r\nlämpligare att kommunens möjlighet att ställa krav\r\nregleras i socialtjänstlagen i stället för att särlagar\r\nskapas för flyktingar.</pre><pre>Nog om detta.</pre><pre>I vår motion 1991/92:Sf42 yrkar vi avslag på\r\npropositionen om introduktionsersättning till\r\nflyktingar. Men vi har också begärt förslag från\r\nregeringen om en sådan ändring av\r\nsociallagstiftningen att utländsk medborgare inte\r\nmedges högre bidrag än 80 % av kommunens\r\nsocialbidragsnorm under en begränsad tidsperiod. I\r\nmotionen anger vi en tvåårsperiod som en tänkbar\r\ntid. Vi har också hos regeringen begärt en\r\nutredning om utländska medborgares försörjning\r\ngenom lån i stället för genom bidrag.</pre><pre>Bakgrunden till våra förslag, som i motionen anges\r\ni tre att-satser, är först och främst -- och det här\r\nanser jag vara helt självklart -- att man inte skall ge\r\nen utlänning större bidrag än en svensk medborgare\r\nkan få. Detta blir både möjligt och troligt, eftersom\r\nkommunerna sannolikt siktar på en bred anslutning\r\nav flyktingarna till introduktionsprogrammet.</pre><pre>Våra resurser -- jag tänker då på det gigantiska\r\nbudgetunderskottet -- är dessutom knappa, varför\r\ndet gäller att hushålla med pengarna. Det är ett av\r\nskälen till att vi föreslår en reducering med 20 % av\r\nsocialbidragsnormen för flyktingar och andra\r\nutlänningar som omfattas av det kommunala\r\nflyktingmottagandet. Någon tror kanske att det blir\r\nknapert att klara sig på 80 % av socialbidragsnivån.\r\nMen jag tror att alla är överens om att ingen\r\nbehöver svälta på en 80-procentig svensk\r\nsocialbidragsnivå.</pre><pre>Vårt tredje delförslag om en utredning för att\r\nbelysa utländska medborgares försörjning genom\r\nlån i stället för genom bidrag har inte heller vunnit\r\ngehör i utskottet. Men jag upprepar att en sådan\r\nutredning skulle vara välgörande för den framtida\r\ndebatten om vår flyktingpolitik, oavsett vilka\r\nslutsatser utredningen kommer fram till.</pre><pre>Herr talman! Jag yrkar bifall till Ny demokratis\r\nreservation, och samtidigt yrkar jag avslag på\r\nutskottets hemställan.</pre><pre>Anf. 104  GUSTAF VON ESSEN (m):</pre><pre>Herr talman! En ny ersättningsform,\r\nintroduktionsersättning, föreslås bli införd och\r\ngälla flyktingar. Personkretsen definieras i\r\npropositionen. För närvarande gäller följande.</pre><pre>En flykting som har beviljats uppehållstillstånd och\r\nsom har blivit kommunplacerad har, liksom alla\r\nsvenskar, rätt till bidrag för sin försörjning, om hans\r\nbehov inte kan tillgodoses på annat sätt. Detta\r\nstipuleras i socialtjänstlagen. Den första tiden är\r\nflyktingen som regel helt beroende av socialbidrag.</pre><pre>Kommunerna erhåller under två år\r\nschablonersättning av staten för att täcka\r\nkostnaderna för flyktingar innan dessa har blivit\r\nintegrerade i samhället och i arbetslivet.\r\nKommunerna kan disponera dessa pengar, göra\r\nprioriteringar av åtgärder i syfte att underlätta\r\nflyktingens integration. Dessa medel skall också\r\ntäcka kostnaderna för socialbidrag till den enskilde.\r\nUtöver socialbidrag kan andra former av\r\nsamhällsstöd utgå, t.ex. studiestöd och\r\nutbildningsbidrag.</pre><pre>Individuella introduktionsplaner för den enskilde\r\nflyktingen skall upprättas i samråd med denne.</pre><pre>Erfarenheterna visar att betydande\r\neffektivitetsvinster skulle kunna uppnås, om de\r\nolika former av samhällsstöd som nu utgår kunde\r\nsamordnas.</pre><pre>Systemet med socialbidrag är ofta passiviserande\r\noch kan ge fel signaler till de flyktingar som\r\nkommer till Sverige. Visserligen kan krav ställas på\r\natt flyktingen skall medverka i olika aktiviteter, och\r\ndetta görs också på många håll. Men det är\r\nomvittnat att alltför många flyktingar hamnar i ett\r\nensidigt beroende av socialbidrag utan att\r\ntillräckliga krav på motprestation föreligger.</pre><pre>Den särskilda introduktionsersättning som nu\r\nföreslås kan ännu tydligare än vid utgivande av\r\nsocialbidrag kopplas till krav på ett deltagande i ett\r\nintroduktionsprogram och utbetalas på ett sådant\r\nsätt att den ökar motivationen hos den enskilde att\r\nmedverka.</pre><pre>Syftet är givetvis att påskynda en integration genom\r\natt ersättning är kopplad till motprestation. Vidare\r\när syftet att kompensera flyktingar för\r\nbaskunskaper, främst i det svenska språket -- detta\r\nsom en första grundförutsättning för att kunna\r\nkonkurrera i det svenska samhället och i\r\nsamhällslivet. Det är därför mycket viktigt att den\r\nenskilde flyktingen aktivt deltar i en introduktion.</pre><pre>En förutsättning för att en utbetalning skall ske är\r\nenligt förslaget att flyktingen följer\r\nintroduktionsplanen och svarar upp mot de krav\r\nsom ställs. Om flyktingen avbryter sitt deltagande\r\ni en introduktionsutbildning, skall socialbidrag inte\r\nautomatiskt utgå som en sorts alternativ, annat än\r\nmöjligen tillfälligtvis.</pre><pre>Kommunerna skall själva besluta i frågorna, och\r\nnivån på ersättningen bör inte vara lägre än\r\nsocialbidragsnormen -- som ju annars är\r\nalternativet för den enskilde flyktingen.</pre><pre>Dessutom skall det sägas att socialbidragsnormen\r\nvarierar ute i landet. Det är alltså inte samma norm\r\ni hela landet.</pre><pre>Introduktionsersättningen bekostas inom ramen\r\nför den schablonersättning som kommunerna\r\nerhåller och medför därför inte högre kostnader för\r\nsamhället.</pre><pre>Sammanfattningsvis är förslaget bra från flera\r\nsynpunkter. Signalerna till flyktingarna är klara.\r\nErsättningar kopplas till prestationer, och den\r\nenskildes motivation att prestera något torde\r\ndärmed öka. Vidare ser omgivningen att kraven på\r\nersättning är kopplade till just en motprestation.\r\nTroligen leder också förslaget till att förenklingar\r\noch administrativa vinster på sikt kan uppstå.</pre><pre>En bred majoritet i utskottet har ställt sig bakom\r\nutskottets skrivning. Som vanligt mäler sig, tyvärr,\r\nNy demokrati ur gemenskapen. Nydemokraternas\r\nmotion, till vilken Lars Moquist har yrkat bifall,\r\ninnebär en särlagstiftning för flyktingar och\r\ninvandrare och är oacceptabel. Nydemokraterna\r\ntycks tona ner vikten av att just en motprestation\r\nföreligger och begärs av den enskilde flyktingen. I\r\nstället spelar man på något slags fördom att\r\nflyktingar får en priviligerad tillvaro på samhällets\r\nbekostnad. De skall hänvisas till att leva på en lägre\r\nlevnadsnivå än vad andra svenska gör, tycks man\r\nmena. Tala om diskriminering i det här fallet!\r\nRisken är ju då påtaglig att många flyktingar\r\npassiviseras och aldrig får en chans att integreras i\r\ndet svenska samhället. Det tycker vi är mycket\r\nbeklagligt.</pre><pre>Situationen för flyktingar i Sverige, liksom för\r\nmånga svenskar, är svår för närvarande. Det finns\r\nen hel del att säga om flyktingpolitiken i stort.\r\nDärför är det särskilt viktigt att vi nu ökar\r\neffektiviteten i introduktionsskedet, till båtnad för\r\nde enskilda flyktingarna och för samhället i stort.\r\nNydemokraternas förslag och tankegångar är inte\r\nkonstruktiva utan präglas i någon mån av ett cyniskt\r\nspel med fördomar.</pre><pre>Jag yrkar bifall till utskottets hemställan och avslag\r\npå Nydemokraternas reservation.</pre><pre>Anf. 105  LARS MOQUIST (nyd):</pre><pre>Herr talman! Gustaf von Essen tar upp frågor kring\r\nden motion som vi i Ny demokrati har väckt i det\r\nhär ärendet.</pre><pre>Till att börja med vill jag höra om Gustaf von Essen\r\ntycker att det är rimligt att flyktingar kan få högre\r\nbidrag än vad socialbidragsnormen medger. Det\r\nframgår nämligen av den gjorda utredningen och av\r\npropositionen att det på kort sikt mycket väl kan bli\r\nså. Men man förväntas vinna fördelar på lång sikt.</pre><pre>Gustaf von Essen säger också här att vi har tonat\r\nner detta med motprestation. Men då lyssnade han\r\nnog inte på vad jag sade i mitt anförande. Alldeles\r\ni början sade jag att idén om att\r\nintroduktionsersättningen skall vara kopplad till en\r\nmotprestation är bra. Men eftersom man inte lär\r\nkunna neka den som avbryter\r\nintroduktionsprogrammet sedvanlig socialhjälp,\r\nbyggs ett dubbelsystem upp med åtföljande\r\nbyråkrati. Det är just det här med dubbelsystem\r\noch åtföljande byråkrati som bl.a. Länsstyrelsen i\r\nStockholm i flera olika att-satser i sitt\r\nremissyttrande som är infogat i föreliggande\r\npropositione vänder sig mot.</pre><pre>Det är alltså inte bara vi i Ny demokrati som ser\r\nbekymmer med att den här\r\nintroduktionsersättningen införs. Den lär ju bli\r\ninförd. Men vi får hoppas att Gustaf von Essen har\r\nrätt när han förmodar att det blir\r\nsamordningsvinster när det gäller bl.a. utbildning\r\noch socialbidrag och att flyktingen på ett bättre sätt\r\nskall inlemmas i det svenska samhället. Det återstår\r\nalltså att hoppas att Gustaf von Essen får rätt.</pre><pre>Anf.106  GUSTAF VON ESSEN (m):</pre><pre>Herr talman! Bidragsnivån kan givetvis vara något\r\nhögre än socialbidragen. Men det beror på att\r\nresurserna sammanläggs. I dag får ju människor\r\nsocialbidrag. Vidare får de vissa andra stöd. Tanken\r\när att man skall lägga ihop dessa just för att kunna\r\nfå till stånd en sorts kontrakt med den enskilde.</pre><pre>Bryts det kontraktet från den enskilde flyktingens\r\nsida och han inte vill genomföra sin del av det hela,\r\ninnebär det att introduktionsersättningen inte\r\nlängre betalas ut. Man hänvisas till socialbidrag.\r\nDär kommer i fortsättningen, och så är det redan\r\nnu, socialsekreterarna att vara relativt hårda. Det\r\när de redan gentemot svenskar. Detta om\r\nmotprestation gäller ju inte bara flyktingar, utan\r\näven många svenskar har numera så att säga en\r\nsådan relation till de sociala myndigheterna.</pre><pre>Jag tycker att det här förslaget borde gå i den\r\nriktning som Nydemokraterna önskar. Det ställs i\r\nförslaget ett klart krav på motprestation när det\r\ngäller det som man gör och det som man får. Det är\r\nväl något som Nydemokraterna länge har efterlyst.\r\nDärför framstår er attityd som att ni tonar ned\r\nmotprestationen.</pre><pre>En person som lever på 80 % av\r\nsocialbidragsnormen, vilken dessutom varierar\r\növer landet, kanske inte är så särskilt motiverad att\r\nså att säga ge järnet och att på olika sätt ställa upp\r\npå program för att utveckla sig. Detta förslag borde\r\nalltså gå i er riktning.</pre><pre>Anf. 107  LARS MOQUIST (nyd):</pre><pre>Herr talman! Den här frågan har ju litet olika\r\ndimensioner. Det som jag först och främst vänder\r\nmig mot är att man inför en dubbel möjlighet för\r\nflyktingar att få socialbidrag eller\r\nintroduktionsersättning. Jag tycker att det är riktigt\r\natt det krävs en motprestation. Gustaf von Essen\r\nhar alldeles rätt i att vi anser att det skall vara på\r\ndet sättet i detta fall.</pre><pre>Vårt andra förslag gäller att vi vill att det skall göras\r\nen utredning om andra former för detta. Det har\r\ninte någon exakt koppling till\r\nintroduktionsersättningen. Att man skall ha en\r\nannan nivå på socialbidraget för flyktingar handlar\r\nju om en förändring i socialtjänstlagen. Detta finns\r\nmed i denna uppläggning. Därför har vi tagit med\r\ndetta i den motion som rör\r\nintroduktionsersättningen.</pre><pre>Anf. 108  GUSTAF VON ESSEN (m):</pre><pre>Herr talman! Vad jag tycker är litet betänkligt hos\r\ner nydemokrater är att ni här i riksdagen står och\r\nsäger att svenskar skall få socialbidrag, men\r\nflyktingar skall inte få mer än 80 % av\r\nsocialbidragsnormen. Dessutom skall de, som Lars\r\nMoquist själv antydde, jobba för detta. Detta\r\ndoftar litet grand av diskriminering. Man gör från\r\nbörjan dessa flyktingar till andra klassens\r\nmedborgare. Jag ställer inte upp på detta. Det skall\r\nvara ett effektivt system som fungerar och som\r\ninnebär att en ersättning inte betalas ut utan att det\r\ngörs något så att säga tillbaka, en motprestation.\r\nDet är ju detta som är hela kvintessensen med det\r\nhär förslaget. Men ni är ute och spelar på andra\r\nsträngar, och det tycker jag är litet oroande.</pre><pre>Överläggningen var härmed avslutad.</pre><pre>(Beslut fattades efter 18 §.)</pre><pre>14 §  Vissa socialförsäkringsfrågor</pre><pre>Föredrogs</pre><pre>socialförsäkringsutskottets betänkande</pre><pre>1992/93:SfU2 Vissa socialförsäkringsfrågor.</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 18 §.)</pre><pre>Meddelande om kulturutskottets betänkanden\r\nKrU1, KrU2 och KrU3</pre><pre>Anf. 109  TREDJE VICE TALMANNEN:</pre><pre>I kulturutskottets på föredragningslistan upptagna\r\nbetänkanden KrU1, KrU2 och KrU3 har av\r\nförbiseende Monica Widnemarks namn fallit bort,\r\ndels på närvarolistan på de tre betänkandena, dels\r\ni den till betänkandet KrU2 fogade reservationen.\r\nRättelse kommer att ske i det bundna trycket.</pre><pre>15 §  Arkeologiska kostnader</pre><pre>Föredrogs</pre><pre>kulturutskottets betänkande</pre><pre>1992/93:KrU1 Arkeologiska kostnader.</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 18 §.)</pre><pre>16 §  Museifrågor</pre><pre>Föredrags</pre><pre>kulturutskottets betänkande</pre><pre>1992/93:KrU2 Museifrågor.</pre><pre>Anf. 110  GÖRAN ÅSTRAND (m):</pre><pre>Herr talman! Jag tänker i detta anförande yrka\r\nbifall till utskottets hemställan men främst\r\nuppehålla mig vid den del i utskottsbetänkandet\r\nsom berör relationen mellan Statens historiska\r\nmuseum och Nordiska museet.</pre><pre>Jag skall först som en bakgrund, vilken finns\r\nredovisad i betänkandet, markera att vi i riksdagen\r\nvid flera tillfällen har fattat principbeslut om\r\nsamhällets inställning till museerna och främst till\r\nansvarsmuseerna. Dessa principiella\r\nställningstaganden skall bilda grund för våra\r\nframtida ställningstaganden. De handlar om\r\növerblick, om tillgänglighet och tillhandahållande,\r\nom expertmedverkan och om utvecklingsarbete.</pre><pre>Statens historiska museum och Nordiska museet är\r\nfunktionsuppdelade årtalsmässigt. Det är\r\negentligen detta som berörs i den motion som\r\nSocialdemokraterna har väckt och som utskottet\r\nhar avstyrkt. Det årtal som har valts för denna\r\nuppdelning är 1520-talet.</pre><pre>Utskottet har menat att det är en mycket rimlig\r\nuppdelning. Den är självfallet historiskt betingad.\r\nDet svenska samhället och det svenska kulturlivet\r\nförändrades radikalt på 1520-talet, då vi från att ha\r\nhaft en katolsk tro under den kanoniska rätten fick\r\nen evangelisk-luthersk tro formulerad av\r\nstatsmakterna i Sverige. Den här\r\nfunktionsuppdelningen före och efter\r\nreformationstiden är, herr talman, den uppdelning\r\nsom gäller för dessa bägge museer.</pre><pre>Historiska museet redovisar svensk forntid och\r\nhistorien fram till 1520-talet -- man samlar in,\r\nbearbetar och visar den delen av historien -- och\r\nNordiska museet redovisar allt därefter. Det är\r\nsjälvklart att det skall vara ett samarbete mellan\r\ndessa bägge museer.</pre><pre>Jag vill med en litet hälsning till Björn Kaaling, som\r\nskall tala efter mig, säga att jag egentligen anser att\r\ndet är en mycket marginell skillnad mellan vad\r\nutskottsmajoriteten tycker och vad reservanterna\r\ntycker.</pre><pre>Utskottsmajoriteten har sagt att en samverkan\r\nmellan de bägge museerna är önskvärd. Låt den\r\nfortsätta.</pre><pre>I reservationen sägs det däremot att denna\r\nsamverkan skall utredas särskilt, så att den kan\r\nresultera i ett gemensamt ansvar.</pre><pre>När vi läser motionen och reservationen tolkas\r\ndetta som att Socialdemokraterna anser att det\r\nframöver skall skapas en gemensam presentation\r\noch ett gemensamt museum. Man skall tolka\r\nutskottsmajoritetens mening på ett sådant sätt att vi\r\nmenar att den nuvarande funktionsuppdelningen är\r\nmycket rationell och riktig, historiskt och kulturellt\r\nbetingad.</pre><pre>Med det anförda, herr talman, yrkar jag bifall till\r\nutskottets hemställan.</pre><pre>Anf. 111  BJÖRN KAALING (s):</pre><pre>Herr talman! I kulturutskottets betänkande KrU2\r\nom museifrågor behandlas just den motion från oss\r\nsocialdemokrater som Göran Åstrand har nämnt\r\nmed ett yrkande om att riksdagen bör besluta att ge\r\nregeringen till känna att det under de närmaste åren\r\nbör utredas vilka möjligheter som finns för\r\nNordiska museet och Historiska museet att också i\r\nframtiden ta ett ansvar för att gemensamt spegla\r\nden svenska historien.</pre><pre>Vi socialdemokrater menar att det utomordentligt\r\nfina historieprojekt som nu håller på att tas fram i\r\nsamarbete mellan de berörda museerna inte bör bli\r\nen engångsföreteelse.</pre><pre>Man kan naturligtvis ägna tid åt att diskutera varför\r\nvi till skillnad mot många andra länder har en\r\nuppdelning av vår historia på två större museer. I\r\nvårt fall handlar de om tiden före och efter 1521.\r\nMen i stället för att koncentrera oss på hur det har\r\nvarit menar vi att vi bör se till hur det är och hur vi\r\nvill att det skall vara i framtiden.</pre><pre>Från socialdemokratisk sida menar vi att det\r\nsamarbete som nu pågår mellan Nordiska museet\r\noch Historiska museet gör det möjligt för\r\nbesökarna att äntligen få en samlad bild av\r\nhistorien, som i historieprojektet framställs på ett\r\nlärorikt och roande sätt.</pre><pre>Dessutom är det enligt vår uppfattning helt\r\nnaturligt att följa upp det samarbete som nu pågår\r\ngenom att i en utredning se vilka förutsättningar\r\nsom finns för att man också i framtiden skall skapa\r\nett fastare samarbete mellan, låt mig kalla dem, de\r\nhistoriska museerna.</pre><pre>I ett allt kärvare samhällsekonomiskt läge finns det\r\nväl all anledning att undersöka om det finns\r\nsamarbetsvinster och organisatoriska vinster att\r\ngöra också inom kulturområdet. Det förvånar mig\r\nuppriktigt sagt att man från borgerligt håll och även\r\nfrån Ny demokratis sida inte delar vår uppfattning\r\nom behovet av den utredning som vi föreslår.</pre><pre>Syftet med förslaget från socialdemokratisk sida\r\nom en utredning är ju inte att försämra\r\nmöjligheterna för de berörda museerna att bedriva\r\nverksamhet, utan målet är att i framtiden öka deras\r\nmöjligheter att på ett ännu bättre sätt beskriva och\r\nskildra den svenska historien för svenska och\r\ninternationella besökare.</pre><pre>Herr talman! Jag yrkar bifall till den\r\nsocialdemokratiska reservationen som är fogad till\r\nkulturutskottets betänkande KrU2.</pre><pre>Anf. 112  GÖRAN ÅSTRAND (m):</pre><pre>Herr talman! Som framgick av Björn Kaalings\r\nanförande är skillnaderna inte så stora. Men jag har\r\nanledning att ställa en fråga.</pre><pre>Det är alldeles uppenbart att två museer som sysslar\r\nmed svensk historia skall samarbeta. Det behöver\r\nvi egentligen inte tala om, Björn Kaaling och jag.\r\nDet är alldeles självklart att det är så. Frågan är\r\nbara om detta samarbete skall resultera i någon\r\nform av gemensamt historiskt museum. Skall jag\r\ntolka Björn Kaaling så att Historiska museet och\r\nNordiska museet skall upphöra och att det skall\r\nskapas ett nytt svenskt historiskt museum?</pre><pre>I diskussionen har vi gjort tolkningen att\r\nsamarbetet bör finnas på alla sätt, men att någon\r\nsådan omstrukturering inte bör ske. Nu är min\r\nfråga: Vill socialdemokraterna göra en sådan?</pre><pre>Anf. 113  BJÖRN KAALING (s):</pre><pre>Herr talman! Som svar på den fråga som Göran\r\nÅstrand ställer vill jag säga, att om vi redan nu\r\nvisste att en sammanslagning av de båda museerna\r\nvore det bästa, hade vi naturligtvis inte haft skäl att\r\nbegära någon utredning i den här frågan.</pre><pre>Men eftersom vi vill ta reda på om man kan göra\r\nsamarbetsvinster eller organisatoriska vinster\r\ngenom ett ökat samarbete mellan de två museerna,\r\nhemställer vi om att riksdagen ger regeringen till\r\nkänna att en utredning behövs. Jag menar att vi,\r\ninnan vi kan ta ställning till en sammanslagning, om\r\ndet över huvud taget skall vara någon\r\nsammanslagning, måste ha utrett den frågan för att\r\nse vilka för-  och nackdelarna i sammanhanget är.</pre><pre>Överläggningen var härmed avslutad.</pre><pre>(Beslut fattades efter 18 §.)</pre><pre>17 §  Tornedalsfrågor</pre><pre>Föredrogs</pre><pre>kulturutskottets betänkande</pre><pre>1992/93:KrU3 Tornedalsfrågor</pre><pre>Anf. 114  BRUNO POROMAA (s):</pre><pre>Herr talman! Ända fram till freden i Fredrikshamn\r\n1809, som kan betecknas som den nesligaste i\r\nsvensk krigshistoria, utgjorde Tornedalen på båda\r\nsidor om Torneälven en språklig och kulturell\r\nenhet. På båda sidor om Torneälven talades finska.\r\nÄlven utgjorde en förbindelselänk och en\r\nkommunikationsled för transport av människor och\r\nvaror.</pre><pre>Efter 1809 förändrades svenska Tornedalens status\r\nplötsligt. Dess finskspråkiga befolkning kom med\r\nens att utgöra en gränsminoritet, vars\r\nfinskspråkighet så småningom kom att betraktas\r\nsom en säkerhetspolitisk riskfaktor. Sverige\r\ngränsade nu mot det mäktiga ryska tsarväldet, av\r\nvilket det finska storfurstendömet på andra sidan\r\nTorneälven utgjorde en del. Tornedalingarna\r\ntalade samma språk som befolkningen på andra\r\nsidan älven, ett språk som så småningom kom att\r\nbetraktas som ett främmande språk för Sverige.\r\nDet var ett språk som sedan kom att på olika sätt\r\nförtryckas av majoritetskulturen genom den s.k.\r\nförsvenskningen. Detta har lett till att många\r\ntornedalingar ända fram till våra dagar haft\r\nproblem med sin identitet.</pre><pre>Försvenskningen skedde framför allt genom\r\nskolans försorg. Staten uppmuntrade kommunerna\r\natt starta svenskspråkiga skolor genom att erbjuda\r\nkommunerna generösa statsbidrag. Först på 50-\r\ntalet kom ett uttryckligt förbud från\r\nskolmyndigheterna mot att bestraffa barn som\r\ntalade sitt eget modersmål, finska, med varandra på\r\nrasterna.</pre><pre>Modersmålet för de flesta tornedalingarna är\r\nfortfarande tornedalsfinskan eller ''Meän kieli'',\r\nvårt språk, som det populärt kallas. Meän kieli är\r\näven mitt modersmål, och jag har liksom så många\r\nandra tornedalingar bittert fått erfara olika former\r\nav bestraffningar under min skolgång för att jag\r\nunder rasterna använt mitt eget modersmål.</pre><pre>Den negativa självuppfattningen hos\r\ntornedalingarna har nu på en mycket kort tid helt\r\nförändrats. Vi känner i dag en stor stolthet över vår\r\nkultur, och nu håller en tornedalsk identitet på att\r\nformas. Tillkomsten av Svenska Tornedalingarnas\r\nRiksförbund-Torniolaksolaiset är ett av många\r\nbevis på detta. Organisationen arbetar nu med\r\nutgångspunkten att tornedalingarna är en inhemsk\r\nminoritetsgrupp. En aktiv verksamhet med ytterst\r\nbegränsade resurser pågår inom många olika\r\nkulturområden.</pre><pre>Herr talman! I dagarna för ett år sedan behandlade\r\nriksdagen ett innehållsmässigt sett nästan\r\nlikalydande betänkande som i dag från\r\nkulturutskottet. Det betänkandet var föranlett av\r\nden motion som jag då liksom i år under den\r\nallmänna motionstiden lade fram om ett\r\nerkännande av STR-T, Svenska Tornedalingarnas\r\nRiksförbund-Torniolaksolaiset, och ett ekonomiskt\r\nstöd för den organisationen.</pre><pre>År efter år har jag under den tid jag haft\r\nförtroendet att representera min landsdel i den här\r\nförsamlingen under den allmänna motionstiden\r\naktualiserat dessa frågor. Varje gång har\r\nkulturutskottet i sitt betänkande sagt samma sak.\r\nUtan närmare motivering säger man att man inte är\r\nberedd att erkänna STR-T som en organisation för\r\nen inhemsk kulturminoritet, och följaktligen vill\r\nman inte heller att riksdagen skall medverka till att\r\nstatligt stöd skall utgå för organisationens\r\nverksamhet.</pre><pre>Av detta kan jag dra en enda slutsats:\r\nKulturutskottet är inte berett att göra något för den\r\ntornedalska kulturens fortlevnad. Kulturutskottet\r\när inte berett att medverka till bl.a. att\r\ntvåspråkigheten skall fortleva i Tornedalen.\r\nFörsvenskningen av Tornedalen skall tydligen\r\nenligt utskottets uppfattning fortgå. Den dag vi får\r\nanvända oss av ett tredje språk, nämligen\r\nengelskan, för att kunna tala med varandra över\r\nTorneälven, den dagen har Sverige blivit kulturellt\r\nfattigare. Jag anser att det vore renhårigare från\r\nutskottets sida att en gång för alla säga sin mening i\r\nklartext och inte gömma sig bland svävande\r\nskrivningar.</pre><pre>Herr talman! Vi har i vårt land två inhemska\r\nminoritetsgrupper, båda med varsitt eget språk.\r\nDet är samerna och tornedalingarna. Samerna har\r\nsedan länge accepterats som en inhemsk minoritet.\r\nHelt nyligen fick samerna sig serverat en\r\nproposition med ett brett register av åtgärder för att\r\nstärka den samiska kulturen. Dessa demonstrerade\r\ndock sin besvikelse över propositionens innehåll\r\nmed att elda upp den. Jag har inte för avsikt att här\r\noch nu på ett sådant sätt visa min besvikelse över\r\nkulturutskottets betänkande. Därtill befarar jag att\r\ndet inte är möjligt att elda upp det, då det till sitt\r\ninnehåll, i motsats till samepropositionen, saknar\r\nförslag till konkreta åtgärder.</pre><pre>I vårt grannland Norge finns ett likartat\r\nförhållande, med två minoritetsgrupper, nämligen\r\nsamerna och de s.k. kvenerna. Kvenerna är\r\nbenämningen på den befolkning i Nordnorge som\r\när finsktalande och har sina rötter i 1700-  och 1800-\r\ntalets Tornedalen. Norge har i september 1989\r\nerkänt Norske Kveners Forbund som en\r\nminoritetsorganisation och tar också i\r\nstatsbudgeten upp medel till denna organisation.\r\nNorge har i andra avseenden också varit\r\nföregångare vad avser minoritetsgrupperna i\r\nlandet. Det som är möjligt i Norge verkar vara i\r\nstort sett omöjligt i Sverige.</pre><pre>Herr talman! Jag har inte för avsikt att yrka något,\r\nmen jag vill ändock deklarera att jag kommer\r\ntillbaka. Jag vill även nu, liksom tidigare, uttala en\r\nvarm förhoppning om ett annat ställningstagande\r\nfrån utskottets sida.</pre><pre>Anf. 115  INGEGERD SAHLSTRÖM (s):</pre><pre>Herr talman! Bruno Poromaa har vid flera tillfällen\r\nhär i riksdagen tagit upp frågan om\r\ntornedalingarnas situation. Jag vill verkligen\r\nunderstryka att jag hyser stor respekt för Bruno\r\nPoromaas engagemang i den här frågan.</pre><pre>Kulturarvet är viktigt för oss alla, från vilket land\r\neller från vilken landsända vi än kommer.\r\nMänniskans rättigheter till sitt kulturarv och till\r\nmöjligheterna att utöva sin kultur och att tala sitt\r\nspråk har varit och är viktigt för oss alla, inte minst\r\nför oss socialdemokrater. Därför vill jag\r\nunderstryka att det är angeläget att samhället\r\nstöder och engagerar sig för det tornedalska\r\nkulturarvet och för att det skall kunna utvecklas.</pre><pre>Utskottet förutsätter att stöd som tidigare givits\r\nfrån olika myndigheter skall fortsätta att lämnas. I\r\nbetänkandet finns redovisningar av bidrag från\r\nolika myndigheter. Jag kan nämna att t.ex. Statens\r\nkulturråd har lämnat tidskriftsstöd, utgivningsstöd\r\nför utgivning av tornedalska boktitlar och bidrag till\r\nTornedalens bibliotek.</pre><pre>Ett annat projekt är stödet till det lexikon som har\r\nutgivits med bl.a. tornedalsfinska ord som är\r\növersatta till rikssvenska och riksfinska.</pre><pre>Andra projekt som syftar till att bevara och slå vakt\r\nom det tornedalska kulturarvet är insamlingen av\r\nvisor, ramsor och sagor.</pre><pre>Jag tycker också att man skall tala om de rättigheter\r\nsom de tornedalska barnen har när det gäller\r\nhemspråksundervisning. Den rättigheten skiljer sig\r\nfrån andra elevers här i Sverige. Man har rätt till sitt\r\nhemspråk även om det inte är ett umgängesspråk i\r\nhemmet.</pre><pre>Herr talman! Jag förstår att det egna språket och\r\nden egna kulturen måste värnas i Tornedalen. Vi i\r\nkulturutskottet vill slå vakt om\r\nursprungsbefolkningarnas rättigheter. Jag kan\r\nförsäkra Bruno Poromaa att vi följer denna fråga\r\nmycket noggrant. Det är inte oengagemang. Det är\r\nhela utskottets uppfattning att det är en\r\nangelägenhet att ekonomiskt stöd lämnas och att\r\ninsatser görs för att bevara den tornedalska\r\nkulturen och det tornedalska språket även i\r\nfortsättningen. Om stora negativa ändringar skulle\r\nske i förhållande till dagens situation lovar jag att vi\r\nkommer att agera.</pre><pre>Herr talman! Med detta vill jag i dag yrka bifall till\r\nhemställan i kulturutskottets betänkande.</pre><pre>Anf. 116  BRUNO POROMAA (s):</pre><pre>Herr talman! Ingegerd Sahlström följer samma\r\nspår som tidigare talesmän från utskottet har följt\r\nnär man har behandlat den här frågan. Hon säger\r\natt det är angeläget att samhället stöder genom\r\nolika myndigheter. Men det stödet är mycket\r\nbegränsat i det hårt ansträngda ekonomiska läge\r\nsom vi har i dag. Det är också mycket osäkert.</pre><pre>Tornedalingarna har t.o.m. vid en\r\nEuroparådskonferens förra året fått ett\r\ninternationellt stöd för hävdandet av sin\r\nminoritetsstatus. Anser inte utskottet att detta är\r\ntillräckligt för att vi skall kunna ställa krav på det\r\nofficiella Sverige om stöd för vår verksamhet? Vi\r\nför ju ett resonemang om EG-anpassning på skilda\r\nområden. Såvitt jag vet finns det endast två länder\r\ni Europa som är helt enspråkiga. De flesta EG-\r\nländerna är säkerligen flerspråkiga. Förmodligen\r\nhar EG också en uppfattning om minoritetsfolken i\r\nresp. länder. Har inte utskottet studerat vad EG\r\nsäger i dessa frågor?</pre><pre>Överläggningen var härmed avslutad.</pre><pre>(Beslut fattades efter 18 §.)</pre><pre>18 §  Protokoll om flyktiga organiska ämnen</pre><pre>Föredrogs</pre><pre>jordbruksutskottets betänkande</pre><pre>1992/93:JoU2 Protokoll om flyktiga organiska\r\nämnen (prop. 1991/92:171)</pre><pre>Tredje vice talmannen konstaterade att ingen talare\r\nvar anmäld.</pre><pre>Beslut</pre><pre>Konstitutionsutskottets betänkande KU1</pre><pre>Mom. 5 (systemet med\r\nnormgivningsbemyndiganden och ett svenskt\r\nnärmande till EG)</pre><pre>Utskottets hemställan bifölls med 267 röster mot 12\r\nför meningsyttringen av Johan Lönnroth. 1\r\nledamot avstod från att rösta.</pre><pre>Mom. 8 (översyn av lagstiftning som begränsar den\r\npersonliga friheten m.m.)</pre><pre>Utskottets hemställan bifölls med 264 röster mot 20\r\nför reservationen av Harriet Colliander.</pre><pre>Övriga moment</pre><pre>Utskottets hemställan bifölls.</pre><pre>Konstitutionsutskottets betänkande KU2</pre><pre>Mom. 10 (fackliga stridsåtgärder)</pre><pre>Utskottets hemställan bifölls med 274 röster mot 13\r\nför meningsyttringen av Johan Lönnroth i\r\nmotsvarande del.</pre><pre>Mom. 12 (regeringsformens\r\ndiskrimineringsförbud)</pre><pre>Först biträddes meningsyttringen av Johan\r\nLönnroth i motsvarande del -- som ställdes mot\r\nutskottets hemställan med den ändring däri som\r\nföranleddes av bifall till motion K228 av Margareta\r\nWinberg och Hans Göran Franck i motsvarande\r\ndel -- med acklamation.</pre><pre>Härefter bifölls utskottets hemställan med 263\r\nröster mot 19 för meningsyttringen av Johan\r\nLönnroth i motsvarande del. 1 ledamot avstod från\r\natt rösta.</pre><pre>Mom. 13 (rasism och hets mot folkgrupp m.m.)</pre><pre>Motion K228 och yrkande 1 i motion K424 såvitt\r\navser homosexuella och hets mot folkgrupp</pre><pre>Utskottets hemställan -- som ställdes mot dels\r\nmotion K228 av Margareta Winberg och Hans\r\nGöran Franck i motsvarande del, dels motion K424\r\nav Christina Linderholm i motsvarande del -- bifölls\r\nmed acklamation.</pre><pre>Motion K410 avseende översyn av lagen om hets\r\nmot folkgrupp</pre><pre>Utskottets hemställan -- som ställdes mot motion\r\nK410 av Håkan Holmberg m.fl. -- bifölls med\r\nacklamation.</pre><pre>Mom. 13 i övrigt</pre><pre>Utskottets hemställan bifölls.</pre><pre>Mom. 14 (Europakonventionen)</pre><pre>Utskottets hemställan bifölls med 248 röster mot 34\r\nför meningsyttringen av Johan Lönnroth i\r\nmotsvarande del.</pre><pre>Mom. 19 (offentlighet och insyn i övrigt)</pre><pre>Utskottets hemställan bifölls med 265 röster mot 20\r\nför reservationen av Harriet Colliander. 1 ledamot\r\navstod från att rösta.</pre><pre>Mom. 20 (kontaktannonser)</pre><pre>Utskottets hemställan -- som ställdes mot motion\r\nK433 av Margareta Viklund i motsvarande del --\r\nbifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Lagutskottets betänkande LU1</pre><pre>Utskottets hemställan bifölls.</pre><pre>Lagutskottets betänkande LU2</pre><pre>Utskottets hemställan bifölls.</pre><pre>Socialförsäkringsutskottets betänkande SfU1</pre><pre>Utskottets hemställan bifölls med 265 röster mot 18\r\nför reservationen av Leif Bergdahl.</pre><pre>Socialförsäkringsutskottets betänkande SfU2</pre><pre>Utskottets hemställan bifölls.</pre><pre>Kulturutskottets betänkande KrU1</pre><pre>Utskottets hemställan bifölls.</pre><pre>Kulturutskottets betänkande KrU2</pre><pre>Mom. 3 (samarbete mellan Statens historiska\r\nmuseum och Nordiska museet)</pre><pre>Utskottets hemställan bifölls med 158 röster mot\r\n128 för reservationen av Åke Gustavsson m.fl.</pre><pre>Övriga moment</pre><pre>Utskottets hemställan bifölls.</pre><pre>Kulturutskottets betänkande KrU3</pre><pre>Utskottets hemställan bifölls.</pre><pre>Jordbruksutskottets betänkande JoU2</pre><pre>Utskottets hemställan bifölls.</pre><pre>19 §  Bordläggning</pre><pre>Anmäldes och bordlades</pre><pre>Propositionerna</pre><pre>1992/93:82 Kapital för nya företag, m.m.</pre><pre>1992/93:119 Ändringar i livsmedelslagen\r\n(1971:511) m.fl. lagar i anledning av EES-avtalet</pre><pre>20 § Anmälan om frågor</pre><pre>Anmäldes att följande frågor framställts</pre><pre>den 3 november</pre><pre>1992/93:134 av Maud Ekendahl (m) till\r\nutbildningsministern om studiestödet:</pre><pre>För att erhålla studiebidrag måste elev under\r\nhöstterminen ha en studielängd på 3 1/2 månad\r\nenligt studiestödslagen kap. 3.</pre><pre>Vårdgymnasiet i Hässleholm fick i uppdrag att\r\nstarta det s.k. tredje året för ungdomar som ej kom\r\nin på högskolan eller var arbetslösa, alltså\r\nungdomar under 20 år. Eftersom kommunen och\r\narbetsförmedlingen ville se hur många ungdomar\r\nsom kunde erhålla annan sysselsättning fördröjdes\r\nskolstarten. Detta innebar i praktiken att dessa\r\nungdomar ej blev berättigade till fullt studiebidrag\r\nunder höstterminen. För att fullgöra utbildningen\r\nutan inskränkningar har eleverna undervisning\r\nv 44, v 8 och v 15. Vidare är kurstiden utsträckt\r\nt.o.m. v 25.</pre><pre>Vilka ändringar i studiestödslagen är statsrådet\r\nberedd att överväga så att berörda elever kan\r\nerhålla fullt studiebidrag?</pre><pre>1992/93:135 av Alwa Wennerlund (kds) till\r\nstatsrådet Beatrice Ask om mobbning i skolan:</pre><pre>Varje dag mobbas i Sverige mellan 100 000 och\r\n150 000 barn i och utanför skolan. Det är ca 1 av 10\r\nelever eller ca 10 %. Dessa barns/elevers skolgång\r\när ofta ett enda stort lidande, ibland från den första\r\ntill den sista klassen. Många barn får alltså utstå\r\ntrakasserier så gott som dagligen, i värsta fall i nio\r\nårs tid.</pre><pre>Ofta slutar inte mobbningen efter skoldagens slut.\r\nMånga barn utsätts på vägen till och från skolan och\r\näven på fritid.</pre><pre>Mobbning sätter i regel mycket djupa sår hos ett\r\nbarn och detta kan följa människan hela livet med\r\nrädsla, dåligt självförtroende, otillräcklighet osv.</pre><pre>Mobbning kan inte få fortsätta obehindrat i\r\nskolorna som det gör på många ställen. Min fråga\r\när vad statsrådet har för avsikt att göra åt det stora\r\nproblemet med mobbning.</pre><pre>1992/93:136 av Kent Carlsson (s) till\r\njustitieministern om reglerna om kroppsvisitation\r\noch kroppsbesiktning:</pre><pre>I rättegångsbalkens 28 kap. 13 § finns regler\r\nrörande kroppsvisitation respektive\r\nkroppsbesiktning.</pre><pre>I dessa anges att kvinnor endast får kroppsvisiteras\r\nav annan kvinna, läkare eller legitimerad\r\nsjuksköterska. Eventuellt vittne måste också\r\nuppfylla dessa krav. I princip gäller dessa regler\r\näven vid s.k. kroppsbesiktning.</pre><pre>För män finns inte motsvarande regler, vilket är\r\nmärkligt. En man kan i dag tvingas till\r\nkroppsvisitation eller kroppsbesiktning av kvinnlig\r\npersonal.</pre><pre>Jag vill därför fråga justitieministern:</pre><pre>Är regeringen beredd att lägga fram förslag om\r\nändring i rättegångsbalken som jämställer män och\r\nkvinnor, dvs. att kroppsvisitation eller\r\nkroppsbesiktning av män inte får verkställas eller\r\nbevittnas av annan än man, läkare eller legitimerad\r\nsjuksköterska?</pre><pre>1992/93:137 av Patrik Norinder (m) till\r\nmiljöministern om PET-lagen om miljövinsterna:</pre><pre>Enligt en artikel i ICA-nyheter den 29 oktober\r\nhävdar en departementssekreterare i Miljö- och\r\nnaturresursdepartementet att man i den kommande\r\nkretsloppspropositionen skall skriva in att några\r\ndispenser inte kommer att ges från PET-lagen.</pre><pre>Enligt andra tidningsuppgifter, bl.a. Expressens\r\nledare den 30 oktober, ifrågasätts det om PET-\r\nlagen leder till större miljövinster än något annat\r\nsystem. Bl.a. går det åt mycket energikrävande\r\ntransporter.</pre><pre>Vilka belägg har miljöministern för att PET-lagen\r\nger miljövinster jämfört med alla andra alternativ?</pre><pre>21 §  Kammaren åtskildes kl. 15.27.</pre><pre>Förhandlingarna leddes</pre><pre>av förste vice talmannen från sammanträdets\r\nbörjan t.o.m. 7 § anf. 34 (delvis),</pre><pre>av andre vice talmannen därefter t.o.m. anf. 76 och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}