{"dokumentstatus":{"dokument":{"hangar_id":"2438992","dok_id":"GE09106","rm":"1990/91","beteckning":"106","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"106","slutnummer":"0","datum":"1991-05-03 00:00:00","systemdatum":"2010-02-17 00:00:00","publicerad":"1991-05-03 00:00:00","titel":"Riksdagens snabbprotokoll 1990/91:106 Fredagen den 3 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{D37D3324-296E-471C-9E93-787BD8E5EF65}","dokument_url_text":"http://data.riksdagen.se/dokument/GE09106/text","dokument_url_html":"http://data.riksdagen.se/dokument/GE09106","dokumentstatus_url_xml":"http://data.riksdagen.se/dokumentstatus/GE09106","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:106</div>\r\n<div class=\"sidhuvud_datum\">Fredagen den 3 maj</div>\r\n<div class=\"sidhuvud_klockslag\">Kl. 9.00--15.58</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollet för den 26 april.</pre><pre>2 § Remissdebatt</pre><pre>Föredrogs proposition 1990/91:178 Överlämnande\r\nav uppgiften att fördela statsbidrag till\r\nfolkbildningen m.m.</pre><pre>Propositionen hänvisades till utbildningsutskottet.</pre><pre>Beträffande denna proposition hade regeringen\r\nföreslagit att riksdagen skulle besluta att\r\nmotionstiden förkortades till sju dagar.</pre><pre>3 § Hänvisning av ärenden till utskott och beslut\r\nom förkortad motionstid</pre><pre>Föredrogs och hänvisades</pre><pre>Propositionerna</pre><pre>1990/91:182 till skatteutskottet</pre><pre>1990/91:186 till näringsutskottet</pre><pre>1990/91:187 till skatteutskottet</pre><pre>1990/91:190 till näringsutskottet</pre><pre>1990/91:192 till socialförsäkringsutskottet</pre><pre>Skrivelse</pre><pre>1990/91:164 till näringsutskottet</pre><pre>Motionerna</pre><pre>1990/91:N14--N16 till näringsutskottet</pre><pre>Beträffande proposition 1990/91:192 Organiserad\r\növerföring av flyktingar till Sverige hade regeringen\r\nföreslagit att riksdagen skulle besluta att\r\nmotionstiden förkortades till 12 dagar.</pre><pre>Kammaren beslöt förkorta motionstiden för denna\r\nproposition till att utgå tisdagen den 14 maj.</pre><pre>Anf. 1 LARS TOBISSON (m):</pre><pre>Herr talman! Enligt riksdagsordningen skall\r\nproposition avlämnas senast den 31 mars, om\r\nregeringen anser att den bör behandlas under\r\npågående riksmöte. Gäller det en anslagsfråga går\r\ntidsfristen ut redan i slutet av februari. Det finns\r\ndock en möjlighet att dröja till\r\nkompletteringspropositionen i slutet av april, vilket\r\ni år liksom tidigare utnyttjats för att där hänga på\r\nförslag utan det minsta samband med\r\nbudgetregleringen.</pre><pre>Men även nu i början av maj -- sedan\r\nkompletteringspropositionen avlämnats --\r\nfortsätter regeringen att avge propositioner som\r\nden vill få behandlade före riksmötets slut. Det\r\ngäller både anslagsfrågor och lagstiftningsärenden.\r\nFörutsättningen för att så skall kunna ske är enligt\r\nriksdagsordningen att det föreligger synnerliga\r\nskäl, men sådana åberopas praktiskt taget aldrig.\r\nVar och en som har sysslat med lagstiftning vet att\r\n''synnerliga skäl'' är ett krävande kriterium.</pre><pre>I det nu aktuella fallet -- proposition 178 -- heter det\r\nbara att det är önskvärt och lämpligt. Men\r\ndessutom begär regeringen att motionstiden skall\r\nbegränsas till sju dagar. Även detta kräver enligt\r\nriksdagsordningen synnerliga skäl, men några\r\nsådana finns inte redovisade. Det är vidare praxis\r\natt en sådan begäran föregås av samråd med\r\nriksdagspartierna, som därvid skall lämna sitt\r\nsamtycke. Så har inte skett i detta fall. Det har inte\r\nens tagits någon kontakt med oss moderater. Jag\r\nyrkar därför avslag på regeringens begäran om\r\nförkortad motionstid och att den som vanligt bör\r\nvara två veckor eller 15 dagar som jag tror det är\r\nuttryckt.</pre><pre>Överläggningen var härmed avslutad.</pre><pre>Lars Tobissons yrkande att den föreskrivna\r\nmotionstiden om 15 dagar skulle gälla beträffande\r\nproposition 1990/91:178 -- som ställdes mot\r\nregeringens förslag att motionstiden skulle\r\nförkortas till sju dagar -- bifölls med acklamation.</pre><pre>4 § Beslut rörande utskottsbetänkanden som\r\nslutdebatterats den 2 maj</pre><pre>Företogs till avgörande utrikesutskottets\r\nbetänkanden 1990/91:UU15, UU20, UU22 och\r\nUU16, näringsutskottets betänkanden\r\n1990/91:NU36 och NU45 samt bostadsutskottets\r\nbetänkande 1990/91:BoU13 (betr. debatten i dessa\r\närenden, se prot. 105).</pre><pre>Utrikesutskottets betänkande UU15</pre><pre>Mom. 1 (biståndet till Central- och Östeuropa)</pre><pre>Utskottets hemställan -- som ställdes mot dels\r\nreservation 3 av Birgitta Hambraeus m.fl., dels\r\nreservation 2 av Jan-Erik Wikström och Karl-\r\nGöran Biörsmark, dels reservation 4 av Inger\r\nSchörling -- bifölls med acklamation.</pre><pre>Mom. 2 (vissa flyktingkostnader)</pre><pre>Utskottets hemställan bifölls med 221 röster mot\r\n77 för reservation 5 av Jan-Erik Wikström m.fl. 7\r\nledamöter avstod från att rösta.</pre><pre>Mom. 3 (enprocentsmålet)</pre><pre>Först biträddes reservation 7 av Jan-Erik\r\nWikström och Karl-Göran Biörsmark med 44\r\nröster mot 20 för reservation 8 av Bertil Måbrink.\r\n246 ledamöter avstod från att rösta.</pre><pre>Härefter bifölls utskottets hemställan med 245\r\nröster mot 59 för reservation 7 av Jan-Erik\r\nWikström och Karl-Göran Biörsmark. 5 ledamöter\r\navstod från att rösta.</pre><pre>Mom. 5 (övergripande principer och riktlinjer)</pre><pre>Utskottets hemställan bifölls med 291 röster mot\r\n19 för reservation 10 av Inger Schörling.</pre><pre>Mom. 6 (miljöhänsyn i det svenska biståndet)</pre><pre>Utskottets hemställan -- som ställdes mot\r\nreservation 11 av Inger Schörling -- bifölls med\r\nacklamation.</pre><pre>Mom. 10 (riktlinjer för främjande av demokrati och\r\nmänskliga rättigheter i biståndet)</pre><pre>Först biträddes reservation 14 av Alf Wennerfors\r\nm.fl. med 60 röster mot 42 för reservation 15 av\r\nJan-Erik Wikström och Karl-Göran Biörsmark.\r\n207 ledamöter avstod från att rösta.</pre><pre>Härefter bifölls utskottets hemställan med 204\r\nröster mot 61 för reservation 14 av Alf Wennerfors\r\nm.fl. 42 ledamöter avstod från att rösta.</pre><pre>Mom. 38 (biståndsutredningar)</pre><pre>Utskottets hemställan bifölls med 203 röster mot\r\n73 för reservation 24 av Birgitta Hambraeus m.fl.\r\n35 ledamöter avstod från att rösta.</pre><pre>Mom. 52 (bidrag till UNDP)</pre><pre>Utskottets hemställan bifölls med 226 röster mot\r\n49 för reservation 37 av Birgitta Hambraeus och\r\nKarin Söder i motsvarande del. 35 ledamöter\r\navstod från att rösta.</pre><pre>Mom. 56 (bidrag till UNHCR)</pre><pre>Utskottets hemställan -- som ställdes mot dels\r\nreservation 44 av Alf Wennerfors m.fl., dels\r\nreservation 45 av Jan-Erik Wikström och Karl-\r\nGöran Biörsmark, dels reservation 37 av Birgitta\r\nHambraeus och Karin Söder i motsvarande del --\r\nbifölls med acklamation.</pre><pre>Mom. 60 (bidrag till multilaterala miljöinsatser)</pre><pre>Utskottets hemställan -- som ställdes mot\r\nreservation 37 av Birgitta Hambraeus och Karin\r\nSöder i motsvarande del -- bifölls med acklamation.</pre><pre>Mom. 63 (bidrag till miljöfonder)</pre><pre>Utskottets hemställan -- som ställdes mot\r\nreservation 53 av Inger Schörling -- bifölls med\r\nacklamation.</pre><pre>Mom. 98 (medelsram för Vietnam)</pre><pre>Utskottets hemställan bifölls med 169 röster mot\r\n18 för reservation 93 av Bertil Måbrink. 124\r\nledamöter avstod från att rösta.</pre><pre>Mom. 109 (medelsram för regionala insatser i\r\nCentralamerika)</pre><pre>Utskottets hemställan -- som ställdes mot\r\nreservation 106 av Alf Wennerfors m.fl. -- bifölls\r\nmed acklamation.</pre><pre>Mom. 110 (medelsram för anslagsposten\r\ndemokrati, mänskliga rättigheter och humanitärt\r\nbistånd)</pre><pre>Utskottets hemställan -- som ställdes mot\r\nreservation 109 av Alf Wennerfors m.fl. -- bifölls\r\nmed acklamation.</pre><pre>Mom. 113 (medelsram för katastrofbistånd)</pre><pre>Utskottets hemställan -- som ställdes mot\r\nreservation 114 av Birgitta Hambraeus och Karin\r\nSöder -- bifölls med acklamation.</pre><pre>Mom. 115 (katastrofbistånd till Västbanken och\r\nGaza)</pre><pre>Utskottets hemställan -- som ställdes mot\r\nreservation 117 av Bertil Måbrink -- bifölls med\r\nacklamation.</pre><pre>Mom. 116 (katastrofbistånd till Västra Sahara)</pre><pre>Utskottets hemställan -- som ställdes mot\r\nreservation 118 av Jan-Erik Wikström och Karl-\r\nGöran Biörsmark -- bifölls med acklamation.</pre><pre>Mom. 122 (medelsram för bistånd genom\r\nfolkrörelser och andra enskilda organisationer)</pre><pre>Utskottets hemställan bifölls med 200 röster mot\r\n18 för reservation 124 av Inger Schörling. 87\r\nledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Utrikesutskottets betänkande UU20</pre><pre>Utskottets hemställan bifölls.</pre><pre>Utrikesutskottets betänkande UU22</pre><pre>Utskottets hemställan bifölls.</pre><pre>Utrikesutskottets betänkande UU16</pre><pre>Mom. 2 (medlemskap i EFTA för länder i Central-\r\noch Östeuropa)</pre><pre>Utskottets hemställan -- som ställdes mot\r\nreservation 2 av Inger Schörling -- bifölls med\r\nacklamation.</pre><pre>Mom. 4 (utvidgande av den nordiska\r\narbetsmarknaden)</pre><pre>Utskottets hemställan -- som ställdes mot\r\nreservation 3 av Inger Schörling -- bifölls med\r\nacklamation.</pre><pre>Mom. 14 (förmånliga krediter till de baltiska\r\nländerna)</pre><pre>Utskottets hemställan bifölls med 244 röster mot\r\n62 för det av Birgitta Hambraeus under\r\növerläggningen framställda yrkandet i motsvarande\r\ndel. 2 ledamöter avstod från att rösta.</pre><pre>Mom. 15 (skuldavvecklingsplaner för de central-\r\noch östeuropeiska länderna)</pre><pre>Utskottets hemställan -- som ställdes mot\r\nreservation 5 av Inger Schörling -- bifölls med\r\nacklamation.</pre><pre>Mom. 25 (bidrag till handikapporganisationer)</pre><pre>Utskottets hemställan -- som ställdes mot\r\nreservation 6 av Jan-Erik Wikström och Håkan\r\nHolmberg -- bifölls med acklamation.</pre><pre>Mom. 28--31 (erkännande av Litauen, m.m.)</pre><pre>Utskottets hemställan bifölls med 288 röster mot\r\n20 för reservation 7 av Inger Schörling. 1 ledamot\r\navstod från att rösta.</pre><pre>Mom. 32 (internationell konferens om Baltikum)</pre><pre>Utskottets hemställan bifölls med 252 röster mot\r\n39 för det av Birgitta Hambraeus under\r\növerläggningen framställda yrkandet i motsvarande\r\ndel. 16 ledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU36</pre><pre>Mom. 1 (handelspolitisk målsättning avseende\r\nCentral- och Östeuropa)</pre><pre>Utskottets hemställan bifölls med 158 röster mot\r\n152 för reservationen av Hadar Cars m.fl.</pre><pre>Mom. 2</pre><pre>Utskottets hemställan bifölls.</pre><pre>Näringsutskottets betänkande NU45</pre><pre>Utskottets hemställan -- som ställdes mot\r\nreservationen av Hadar Cars m.fl. -- bifölls med\r\nacklamation.</pre><pre>Bostadsutskottets betänkande BoU13</pre><pre>Mom. 3 (medlemskap för juridiska personer)</pre><pre>Utskottets hemställan bifölls med 202 röster mot\r\n18 för reservation 4 av Jan Strömdahl. 87 ledamöter\r\navstod från att rösta.</pre><pre>Mom. 5 (medlemskap för lokalhyresgäst)</pre><pre>Utskottets hemställan bifölls med 271 röster mot 37\r\nför reservation 6 av Agne Hansson och Birger\r\nAndersson.</pre><pre>Mom. 11 (bostadsrättshavararens s.k. vetorätt)</pre><pre>Utskottets hemställan bifölls med 214 röster mot 59\r\nför reservation 9 av Knut Billing m.fl. 37 ledamöter\r\navstod från att rösta.</pre><pre>Mom. 15 (reglerna om hembud)</pre><pre>Först biträddes reservation 15 av Agne Hansson\r\nm.fl. med 144 röster mot 23 för reservation 16 av\r\nJan Strömdahl. 143 ledamöter avstod från att rösta.</pre><pre>Härefter bifölls utskottets hemställan bifölls med\r\n154 röster mot 136 för reservation 15 av Agne\r\nHansson m.fl. 18 ledamöter avstod från att rösta.</pre><pre>Mom. 16 (val av styrelse)</pre><pre>Utskottets hemställan bifölls med 211 röster mot 95\r\nför reservation 17 av Knut Billing m.fl.</pre><pre>Mom. 20 (viss ändring av stadgarna)</pre><pre>Utskottets hemställan bifölls med 213 röster mot 97\r\nför reservation 21 av Knut Billing m.fl.</pre><pre>Mom. 21 (särregler för folkrörelsekooperativa\r\norganisationer)</pre><pre>Utskottets hemställan bifölls med 157 röster mot\r\n152 för reservation 22 av Agne Hansson m.fl.</pre><pre>Mom. 23 (krav att alla av en ombildning berörda\r\nhyresgäster anmält intresse)</pre><pre>Utskottets hemställan -- som ställdes mot\r\nreservation 26 av Jan Strömdahl -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>\r\nMeddelande om samlad votering</pre><pre>Talmannen meddelade att finansutskottets\r\nbetänkande FiU29 och bostadsutskottets\r\nbetänkande BoU14 skulle avgöras i ett\r\nsammanhang efter avslutad debatt.</pre><pre>5 § Den kommunala ekonomin</pre><pre>Föredrogs</pre><pre>finansutskottets betänkande</pre><pre>1990/91:FiU29 Den kommunala ekonomin (prop.\r\n1990/91:100 delvis).</pre><pre></pre><pre>Anf. 2 RUNE RYDÉN (m):</pre><pre>Herr talman! Vi skall nu på sedvanligt sätt\r\nbehandla finansutskottets betänkande om den\r\nkommunala ekonomin. Till betänkandet är inte\r\nmindre än 27 reservationer fogade, och av dem\r\nsvarar vi moderater för 10. Man skulle av detta\r\nkunna dra slutsatsen att det kommer att bli en lång\r\noch hård debatt om den kommunala ekonomin,\r\nmen det är inte säkert att så blir fallet.</pre><pre>Med undantag av några viktiga grundläggande\r\nfrågor verkar det som om uppfattningarna när det\r\ngäller den kommunala expansionen och\r\nmöjligheterna för kommunerna att höja skatterna\r\nsnarare konvergerar än divergerar. Vi moderater\r\ntycker att det är utmärkt, eftersom uppfattningarna\r\ni regel har gått åt vårt håll. Det gäller kommunalt\r\nskattestopp, att skatterna skall sänkas och att\r\ndirektiven till den kommunalekonomiska\r\nkommittén säger att utdebitteringen i varje fall inte\r\nbör vara över 30 kr. Ytterligare steg åt det moderata\r\nhållet är regeringens nedskrivning av den\r\nkommunala volymökningen till högst 0,5 % per år i\r\nden långstidsbudget som presenterades i\r\nkompletteringspropositionen för några dagar\r\nsedan. När det gäller volymexpansionen talade\r\npropositionen i januari om mindre än 1 %, nu gäller\r\ndet inte mer än 0,5 %. I nästa budget om\r\nsocialdemokraterna får lägga fram den skulle man\r\nsäkert vara nere på 0 %.</pre><pre>Varför följer ni inte det moderata förslaget när det\r\ngäller volymexpansion redan nu, Arne Andersson i\r\nGamleby? Då skulle ni slippa skicka olika signaler\r\ntill kommunerna, som alltid har legat över\r\nregeringens ramar för volymexpansion. Sedan år\r\n1985 har kommunerna ökat med ungefär 1,5 %\r\nårligen i volym. Nu är man vid vägs ände.\r\nExpansionen för kommunernas del kan inte\r\nfortsätta. Det erkänner regeringen indirekt genom\r\nden ändrade målsättningen i\r\nkompletteringspropositionen.</pre><pre>I den kommunalekonomiska kommittén sitter\r\nrepresentanter för partierna. Det medför att många\r\nav frågeställningar som har diskuterats i utskottet\r\noch som också finns upptagna i betänkandet, både\r\ni majoritetstexten och reservationerna, också\r\nkommer att behandlas i utredningen.</pre><pre>Herr talman! Det är ett av skälen till att jag endast\r\nyrkar bifall till reservationerna nr 1 och 23 samt\r\nbegär rösträkning på dem. Naturligtvis står vi\r\nmoderater bakom även de övriga reservationerna\r\ndär våra namn förekommer. Men för tids vinnande\r\nhar jag begränsat mig till de två nämnda.</pre><pre>Herr talman! Kommuner och landsting disponerar\r\növer utomordentligt stora reala resurser. Genom en\r\neffektivare förvaltning och omprioritering skulle en\r\ngod kommunal service kunna ges inom en\r\noförändrad total ram realt sätt, vilket vi moderater\r\nhar föreslagit. Den tidigare så snabba\r\nexpansionstakten ökar möjligheterna till en\r\nbetydande effektivisering av verksamheten. Om de\r\nkommunala monopolen bryts kan privata alternativ\r\noch entreprenader bli regel snarare än undantag\r\nsom det är i dag. Härigenom kan man uppnå ökad\r\nvälfärd genom valfrihet för konsumenten samtidigt\r\nsom den friare konkurrensen ger\r\neffektivitetsvinster.</pre><pre>Vi har där ett problem i kommunerna i dag. De\r\nstyrs i hög grad av statliga regleringar och\r\nbidragsbestämmelser. Enligt vår uppfattning har\r\ndet varit en målmedveten socialdemokratisk politik\r\nsom har gått ut på att detaljstyra kommunernas\r\nverksamhet och service till medborgarna. Om det\r\nskall bli möjligt att skapa en god kommunal\r\nverksamhet, måste enligt vår uppfattning den\r\nstatliga styrningen av den kommunala\r\nverksamheten minska markant. Först då kan vi tala\r\nom en verklig decentralisering av besluten och\r\ndärmed en anpassning till de lokala förhållanden\r\nsom råder.</pre><pre>Direktiven i utredningen pekar även i det här fallet\r\nåt det moderata hållet. Men vi har ännu inte sett\r\nnågot resultat. Det vore därför intressant att höra\r\nArne Anderssons uppfattning på den här punkten.</pre><pre>Det brukar ofta framhållas i den kommunala\r\ndebatten att ökade anslag till den offentliga\r\nverksamheten automatiskt medför bättre service.\r\nVi tycker dock inte att det sambandet finns längre.\r\nHögre anslag kan till och med ge mindre\r\nverksamhet beroende på ineffektivitet. Det finns\r\ndessutom flera mätningar av produktivitetens\r\nutveckling inom skilda sektorer som visar att den\r\nkommunala verksamheten genomgående har haft\r\nen mycket långsam och t.o.m. negativ\r\nproduktivitetsutveckling. I de tre dominerande\r\nkommunala verksamheterna hälso- och sjukvård,\r\nutbildning och social verksamhet som svarar för\r\növer 80 % av de kommunala utgifterna och\r\nnärmare 90 % av de anställda, har\r\nproduktivitetsutvecklingen varit negativ under de\r\nsenaste åren.</pre><pre>Dessa sektorer har varit inlåsta inom den offentliga\r\nsektorn, vilket inneburit onödigt stora kostnader\r\nsamt en kraftig begränsning av medborgarnas\r\nvalfrihet. Litet ironiskt kan man konstatera att det\r\när enbart hushåll som har höga inkomster som har\r\nvalfrihet i dag. De kan utnyttja de alternativ som\r\nfinns utanför den offentliga sektorn. Så går det med\r\nsocialdemokratisk politik.</pre><pre>Vi moderater har sagt att vi vill att den kommunala\r\ntillväxten skall upphöra realt sätt. Men vi anser att\r\ndet finns stora förutsättningar att erbjuda en\r\noförändrad eller t.o.m. bättre kommunal service\r\ninom ramen för oförändrade kommunala utgifter.\r\nDet kan ske om den produktivitetsminskning som\r\nvi upplevt under så lång tid upphörde och vändes i\r\nsin motsats på en eller ett par procent per år. Den\r\nnolltillväxt i volym som vi förespråkar låter sig\r\nalltså väl förenas med höga ambitioner förutsatt att\r\nbättre förutsättningar för effektivisering skapas och\r\ntas till vara. Speciellt viktigt är att de statliga\r\nbestämmelser som nu finns och som försvårar eller\r\nförhindrar ökad konkurrens tas bort. Ofta är dessa\r\nbestämmelser knutna till statsbidrag i olika former\r\nsom genom sin utformning lätt får en\r\nkostnadsdrivande effekt. Nu har t.ex.\r\nfinansministern upptäckt detta och uttalat sig för en\r\nsådan här avreglering i överläggningar med\r\nkommun- och landstingsförbund. Men inga sådana\r\nförslag fanns i budgetpropositionen. Det tycker vi\r\när anmärkningsvärt.</pre><pre>Vi moderater har länge framhållit att den statliga\r\nstyrningen av kommuner och landsting måste\r\nminskas radikalt. Många av de specialdestinerade\r\nanslagen har en snedvridande effekt och motverkar\r\ndessutom effekten av skatteutjämningsbidragen.\r\nKommuner lockas av bidragsbestämmelser att välja\r\nverksamheter som är samhällsekonomiskt dyrare\r\npå grund av att bidragen då blir större. Många\r\nkommuner väljer utbyggnad av daghem i stället för\r\nfamiljedaghem som ett exempel. Även om den\r\nkommunalekonomiska kommittén nu arbetar med\r\ndessa frågor så anser vi moderater att man redan till\r\nnästa år måste slå samman flertalet\r\nspecialdestinerade statsbidrag till kommun och\r\nlandsting till ett allmänt kommunalt bidrag som\r\nfördelas på ett med de specialdestinerade\r\nstatsbidragen ekonomiskt likvärdigt sätt.</pre><pre>De neddragningar av det statliga stödet till\r\nkommuner och landsting som vi moderater har talat\r\nom kan ske över det allmänna bidraget. De\r\nbestämmelser och detaljregleringar som är\r\nkopplade till statsbidraget vill vi naturligtvis också\r\nskall avvecklas samtidigt. Kommunerna kan på det\r\nsättet utan hinder av statliga bidragsvillkor\r\nbestämma uppläggning, inriktning och omfattning\r\nav skilda verksamheter så att det passar den\r\nenskilde kommunen och dess invånare bäst.</pre><pre>Herr talman! Under de år som jag har suttit i\r\nfinansutskottet har utskottet besökt Danmark och\r\nNorge. Man kan konstatera att man i inget av de två\r\nländerna klarar sig utan någon form av kommunal\r\nskatteutjämning. Så är det även här i Sverige. En\r\nav förutsättningarna för en god kommunal\r\nverksamhet över hela landet är faktiskt att det finns\r\nett väl fungerande skatteutjämningssystem. Det\r\nsystemet skall utjämna de yttre förutsättningarna\r\nsom kommunerna inte själva kan påverka i någon\r\nnämnvärd utsträckning. Det gäller i första hand\r\nkommunens skatteunderlag,\r\nbefolkningssammansättning och kostnadsläge men\r\ndäremot inte de kostnadsskillnader som orsakas av\r\nolika standardval för verksamheten inom\r\nkommunerna.</pre><pre>Den kommunala skattesatsen skall vara ett uttryck\r\nför den kommunala självstyrelsen och spegla den\r\navvägning mellan offentlig och enskild verksamhet\r\nsom kommunens befolkning väljer -- ingenting\r\nannat.</pre><pre>Däremot bör rundgång av bidrag och avgifter\r\nmellan stat och kommuner på sikt försvinna helt.\r\nEtt system där kommunerna betalar in\r\nskattepengar till staten, som i sin tur betalar tillbaka\r\ndem i form av riktade bidrag, är inte bara\r\nopraktiskt utan leder också till fördyringar och\r\nurgröpningar av den kommunala självstyrelsen. Vi\r\nmoderater kan inte acceptera ett sådant system,\r\noch det rör sig inte om några små belopp. I dag är\r\nskatteutjämningsavgiften 79 öre per skattekrona\r\nför kommunerna och 56 öre för landstingen.</pre><pre>Nu föreslår regeringen en höjning med ytterligare\r\n11 öre för både kommuner och landsting och\r\ndessutom en särskild avgift för nästa år på 25 öre för\r\nbåde kommuner och landsting. Om det förslaget\r\ngenomförs kommer skatteutjämningsavgiften att\r\nöka från 1 kr. och 35 öre i dag till 2 kr. och 7 öre\r\nnästa år. Enligt min uppfattning illustrerar det på\r\nett mycket tydligt sätt den absurda omfattningen av\r\nden ökade rundgången mellan stat och kommun.</pre><pre>En ännu mer absurd avgift är den s.k. Robin Hood-\r\nskatten, som nu har utvidgats till att gälla alla\r\nkommuner med ett eget skatteunderlag som\r\növerstiger 100 % av medelskattekraften. Det rör sig\r\nom 42 kommuner. Vi har alltid sagt att det inte är\r\nrimligt att kommuner som hushållar väl med\r\nskattebetalarnas pengar, bedriver en effektiv och\r\nmindre kostnadskrävande verksamhet, vilket\r\nsammantaget gör kommunerna attraktiva att bo i,\r\nskall bestraffas av staten och tvingas höja skatten.\r\nDet är ju faktiskt så att det är kommunens invånare\r\noch skattebetalare, inte kommunen i sig, som\r\nbetalar den här särskilda skatteutjämningsavgiften.\r\nJa, det är faktiskt så, att invånare med låga\r\ninkomster i kommuner som drabbats av Robin\r\nHood-skatten kan få bidra till utgifter för invånare\r\nmed höga inkomster i andra kommuner. Man skulle\r\nkunna sammanfatta det med att säga att\r\nskatteutjämningsavgifterna, både den allmänna\r\noch den särskilda, i praktiken är en statlig\r\nkommunalskatt, som fastställs av staten och betalas\r\nav kommunens invånare, oavsett ekonomiska\r\nförutsättningar. Ännu mer upprörande blir Robin\r\nHood-skatten när man vet att två kommuner,\r\nDanderyd och Lidingö, får på marginalen betala\r\nmer i avgift till staten än de får in i skatt av sina\r\nkommuninvånare på den sist tjänade\r\nhundralappen. Genom det kommunala\r\nskattestoppet kan de här kommunerna inte\r\nkompensera sig genom att höja skatten.</pre><pre>Låt oss ta exempelt Danderyd, som år 1991 har en\r\nutdebitering 11,65 kr. Danderyd betalar som alla\r\nandra kommuner en allmän skatteutjämningsavgift\r\npå i år 79 öre och dessutom en särskild\r\nskatteutjämningsavgift, denna s.k. Robin Hood-\r\nskatt, på hela 14 kr. på varje beskattningsbar\r\nhundralapp som är intjänad i kommunen.</pre><pre>Summerar man detta får man en förlust på 3 kronor\r\noch 14 öre på varje intjänad hundralapp för i år.\r\nDetta, herr talman, är inte rimligt. Tar man\r\ndessutom med avräkningsskatten blir det ännu\r\nvärre. Lägger man därtill de höjningar som\r\nregeringen föreslagit på de olika skatteavgifterna\r\nför nästa år, blir situationen ännu värre för dessa\r\nkommuner. För oss moderater är den här frågan\r\nganska enkel, eftersom vi anser att den här typen av\r\nbeskattning av kommunerna inte skall finnas över\r\nhuvud taget. Bort med den! Men majoriteten har\r\ninte ens velat reflektera över möjligheten att ta bort\r\nmarginaleffekten, där kommunen tvingas betala\r\nmer än vad man får in på den sist tjänade\r\nhundralappen i kommunen. Detta tycker jag är\r\nanmärkningsvärt, herr talman! Jag skulle vilja veta\r\nvad herr Arne Andersson i Gamleby har för försvar\r\nför detta. Kan man verkligen som gammal\r\nkommunalpolitiker acceptera ett sådant system,\r\ndär man tar ut mer i avgift än kommunen får in?</pre><pre>Vi moderater har alltid talat för att man skall ha en\r\nså låg kommunal skattesats som möjligt, att man\r\nskall sänka de höga kommunalskatterna när man\r\nkan göra det. Vi moderater vill därför att den\r\nkommunala utdebiteringen sänks i de kommuner\r\nsom har särskilt hög kommunalskatt, dvs. över 17\r\nkr. Vi vill att dessa kommuner skall få ett extra\r\nskatteutjämningsbidrag på 50 % av\r\nskattesänkningen det år som man genomför en\r\nsänkning. Det är speciellt motiverat av att det\r\nordinarie skatteutjämningssystemet har stimulerat\r\nhöjningar, något som pressat upp de kommunala\r\nskattesatserna i stället för att hålla dem nere på en\r\nlåg nivå. Vi tycker att de kommunala skattesatserna\r\noch den kommunala konsumtionstillväxten\r\nfortfarande ligger på alltför höga nivåer, och därför\r\nanser vi att det kommunala skattestopp som nu\r\nråder bör förlängas ytterligare ett år, dvs. t.o.m. år\r\n1993, i avvaktan på den kommunalekonomiska\r\nkommitténs betänkande.</pre><pre>Låt mig, herr talman, till sist ta upp en gammal\r\nbekant, som har förvånat mig när jag läst\r\nutskottstexten. Det gäller majoritetens rädsla för\r\nanalyser av konsekvenserna för kommuner och\r\nlandsting av regeringens propositioner. Mona Saint\r\nCyr har i år framfört samma krav som hon har gjort\r\ntidigare i en motion om behovet av\r\nkonsekvensanalyser av regeringsförslagen. Vi\r\nstöder den motionen tillsammans med folkpartiet\r\nliberalerna och centern. Vi tycker nämligen att det\r\när högst rimligt att regeringen försöker leva upp till\r\nde krav som regeringen själv ställer på de statliga\r\nmyndigheterna i den s.k.\r\nbegränsningsförordningen när det gäller\r\nkonsekvensberäkningar av olika beslut.\r\nMajoritetstexten i utskottet går, liksom tidigare år,\r\noss delvis till mötes, men man avstår från att föreslå\r\nriksdagen att ge regeringen detta till känna, och\r\ndärmed blir det inget resultat utan allt blir vid det\r\ngamla. Det tycker jag, herr talman, är\r\nsymptomatiskt för socialdemokratisk politik.</pre><pre>Anf. 3 ANNE WIBBLE (fp):</pre><pre>Herr talman! Liksom Sveriges ekonomi har\r\nbekymmer i stort har också kommuner och\r\nlandsting bekymmer med sin ekonomi. Detta\r\nskyller man ibland på att staten har dragit in pengar\r\nfrån kommunsektorn, samtidigt som staten lagt\r\növer flera uppgifter på kommuner och landsting.\r\nÄven det kommunala skattestoppet möts ibland av\r\nvissa med ogillande.</pre><pre>Det är otvivelaktigt sant att riksdagen har\r\ngenomfört begränsningar i de finansiella\r\növerföringarna till kommunsektorn. Motivet har\r\nvarit samhällsekonomiskt och är så fortfarande.\r\nNär Sveriges ekonomi växer i den blygsamma takt\r\nsom har skett under 80-talet, finns det inget\r\nutrymme för en stor kommunal expansion -- om\r\nman inte vill begränsa den privata konsumtionen\r\ngenom att höja de kommunala skatterna. Det vill vi\r\ni folkpartiet liberalerna inte medverka till.</pre><pre>I själva verket har trots den finansiella\r\nbegränsningen kommunerna vuxit varje år utom ett\r\nunder 80-talet betydligt snabbare än vad riksdagen\r\nhar uttalat. En effekt av detta är att\r\nkommunsektorn har expanderat betydligt snabbare\r\nän hela ekonomin. Andelen av sysselsättningen har\r\nökat från 19,5 % år 1980 till 22 % år 1990. Det är en\r\nandelsökning med 2,5 %, och det är ett uttryck för\r\nen ganska betydande expansion. I själva verket var\r\ndet så att kommunerna växte med ca 2,5 % under\r\nförsta hälften av 80-talet och med ca 1,5 % under\r\nandra hälften av 80-talet, trots att riksdagen under\r\nhela denna tid har uttalat att en procents\r\nkonsumtionsökning är vad som kan vara\r\nsamhällsekonomiskt försvarbart.</pre><pre>I dagens betänkande upprepar socialdemokraterna\r\nmålet en procents konsumtionsökning, vilket också\r\nvar den siffra som angavs i budgetpropositionen i\r\njanuari. Vi i folkpartiet liberalerna gör den\r\nbedömningen att en ökning med 1 % per år inte är\r\nförenlig med återgång till samhällsekonomisk\r\nbalans. Vi har i reservation 2 angivit ca 0,5 % per år\r\nsom den volymökning som under de närmaste åren\r\nkan försvaras.</pre><pre>Det är intressant att notera att den reviderade\r\nnationalbudgeten gör precis samma bedömning\r\nsom folkpartiet liberalerna. Jag citerar från s. 179:\r\n''I kalkylerna för den kommunala ekonomins\r\nutveckling har antagits att den kommunala\r\nkonsumtionen växer med 1/2 % per år.''</pre><pre>Reservation 2 från folkpartiet liberalerna\r\növerensstämmer alltså med den reviderade\r\nnationalbudgetens bedömning, vilket\r\nutskottsmajoritetens uppfattning inte gör. Jag\r\nhoppas att Arne Andersson i Gamleby drar någon\r\nslutsats av detta.</pre><pre>Herr talman! Det kan ibland synas nästan omöjligt\r\natt tillgodose medborgarnas berättigade krav på\r\nbra skola, barnomsorg, äldreomsorg, sjukvård och\r\nmycket annat som kommuner och landsting\r\ntillhandahåller, om den kommunala expansionen\r\nnästan helt skall utebli. Kommun- och\r\nlandstingsförbunden anser i sina beräkningar att\r\ndet behövs en expansion på mellan 1,5 och 2 % per\r\når för att klara gjorda åtaganden.</pre><pre>Jag vill först slå fast att lösningen på detta dilemma\r\ninte heter höjda kommunalskatter. Folkpartiet\r\nliberalerna anser liksom moderata samlingspartiet\r\natt skattestoppet måste förlängas, i första hand\r\nt.o.m. år 1993. Sedan måste kommunalskatten\r\nsänkas till i genomsnitt 30 kr. för att säkerställa\r\nskattereformens princip om ''hälften kvar''.</pre><pre>Lösningen på dilemmat med gapet mellan\r\nskatteintäkter och medborgarnas servicebehov\r\nheter inte heller ökade bidrag från staten. Sådana\r\npengar finns nämligen inte. Lösningen heter i\r\nstället konkurrens och privata alternativ. Det\r\nhandlar om att utnyttja existerande resurser på ett\r\nbättre sätt och därmed öka produktiviteten och få\r\nen effektivisering av den kommunala\r\nverksamheten.</pre><pre>Jag måste säga att det förvånar mig att\r\nsocialdemokraterna är så benhårda motståndare till\r\nenskilda alternativ och så ovilliga att skapa\r\nkonkurrens inom den sociala tjänstesektorn. På\r\nflera andra områden har det skett en positiv\r\nutveckling i regeringens politik. Det talas en hel del\r\nom avreglering och konkurrens i regeringens olika\r\npropositioner, och vissa konkreta åtgärder har\r\nockså vidtagits. Senast i går kväll hörde jag\r\njordbruksminister Hellström tala om hur viktigt det\r\nvar med konkurrens, för att inte sådant som hör till\r\nhans område skulle bli för dyrt. Det gällde särskilt\r\nmaten. Det tycker jag är utmärkt. Men det måste\r\nockså gälla sådana viktiga saker som barnomsorg,\r\nutbildning och vård. Jag tycker därför att Arne\r\nAndersson i Gamleby borde ta sitt försvar för de\r\noffentliga monopolen under omprövning och se till\r\natt de kommer bort, så att även de viktiga tjänster\r\nsom dagis, skola och sjukvård utgör kan få bli\r\ntillgängliga för medborgarna till rimliga kostnader.</pre><pre>Monopol är nämligen ineffektivt. Därmed bidrar\r\nden socialdemokratiska politiken till slöseri med\r\nresurser. Detta går i slutänden ut över barn, gamla\r\noch sjuka. Dessutom skapar den en orimlig\r\narbetssituation för de anställda som har idéer om\r\nförbättringar, vilka helt omintetgörs av en i dag\r\nomöjlig arbetsorganisation.</pre><pre>Herr talman! De finansiella strömmarna mellan\r\nstat och kommunsektor består av ett stort antal\r\nposter i båda riktningarna. Alltihop är för\r\nnärvarande föremål för utredning i den\r\nkommunalekonomiska kommittén och det är min\r\nförhoppning att man där skall komma fram till ett\r\nbetydligt bättre system för statsbidragen och den\r\nkommunala skatteutjämningen. Framför allt måste\r\nkommunerna få större möjligheter att använda\r\npengarna på det sätt som passar de egna invånarna\r\nbäst -- vilket med stor sannolikhet inte alltid är det\r\nsätt som vi politiker i riksdagen beslutar om. Jag vill\r\nalltså förorda att vi tar bort en mängd statliga\r\npekpinnar. Detta ligger också i utredningens\r\nuppdrag.</pre><pre>Det finns annat som måste bort omedelbart. Dit\r\nhör den s.k. Robin Hood-skatten. Detta är en\r\nprogressiv avgift som tas ut på kommuner med hög\r\negen skattekraft. Det finns mycket att säga om\r\ndenna skatt. Jag delar den uppfattning som Rune\r\nRydén gav uttryck för nyss. Särskilt\r\nanmärkningsvärd är effekten för vissa kommuner i\r\nStockholms län. För dem är avgiften så hög att om\r\nskatteunderlaget ökar, t.ex. därför att någon\r\nperson flyttar in, så ökar den summa som\r\nkommunen skall betala ut till staten mer än\r\nkommunens skatteintäkter ökar. Marginalskatten\r\nblir över 100 %. Förr i tiden kallades detta för\r\nPomperipossa-effekten. Det är fortfarande ett bra\r\nord. En inflyttad person blir rena förlustaffären för\r\ndessa kommuner.</pre><pre>Jag måste erkänna att jag hade vissa förhoppningar\r\nom att utskottets socialdemokrater skulle göra\r\nnågot åt den här problematiken. Även om de, i\r\nmotsats till oss i folkpartiet liberalerna, vill ha kvar\r\nRobin Hood-skatten, var det uppenbart även för\r\ndem att den konstruktion vi har i dag är orimlig. De\r\nsäger i betänkandet att ''detta förhållande utifrån\r\nprincipiella utgångspunkter är otillfredsställande''.\r\nDet är sannerligen det minsta man kan säga. När\r\nnågonting som man själv beslutar om är\r\n''principiellt otillfredsställande'' är det naturliga att\r\nman gör något åt det -- men icke. Jag utgår dock\r\nfrån att vi får en chans till i voteringen så\r\nsmåningom.</pre><pre>Herr talman! Jag har undvikit att ställa några frågor\r\ntill utskottets talesman, Arne Andersson, eftersom\r\njag tyvärr är förhindrad att delta i något\r\nreplikskifte.</pre><pre>Jag vill för tids vinnande tala om att vi i folkpartiet\r\nliberalerna självklart står bakom alla reservationer\r\nsom vi har undertecknat, men jag vill bara yrka\r\nbifall till reservation nr 2.</pre><pre></pre><pre>Anf. 4 IVAR FRANZÉN (c):</pre><pre>Herr talman! Jag vill först instämma i att det finns\r\nen betydande samsyn när det gäller den\r\nkommunala ekonomin och den kommunala\r\nverksamheten. Jag tror att vi alla i utskottet är\r\nmedvetna om att produktiviteten måste förbättras.\r\nVi måste få ett bättre skatteutjämningssystem. Vi\r\nmåste ge kommunerna en större frihet. De måste\r\nsjälva ta det fulla ansvaret.</pre><pre>Sedan finns det nyanser som skiljer. Jag tror också\r\natt bedömningarna kan skilja sig något åt. Jag tar\r\nupp några av dessa saker.</pre><pre>Jag vill börja med att konstatera att den\r\nkommunala ekonomin genom sin omfattning och\r\ninriktning är avgörande för Sveriges ekonomi. Den\r\nkommunala ekonomin är i dag svag. Detta är\r\nallvarligt. Under 1990-talet kommer de samlade\r\nkommunala utgifterna att bli ca 20 miljarder större\r\nän de samlade intäkterna. Detta sker trots att\r\nmånga kommuner genom fastighetsförsäljningar\r\noch andra extraordinära intäkter skaffar sig\r\ntillfälliga inkomstförstärkningar.</pre><pre>Kommunernas situation beror inte till oväsentlig\r\ndel på den socialdemokratiska regeringens politik.\r\nKommunerna har under 1980-talet påförts nya\r\nuppgifter motsvarande ungefär 5 kronor i\r\nskattehöjning. Under samma tid har\r\nkommunalskatterna höjts med drygt 1:70 kr. Dessa\r\nnya uppgifter är huvudorsaken till den alltför\r\nsnabba expansionen i den kommunala ekonomin\r\nunder 1980-talet. Den har i genomsnitt varit ca 2 %\r\nper år. Detta kan och får inte fortsätta i en situation\r\ndär tillväxten i Sveriges ekonomi är noll eller\r\ndärunder.</pre><pre>Vi i centern anser att den privata och offentliga\r\nkonsumtionen måste hållas tillbaka för att skapa\r\nutrymme för nödvändiga framtidsinvesteringar.\r\nCentern delar under vissa förutsättningar det mål\r\nsom anges i budgetpropositionen, att\r\nvolymtillväxten i den kommunala verksamheten får\r\nbli högst 1 % per år. Förutsättningen måste bl.a.\r\nvara att kommunerna inte åläggs nya uppgifter utan\r\natt godtagbar finansiering kan anvisas från statens\r\nsida.</pre><pre>Den kommunala självstyrelsen måste respekteras.\r\nDet nu gällande skattestoppet är därför olyckligt\r\noch ger sannolikt inte några som helst långsiktigt\r\npositiva effekter. Det bidrar mer till tillfälliga\r\nlösningar av kommunernas ekonomiska problem\r\nän till att stimulera till den långsiktiga\r\neffektivisering som är helt nödvändig för att skapa\r\nbalans i den kommunala ekonomin. Varaktigt\r\nunderskott i den kommunala ekonomin är lika\r\nallvarligt som varaktigt underskott i den statliga\r\nbudgeten.</pre><pre>Herr talman! Ett talande exempel på\r\nskattestoppets orimliga effekter är kombinationen\r\nmed den särskilda skatteutjämningsavgiften. Den\r\ns.k. Robin Hood-skatten har till uppgift att verka\r\nför en utjämning av skattenivån kommunerna\r\nemellan. I dess nuvarande utformning har centern\r\nröstat emot Robin Hood-skatten. Dess effekter i\r\nkombination med skattestoppet är helt orimliga.\r\nDet innebär t.ex. att Danderyd och Lidingö, med\r\nhög egen skattekraft och med låg skattesats, på\r\nmarginalen får betala väsentligt mer i\r\nskatteutjämningsavgift än vad de får in i skatt. När\r\ndet gäller de här marginaleffekterna vill jag ändå\r\ngöra den kommentaren att det för Danderyd är mer\r\nlönsamt att det flyttar in låginkomsttagare än att det\r\nflyttar in höginkomsttagare. I nuvarande situation\r\nmedför låginkomsttagarna en sänkning av\r\nskattekraften och därmed också en sänkning av den\r\ntotala Robin Hood-skatten, om vi ser den här\r\nmatematiken i en förlängning. Det är en unik\r\nsituation. Effekterna är i dag helt orimliga.</pre><pre>Nu kan vi konstatera att hela finansutskottet har\r\nanslutit sig till uppfattningen att detta förhållande\r\när orimligt och måste åtgärdas. I centerns motion\r\nFi314 tas dessa problem upp och snabba åtgärder\r\nkrävs för att man skall komma till rätta med de mest\r\norimliga effekterna av Robin Hood-skatten.</pre><pre>Socialdemokraterna och vänsterpartiet nöjer sig\r\nmed att med anledning av centermotionen göra ett\r\nuttalande. Man menar att Robin Hood-skattens\r\norimliga effekter bör beaktas i samband med att ett\r\nnytt skatteutjämningssystem utarbetas. Detta\r\ninnebär att beskrivna orimligheter kommer att\r\nbestå ytterligare ett par år.</pre><pre>Moderaterna och folkpartiet vill avskaffa Robin\r\nHood-skatten, något som också är centerns\r\nmålsättning. Men detta är möjligt först när ett nytt\r\nskatteutjämningssystem kan sättas i sjön.</pre><pre>Centern och miljöpartiet föreslår därför i\r\nreservation 19 att regeringen skyndsamt lägger\r\nfram förslag som går ut på att ingen kommun på\r\nmarginalen skall betala mer i Robin Hood-skatt än\r\nman får in i kommunalskatt. Vi menar att detta\r\nmåste ske så snabbt att vi får ett ikraftträdande den\r\n1 januari 1992 -- alltså vid kommande årsskifte.</pre><pre>I utskottet har moderaterna och folkpartiet anslutit\r\nsig till det förslag som handlar om denna åtgärd. Jag\r\nförväntar mig därför att både moderaterna och\r\nfolkpartiet vid omröstningen kommer att stödja\r\nreservation 19. Jag yrkar härmed bifall till\r\nreservation 19.</pre><pre>Vidare förväntar jag mig att det åtminstone skall\r\nfinnas så många självständiga och rättänkande\r\nriksdagsmän bland socialdemokraterna och\r\nvänsterpartisterna att det kan skapas en majoritet\r\nför reservation 19. Det borde vara en hederssak för\r\nalla riksdagsmän, oavsett partitillhörighet, att inte\r\nbara tala om det som är orimligt utan också i\r\npraktiken medverka till att det blir möjligt att\r\nkomma till rätta med detta orimliga förhållande.</pre><pre>Min uppmaning till alla riksdagsledamöter är: Ta er\r\ndel av ansvaret och rösta för reservation 19!</pre><pre>I reservation 21 tar vi i centern upp en annan\r\norättvis skatt. Det gäller den s.k.\r\navräkningsskatten. Avräkningsskatten är av\r\ngenerell karaktär, dvs. den drabbar alla kommuner\r\nlika. Däremot varierar utfallet av\r\nskatteomläggningens effekter väsentligt mellan\r\nskilda kommuner. Det finns alltså helt klart ett\r\nbehov av att också avräkningsskatten anpassas till\r\nskattereformens verkliga effekter för de enskilda\r\nkommunerna.</pre><pre>Den varaktigt bästa lösningen vore att reglera detta\r\nvia det nya skatteutjämningssystemet. Men av\r\ntidsskäl låter sig detta knappast göra. Inom den tid\r\nsom den kommunalekonomiska kommittén\r\nförfogar över hinner man inte få tillräcklig\r\nerfarenhet. Det är också viktigt att kommittén\r\nfullföljer sitt arbete inom den tänkta tidsramen. Vi\r\ni centern förordar därför att en särskild utredare\r\ntillkallas som får i uppdrag att göra analyser och att\r\nlägga fram förslag till en differentierad\r\navräkningsskatt. Jag yrkar bifall till reservation 21.</pre><pre>Centerns riksdagsgrupp står självfallet bakom alla\r\nreservationer som centern varit med om att\r\nunderteckna. Men för att spara tid åt kammaren\r\nyrkar jag bara bifall till reservation 3 -- förutom då\r\nde två tidigare nämnda reservationerna.</pre><pre>Anf. 5 LARS-OVE HAGBERG (v):</pre><pre>Herr talman! Kommunerna har hand om en stor\r\ndel av den generella välfärdspolitiken i vårt land.\r\nDet är faktiskt i kommunerna, nära medborgarna,\r\nsom den tryggheten finns. Naturligtvis påverkar\r\nkommunernas ekonomi, organisation och\r\neffektivitet i mycket stor utsträckning\r\nmedborgarnas möjligheter att leva i det här landet.\r\nMen på något sätt har kommunerna hamnat i\r\nstrykklass när det gäller den ekonomiska politiken.\r\nKommunerna är inte effektiva nog och gör allting\r\nfel. Kommunerna tar för stora resurser i anspråk.\r\nEn tes som hela tiden drivs är att kommunerna\r\nkräver alltför stor del av våra samlade resurser. Om\r\nkommunerna krävde ännu mera, skulle det\r\ninnebära att den privata konsumtionen skulle få\r\nminska -- precis som om det skulle vara fråga om en\r\njämn fördelning över hela riket. Det finns faktiskt\r\ngrupper av människor, och även juridiska enheter,\r\nhär i landet som skulle kunna minska sin\r\nkonsumtion för att därmed i stället tillåta en\r\nfördelning. Det finns alltså någonting som\r\negentligen handlar om fördelningspolitik. Men det\r\när något som sällan kommer till uttryck när man i\r\nde fyra partierna diskuterar kommunernas\r\nekonomi. Jag tänker då på de tre borgerliga\r\npartierna samt socialdemokraterna.</pre><pre>Vi i vänsterpartiet har stora ambitioner när det\r\ngäller den generella välfärdspolitiken. Vi menar att\r\nplånbokens storlek absolut inte i något skede eller i\r\nnågot sammanhang får vara avgörande. Det är\r\ndärför som vi föreslår ett kommunalt stödpaket.</pre><pre>Vi är inte ute efter att bara göda kommunerna, utan\r\nvi vill ha preciserade och direkta insatser för att på\r\ndet sättet stödja kommunerna. Därför anser vi --\r\noch det framgår också av våra reservationer -- att\r\n1 % volymtillväxt i det här läget är alldeles för litet.\r\nJag tror att de som arbetar ute i kommunerna står\r\npå vår sida. Inte minst gäller det\r\nKommunförbundet och Landstingsförbundet.\r\nDessa är inte allenarådande när bedömningar skall\r\ngöras. Vi har ju också konsumenterna av\r\nkommunernas resurser.</pre><pre>Vi för vår del vill framför allt att vården, omsorgen\r\noch skolan skall få sina resurser. Vi vill också att de\r\nanställda skall ha en dräglig arbetsmiljö.\r\nFörhållandena måste vara goda. Det skall också\r\nfinnas resurser för att kontrollera att både\r\norganisation och ledning ute i kommunerna är\r\neffektiva. Detta är en omöjlig uppgift med tanke på\r\nde neddragningar som har gjorts. Jag tänker då på\r\nde huvudlösa besparingar som har genomförts.</pre><pre>Vi menar alltså att kommunerna skall vara\r\neffektiva och ändamålsenliga. Men att tillgripa\r\nprivat finansiering och höjda avgifter -- något som\r\nutgör en del av Allan Larssons förslag i den\r\nreviderade nationalbudgeten -- är absolut att gå åt\r\nfel håll.</pre><pre>Det talas här mycket om produktivitet. För den\r\nsom är verksam inom industrin är det mycket enkelt\r\natt förstå detta begrepp. Men här har vi lyssnat till\r\nRune Rydén och Anne Wibble, som direkt sade att\r\nproduktiviteten är för låg inom den kommunala\r\nverksamheten. Själv sitter jag med i den\r\nkommunalekonomiska kommittén, som har kallat\r\nin allehanda experter och utnyttjat allehanda\r\nresurser vad gäller produktivitet. Men ingen har\r\nhittills kunnat presentera entydiga mätningar i\r\nfråga om produktiviteten. Ingen har kunnat säga\r\nvad som är plus eller minus i det sammanhanget.</pre><pre>När det gäller industrisektorn i övrigt kan man\r\nockså se till sådana här resultatenheter. Frågan är\r\nom det är produktiviteten i kommunerna som är\r\nviktigast att läsa ut. Inom en industri skärs ju det\r\nbort som är otrevligt. Men inom en kommun finns\r\ndet mycket kostsamma saker. Vården och\r\nomsorgen exempelvis är ju besvärliga områden.\r\nDet rör sig säkert om en annan resultatenhet här.\r\nInom industrin skär man bort delar som inte är\r\ngångbara på marknaden. Naturligtvis ökar\r\nproduktiviteten ofantligt inom verksamheter där så\r\nsker. Men si i kommunerna går det inte vad gäller\r\nvård och omsorg att göra sådana mätningar. Därför\r\när produktivitetsmåttet inte något bra mått i\r\nkommunala sammanhang.</pre><pre>Däremot tror jag att den bästa mätaren på vad som\r\när bra i en kommun eller inte är medborgarnas egen\r\nuppfattning om den kommunala verksamheten. Jag\r\nlovar att medborgarnas dom över onödig byråkrati,\r\nineffektivitet och dålig service är oerhört hård. Man\r\nser inte mellan fingrarna när det gäller den kritik\r\nsom man har. Jag tror att den så att säga folkliga\r\nbiten är allra viktigast när det gäller att\r\nåstadkomma effektivitet och att göra det hela\r\nändamålsenligt. Det handlar alltså inte om diktat\r\nuppifrån, något som jag faktiskt tycker att de\r\nborgerliga och socialdemokraterna ägnar sig åt.</pre><pre>Enligt det stödpaket som vi har föreslagit skall\r\nresurserna framför allt går till barnomsorg,\r\nhemtjänst och sjukvård. Vi tycker att 10 miljarder\r\npå årsbasis skall tillföras kommunerna. Nu läser vi,\r\nsom det redan har nämnts, i den reviderade\r\nnationalbudgeten att det inte ens blir 1 % utan det\r\nskall bli 0,5 %. Det som är intressant här är faktiskt\r\nvad utskottets socialdemokratiska majoritet skriver\r\nmed anledning av folkparti- och\r\nmoderatmotionerna. Där säger man att det\r\nvisserligen måste till omprövningar och\r\neffektiviseringar om vi verkligen vill värna om\r\nvården, omsorgen och utbildningen, för detta är\r\nväldigt viktigt, men folkpartiets krav på 0,5 % i\r\nvolymtillväxt går inte alls och absolut inte\r\nmoderaternas förslag på 0 %. Det går inte alls, för\r\ndå blir det ytterst svåra konsekvenser för\r\nmänniskor som är beroende av den kommunala\r\nservicen. Så skriver utskottets socialdemokratiska\r\nmajoritet i det här sammanhanget. Det vore\r\nintressant att höra vad som egentligen hänt sedan\r\njanuari, vad det egentligen handlar om. Det är en\r\nklar dragning till den moderata ståndpunkten, som\r\nRune Rydén mycket riktigt påpekade, som vi ser\r\nframför oss. Nog om detta, herr talman.</pre><pre>Jag skall ta upp ett par andra frågor som behandlas\r\ni betänkandet. Statsbidraget skall tydligen lösa\r\nallting när det gäller effektivitet. Vi från\r\nvänsterpartiet är inte heller för detaljerade när det\r\ngäller statsbidraget, som ju minskar kommunens\r\nmöjligheter att göra det så ändamålsenligt som\r\nmöjligt. Men vi är inte heller för att smeta ut\r\nalltihopa som ett stort skatteutjämningsbidrag. Det\r\nfinns ändå en viss motsättning mellan samhällets\r\ntotala ambition att uppnå rättvisa och lika villkor\r\nför medborgarna i samhället på olika\r\nsektorsområden -- skolan, äldreomsorgen,\r\nbarnomsorgen och vården -- och de nationella mål\r\nsom bör hävdas. Först när någon kan övertyga mig\r\neller mitt parti om att man kan hävda de nationella\r\nmålen genom att bara ha generella statsbidrag skall\r\nvi ge oss. Men problemet är att jag tror att man\r\nmåste ha sektorsbidrag för att på något viss kunna\r\nfölja upp det ansvar som samhället har för hur\r\nresurserna fördelas till kommunerna.</pre><pre>Vi har ställt oss bakom en reservation tillsammans\r\nmed miljöpartiet om den kommunala\r\nutdebiteringen. Vi har varit emot att det har införts\r\nett kommunalt skattestopp. Vi är helt övertygade\r\nom att det i det här läget med problem blir en\r\nsnedvridning och orättvisa för kommunens\r\ninvånare genom de ökade avgiftsuttagen och andra\r\nsnedfinansieringsformer. Vi vill klart uttala att\r\ndetta är av ondo.</pre><pre>Vad gäller den kommunalekonomiska kommitténs\r\nfortsatta arbete har intressanta förslag förts fram\r\nmotionsvägen. Några socialdemokrater med Inger\r\nHestvik i spetsen -- det är inte heller vilka som helst\r\nsom har skrivit på motionen, bl.a. Bo Holmberg --\r\nsäger att kommunerna bör ha andra\r\nfinansieringskällor än bara statsbidrag och sin\r\nkommunalskatt. Man kan tänka sig en ny\r\nkommunal företagsskatt eller en fastighetsskatt för\r\natt se till att kommunerna får in nya resurser. Man\r\npekar på de problem som kommunerna har med\r\nansvaret för näringslivet på orten. Man pekar också\r\npå de problem som uppstår när kommuner, som i\r\nmitt hemlän Malung, har enorma kostnader för\r\nmänniskors fritidsverksamhet i fjällen men\r\nbeskattningen ligger någon helt annanstans. Det\r\nklarar man aldrig av med ett\r\nskatteutjämningssystem, såvitt jag kan förstå. Det\r\när rakt upp och ner. Det måste till förändringar.\r\nDärför har vi sagt att det som sägs i motionen,\r\nnämligen att den kommunalekonomiska kommittén\r\nskall se över frågan, också bör göras. Tyvärr\r\navstyrker utskottet förslaget, men vi vidhåller det i\r\nen reservation.</pre><pre>Till sist med anledning av Robin Hood-effekten vill\r\njag säga att det naturligtvis kan bli många\r\nmarginaleffekter men en liten reflektion: Det kan\r\nfaktiskt vara en möjlighet till styrning att in i den\r\nrika kommunen flytta en och annan\r\nlåginkomsttagare. Det kanske inte skulle vara så\r\ndumt med tanke på den sociala balansen.</pre><pre>Därmed yrkar jag bifall till reservationerna 4 och 8.</pre><pre></pre><pre>Anf. 6 CARL FRICK (mp):</pre><pre>Herr talman! Vi hyllar ju principen om kommunalt\r\nsjälvbestämmande och att beslut fattas så nära dem\r\nsom berörs som möjligt i samhället. Till\r\nkommunerna har förts en mängd uppgifter på\r\nsenare tid -- hemtjänsten, civilförsvaret och mycket\r\nannat samt skolan har kommunaliserats. Det är\r\nbra, och det är en mycket viktig förändring.</pre><pre>Samtidigt som vi hyllar principen om kommunalt\r\nsjälvbestämmande är de stora partierna i full färd\r\nmed att avskaffa vårt demokratiska system genom\r\natt söka medlemskap i EG. Det är ett väldigt fint\r\ndemokratiskt system som vi har byggt upp. Vi har\r\nhaft parlamentarism sedan 1500-talet. Det vill man\r\nnu avskaffa. Vad det kan få för konsekvenser för\r\nkommunalt självbestämmande anar väl ingen.</pre><pre>Vi är nu inne i en utveckling mot ökat kommunalt\r\nsjälvbestämmande i så måtto att man vill att allt\r\nfärre statsbidrag skall vara specialdestinerade. Det\r\ntycker vi är en väldigt bra utveckling. Vi skall\r\nfortsätta på den vägen och vi skall lita på att\r\nkommunerna och deras valda ombud faktiskt vet\r\nvad de vill och att de kan ta ansvar för saker och ting\r\ni kommunerna. Menar man allvar med kommunalt\r\nsjälvbestämmande måste det vara rimligt att\r\nkommunerna faktiskt får bestämma i detalj hur de\r\nvill ha verksamheten ute i kommunerna.</pre><pre>Vi tycker att det är viktigt att den\r\nskattefinansierade verksamheten inte automatiskt\r\nutförs av kommuner och landsting utan att man på\r\nolika sätt försöker finna vägar så att man får ut så\r\nmycket som möjligt av de samlade medel som vi har\r\ngnetat ihop i samhället och av skattemedlen. Men\r\ndet är viktigt att vi ställer precis lika höga\r\nkvalitetskrav oavsett vem som sköter den fysiska\r\nverksamheten. Kvalitetskraven kan vi inte pruta\r\npå. Men problemet är att kommunernas ekonomi\r\när väldigt ansträngd. Samtidigt som man har lagt på\r\nkommunerna väldigt många nya uppgifter så har\r\nman infört kommunalt skattestopp och tvingar nu\r\nkommunerna att fortsätta med det. Vidare har man\r\ndragit bort kommunernas beskattningsrätt\r\nbeträffande fastigheter och juridiska personer. Man\r\nkan fråga sig om det finns något mera kommunalt\r\nförutom invånarna än de fastigheter som finns i\r\nkommunerna. Det är rimligt att kommunerna får\r\nbeskattningsrätt beträffande fastigheter. Att ha\r\nfastigheter i en kommun är förknippat med många\r\nolika sorters kostnader för kommunen. Det är\r\nrimligt att kommunen på något sätt får ha\r\nfastigheten som skatteobjekt och använda sig av\r\nfastighetsskatten för att täcka en del av dessa\r\nkostnader.</pre><pre>Detsamma gäller juridiska personer. Juridiska\r\npersoner ger arbete och skattepengar från de\r\nverksamheter som människorna arbetar i. Men\r\nmånga av verksamheterna ger kommunen olika\r\nkostnader -- väginvesteringar av olika slag,\r\ntrafikinvesteringar och miljöinvesteringar för att ta\r\nhand om det som kommer ut ur fabrikerna på ett\r\nmindre önskat sätt. Det är därför rimligt att\r\nkommunerna återfår beskattningsrätten för\r\njuridiska personer för att kunna täcka en del av de\r\nkostnader som juridiska personer faktiskt åsamkar\r\nkommunerna.</pre><pre>Vi vet att kommunerna står i de flesta fall inför\r\nmycket stora utgifter i framtiden. Det gäller\r\nframför allt miljövänlig trafikförsörjning. Vatten-\r\noch avloppsfrågorna är mycket komplicerade. Det\r\nskall bli intressant att se hur kommunerna kommer\r\natt klara detta med kommunalt skattestopp. Då\r\nåterstår lånevägen. Man intecknar framtiden eller\r\navgiftsfinansieringsvägen. Vi ser naturligtvis att\r\nkommunalt skattestopp kan få en del mycket\r\nnegativa verkningar inom kultursektorn,\r\nfritidssektorn och på det sociala området. Vi ser\r\nredan vissa tecken i skyn när det talas om att det\r\ninte längre skall vara gratis att låna en bok på\r\nbibliotek. För mig är det en sorts kulturskymning.</pre><pre>Samtidigt är vi inte för att skattefinansieringen i\r\nsamhället skall ökas. Ett hävt kommunalt\r\nskattestopp får ju inte innebära att kommunerna\r\nblir våldsamt lössläppta på utgiftssidan. Vi\r\nförutsätter att kommuner och landsting är minst\r\nlika ansvarsfulla som riksdagen när det gäller\r\npengar. Återhållsamhet är och borde vara en\r\nkommunal dygd.</pre><pre>Under mitt politiska liv har jag arbetat i två olika\r\nkommunfullmäktige, dels i Södertälje, dels i Hjo.\r\nNågon stor utgiftsyra var det aldrig fråga om, utan\r\nman strävade och gnetade verkligen för att inte\r\nbehöva höja skatterna. Det finns en mycket stark\r\nvilja ute i kommunerna att inte avsiktligt höja\r\nskatterna, om man därtill inte är absolut tvungen.</pre><pre>Lars-Ove Hagberg talade om att man inte skulle\r\nbehöva ta hänsyn till plånboken för att uppnå\r\ngenerell välfärd. Så ser inte vi i miljöpartiet på\r\nsaken. Vi anser att man i det långa loppet måste\r\nskapa grundtrygghet, lika för alla. Vill människor\r\nsedan ha någonting utöver detta, måste de ta\r\nhänsyn till vad de faktiskt tjänar. De generella\r\nsystemen måste på sikt ändras i sådan riktning att\r\nde som tjänar mycket pengar inte får ut lika stor\r\nandel av sin lön i ersättning som i dag. Det är ett\r\nförslag som vi har framfört i många motioner. Vi\r\ntror att det är en riktig utveckling.</pre><pre>I en motion, Fi308, av Erling Bager m.fl. lyfter man\r\nfram ett speciellt internationellt miljöproblem, som\r\ndrabbar små och ofta ekonomiskt svaga\r\nkustkommuner på västkusten. Dessa kommuner\r\nutsätts av en omfattande nedsmutsning från den\r\ninternationella sjöfarten, som är en del av vår fria\r\nhandel med många länder. Nedsmutsningen är ett\r\nresultat av något som vi för övrigt till övervägande\r\ndel anser vara väldigt positivt, nämligen\r\ninternationellt varuutbyte och utbyte av mänskliga\r\nkontakter. Det är då inte rimligt att dessa\r\nkommuner drabbas av speciella\r\nrenhållningskostnader för en nedsmutsning som\r\nfaktiskt är en nationell angelägenhet. Vi har denna\r\ngång nöjt oss med ett särskilt yttrande i frågan och\r\nmenar att dessa förhållanden noggrant måste\r\növervägas i samband med en ansökan om extra\r\nskatteutjämningsbidrag i framtiden. Jag anser att\r\ndet är ganska oförskämt att belasta dessa små\r\nkommuner med kostnader av det här slaget.</pre><pre>Det har i olika sammanhang tagits upp de något\r\nbisarra förhållandena i kommunerna Danderyd och\r\nLidingö. Det är ganska orimigt att kommunerna på\r\ngrund av en kombination av en Robin Hood-skatt\r\noch ett kommunalt skattestopp förlorar pengar på\r\ndet sätt som de gör. Vi i miljöpartiet har därför\r\nställt oss bakom den motion som centern har avgivit\r\ni denna fråga. Därmed stöder vi också reservation\r\n19. Jag yrkar samtidigt bifall till reservationerna 6,\r\n23 och 26.</pre><pre>Vi står för tillfället mitt uppe i en ganska intressant\r\nutveckling i landet. Den innebär i många avseenden\r\nen sorts nedrustning i stället för en vidareutveckling\r\nav samhället i mijövänlig riktning under\r\ndemokratiska former.</pre><pre>Under många år har starka krafter inom näringsliv\r\noch bland liberaler ägnat mycket tid och kraft för\r\natt svärta ner det mesta som Sverige står för. Det\r\nvisas bilder av följda, förtryckta, nedslagna,\r\nskatteförtryckta människor, och den skatt som inte\r\ngår till polis och försvar betraktas i stort sett som\r\nstöld.</pre><pre>Ni har odlat denna bild så länge att ni själva\r\nframstår som ert föraktade systems bevarare,\r\ndärför att inget uppenbart händer av det ni säger\r\nborde hända. Ni har blivit era löftens fångar. Då\r\nföds ett nytt parti, ny demokrati, som med kraft\r\nförfäktar det ni säger er förfäkta och ni förfasar er.</pre><pre>Herr talman! Man ser här i det verkliga livet att\r\nföräldrarna förfasar sig över det barn som de själva\r\nhar alstrat -- ett barn som dessutom ser ut att må\r\nväldigt bra och växer till sig. Jag kan inte förstå er\r\noro över den här frodiga ungen, som säkert är villig\r\natt hjälpa er på vägen mot ökad miljöförstöring och\r\ndemokratiavveckling. Tack.</pre><pre>Anf. 7 ARNE ANDERSSON i Gamleby (s):</pre><pre>Herr talman! Det betänkande som vi nu behandlar\r\ninnefattar de flesta avsnitt inom det\r\nkommunalekonomiska området. Det gäller den\r\nkommunala ekonomin i allmänhet, begränsningar i\r\nden kommunala utdebiteringen, den\r\nkommunalekonomiska kommitténs arbete,\r\nstatsbidragen till kommunerna,\r\nskatteutjämningssystemet, extra\r\nskatteutjämningsavgift, avräkningsskatterna samt\r\nkompensation för slopad kommunal\r\nföretagsbeskattning.</pre><pre>Samtliga dessa avsnitt är nu föremål för\r\növerväganden i den kommunalekonomiska\r\nkommitténs arbete. Detta sätter naturligtvis sin\r\nprägel på avlämnade motioner i anledning av\r\npropositionen, på reservationer och självfallet\r\nockså på betänkandet.</pre><pre>Jag vill inledningsvis nämna att också jag, liksom\r\nflertalet har varit inne på, uppfattar det som att det\r\nrent övergripande finns en betydande\r\nsamstämmighet vid bedömningen av de problem\r\nsom föreligger inom den kommunala sektorn. Jag\r\nhar dock inte hört särskilt mycket i de tidigare\r\nanförandena om det arbete som nu pågår ute i\r\nkommunerna. Det är ett omfattande\r\neffektiviseringsarbete med anpassningar och\r\nnydaningar inom flera områden. Arbetet är t.o.m.\r\nså pass avancerat att det har gett underlag för\r\nförslag till skattesänkningar, t.ex. här i Stockholm.\r\nJag för min del har en optimistisk bedömning när\r\ndet gäller de framtida möjligheterna för att\r\nåstadkomma balans inom denna sektor. Jag tror att\r\nde flesta delar min bedömning. En förutsättning är\r\nnaturligtvis att en del grundläggande förändringar i\r\nolika avsnitt måste genomföras.</pre><pre>Med anledning av proposition 100, bil. 9, har under\r\nallmänna motionstiden väckts 25 motioner samt en\r\nmotion som har överlämnats till finansutskottet\r\nfrån utrikesutskottet.</pre><pre>Utskottet ansluter sig till budgetpropositionens\r\ninriktning, att åtgärder måste vidtas för att\r\nlångsiktigt nå balans mellan den kommunala\r\nsektorns utgifter och inkomster och att den\r\nkommunala sektorns utveckling och sammantagna\r\nekonomi måste anpassas till det\r\nsamhällsekonomiska utrymmet. Med hänvisning\r\nhärtill är utrymmet för landstingens och\r\nkommunernas volymtillväxt mindre än 1 % per år\r\nunder de närmaste åren, vilket är den angivelse som\r\nfinns i budgetpropositionen.</pre><pre>I anledning av tidigare inlägg vill jag hänvisa just till\r\ntexten i budgetpropositionen. Volymtillväxten i\r\nkommunerna får inte tillåtas bli högre än 1 %. Det\r\nskrevs av det skälet att man vid den tidpunkten var\r\ntveksam inför utvecklingen. När man nu vet vad\r\nsom hände, har man i kompletteringspropositionen\r\nangivit 0,5 %. Jag säger detta med anledning av de\r\nkritiska synpunkter som framfördes om de\r\njusteringar som gjordes i\r\nkompletteringspropositionen i förhållande till\r\nbudgetpropositionens. Utskottet ansluter sig nu till\r\nde inriktningar som anges i budgetpropositionen\r\nom begränsningarna för kommunernas\r\nekonomiska utgiftsexpansion.</pre><pre>Propositionen anger bl.a. också att kommuner och\r\nlandsting inte skall åläggas nya uppgifter utan att\r\nfinansiering av åtaganden har anvisats -- dock anges\r\natt finansiering via höjda skatteuttag icke är\r\nfinansieringsalternativ, vilket också\r\növerensstämmer med de tidigare inläggen, utom i\r\nfallet Hagberg och vänstern, som i det här fallet\r\nkanske har en annan inriktning.</pre><pre>I den moderata motionen FU303 av Lars Tobisson\r\nm.fl. hävdas som ett allmänt faktum att\r\nproduktivitetsutvecklingen är negativ inom den\r\nkommunala sektorn, inom hälso- och sjukvård,\r\nutbildning och social verksamhet. Det är ett mycket\r\nomstritt påstående som det inte finns några\r\növertygande bevis för. Själv delar jag inte den\r\nuppfattningen, men låt oss följa moderaternas\r\nresonemang för att se vart det leder.</pre><pre>Så här skriver moderaterna i sin motion: ''Om\r\nproduktivitetsminskningen upphörde och vändes\r\ntill en ökning skulle inom ramen för oförändrade\r\nkommunala utgifter bättre service kunna erbjudas\r\nän den som nu kräver en real kostnadsökning och\r\ntrots detta leder till oförändrade resultat.''</pre><pre>Därmed skulle, säger moderaterna, en nolltillväxt\r\nlåta sig väl förenas med höga ambitioner för den\r\nkommunala verksamheten.</pre><pre>Det är väl en underbar förutsättning för politisk\r\növerbudspolitik? Rune Rydén måste redovisa för\r\nriksdagen hur detta teoretiskt och praktiskt\r\negentligen skall kunna fungera i verkligheten.</pre><pre>Moderaterna fortsätter: Vi förutsätter högre\r\nproduktivitet i den kommunala sektorn. Därmed\r\nfår vi ut mera av de resurser som vi satsar.</pre><pre>I själva verket satsar moderaterna mindre på den\r\nkommunala verksamheten än något annat parti,\r\nmen de hävdar att de får ut mer. Det är samma\r\nluftiga resonemang som man numera hör från\r\nexempelvis det nybildade partiet ny demokrati.\r\nSkär man ned så blir allt bättre. Man får lust att\r\nfråga: Varför skär moderaterna inte ner ännu mer\r\nså att man får en ännu större produktivitetsökning\r\ni den kommunala sektorn, eller finns det en gräns\r\nför hur mycket man kan skära ned innan\r\nproduktiviteten sjunker? På denna punkt upprepar\r\njag till Rune Rydén: Ge oss en liten redovisning av\r\nhur det som ni framför i era luftiga resonemang\r\negentligen skall fungera. Jag tror att detta är en\r\nvilseledande teknik från moderaterna som inte har\r\nmed verkligheten att göra. Moderaternas förslag\r\nleder faktiskt inte till en oförändrad omfattning av\r\nden kommunala verksamheten. Med all\r\nsannolikhet skulle detta innebära nedskärningar av\r\nverksamhet och nedrustning på flera områden.\r\nVisa av erfarenheterna anger moderaterna numera\r\ninte på vilka områden de vill skära ned, utan\r\nnedskärningarna skall ske generellt av\r\nstatsbidragen, och kommunerna får anpassa sig\r\nbäst de kan. Det är inriktningen i moderaternas\r\nmotion som också följs upp i en reservation.</pre><pre>Vi anser till skillnad från moderaterna att den\r\nkommunala verksamheten måste få öka något i\r\nomfattning. Det finns stora eftersatta behov i den\r\nkommunala verksamheten, och det vore därför fel\r\natt drastiskt skära ned den.</pre><pre>Jag är inte så övertygad som moderaterna om att vi\r\nhar haft en negativ produktivitetsutveckling i den\r\nkommunala verksamheten. Jag tror i stället att den\r\nhar varit positiv och att den kommer till uttryck i\r\nsuccessiva kvalitetsförbättringar. Inom sjukvården\r\nkan vi i dag bota och operera fler sjukdomar och\r\nåkommor än tidigare. Det leder till ökad\r\nefterfrågan och större anspråk än tidigare. Det är\r\ndärför som vi fortfarande har köer inom\r\nsjukvården. Men jag tror att flertalet medborgare\r\ninstämmer i att när vi får del av vården så är den\r\nav hög kvalitet och fungerar mycket bra. Det finns\r\nundersökningar som ger stöd för den uppfattning\r\nsom jag här har deklarerat.</pre><pre>Folkpartiet har i motion 309 med Anne Wibble som\r\nförsta namn understrukit den kommunala\r\nekonomins stora betydelse för samhällsekonomin i\r\nstort. Folkpartiet pekar i sin motion också på\r\nnödvändigheten av att man balanserar\r\nkommunernas ekonomiska utveckling, så att den\r\növerensstämmer totalt med statens allmänna\r\nekonomiska möjligheter. Samtidigt påtalas att det\r\när uteslutet att tillskjuta ytterligare resurser via\r\nstatsbidrag till den kommunala sektorn.</pre><pre>Centerpartiet behandlar de kommunalekonomiska\r\nfrågorna i motion 227 med Olof Johansson som\r\nförsta namn. Centern brukar i sina motioner hävda\r\natt alla kommuner bör ingå i\r\nskatteutjämningssystemet. De rika kommunerna\r\nskall inte stå utanför utan bör ingå i utjämningen\r\noch omfördelningen. Det är den inriktning som\r\ntidigare har redovisats av centerpartiet, och jag\r\ndelar den uppfattningen.</pre><pre>Men jag kan inte förstå varför centern vill avskaffa\r\nden särskilda skatteutjämningsavgiften. Den\r\ninnebär ju att även de rikaste kommunerna,\r\nframför allt i Stockholmsområdet, får vara med och\r\nbetala avgifter i förhållande till sin skattekraft. Det\r\när väl en bra princip för utjämning mellan fattiga\r\noch rika kommuner att skillnaderna mellan dem\r\nutjämnas? Det finns visserligen vissa brister i detta\r\nsystem i kombination med skattestoppet för de allra\r\nrikaste kommunerna, vilket vi påtalar i\r\nbetänkandet. Men det skall lösas inom den\r\nkommunalekonomiska kommitténs\r\nutredningsarbete. Men principen måste vara riktig\r\nom man anser att alla kommuner bör omfattas av\r\nsystemet. Jag tycker att centerns agerande i denna\r\nfråga inte är helt konsekvent. Det vore därför\r\nintressant om centerns representant berör min\r\nsynpunkt i detta avseende.</pre><pre>I vänsterns motion 224 med Lars Werner som första\r\nnamn redovisas, precis som Lars-Ove Hagberg har\r\ngjort här, att vänstern vill ha en avsevärd\r\npåspädning till kommunerna. Jag har tidigare fört\r\nett sådant resonemang från denna talarstol med\r\nLars-Ove Hagberg. Med det samhällsekonomiska\r\nläget är det nästan oansvarigt att gå ut och ge sken\r\nav att denna möjlighet skulle kunna föreligga.</pre><pre>Utskottet behandlar i övrigt hela den kommunala\r\nekonomin med den inriktning som jag nämnde\r\ninledningsvis, nämligen i etapper.</pre><pre>Utskottet ställer sig bakom propositionens\r\ninriktning, och jag yrkar bifall till hemställan i\r\nbetänkandet och avslag på de reservationer som är\r\nfogade till betänkandet.</pre><pre>Till sist vill jag göra ytterligare några kommentarer.\r\nRune Rydén ställde några frågor till mig om\r\nexempelvis skatteutjämningssystemet. Jag tror att\r\nRune Rydén har förbisett eller glömt -- vilket jag\r\nhar nämnt tidigare, och han och jag har även haft\r\nen diskussion om det tidigare -- att\r\nskatteutjämningssystemet är konstruerat och\r\npresenterat av en borgerlig regering. Jag har sagt\r\natt detta system inte är möjligt att tillämpa.\r\nSkatteutjämningsavgiften är en följd av att\r\nskatteutjämningssystemet inte fungerar. Om man\r\nskulle låta det fungera fullt ut skulle\r\nsamhällsekonomin inte tåla de ökade kostnader\r\nsom blir följden därav. Därför har man infört ett\r\nutjämningssystem i anslutning till förslaget om\r\nallmänt skatteutjämningssystem, nämligen\r\nskatteutjämningsavgiften. Men det är en utjämning\r\nför att åstadkomma att de bäst behövande\r\nkommunerna ändå inte drabbas så hårt av den\r\nneddragning som var nödvändig med hänvisning till\r\nsystemet. Jag delar principen att det systemet har\r\nsett sina bästa dagar. Men det är en borgerlig\r\nkonstruktion. Och jag vet vilka bravorop som man\r\ndå fick höra från olika håll om hur bra det skulle bli\r\noch hur positiv kommunernas utveckling skulle bli\r\nmed anledning av detta.</pre><pre>Carl Frick blandar i sitt anförande in en del\r\nföreteelser som egentligen inte har med debatten\r\natt göra. Såvitt jag förstår är det inte någon som vill\r\nta bort eller nagga den kommunala självstyrelsen i\r\nkanten. Det är en Frickkonstruktion. Så är det\r\nalltså inte. Men att man diskuterar vilka avsnitt som\r\nman skall ha möjlighet att bedriva verksamhet i och\r\nhur tillämpningen skall ske, förutsätter jag att\r\nriksdagen även i framtiden har möjlighet att göra.</pre><pre>Jag tycker att den kommunala verksamheten har\r\nstörre frihet i dag än någonsin. Och så kommer det\r\natt vara även i fortsättningen, inte minst med\r\nhänvisning till de förslag som har genomförts och\r\nsom innebär att man ser till att kommunerna får en\r\nsådan storlek att de har resurser m.m. för att klara\r\nsina verksamheter. Vi vet också vilken kritik som\r\nhar framförts i dessa sammanhang. Men det har\r\nockså varit ett led i den kommunala självstyrelsens\r\nmöjlighet att utvecklas. Och den inriktningen står i\r\nvarje fall socialdemokraterna fortfarande fast vid.</pre><pre></pre><pre>Anf. 8 RUNE RYDÉN (m):</pre><pre>Herr talman! Jag vill till Arne Andersson i\r\nGamleby bara säga att det som oroar oss moderater\r\nmest när det gäller den kommunala ekonomin är att\r\nden kommunala konsumtionen har ökat betydligt\r\nmer än vad som är förenligt med en balanserad\r\nutveckling av samhällsekonomin. Den\r\nutvecklingen har pågått under många år.\r\nVisserligen har det år efter år påpekats i\r\nfinansplanen att nivån har varit för hög. I år har\r\nman krupit ned litet grand i förhållande till tidigare\r\noch sagt att ökningen skall bli 1 %. Det sade man i\r\njanuari. Nu i slutet av april när\r\nkompletteringspropositionen presenterades talas\r\ndet om 0,5 %. Arne Andersson uppfattade alldeles\r\nriktigt att detta visar att även regeringens\r\nuppfattning i denna fråga närmar sig den moderata.\r\nMen jag saknar att Arne Andersson inte drar\r\nlärdom av detta och säger att det är riktigt och att\r\ndet bör bli på det här sättet. I stället säger han att\r\ndet inte är troligt att man kommer ned till den\r\nnämnda nivån. Jag fick intryck av att Arne\r\nAndersson önskade att volymexpansionen skulle\r\nuppgå till ungefär 1 %. Detta oroar mig, eftersom\r\ndet visar att det bland socialdemokraterna finns ett\r\nointresse för att hålla den kommunala expansionen\r\nnere. Därmed uppstår automatiska störningar i\r\nsamhällsekonomin. Det är vi överens om.</pre><pre>Sedan sade Arne Andersson någonting som\r\nförvånade mig. Han sade att han inte är övertygad\r\nom att det har varit en negativ\r\nproduktivitetsutveckling inom den kommunala\r\nsektorn. Det finns undersökningar som visar på\r\nmotsatsen, hette det. Ja, det finns enstaka sådana\r\nundersökningar, men man kan verkligen betvivla\r\nderas sätt att arbeta metodologiskt, och det finns\r\notroligt många fler undersökningar som visar på\r\nmotsatsen, nämligen att utvecklingen har varit\r\nutomordentligt dålig och i regel negativ. Detta är\r\nett allvarligt bekymmer, för om det fortsätter\r\nkommer ju den totala kakan i kommunsektorn att\r\nkrympa. I stället borde man som sagt försöka se till\r\natt produktivitetsutvecklingen blir positiv. Om den\r\nkan öka med 1--2 % om året, blir det en bättre\r\nutveckling än för närvarande då man har en 0-\r\nprocentig utveckling realt sett i volym i\r\nkommunerna. Man får ju ändå mera till godo än om\r\nman har ingen produktivitetsutveckling alls vid en\r\n1 % ökning av den kommunala expansionen.</pre><pre>Anf. 9 LARS-OVE HAGBERG (v):</pre><pre>Herr talman! Arne Andersson i Gamleby blev helt\r\nplötsligt mycket otydlig. I andra sammanhang är\r\nhan inte direkt känd för att vara otydlig, men när\r\ndet gällde volymtillväxten mellan januari och april\r\ngled Arne Andersson betänkligt i sitt resonemang.\r\nJag hoppas att Rune Rydén har rätt i sin\r\nbedömning: att Arne Andersson egentligen vill ha\r\nminst 1 % i volymtillväxt. Men regeringen kom och\r\nslog till.</pre><pre>Annars kan man fundera över vad som egentligen\r\nhar hänt mellan januari och april. Har regeringens\r\nbedömning av det ekonomiska livet i framtiden\r\nblivit så mycket sämre? Om jag har förstått det hela\r\nrätt, hyser regeringen en oändlig optimism om att\r\nutvecklingen vänder i höst. Kunde regeringen lägga\r\nfram ett förslag i höst, skulle det bli en ökning från\r\n1 % till kanske 1,5 %. Regeringen förnekar ju inte\r\ndirekt behovet. Man säger ju att områdena vård,\r\nomsorg och utbildning är oerhört viktiga. Det är väl\r\nkvartalspolitiken som på nytt kommer till uttryck.\r\nJag vet inte om det var några förlupna ord när Arne\r\nAndersson sade att det var politiskt nästan\r\nohederligt av vänsterpartiet att säga att vi borde\r\nkunna satsa 10 miljarder extra på kommunerna,\r\nframför allt då på de områden som vi mycket\r\nkonkret har pekat på: barnomsorgen, hemtjänsten\r\noch sjukvården. Det gäller insatser för de\r\nmänniskor som arbetar inom kommunen. Som jag\r\nsade tidigare handlar det givetvis om fördelning\r\nmellan offentlig och privat konsumtion. Vi har\r\nföreslagit att pengarna skall tas genom ett slopande\r\nav grundavdraget för personer med en inkomst\r\növer 180 000 kr. Det betyder att de högavlönade\r\nmåste minska sin konsumtion till förmån för\r\noffentlig konsumtion i kommunerna. Det är\r\ngammal hederlig fördelningspolitik inom\r\narbetarrörelsen.</pre><pre>Jag blev litet förvånad när Carl Frick i ett tidigare\r\ninlägg diskuterade generell välfärdspolitik.\r\nMiljöpartiet är kanske mycket nära de borgerliga.\r\nJag vet inte om jag fattade rätt. Skall vi ha en\r\ngrundtrygghet, varefter man i kraft av plånbok skall\r\nkunna plussa på sin trygghet? Eller skall vi ha en\r\nmycket hög grundtrygghet samtidigt som de\r\nhögavlönade inte får sjukvård och annat gratis? Jag\r\nblev inte riktigt på det klara med miljöpartiets\r\nståndpunkt. Det här är ju ganska intressant,\r\neftersom högerpartiernas ståndpunkt ju är den att\r\ngrundtryggheten skall vara ganska låg, så att\r\nplånboken sedan får avgöra.</pre><pre>Anf. 10 IVAR FRANZÉN (c):</pre><pre>Herr talman! Låg mig börja med en liten\r\nkomplimang till Arne Andersson i Gamleby. Att\r\nArne Andersson tog upp det omfattande\r\nomdaningsarbetet i kommunerna visar vad vi väl\r\nalla vet, nämligen att Arne Andersson är mycket\r\nväl förankrad i den kommunala verkligheten. Det\r\när alltid roligt att få debattera med dem som kan de\r\nfrågor som de diskuterar.</pre><pre>Beträffande omdaningsarbetet kan man säga att\r\nmånga möjligheter till produktivitetsförbättringar\r\nonekligen finns i kommunerna, men i en del\r\nkommuner är de redan utnyttjade. När\r\nmoderaterna säger att man skall satsa mindre för att\r\nfå mera är det som om man skulle diskutera om\r\nfåglar som man inte har i handen. Det gamla\r\nordstävet att det är bättre med en fågel i handen än\r\ntio i skogen har en viss giltighet. På den grunden är\r\nockså centerpolitiken upplagd.</pre><pre>Med tanke på den kunskap som Arne Andersson\r\nbesitter blir jag litet förvånad över att han kunde\r\ntolka mig på det sättet att centern skulle ha uppgivit\r\ndet klara och mycket konsekventa målet att alla\r\nkommuner skall vara med i ett\r\nskatteutjämningssystem. Jag deklarerade tidigare\r\natt vi har målet att avskaffa Robin Hood-skatten.\r\nJag trodde faktiskt att även Arne Andersson hade\r\ndet målet, eller är det så att Arne Andersson vill ha\r\nden skatten kvar inom det nya\r\nskatteutjämningssystemet? I så fall vill vi gärna få\r\nupplysning om den saken. Vi har i alla fall haft en\r\nvision av att det nya skattesystemet skall fungera\r\nsom vi tänkt, eftersom de specialdestinerade\r\nbidragen skall minska radikalt. Jag tror att vi är\r\növerens om detta. Då kommer det att ges utrymme\r\nför att styra skatteutjämningen i första hand genom\r\natt skatteutjämningsbidraget blir mindre. Detta\r\ninnebär att skatteintäkterna får behållas i mycket\r\nhögre grad. Det blir en påfyllnad ovanifrån endast\r\ngenom statsbidrag.</pre><pre>Det blir ett mer logiskt och rättvist system, och i det\r\nsystemet har Robin Hood-skatten inte någon plats.\r\nDess nuvarande utformning har centern varit\r\nemot -- vi ville ha en annan utformning, bl.a. för att\r\nminska de orättvisor som i dag uppstår.</pre><pre>Jag kan inte förstå, Arne Andersson, att ni\r\nsocialdemokrater inte vill rätta till de uppenbara\r\norimligheterna. Det kostar någon promille, sett ur\r\nskatteutjämningssynpunkt, att rätta till detta att\r\nman som i Danderyd och Lidingö betalar 125--\r\n130 % av sin skatteintäkt. Varför ställer ni inte upp\r\npå det? Varför låter ni en helt onödig orättvisa\r\nfortgå ett extra år, när vi här i dag kan se till att\r\navskaffa detta fr.o.m. nyår? Ge mig ett ärligt\r\nbesked på den punkten!</pre><pre>Anf. 11 CARL FRICK (mp):</pre><pre>Herr talman! Jag gläder mig åt Arne Anderssons i\r\nGamleby självklara hängivenhet till det\r\nkommunala självbestämmandet och den\r\nkommunala demokratin. Även jag tycker att detta\r\nutgör grunden för den framtida kommunala\r\nekonomin.</pre><pre>Jag vågade framföra en farhåga beträffande det\r\nkommunala självbestämmandets framtid, med\r\ntanke på det som sker i det svenska samhället och\r\nde önskningar som framförs om att vi skall\r\nintegreras i det demokratiska underskottet i EG.\r\nMen det var bara en oro som jag ville uttrycka.</pre><pre>Det kom upp en diskussion om den generella\r\nvälfärden. I ett läge i ett land när man faktiskt har\r\nont om pengar tycker vi det är viktigt att lägga\r\npengarna där de verkligen behövs. De som har\r\ngoda inkomster kan avstå från stora delar av den\r\ngenerella välfärden eftersom de har råd med det.\r\nMen andra har inte råd med detta. Pengarna skall\r\nalltså användas på rätt sätt. Därför tycker vi att det\r\nfinns all anledning att se över systemen så att de\r\nfungerar på ett bra sätt, så att de som har gott om\r\npengar inte är med och slösar och konsumerar för\r\nmycket.</pre><pre>Anf. 12 ARNE ANDERSSON i Gamleby\r\n(s):</pre><pre>Herr talman! Rune Rydén har förmodligen\r\nmissuppfattat mitt inlägg, vilket jag beklagar. När\r\ndet gäller den kommunala volymtillväxten har jag\r\nsagt att det var skillnad mellan\r\nbudgetpropositionen och\r\nkompletteringspropositionen, och jag angav också\r\norsakerna till det. Med den skrivning som finns i\r\nbudgetpropositionen är det helt klart att man\r\nkunde förvänta sig en justering i\r\nkompletteringspropositionen -- det kan inte vara\r\nnågot märkvärdigt. Att den justeringen sedan är\r\nneddragen och närmar sig förslag som ligger ännu\r\nlägre bör moderaterna inte tillskriva sig alltför stora\r\nfördelar av.</pre><pre>Det finns inget ointresse från socialdemokratin i\r\nfråga om att se till att få ett system som ger\r\nkommunerna ett ekonomiskt underlag och\r\nrättmätiga resurser av de samlade\r\nsamhällsresurserna. Det är detta vi håller på att\r\nsamverka till en lösning av i den\r\nkommunalekonomiska kommittén, men det är inte\r\nså enkelt. Många förenklar det hela och säger att\r\nalla problem nu skall lösas. Problemen kan lösas,\r\nmen det måste till mycket samstämmighet, mycket\r\nsamordning och förståelse för att det i slutändan\r\nskall bli ett bra resultat. Hittills ser det ut som att\r\ndet skall bli möjligt, och jag hoppas att\r\nslutprodukten får denna inriktning.</pre><pre>Beträffande Lars-Ove Hagbergs resonemang vill\r\njag säga att jag självfallet delar uppfattningen att\r\ndet vore önskvärt att de samhällsekonomiska\r\nresurserna gav möjligheter till påspädningar. Men\r\noavsett var man tar resurserna och balanserar dem,\r\när det i den totala samhällsekonomiska\r\nomslutningen omöjligt att i det här avsnittet\r\nplötsligt dra på med stora insatser. Då skulle det bli\r\nsnedvridningar i det stora sammanhanget, som vi i\r\nalla andra sammanhang säger att vi måste hjälpas åt\r\natt balansera. Under den övergångsperiod som vi\r\nnu upplever får vi godta de här anpassningarna, för\r\natt så småningom komma rätt igen.</pre><pre>Till Ivar Franzén: Jag tycker kanske att det som står\r\ni de centerpartistiska motionerna om Robin Hood-\r\nskatten är ganska klart. Det är också på den\r\ngrunden som jag har uppfattat centerns allmänna\r\nhållning. Men det är möjligt att vad som sägs i\r\nmotionerna inte överensstämmer med den centrala\r\ncenterinriktningen och med verkligheten.</pre><pre>Till sist till Carl Frick: Jag kan konstatera att Carl\r\nFricks farhågor beträffande det kommunala\r\nsjälvstyret är helt obefogade. Jag uppfattade också\r\natt Carl Frick ansåg att det var på det sättet.</pre><pre>Anf. 13 RUNE RYDÉN (m):</pre><pre>Herr talman! Jag har inte alls missuppfattat Arne\r\nAnderssons i Gamleby inlägg vad gäller den\r\nkommunala volymexpansionen. Han säger: Det\r\nfinns inget ointresse av att låta kommunerna få sin\r\nrättmätiga andel av de samlade resurserna. Ja, det\r\när det viktiga och den avgörande frågan. Det är\r\ntydligt att vi har olika uppfattningar om vad som\r\nmenas med den rättmätiga andelen.</pre><pre>Vi moderater menar att kommunernas andel av den\r\ntotala samhällsekonomin inte får öka. Arne\r\nAndersson tycker att det är riktigt med ytterligare\r\nökningar, även i det för landet så ekonomiskt\r\nbesvärliga läge som vi har för närvarande. Det är en\r\nintressant uppgift som vi har fått.</pre><pre>Låt mig, herr talman, till sist rikta en\r\nvälgångsönskan och ett tack till Arne Andersson.\r\nJag har debatterat kommunal ekonomi med honom\r\nsedan 1985, och nu drar han sig tydligen tillbaka till\r\nsitt kära Gamleby och Västerviks kommun. Jag är\r\növertygad om att han fortsättningsvis kommer att\r\nägna sig åt kommunal ekonomi och\r\nkommunalpolitik. Jag har alltid tyckt att det har\r\nvarit givande och trevligt att debattera med en\r\nkommunalekonomiskt så kunnig person som Arne\r\nAndersson. Tack!</pre><pre>Anf. 14 LARS-OVE HAGBERG (v):</pre><pre>Herr talman! Om man skall ta Arne Andersson på\r\norden skulle man säga: Det är ett bekymmersamt\r\nsamhällsekonomiskt läge, och även om vi tar\r\nresurser från de högavlönade som tjänar över\r\n180 000 kr. och tar bort grundavdraget för dem och\r\ntillför kommunerna de resurserna, för framför allt\r\nvård och omsorg, kan det gå alldeles snett.</pre><pre>Då måste det vara en oerhört vårdslös skrivning\r\nsom majoriteten har gjort som svar på motionerna.\r\nVad jag får fram säger man att det grundläggande\r\nansvaret för vård, omsorg och utbildning måste tas\r\nav kommunerna. Man säger att man inte delar\r\nfolkpartiets uppfattning att det går att klara\r\nmedborgarnas berättigade krav på dessa områden\r\ninom ramen för en årlig volymtillväxt på 0,5 % eller\r\nkravet på nolltillväxt, som moderaterna framför.\r\nMan säger vidare att en neddragning till den senare\r\nnivån skulle få kraftiga effekter för kommuner och\r\nlandsting osv.</pre><pre>Då måste det vara en oerhört djärv skrivning från\r\nmajoritetens sida. Är det så besvärligt när\r\nvänsterpartiet föreslår fördelningspolitiska\r\nåtgärder? Man kan naturligtvis ha olika\r\nuppfattningar om det.</pre><pre>Den snedvridning som sker är bl.a. de galenskaper\r\nsom på en del håll kan uppträda inom vård, omsorg\r\noch utbildning. Målsättningen för samhället\r\nframöver är ju att gemene man skall ha tillgång till\r\nvård, omsorg och bra utbildning, alltså kvalitet.</pre><pre>Det jag ännu mer ser som en fara är, som\r\nfinansministern säger, det ekonomiska läge\r\nkommunerna framöver kommer att få genom\r\nframför allt de lägre skatteintäkterna, vilket kanske\r\nkommer att dra ner kommunernas volym. Men\r\ndetta skall man kompensera genom omställningar,\r\nomprioriteringar och avgiftsfinansiering, något som\r\nockså kommer att gå ut över medborgarna. Jag tror\r\ninte att detta i sammanhanget är\r\nfördelningspolitiskt rätt. Det är just de som\r\nbehöver servicen och omsorgen i kommunerna som\r\när de sämst ställda. Detta är en mycket sämre väg,\r\nArne Andersson i Gamleby.</pre><pre>Sedan vill jag till Carl Frick säga, att jag tror vi har\r\nprecis samma uppfattning om de som har gott om\r\npengar.</pre><pre>(Tredje vice talmannen, inpass: Genmälet gäller\r\nArne Anderssons i Gamleby anförande.) Detta är\r\nett anförande. (Tredje vice talmannen, inpass: Det\r\när riktigt, ursäkta mig. Var så god.)</pre><pre>De som har gott om pengar skall betala. Men jag är\r\nkanske lika bekymrad som Carl Frick i detta\r\nsammanhang över att man tagit bort\r\nprogressiviteten i skattesystemet, något som skulle\r\nutjämna skillnaderna och minska de högavlönades\r\nmöjligheter till orättmätig konsumtion.</pre><pre>Anf. 15 IVAR FRANZÉN (c):</pre><pre>Herr talman! För att undanröja alla möjligheter till\r\nmissförstånd vill jag upprepa att centerns\r\nkonsekventa målsättning är att alla kommuner skall\r\nvara med i skatteutjämningssystemet. Robin Hood-\r\nskatten är inte någon bra lösning. Vi menar därför\r\natt den måste ersättas av ett nytt\r\nskatteutjämningssystem där man i första hand låter\r\nutjämningen ske genom att bidragen blir mindre till\r\nkommuner med hög skattekraft. Det innebär att\r\nden större delen av de samlade statsbidragen utgår\r\nsom skatteutjämning.</pre><pre>När Arne Andersson i Gamleby talar om att inte\r\nnagga det kommunala självstyret i kanten, är det\r\nmycket svårt att få någon trovärdighet i detta,\r\neftersom man beslutat om skattestopp. Det om\r\nnågot är att nagga det kommunala självstyret i\r\nkanten.</pre><pre>Jag har några gånger haft det nöjet att debattera\r\nkommunal ekonomi med Arne Andersson i\r\nGamleby. Också jag vill tacka Arne Andersson,\r\noch jag önskar lycka till i fortsättningen. Men det\r\nvore särskilt tillfredsställande för Arne Andersson\r\natt kröna denna mycket fina period i riksdagen med\r\natt göra en liten extra insats här i dag och visa att\r\nman i praktisk handling vill undanröja orättvisor.\r\nJag föresätter därför att Arne Andersson blir en av\r\ndem som röstar för reservation nr 19.</pre><pre>Anf. 16 ARNE ANDERSSON i Gamleby\r\n(s):</pre><pre>Herr talman! Lars-Ove Hagberg gör sina\r\ndeklarationer utifrån, från min sida sett, felaktiga\r\nutgångspunkter. Socialdemokraterna har alltid\r\nprioriterat de socialpolitiska frågorna. Vi har drivit\r\ndem hårt och lagt fram omfattande förslag i strid\r\nmed icke minst de borgerliga partierna i denna\r\nkammare.</pre><pre>Det har uppstått en ekonomisk situation i detta\r\nsamhälle som gör det nödvändigt att stanna upp och\r\nvidta vissa justeringsåtgärder för att uppnå balans i\r\nden totala ekonomin, och då har även vissa sociala\r\nfrågor fått stå tillbaka under någon kort period.</pre><pre>Jag förutsätter att de förändringar som nu pågår i\r\nolika sammanhang, och som jag deltar i, bl.a. i den\r\nkommunalekonomiska utredningen, skall skapa en\r\ngrund för en rättvis bidragsgivning och överförande\r\nav resurser från stat till kommun. Detta är nu inte\r\nså enkelt. Ett och annat parti föreslår att riksdagen\r\nplötsligt, med kritik från kommunerna, i dag eller i\r\nmorgon skall fatta ett beslut om att förändra i det\r\nregelsystem som skall tillämpas redan nästa år. Vi\r\nvet att Ivar Franzén i andra sammanhang har riktat\r\nkritik mot detta. Jag tror att det kanske är bäst att\r\nlåta sådana ändringar anstå tills vi får en samlad\r\növerblick över möjligheterna att i det nya\r\nbidragssystemet arbeta bort de negativa inslagen,\r\nsåsom exempelvis delar av Robin Hood-\r\nskattesystemet.</pre><pre>Flera talare har uttalat sig på denna punkt. Jag är\r\nmedveten om att det med Robin Hood-systemet\r\nhar uppstått brister som man inte riktigt har kunnat\r\növerblicka. Detta är också en av de viktiga frågorna\r\ni arbetet i den kommunalekonomiska kommittén,\r\noch jag förutsätter att systemet kommer att justeras\r\ni en riktning som gör att de orättvisor som nu kan\r\npåvisas i vissa sammanhang, och som vi också\r\nerkänt i kommittébetänkandet, försvinner.</pre><pre></pre><pre>Anf. 17 IVAR FRANZÉN (c):</pre><pre>Herr talman! Får jag påminna Arne Andersson i\r\nGamleby om att han tillsammans med\r\nutskottsmajoriteten står bakom skrivningen i\r\nbetänkandet, att den nuvarande utformningen av\r\nRobin Hood-skatten är otillfredsställande och\r\noacceptabel. Jag är kort och gott besviken över att\r\nArne Andersson och majoriteten inte vill rätta till\r\nen sådan uppenbar brist i systemet utan försöker\r\nkrypa bakom att vi måste göra allt på en gång.</pre><pre>Jag lovar att det inte kommer att komma kritik från\r\nnågra kommunalmän om vi avskaffar bestämmelser\r\nsom leder till effekten att man får betala 130--140 %\r\nmer än vad man får i i skatt. Jag tror att alla\r\nkommunalmän har förståelse för att vi inte kan ha\r\ndet på så sätt. Jag tror att Arne Andersson\r\nverkligen kommer att få lovord om han ställer upp\r\noch röstar för reservation nr 19.</pre><pre>Överläggningen var härmed avslutad.</pre><pre>(Beslut fattades efter 6 §.)</pre><pre>6 § Anslag till länsstyrelserna m.m.</pre><pre>Föredrogs</pre><pre>bostadsutskottets betänkande</pre><pre>1990/91:BoU14 Anslag till länsstyrelserna m.m.\r\n(prop. 1990/91:100 delvis och 1990/91:87 delvis).</pre><pre>Anf. 18 INGRID HASSELSTRÖM NYVALL\r\n(fp):</pre><pre>Herr talman! Detta är en av de sista gångerna\r\nriksdagen behandlar länsstyrelsefrågor innan den\r\nnya länsstyrelsereform som kallas den samordnade\r\nlänsförvaltningen genomförs den 1 juli i år. Det\r\nkunde ha varit en spännande dag, där man från\r\nolika håll redovisat sina förändringar och vad man\r\nser fram emot.</pre><pre>Men olika regeringsförslag under det senaste året,\r\nbl.a. inom skolan och vägväsendet, har tagit\r\nmusten ur många länsstyrelsers förnyelsearbete.\r\nMan är också försiktig med kostnaderna.\r\nVisserligen anslås under nästa budgetår 32 milj.kr.\r\nför att täcka kostnader för bl.a. flyttningar och\r\ndessutom drygt 8 milj.kr. för överförande av\r\nfiskenämndernas verksamhet till länsstyrelserna.\r\nMen man vet på förvaltningarna att besparingskrav\r\nkommer, och man vill därför vara försiktig med att\r\ndra på sig nya kostnader.</pre><pre>Det blir nu den enskilda länsstyrelsens styrelses\r\nansvar att besluta om nämndorganisationen. I det\r\nlän som jag kommer från, Kalmar län, har man valt\r\natt tills vidare inrätta endast en nämnd: lantbruks-\r\noch fiskenämnden. Detta minskar givetvis\r\nförtroendemannainflytandet väsentligt. Det är\r\ndärför viktigt att noga följa arbetet inom övriga\r\nområden och ifrågasätta, om det medborgerliga\r\ninflytandet visar sig bli alltför ringa.</pre><pre>Länsstyrelserna fick för några år sedan i uppdrag av\r\ncivildepartementet att undersöka vilka\r\nförenklingar som kunde göras i arbetet, regler som\r\nkunde tas bort etc. Praktiskt taget ingenting kom ut\r\nav denna enkät. Inom vissa områden ökar i stället\r\narbetsbelastningen starkt. Planbesvären har t.ex.\r\nblivit fler med nya PBL.</pre><pre>Regionalekonomiska enhetens arbete ökar i takt\r\nmed nedgången i konjunkturen. Många företag\r\nansöker om stöd i olika former. Länsanslagen är en\r\nstor tillgång, men de utredningar och bedömningar\r\nsom enheten gör är också viktiga. De skapar ett\r\nunderlag för länsstyrelsens arbete i\r\nnäringslivsfrågor och för initiativ till att stödja\r\nutvecklingen i länet.</pre><pre>Att bevaka kommunikationsfrågorna som ett led i\r\nlänets utveckling är en av länsstyrelsens\r\nhuvuduppgifter i samarbete med vägförvaltningen.\r\nOm denna förvaltning försvinner som självständig\r\nenhet i flera län, måste behandlingen av de viktiga\r\ninfrastrukturfrågorna diskuteras. Vissa län har\r\nredan tagit beslut om en ny organisation även på\r\ndetta område, medan andra avvaktar riksdagens\r\nbeslut.</pre><pre>Nu förslås i kompletteringspropositionen en ny\r\növersyn för förenkling av arbetet. Vi kan bara\r\nhoppas att denna leder till mer av rationalisering än\r\nden enkät som jag tidigare nämnde. Detta behövs\r\nför att klara den ökade arbetsbelastningen inom\r\nbl.a. de områden som jag redan nämnt, till vilka jag\r\nockså kan lägga det sociala området och de två\r\nområden beträffande vilka vi har avgivit\r\nreservationer.</pre><pre>Herr talman! Folkpartiet liberalerna har alltså på\r\ntvå punkter yrkat tillägg till regeringens förslag till\r\nlänsstyrelseanslag. Liksom tidigare år vill vi\r\nförstärka miljövårdsenheterna, främst för arbete\r\nmed den s.k. gröna naturvården. Till detta vill vi\r\nanslå 20 milj.kr. Den landskapsvårdande uppgiften\r\noch det förhållandet att vi har fler naturreservat\r\npressar miljövårdsenheterna hårt, och vi vill ge dem\r\ndenna förstärkning.</pre><pre>Likaså ökar behovet av att skydda kulturmiljöer\r\noch av att ta vara på värden från en svunnen tid,\r\nvilka annars helt kan försvinna. Regeringen har\r\ntillfört medel för två biträdande\r\nlänsantikvarietjänster. Folkpartiet liberalerna\r\nyrkar på ytterligare två, något som centern\r\ninstämmer i. Regeringen bör tillsammans med\r\nriksantikvarieämbetet besluta var tjänsterna skall\r\nplaceras. De län som nämns i reservationen --\r\nVärmland och Kronoberg -- har stort behov av att\r\nfå detta bidrag till handläggningen av sina fina\r\nkulturmiljöer.</pre><pre>Två språkforskare som nyligen analyserat\r\nriksdagsledamöternas sätt att tala tycker att vi är för\r\nopersonliga i dag. På 40-talet kunde politiker gå\r\nupp och tala utifrån egna erfarenheter. Jag ber\r\ndärför att utifrån mina erfarenheter få säga att\r\nhjärtat naturligtvis klappar litet extra för den\r\nvärmländska kulturen.</pre><pre>Jag stöder reservationerna 1, 2 och 8 vid\r\nbostadsutskottets betänkande 14 och yrkar bifall till\r\nreservationerna 2 och 8.</pre><pre>Innan jag slutar vill jag ta upp en fråga som inte\r\nfinns med i dagens betänkande men som ofta\r\ndebatteras, nämligen länsindelningen.\r\nFramtidsministern Odd Engström uttalade för en\r\ntid sedan att ''länsstyrelserna några år in på 2000-\r\ntalet har utvecklats till spännande arbetsplatser där\r\nman kan följa samhällsutvecklingen från bästa\r\nutkiksplats. Länen är färre och det har\r\nutkristalliserats ett antal regioner, som samverkar\r\növer nationsgränsen med andra regioner i det nya\r\nEuropa som kommer efter EG och Efta.'' Han\r\nfortsätter: ''Utvecklingen kommer att växa fram\r\nlångsamt och stabilt under en 15-årsperiod. Några\r\nhastiga förändringar blir det inte.''</pre><pre>Regeringen har följt upp detta uttalande genom att\r\ni dagarna tillsätta en utredning som skall se över\r\nlänsindelningen i landet. Man skall också studera\r\nrelationerna mellan länsstyrelserna, landstingen\r\noch kommunerna.</pre><pre>Det är bra att man tar upp dessa frågor. Länen har\r\ntyvärr i dag i vissa fall en regional struktur som inte\r\ngynnar det praktiska arbetet. Men det är viktigt att\r\nman inte som regeringen har gjort i fråga om den\r\nsamordnade länsförvaltningen kommer med flera\r\nbudskap samtidigt. Länsstyrelserna har i många fall\r\nen mycket viktig funktion i dag. Som ledamot av en\r\nlänsstyrelse tycker jag att jag kan instämma med\r\nOdd Engström och säga att länsstyrelserna redan i\r\ndag är en spännande plats, där man har utblick över\r\nlänet. Vi måste försöka bevara de viktiga\r\nfunktioner som länsstyrelserna har och få ut det\r\nbästa av dem i en kommande omdaning.</pre><pre>Anf. 19 STINA GUSTAVSSON (c):</pre><pre>Herr talman! Förra årets debatt om\r\nlänsstyrelsefrågor och -anslag präglades av\r\nlänsstyrelsereformen, den s.k. samordnade\r\nlänsförvaltningen. Nu börjar man ute i länen skönja\r\nhur denna kommer att te sig. Det tycks bli det som\r\ncentern förra året befarade, ett insnävat\r\nbeslutsorgan. Som Ingrid Hasselström Nyvall nyss\r\nbetonade har ingen större förnyelse förmärkts.</pre><pre>Någon minskning av den centrala styrningen blir\r\ndet inte mycket av, inte heller kommer\r\narbetsuppgifterna på länsplanet att i nämnvärd\r\nutsträckning decentraliseras ute i länen. Det finns\r\ndärför anledning att ge länsstyrelserna i uppdrag att\r\nlägga fram förslag om decentralisering av tjänster\r\ninom den regionala förvaltningen, såsom centern\r\nföreslagit i reservation nr 7.</pre><pre>Jag skall ytterligare något kommentera ett par\r\ncenterreservationer som är fogade vid\r\nbostadsutskottets betänkande nr 14.</pre><pre>Under riksmötet 1987/88 tog riksdagen ett viktigt\r\nsteg i arbetet för att utveckla vården av\r\nkulturmiljön. Ansvaret för de kulturella och\r\nkulturhistoriska kvaliteterna i den yttre miljön\r\nslogs fast, och lagstiftningen samlades i en särskild\r\nkulturminneslag. Men det återstår en del\r\nreformarbete. I olika utredningar och i kontakt\r\nmed kommuner och myndigheter tas ämnet upp,\r\nmed betoningar på öppet landskap, underhåll av\r\nbyggnader, skötsel av fornlämningar m.m.</pre><pre>Riksantikvarieämbetet har ju också föreslagit en\r\nkraftfull insats för kulturmiljöenheterna vid\r\nlänsstyrelserna, något som jag tycker att varken\r\nregeringen eller utskottsmajoriteten helt har tagit\r\nfasta på. Flera län har erhållit en biträdande\r\nlänsantikvarie medan andra blivit utan. Vi menar\r\ninom centern att riksdagen borde gå litet snabbare\r\nfram och inrätta ytterligare två tjänster utöver de\r\ntvå som bostadsutskottets majoritet ställt sig\r\nbakom.</pre><pre>Vi menar vidare från centerns sida att även\r\nmiljövårdsenheterna bör få personalförstärkningar.\r\nYtterligare arbetsuppgifter har ju lagts på dessa\r\nenheter -- jag skall här bara nämna en, nämligen\r\nden som tillkom genom förra årets\r\nlivsmedelspolitiska beslut.</pre><pre>Herr talman! Jag står bakom de reservationer som\r\nundertecknats av centerns företrädare, men jag\r\nyrkar endast bifall till reservationerna 1, 7 och 8 vid\r\nbostadsutskottets betänkande 14.</pre><pre>Anf. 20 JAN STRÖMDAHL (v):</pre><pre>Herr talman! Jag skall inskränka mig till att beröra\r\nfrågan om extra resurser till länsstyrelserna på\r\nmiljö- och naturvårdsområdet. Både vi och flera\r\nandra partiers företrädare har föreslagit en\r\nförstärkning av dessa resurser redan fr.o.m. nästa\r\nbudgetår.</pre><pre>Regeringen hänvisar till en översyn över\r\nnaturvårdsverkets organisation och uppgifter,\r\neventuellt innefattande förslag till en\r\ndecentralisering. Översynen skall genomföras så att\r\nbeslut om förändringar kan fattas före den 1 juli.\r\nDet är ganska kort tid till den 1 juli, och vi tycker\r\ndärför att det är rimligt att man under alla\r\nförhållanden gör en förstärkning för nästa\r\nbudgetår. Det är knappast troligt att det kan fattas\r\nnågot beslut om organisatoriska förändringar som\r\nkan träda i kraft före nästa budgetår.</pre><pre>Vi har föreslagit en förstärkning med 15 milj.kr. Vi\r\ntror att det är realistiskt att förstärka\r\nlänsstyrelserna med resurser motsvarande två\r\nnyanställningar per länsstyrelse. Vi vet också att\r\ndet nu är svårt att få tag i kunnigt folk på detta\r\nområde ute på marknaden, och det är därför\r\nmöjligt att man får göra en blandning av\r\nanställningar och förstärkningar via uppdrag och\r\nkonsultuppdrag. Detta medför att jag i första hand\r\nyrkar bifall till reservation nr 3, i andra hand till\r\nfolkpartireservationen nr 2.</pre><pre>Anf. 21 KJELL DAHLSTRÖM (mp):</pre><pre>Herr talman! Det här betänkandet behandlar\r\nanslag till länsstyrelserna. Det är inte läge att ta upp\r\nen stor debatt om länsstyrelsernas vara eller icke\r\nvara eller förändringar på det stora planet.</pre><pre>Länsstyrelserna är ett arv från det gamla,\r\ncentralistiska svenska kungadömet på 1600-talet.\r\nVi från miljöpartiet de gröna vill ha en klar och\r\ntydlig förändring på så sätt att det kan skapas\r\nsjälvstyrande länsparlament. De tankegångarna\r\nfinns inte bara hos miljöpartiet, centern och\r\nvänsterpartiet. Det finns stora grupper bland\r\nmoderater, socialdemokrater och folkpartister bl.a.\r\ni mitt hemlandskap Skåne som gärna skulle vilja se\r\nmera av självstyre i landskapen snarare än den\r\ncentraldirigerade länsstyrelsestrukturen som nu\r\nfinns.</pre><pre>Jag vill mot bakgrund av detta yrka bifall till de\r\nresursförstärkningar som vi har föreslagit till\r\nlänsstyrelserna. Det går att göra oavsett vilken\r\növerlaga struktur som det skulle vara på det\r\nregionala självstyret. Det här gäller främst på\r\nmiljöområdet. Där finns det flera reservanter som\r\nkräver mest till miljövårdsenheterna, nämligen i\r\nrunda tal två nya tjänster på varje länsstyrelse i hela\r\nSverige. Summa summarum blir det 50 milj.kr. Jag\r\nyrkar alltså bifall till reservation 4. I andra hand\r\nkommer vi att stödja den reservation som samlar de\r\nflesta reservanterna.</pre><pre>I övrigt stöder vi i miljöpartiet, även om jag nu inte\r\nyrkar bifall, att resurser för fiskefrågorna på\r\nlänsstyrelserna finns kvar. Det handlar om en\r\nbesparing på 3 milj.kr. Vi tycker att de pengarna\r\nskall finnas kvar. Det är självklart nu när man ändå\r\nvill att fiskefrågorna skall föras ned på\r\nlänsstyrelsenivå.</pre><pre>Vi i miljöparitet menar att resurserna för\r\nlivsmedelskontrollen måste förstärkas. Det skall\r\nvara en person ytterligare på varje länsstyrelse som\r\nsamordnar verksamheten för livsmedelskontrollen.\r\nKommunerna har fått ta över ett allt större ansvar\r\nför den tillståndspliktiga miljöfarliga verksamheten\r\ni länen. Jag kan från hemmafronten konstatera att\r\nlänsstyrelsen är på det planet en bättre granskare\r\nän t.ex. livsmedelsverket. Livsmedelsverket har\r\nt.ex. stoppat försäljning i rimlig omfattning av\r\nopastöriserad mjölk i min hemkommun Lund.\r\nLänsstyrelsen har där gjort en närmare och\r\nvettigare bedömning.</pre><pre>Jag yrkar bifall till ökade resurser för\r\nlivsmedelskontrollen på länsstyrelsen.</pre><pre>Anf. 22 MAGNUS PERSSON (s):</pre><pre>Herr talman! Bostadsutskottets betänkande\r\nBoU14 behandlar anslag till länsstyrelserna m.m.\r\nUtskottsmajoriteten tillstyrker regeringens förslag\r\noch avstyrker aktualiserade motioner. Till\r\nbetänkandet har fogats 10 reservationer och två\r\nsärskilda yttranden.</pre><pre>Herr talman! Det allra mesta är gammal skåpmat,\r\noch vi återfinner gamla välkända schlagermelodier\r\nfrån tidigare festivaler och år. Jag skall kort beröra\r\noch argumentera för utskottsmajoritetens\r\nskrivningar och våra ställningstaganden för avslag\r\ninom berörda avsnitt i betänkandet.</pre><pre>Reservation nr 1 behandlar kulturmiljöenheternas\r\nresursbehov. Reservanterna vil ha ytterligare två\r\nnya tjänster som biträdande länsantikvarier. Det är\r\nangelägna krav som framförs. Men vi finner att\r\nytterligare medel utöver regeringens föreslagna två\r\ntjänster ej finns. Även mitt hjärta klappar för\r\nVärmland, Ingrid Hasselström Nyvall. Det vill jag\r\nlova. Men i det här läget finns inga pengar. Någon\r\nannan hemlig finansieringskälla att ösa pengar ur\r\nhänvisar icke någon av de berörda reservanterna\r\ntill.</pre><pre>Behovet av resursförstärkning är dokumenterat.\r\nMen det är också odiskutabelt att en successiv\r\nförstärkning av antalet tjänster trots allt sker och\r\nhar skett under årens lopp. Inte mindre än åtta nya\r\ntjänster har tillskapats under de tre senaste åren.\r\nFörstärkningar ute i de olika länen får nu ske i den\r\ntakt som moder Svea har råd med. Med den\r\nmotiveringen yrkar jag avslag på reservation nr 1.</pre><pre>Reservationerna 2, 3 och 4 behandlar resurserna på\r\nmiljöområdet. Samtliga reservanter vill tillföra\r\nmiljövårdsenheterna mera pengar och mera\r\nresurser. Jag vill påminna damer och herrar, ärade\r\nreservanter, om att här har faktiskt skett och sker\r\nresurstillskott efter hand. Naturvårdsenheterna har\r\nfått åtskilliga tjänster och förstärkningar under\r\nårens lopp. Om man ser till länsenheterna har de\r\nfått det mesta. I samband med en förestående\r\nomorganisation, som för närvarande är föremål för\r\nutredning, menar vi inom majoriteten att det är\r\nklokt att först och främst avvakta slutresultatet från\r\nutredningen. Det finns starka skäl att förutsätta och\r\nanta att den regionala organisationen i stor\r\nutsträckning berörs. En decentralisering av\r\narbetsuppgifterna från central till regional och lokal\r\nnivå kan på goda grunder förväntas. Vi har i\r\nmiljöskyddskommittén, där jag själv är ledamot,\r\ndiskuterat även dessa och näraliggande spörsmål\r\ninom naturvårdsverkets kompetensområde. Det\r\nråder inget tvivel om att det finns en klar majoritet\r\nför att decentralisera många av de arbetsuppgifter\r\nsom i dag ligger på central nivå närmare\r\nmänniskorna osv. Beslutsprocessen bör läggas så\r\nnära människorna som möjligt, och det ligger väl i\r\nlinje med vad reservanterna själva vill. Med andra\r\nord vill vi avvakta utredningen innan ytterligare\r\nmedelsanvisning sker. Med denna motivering yrkar\r\njag avslag på de tre reservationerna nr 2, 3 och 4.</pre><pre>Reservation nr 5 gäller fisket. Reservanterna vill\r\ninte att besparingen på 3 milj.kr. genomförs. Vi\r\nförutsätter att samordningsvinsterna tas både på\r\ncentral och regional nivå. Rimligen bör den\r\ncentrala fiskeadministrationen, fiskeristyrelsen,\r\nkänna av vad vi politiker tycker och tänker.</pre><pre>Det råder väl inget tvivel om att om riksdagen\r\nbeslutar om vissa besparingar, förväntas den\r\ncentrala myndigheten generöst och rättvist fördela\r\nmedlen ut på fältet så långt som möjligt till\r\nmänniskorna. Den centrala administrationen eller\r\nbyråkratin skall inte sitta i orubbat bo medan man\r\nfår svälta ute på fältet.</pre><pre>De centralbyråkrater som handlägger dessa frågor,\r\nallt från generaldirektörer till byråchefer, bör vara\r\nmedvetna om att det finns en klart uttalad vilja hos\r\noss politiker att se till att medlen kommer ut på\r\nfältet.</pre><pre>Vi kan inte tillmötesgå reservanterna, utan jag\r\nyrkar avslag på reservationen.</pre><pre>I reservation nr 6 vill man att det vid varje\r\nlänsstyrelse skall finnas en resursperson som\r\ntillsammans med vederbörande länsveterinär skall\r\nges huvudansvaret för livsmedelsfrågorna inom\r\nresp. län. Vi följer jordbruksutskottets yttrande\r\nsom bl.a. hänvisar till att ett nytt avgiftssystem med\r\nfördubblad kapacitet på tillsynsområdet nyligen har\r\nsatts i sjön. Därför yrkar jag avslag på reservation\r\nnr 6.</pre><pre>I reservation nr 7 av Agne Hansson och Birger\r\nAndersson vill de båda reservanterna framhålla\r\ndecentraliseringssträvandena i sin reservation.\r\nUtskottetsmajoriteten tycker nog att detta haltar\r\nbetänkligt. Efter den tidigare kompromissen i\r\nutskottet och i riksdagen finns det en bred enighet\r\nom att resp. länsstyrelse skall kunna decentralisera\r\nutifrån sina egna bedömningar och finna sin egen\r\nmodell. Vi redovisar också skriftligt, utförligt och\r\ndokumenterat för vår decentralistiska linje i\r\nutskottsbetänkandet, och det bör räcka.</pre><pre>Rent allmänt sett är jag, i likhet med Ingrid\r\nHasselström Nyvall, lyhörd för att\r\nmedborgarintressena inte försvinner i samband\r\nmed omorganisationen. Låt oss nu avvakta den nya\r\nomorganisation som sker den 1 juli. Skulle dessa\r\ntankegångar, som oppositionens företrädare gör sig\r\ntill tolk för, då finnas kvar är jag beredd att\r\nresonera och titta på om man kan förändra den här\r\norganisationen. Men låt oss nu i första hand\r\navvakta vad som sker den 1 juli.</pre><pre>Reservationerna 8, 9 och 10 är direkta\r\nföljdreservationer som gäller anslagsposter. Det är\r\näskanden till förstärkningar på resp. enheter inom\r\nlänsstyrelseanslaget. Det är bara för mig att helt\r\nenkelt yrka avslag på reservationerna 8, 9 och 10 i\r\nkonsekvens med tidigare resonemang.</pre><pre>De särskilda yttranden som vänsterpartiets och\r\nmiljöpartiets företrädare har avgett avstår jag helt\r\nfrån att kommentera. De finns i obeskuret skick\r\nfogat till betänkandet, och den eller de som är\r\nintresserade av texten kan mer utförligt ta del av\r\nden in extenso i betänkandet.</pre><pre>I övrigt yrkar jag bifall till betänkandet i dess helhet\r\noch avslag på samtliga till betänkandet fogade\r\nreservationer.</pre><pre>Det finns inte mycket mer att säga, men jag skulle\r\nvilja kommentera några av de inlägg som har\r\nförekommit.</pre><pre>Ingrid Hasselström Nyvall säger att antalet\r\növerklaganden har ökat. Det är en sanning med\r\nmodifikation. På PBL-området kan man se att i\r\nsamband med att vi gjorde en kompromiss med\r\ncentern om plan- och bygglagen har antalet\r\növerklaganden inom den sektorn minskat med inte\r\nmindre än 30 %. Det är en bra siffra som jag tycker\r\nvisar att det var ett bra lagförslag. Man får inte\r\ngeneralisera som Ingrid Hasselström Nyvall gör.</pre><pre>Centerns Stina Gustavsson säger att länsstyrelsen\r\nskulle bli ett insnöat beslutsorgan. Ungefär så sade\r\nhon i debatten. Men, herr talman, det är ju så att\r\nlänsstyrelsen redan i dag kan gå ut och\r\ndecentralisera och flytta vissa positioner, vissa av de\r\nviktiga funktionerna, ut i länet. Gör det i ert eget\r\nhemlän och se till att det händer någonting på\r\nområdet.</pre><pre>När det gäller de gränsregionala frågorna är det\r\nriktigt -- och jag vill i allt väsentligt instämma i det\r\nsom Ingrid Hasselström Nyvall säger -- att det är\r\nviktigt att länsstyrelserna får de här resurserna. När\r\nnu departementschefen, i det här fallet\r\ncivilministern, tillsätter en utredning i Västsverige\r\noch vissa andra delar, är det för att titta på dessa\r\ngränsregionala frågor och se om det skall ske\r\njusteringar osv.</pre><pre>Herr talman! Dessa frågor har vi skjutit till hösten.\r\nLåt oss återkomma till dem och se vart åt det lutar\r\nnär höstlöven börjar fladdra på gator och torg. Den\r\ndagen, den sorgen. Då får vi ta den debatten. Det\r\när viktiga frågor som ligger framför oss i utskottet\r\noch i riksdagen.</pre><pre>Till Kjell Dahlström vill jag säga att detta med\r\nsjälvstyre ute i landskapen låter så vackert, men det\r\när ju ett steg för att den nya\r\nlänsstyrelseorganisationen bättre skall ta tillvara\r\nlänsmedborgarnas och politikernas olika\r\nställningstaganden. Det skall finnas en styrelse som\r\ndiskuterar och tar till vara kommunmedborgarnas\r\noch länsmedborgarnas intressen. Vi hoppas på den\r\nhär reformen, och vi tror att detta är ett steg i rätt\r\nriktning. Låt oss nu avvakta detta under en viss tid\r\noch sedan se vad som händer.</pre><pre>Med detta, herr talman, yrkar jag än en gång bifall\r\ntill betänkandet i dess helhet och avslag på samtliga\r\ntill betänkande fogade reservationer.</pre><pre></pre><pre>Anf. 23 INGRID HASSELSTRÖM NYVALL\r\n(fp) replik:</pre><pre>Herr talman! Det är som Magnus Persson säger att\r\ndet här är ärenden som har debatterats flera gånger\r\noch på de flesta punkterna är vi överens. Jag vill\r\nbara göra en liten kommentar. Det är naturligtvis\r\ninte så att vi öser pengar ur några hemliga källor, så\r\nlyckligt är det inte. När vi föreslår tjänster och\r\nökade bidrag t.ex. till kulturmiljöenheterna och\r\nmiljövårdens förstärkning, är det inberäknat i vår\r\ntotala budget. Man gör ju omdisponeringar, och\r\ndär har skapats utrymme för dessa förstärkningar.\r\nPå den punkten behöver inte Magnus Persson vara\r\norolig.</pre><pre>När det gäller ökning av planbesvär grundade jag\r\nmig kanske på en stickprovsundersökning. I det län\r\nsom jag bäst känner till har det ökat starkt. Jag skall\r\nkanske nämna och jag vill inte generalisera, men i\r\nvissa länsstyrelser har man fått en väsentligt ökat\r\nantal planbesvär.</pre><pre>När det gäller länsindelningen var det inte heller\r\nmin avsikt att vi skall debattera detta i dag. Men på\r\nsamma sätt som Arne Andersson i Gamleby var\r\nuppe och debatterade kommunalekonomi för sista\r\ngången är detta kanske sista gången jag debatterar\r\nlänsfrågor. Därför vill jag nämna någonting om\r\ndetta med länsindelningen.</pre><pre>I går i Kommunaktuellt stod det: Regeringen har\r\ntillsatt en utredning som skall se över\r\nlänsindelningen i landet. Man skall också titta över\r\nrelationerna mellan länsstyrelserna och landsting\r\noch kommuner. En särskild utredning skall\r\ndessutom se över länsindelningen nere i\r\nGöteborgsregionen där splittringen är stor på\r\ngrund av de tre länen.</pre><pre>Det är tydligen mer än Göteborgsregionen på gång\r\nnu. Jag motsätter mig inte alls detta, utan jag vill\r\nbara göra er uppmärksamma på att det är frågor\r\nsom måste hanteras med stor varsamhet. De har\r\näven verkan på andra saker än själva den\r\ngeografiska indelningen.</pre><pre>Anf. 24 STINA GUSTAVSSON (c) replik:</pre><pre>Herr talman! Magnus Persson säger att centerns\r\nförslag till en decentraliserad länsförvaltning haltar\r\nbetänkligt. Vi har den uppfattning att den\r\nlänsstyrelsereform som nu håller på att genomföras\r\ninte kommer att innebära att den centrala\r\nstyrningen av den regionala förvaltningen påtagligt\r\nminskar. Reformen innebär inte heller att\r\narbetsuppgifterna på länsplanet kommer att\r\ndecentraliseras på ett sätt som vi för vår del anser\r\nnödvändigt. Det vore också bra och nödvändigt för\r\nbefolkningen ute i länen. Därför måste en rad\r\nåtgärder vidtas för en ökad länsdemokrati. Det\r\nfinns t.ex. förslag om att decentralisera vissa\r\nverksamheter vid länsstyrelsen,\r\nskogsvårdsstyrelsen, länsarbetsnämnden,\r\nutvecklingsfonden för att nämna några.</pre><pre>Skall över huvud taget något hända ute vid\r\nlänsstyrelserna i de här styckena måste\r\nlänsstyrelserna få uppdraget från riksdagen. I annat\r\nfall tror inte jag att det kommer att hända\r\nnågonting.</pre><pre>Magnus Persson tyckte att jag skulle börja på\r\nhemmaplan. Jag kan tala om att det har jag faktiskt\r\ngjort. Det jag har sagt nu har jag gjort utifrån mina\r\nerfarenheter som ledamot i en länsstyrelse. Jag kan\r\nförsäkra Magnus Persson om att centern vid flera\r\ntillfällen har initierat decentralisering av\r\nfunktioner. Där har också kommunerna i stor\r\nutsträckning ställt upp för att ta emot vederbörande\r\nfunktioner. Men intresset från övriga partier har\r\nvarit minimalt, för att inte säga obefintligt.</pre><pre>Anf. 25 MAGNUS PERSSON (s) replik:</pre><pre>Herr talman! Först till Ingrid Hasselström Nyvall.\r\nJag nämnde siffran 30 %, men det skall vara 13 %\r\nsom antalet PBL-ärendet har minskat totalt inom\r\nlandet. Jag vågar inte uttala mig för den länsstyrelse\r\nsom Ingrid Hasselström Nyvall nämnde. Men\r\ngenerellt sett har vi fått färre antal\r\növerklagningsärenden. Det tycker jag ligger i linje\r\nmed det lagförslag vi har lagt fram. Jag noterar det\r\nmed tillfredsställelse.</pre><pre>Sedan vet jag att Ingrid Hasselström Nyvall har\r\nvarit, och är, mycket involverad i detta med\r\nlänsstyrelseförvaltningen. Jag tycker att det vore\r\nbra om fler ledamöter i kammaren vore det.</pre><pre>Det är riktigt som hon säger att jag i min hand har\r\ndepartementschefens kommande direktiv till de två\r\nutredarna. Den ena skall utreda\r\nGöteborgsregionen och titta på indelningen där\r\nsamt hämta litet stoff från storstadsutredningen.\r\nJag råkar också veta vem det blir. Det vill jag inte\r\nsäga till kammarens protokoll, men det blir en\r\npolitiker som finns i Västsverige.</pre><pre>Den andra utredaren kommer att arbeta centralt\r\noch titta på och analysera den offentliga\r\nverksamheten. Jag menar att om vi nu sjösätter en\r\nlänsstyrelseförvaltning, så får man inte göra en\r\nregionindelning och slå sönder det som vi har\r\nkämpat för under årens lopp. Jag har för\r\nregeringskansliet framhållit att så får det inte gå\r\ntill -- och jag tror att vi är ganska överens om den\r\nuppfattningen.</pre><pre>När det gäller pengarna, herr talman, vill jag bara\r\nsäga att vi tycker att moder Svea inte har mera\r\npengar att fördela. Den fördelningsprofil som\r\nfolkpartiet liberalerna här har lagt fram innebär\r\ninte att man prioriterar miljöintressena. Vi finner\r\natt vad vi föreslår är en bättre väg att vandra.</pre><pre>Till Stina Gustavsson vill jag säga: Fortsätt med de\r\ndecentralistiska strävandena! Fortsätt med att inom\r\nera län initiera utlokalisering och decentralisering\r\nav olika organ och förvaltningar! Det är det vi vill.\r\nMen det skall ligga på regional bas där de folkvalda\r\nsjälva beslutar i den här riktningen. Det är alltså\r\nden målsättning vi står bakom.</pre><pre>Anf. 26 INGRID HASSELSTRÖM NYVALL\r\n(fp) replik:</pre><pre>Herr talman! Jag välkomnar naturligtvis det som\r\nMagnus Persson redogjorde för. Det stämmer\r\nkanske inte riktigt med vad som stod i tidningen i\r\ngår. Vi får hoppas att Magnus Persson är mera\r\ninitierad än Kommun-Aktuellt.</pre><pre>Men hur som helst är det bra att man ser över den\r\nhär frågan. Jag har inte själv, det skall jag villigt\r\nerkänna, tagit ställning för eller emot -- om, hur och\r\ni vilken riktning vi skall göra om länen. Jag tycker\r\natt det är en oerhört svår fråga. Men vad jag ville\r\nbetona i dag var, med utgångspunkt i hur man har\r\nhanterat den samordnade länsförvaltningen, att\r\nman måste göra detta varsamt och inte komma med\r\ndubbla budskap, som man har gjort på skolans\r\nområde, på vägområdet osv. Jag är glad att Magnus\r\nPersson instämmer i att det inte har varit bra.</pre><pre>Anf. 27 JAN SANDBERG (m):</pre><pre>Herr talman! Vi moderater står bakom\r\nmajoritetsförslaget i det här betänkandet, men jag\r\nvill ändå kommentera två saker.</pre><pre>Den första gäller kulturmiljövården. Jag vill\r\nhänvisa till moderatmotionen 1990/91:Kr286. Ett\r\ngenomförande av motionens förslag skulle medföra\r\nförbättringar av kulturmiljövården.</pre><pre>När det gäller den avvikande meningen i\r\nutbildningsutskottets yttrande i det här ärendet vill\r\njag kommentera det som berör den statliga\r\ntillsynen på regional nivå i fråga om utbildningen.\r\nVi moderater i bostadsutskottet tror inte att det\r\nkommer att råda någon tveksamhet om var\r\nbesluten inom utbildningsområdet skall fattas. Men\r\nvi kommer att följa utvecklingen med stort intresse\r\noch föreslå de eventuella förändringar som kan\r\nbehövas om det visar sig erforderligt. Vi tror\r\nemellertid inte att så kommer att ske.</pre><pre>Överläggningen var härmed avslutad.</pre><pre>\r\nBeslut</pre><pre>Företogs till avgörande finansutskottets\r\nbetänkande 1990/91:FiU29 och bostadsutskottets\r\nbetänkande 1990/91:BoU14.</pre><pre>Finansutskottets betänkande FiU29</pre><pre>Mom. 1 (inriktningen av den kommunala\r\nekonomin)</pre><pre>Först biträddes reservation 3 av Gunnar Björk\r\noch Ivar Franzén med 33 röster mot 19 för\r\nreservation 4 av Lars-Ove Hagberg. 249 ledamöter\r\navstod från att rösta.</pre><pre>Härefter biträddes reservation 2 av Anne Wibble\r\noch Lars De Geer med 38 röster mot 33 för\r\nreservation 3 av Gunnar Björk och Ivar Franzén.\r\n231 ledamöter avstod från att rösta.</pre><pre>Därpå biträddes reservation 1 av Rune Rydén m.fl.\r\nmed 59 röster mot 40 för reservation 2 av Anne\r\nWibble och Lars De Geer. 203 ledamöter avstod\r\nfrån att rösta.</pre><pre>Slutligen bifölls utskottets hemställan med 158\r\nröster mot 57 för reservation 1 av Rune Rydén m.fl.\r\n86 ledamöter avstod från att rösta.</pre><pre>Mom. 2 (begränsningar i den kommunala\r\nutdebiteringen)</pre><pre>Utskottets hemställan bifölls med 177 röster mot\r\n37 för reservation 6 av Lars-Ove Hagberg och Carl\r\nFrick. 88 ledamöter avstod från att rösta.</pre><pre>Mom. 3 (den kommunalekonomiska kommittén)</pre><pre>Utskottets hemställan bifölls med 228 röster mot\r\n20 för reservation 8 av Lars-Ove Hagberg. 54\r\nledamöter avstod från att rösta.</pre><pre>Mom. 9 (särskild skatteutjämningsavgift)</pre><pre>Utskottets hemställan bifölls med 156 röster mot\r\n144 för reservation 19 av Gunnar Björk m.fl. 1\r\nledamot avstod från att rösta.</pre><pre>Mom. 10 (avräkningsskatt)</pre><pre>Utskottets hemställan bifölls med 234 röster mot\r\n33 för reservation 21 av Gunnar Björk och Ivar\r\nFranzén. 36 ledamöter avstod från att rösta.</pre><pre>Mom. 12 (konsekvensanalyser i regeringens\r\npropositioner m.m.)</pre><pre>Utskottets hemställan bifölls med 157 röster mot\r\n146 för reservation 23 av Anne Wibble m.fl.</pre><pre>Mom. 16 (utvidgning av den kommunala\r\nbeskattningsrätten)</pre><pre>Utskottets hemställan bifölls med 278 röster mot\r\n18 för reservation 26 av Carl Frick. 6 ledamöter\r\navstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Bostadsutskottets betänkande BoU14</pre><pre>Mom. 1 (kulturmiljöenheternas resursbehov)</pre><pre>Utskottets hemställan bifölls med 231 röster mot\r\n72 för reservation 1 av Agne Hansson m.fl.</pre><pre>Mom. 2 (resurserna på miljöområdet)</pre><pre>Först biträddes reservation 3 av Jan Strömdahl\r\nmed 24 röster mot 19 för reservation 4 av Kjell\r\nDahlström. 260 ledamöter avstod från att rösta.</pre><pre>Härefter biträddes reservation 2 av Agne Hansson\r\nm.fl. med 72 röster mot 37 för reservation 3 av Jan\r\nStrömdahl. 194 ledamöter avstod från att rösta.</pre><pre>Slutligen bifölls utskottets hemställan med 195\r\nröster mot 106 för reservation 2 av Agne Hansson\r\nm.fl.</pre><pre>Mom. 11 (resurser för livsmedelskontrollen)</pre><pre>Utskottets hemställan bifölls med 284 röster mot\r\n17 för reservation 6 av Kjell Dahlström.</pre><pre>Mom. 14 (en decentraliserad länsförvaltning)</pre><pre>Utskottets hemställan bifölls med 260 röster mot\r\n43 för reservation 7 av Agne Hansson och Birger\r\nAndersson.</pre><pre>Övriga moment</pre><pre>Utskottets hemställan bifölls.</pre><pre></pre><pre>7 § Alkoholskattefrågor</pre><pre>Föredrogs</pre><pre>skatteutskottets betänkande</pre><pre>1990/91:SkU22 Alkoholskattefrågor.</pre><pre>Anf. 28 HUGO HEGELAND (m):</pre><pre>Herr talman! Som vanligt har ett stort antal\r\nmotioner väckts som gäller alkoholbeskattningen\r\noch ett mindre antal som gäller\r\ntobaksbeskattningen. Prisfrågor återkommer man\r\ntill med en drucken papegojas envishet. Uttrycket\r\n''drucken papegoja'' användes första gången här i\r\nriksdagen av nuvarande utrikesministern, Sten\r\nAndersson, i en debatt med Per Ahlmark. Men Per\r\nAhlmark förstod inte riktigt vad Sten Andersson\r\nmenade. Sedan dess har emellertid ett påtagligt\r\nbegåvningslyft ägt rum i riksdagen, varför jag inte\r\nnärmare behöver utveckla meningen med\r\nuttrycket.</pre><pre>Utskottets majoritet skriver att skattehöjningar bör\r\ngenomföras på alkohol och tobak så att dessa priser\r\nföljer den allmänna prisutvecklingen. Men talet om\r\natt följa den allmänna prisutvecklingen är litet\r\nluddigt. Som bekant talar man om den allmänna\r\nopinionen, det allmänna brandskyddet, det\r\nallmänna livet osv. Men skattehöjningar på alkohol\r\noch tobak grundar sig inte på den allmänna\r\nprisutvecklingen, utan på utvecklingen av\r\nkonsumentprisindex. Därutöver har vi\r\ngrosshandelsindex, produktionsindex,\r\nexportindex, importprisindex osv. Om man talar\r\nom utvecklingen på alla dessa områden kanske man\r\nkan tala om en tendens som är allmän i betydelsen\r\ngenerell. Varför skattehöjningar skall följa\r\nkonsumentprisindex utveckling kan diskuteras.\r\nDet innebär ju en rätt passiv politik. Om\r\nreallönerna stiger samtidigt som\r\nkonsumentpriserna stiger blir ju alkoholen relativt\r\nsett billigare. Om man via priserna vill påverka\r\nkonsumtionen av alkohol bör man agera litet\r\nannorlunda.</pre><pre>I vår reservation 6 föreslår vi att\r\nlättvinsbeskattningen ändras, så att kvalitetsviner\r\nblir billigare och vissa förhållandevis alkoholstarka\r\nlättviner blir dyrare. Jag yrkar bifall till denna\r\nreservation.</pre><pre>I reservation 7 föreslår vi ytterligare en åtgärd som\r\nbör medverka till en övergång till svagare drycker\r\noch minska den totala alkoholkonsumtionen. Det\r\när att lindra skatten på alkohol i samband med\r\nservering. Den frågan anser jag att regeringen\r\nsnarast bör utreda.</pre><pre>I reservation 8 vill vi att man skall undersöka\r\nmöjligheterna att tillåta servering av obeskattade\r\nalkoholdrycker ombord på Gotlandsfärjorna. Bl.a.\r\nlänsstyrelsen i Gotlands län, Gotlands kommun och\r\nstatens industriverk har ställt sig bakom tanken att\r\ntillåta viss skattefri försäljning på\r\nGotlandsfärjorna.</pre><pre>Vi anser också -- i reservation 9 -- att samma regler\r\nbör gälla för färjeförbindelserna mellan Skåne och\r\nDanmark som för övriga linjer, t.ex. Göteborg och\r\nDanmark samt Halland och Danmark. Vi anser att\r\nman bör ta initiativ till nya överläggningar med\r\nDanmark om att få bort den s.k. Lex Öresund.</pre><pre>Inte heller finns det något skäl för att färjetrafiken\r\npå Bornholm inte skall få drivas på samma villkor\r\nsom gäller för rederierna i Göteborgs- och\r\nStockholmsregionerna. Det kan ske genom att man\r\nanser samtliga förbindelser med Bornholm som\r\nlånga rutter. I dag är det endast en linje, nämligen\r\nlinjen Ystad--Rönne som får drivas som s.k. lång\r\nrutt. Enligt vår mening bör regeringen omedelbart\r\nta upp frågan om ändrad klassificering också för\r\nlinjen Simrishamn--Allinge till diskussion med\r\nDanmark. I detta instämmer både folkpartiet\r\nliberalerna och centerpartiets ledamöter i\r\nskatteutskottet.</pre><pre>Jag yrkar bifall till reservation 10.</pre><pre>Anf. 29 ISA HALVARSSON (fp):</pre><pre>Herr talman! Hugo Hegeland skämtar om druckna\r\npapegojor. Vi tycker att det här ärendet är för\r\nallvarligt för att man skall göra det. Det är nämligen\r\nviktigt att tränga tillbaka bruket av alkohol, och\r\nsärskilt viktigt är det att förebygga missbruk hos\r\nden unga generationen.</pre><pre>Om Sverige skall kunna nå det mål som WHO har\r\nställt upp och som riksdagen har anslutit sig till,\r\nnämligen att minska alkoholkonsumtionen med\r\n25 % från år 1980 till år 2000, så krävs det enligt\r\nfolkpartiet liberalernas mening en nationell\r\noffensiv för minskad konsumtion av alkohol. Det\r\nberor på det faktum att konsumtionen har minskat\r\nmed enbart 2 % från 1980 på vägen mot en\r\nminskning med 25 % till år 2000. Det krävs alltså\r\nkrafttag för att minska konsumtionen i enlighet\r\nmed WHOs mål.</pre><pre>Alkoholmissbruket är ett våra största\r\nsamhällsproblem, och konsumtionen av alkohol är\r\nförmodligen den viktigaste enskilda faktorn bakom\r\nsjukdomar, olyckor, våld och död bland svenskar i\r\nyrkesverksam ålder.</pre><pre>Riksdagen beslöt 1977 att vi mer aktivt skulle\r\nanvända prisinstrumentet i syfte att minska\r\nalkoholkonsumtionen. En sådan policy medför\r\nbehov av täta prishöjningar, något som tyvärr inte\r\nhar skett i den takt som krävs för att\r\nprisinstrumentet skulle ha åsyftad verkan.\r\nAlkoholskatten höjdes senast i maj 1990, men\r\nsedan dess har prisutvecklingen varit kraftig inom\r\nett flertal områden. Trots detta och trots upprepade\r\nförslag från oss om att justera upp alkoholskatten\r\nså att den följer inflationen, har regeringen visat\r\nfullständig passivitet i denna fråga.</pre><pre>Folkpartiet liberalerna kräver i reservation 1\r\ntillsammans med centerpartiet en höjning av\r\nalkoholskatterna med 10 % under 1991. Den\r\nhöjningen bör också, som vi påpekar, ta hänsyn till\r\nriksdagens beslut hösten 1989 om beskattning efter\r\nalkoholstyrka.</pre><pre>Anders Johnson har nyss uppdaterat sin välkända\r\ntrebetygsuppsats från 1981 om alkoholens\r\nsamhällsekonomiska kostnader i Sverige.\r\nUndersökningen avser enbart de materiella\r\nkostnaderna, dels de direkta kostnaderna, dvs.\r\nresursförbrukning till följd av\r\nalkoholkonsumtionen, dels de indirekta\r\nkostnaderna, dvs. utebliven produktion till följd av\r\nalkoholkonsumtionen. Humanitära kostnader som\r\nlidande och obehag finns inte medtagna i\r\nberäkningarna.</pre><pre>Omräknat till prisläget vid årsskiftet 1990/91 är\r\nalkoholens materiella kostnader ca 100 miljarder\r\nkronor. Anders Johnson kallar också sin bok för\r\n''100 miljarder kostar supen!''. Om alkoholens\r\nkostnader skulle översättas till flaskans nivå\r\nbetydde det att en flaska 75 cl. starksprit betingade\r\nen samhällsekonomisk kostnad på ca 550 kr., en\r\nhelflaska lättvin ca 160 kr. och 33 cl. starköl ungefär\r\n30 kr.</pre><pre>Den här undersökningen tar definitivt död på den\r\ninte helt ovanliga uppfattningen att statens\r\ninkomster av alkoholskatten skulle vara större än\r\nde statliga utgifterna för alkoholskadorna. Inget\r\nkan vara mer felaktigt, vilket Anders Johnson klart\r\nhar visat.</pre><pre>Många tror att svenskar dricker mer alkohol än vad\r\nsom är brukligt i andra västländer, eller i varje fall\r\natt våra alkoholproblem är värre än i andra länder.\r\nMan skyller detta på vår speciella, aktiva\r\nalkoholpolitik. Internationella jämförelser visar\r\ndock på motsatsen. Ser vi till den registrerade\r\nförsäljningen av alkoholdrycker finner vi att\r\nSverige, Norge och Finland ligger på en lägre nivå\r\nän övriga västvärlden. Dessa tre länder för en\r\nlikartad, restriktiv alkoholpolitik. Vi i folkpartiet\r\nliberalerna finner det nödvändigt att Sverige får\r\nmöjligheter att fullfölja denna restriktiva\r\nalkoholpolitik även som medlem i EG.</pre><pre>Sverige har en internationellt sett relativt låg\r\nalkoholkonsumtion. År 1987 kom vi på 28:e plats\r\nav 36 undersökta länder. Även när det gäller\r\ndödlighet i skrumplever ligger Sverige relativt lågt\r\nvid en internationell jämförelse. Men vi har ändå\r\nen ur folkhälsosynpunkt alltför hög\r\nalkoholkonsumtion i landet.</pre><pre>Europarådet, i vilket de 12 EG-länderna och\r\nytterligare 12 europeiska stater är medlemmar, har\r\ni höstas antagit en rekommendation om\r\nalkoholpolitiken som väl överensstämmer med\r\nfolkpartiet liberalernas syn. Rekommendationen\r\nkom fram genom en pionjärinsats av Daniel\r\nTarschys, som år 1990 var rapportör för\r\nalkoholpolitik i församlingens sociala utskott.</pre><pre>I rekommendationen framhålls att bruk och\r\ntraditioner i samband med alkoholförtäring\r\nvarierar kraftigt mellan Europas länder, liksom de\r\nnationella strategierna för att reducera\r\nalkoholbruket gör. Dessa varierande nationella\r\nstrategier omfattar också olika nivåer av\r\nalkoholskatter, varför någon fiskal harmonisering\r\ninte bör avkrävas Europas länder. Däremot\r\nrekommenderar Europarådet medlemsländernas\r\nregeringar att i högre grad än i dag beakta\r\nfolkhälsoaspekterna. Det skulle kunna ske genom\r\natt man antar nationella mål för att nedbringa\r\nalkoholkonsumtionen i linje med WHOs mål\r\n''Hälsa för alla år 2000'', och genom att arbeta för\r\nnationella strategier för att begränsa\r\növerkonsumtion och förebygga missbruk.</pre><pre>Folkpartiet liberalernas slutsats är att Sverige som\r\nmedlem av EES och EG kan och bör arbeta för en\r\nfortsatt restriktiv alkoholpolitik. Europarådets\r\nrekommendation innehåller ett viktigt\r\nkonstaterande, nämligen att just därför att\r\nländernas alkoholtraditioner varierar så kraftigt\r\nbehövs ett betydande utrymme för nationella\r\nstrategier mot hög alkoholkonsumtion. Vi\r\nförutsätter att regeringen noga bevakar denna fråga\r\ni integrationsarbetet med EG. Därför har vi heller\r\ningen reservation på denna punkt.</pre><pre>I reservation 14 däremot betonar vi tillsammans\r\nmed centerpartiet att pris- och skattepolitiken\r\nockså spelar en stor roll när det gäller att minska\r\nbruket av tobak. Den politiken måste enligt vår\r\nuppfattning få spela en än större roll än hittills, och\r\nvi föreslår att tobaksskatten nu skall höjas. Det gör\r\nvi för att ett hälsopolitiskt program mot tobak skall\r\nfå trovärdighet. Regelbundna prishöjningar på\r\ntobaksvaror är bland de viktigaste instrumenten för\r\natt minska tobakskonsumtionen.</pre><pre>Ett skäl mot prishöjningar har varit att tobak\r\nräknas in i konsumentprisindex och att en höjning\r\nav priset därmed blir inflationsdrivande. Inom EG\r\nanser man att det av hälsoskäl är angeläget att ta\r\nbort tobak från konsumentprisindex. Redan i dag\r\npubliceras för vart och ett av de 12\r\nmedlemsländerna prisindex exkl. tobak. År 1992\r\nskall det helt tas bort. Vi i Sverige borde göra\r\ndetsamma.</pre><pre>Herr talman! Med detta yrkar jag bifall till\r\nreservationerna 1 och 14.</pre><pre>Anf. 30 MARTIN OLSSON (c):</pre><pre>Herr talman! Ungefär vart åttonde dödsfall i vårt\r\nland anses orsakas av tobaksrelaterade sjukdomar,\r\noch en stor del av sjukvårdsresurserna tas i anspråk\r\nför personer med sjukdomar eller andra skador\r\nsom har samband med alkoholförtäring. Mot denna\r\nbakgrund och på grund av de stora skador i övrigt,\r\nlidande och förluster som tobaks- och\r\nalkoholbruket medför, är det för oss inom\r\ncenterpartiet självklart att samhället genom olika\r\nåtgärder måste försöka begränsa tobaks- och\r\nalkoholkonsumtionen. Det är främst åtgärder som\r\nsaklig upplysning, restriktioner och utnyttjande av\r\nprisinstrumentet, alltså beskattningen av tobak och\r\nalkohol.</pre><pre>Det nu aktuella ärendet gäller alkohol- och\r\ntobaksskatterna. Vi anser att dessa skall höjas\r\nsuccessivt så att priserna åtminstone följer\r\npenningvärdeförsämringen och helst så att sprit och\r\ntobak relativt sett blir något dyrare. I tider av en\r\npositiv reallöneutveckling är det särskilt viktigt att\r\nprishöjningarna sker så att de överstiger\r\nkostnadsutvecklingen. Åtgärder bör vidtas för att\r\nförhoppningsvis begränsa konsumtionen.</pre><pre>Vad gäller alkoholskatterna vill jag först erinra om\r\natt det i det alkoholpolitiska program som antogs\r\nav riksdagen 1977 ingår att föra en aktiv prispolitik,\r\ninnebärande att alkoholpriserna skall vara höga\r\noch följa den allmänna prisnivån samt att\r\nprishöjningar skall genomföras relativt ofta. Vi kan\r\nnu konstatera att alkoholskatterna senast höjdes i\r\nbörjan av maj i fjol, alltså för ett år sedan. Med\r\nhänsyn till prisutvecklingen sedan dess bör\r\nalkoholskatterna höjas med 10 % i år, något som vi\r\ntillsammans med folkpartiet framhåller i\r\nreservation 1.</pre><pre>Tyvärr finns det en utskottsmajoritet som inte anser\r\natt riksdagen skall uttala någon uppfattning i denna\r\nviktiga samhällsfråga som alkoholpolitiken utgör\r\noch som alkoholbeskattningen är en viktig del av.</pre><pre>Herr talman! Jag yrkar bifall till reservation 1.</pre><pre>Vad gäller åtgärder för att begränsa tobaksbruket\r\nhar jag tillsammans med Kersti Johansson under en\r\nföljd av år väckt ganska omfattande motioner, vari\r\nsuccessivt höjd tobaksbeskattning och ett från\r\ntobaksskatt rensat konsumentprisindex varit några\r\nav de många kraven. I vår senaste motion\r\nframhåller vi mot bakgrund av vikten av en aktiv\r\nprispolitik när det gäller tobaken följande:</pre><pre>''Det bör ankomma på regeringen att mot bakgrund\r\nav strävandena att begränsa tobaksbruket överväga\r\noch föreslå erforderliga successiva höjningar av\r\nbeskattningen av tobaksvaror, så att tobakspriserna\r\nstiger mer än konsumentprisindex, vilket riksdagen\r\nbör ge regeringen till känna.''</pre><pre>Jag är glad över att skatteutskottets centerpartister\r\noch folkpartister i reservation 14 helt ställt sig\r\nbakom denna del av vår motion. Men det är bara\r\ndessa 4 ledamöters ställningstagande som vi som\r\nvill försöka begränsa tobaksbruket kan vara glada\r\növer. De 14 övriga i utskottet motsätter sig\r\nnämligen varje riksdagsuttalande i denna fråga.</pre><pre>Herr talman! Jag yrkar med det bifall till\r\nreservation 14.</pre><pre>I det nu aktuella utskottsbetänkandet behandlas\r\näven en fråga av något annan karaktär. Det är hur\r\nfärjeförbindelsen Simrishamn--Allinge skall\r\nklassificeras. För att jämställa denna linje med de\r\nandra färjeförbindelserna från Sverige till\r\nBornholm bör, enligt utskottets icke-socialistiska\r\nledamöter, även den förstnämnda linjen\r\nklassificeras som s.k. lång rutt.</pre><pre>Motion med detta krav har bl.a. väckts av de båda\r\ncenterpartisterna Karl Erik Olsson och Ingbritt\r\nIrhammar. I skrivelser dels till regeringen i januari,\r\ndels till riksdagsgrupperna i april har Simrishamns\r\nkommun bl.a. med hänvisning till vikten av\r\nupprätthållande av principen om lika behandling av\r\nkonkurrerande näringsidkare begärt att den\r\nnämnda färjelinjen skall få samma klassificering\r\nsom övriga linjer från Sverige till Bornholm. I\r\nreservation 10 stöder bl.a. centern detta mycket\r\nvälmotiverade krav, vilket avstyrks av den\r\nsocialistiska majoriteten utan någon som helst\r\nmotivering. I varje fall har inte jag kunnat finna\r\nnågon i betänkandet.</pre><pre>Den kanske största alkoholpolitiska frågan torde\r\nganska snart bli om vi inom ramen för den\r\nvästeuropeiska integrationen kan fortsätta att föra\r\nen tillräckligt restriktiv alkoholpolitik i vårt land. I\r\nett särskilt yttrande fogat till utskottets betänkande\r\nunderstryker centern och folkpartiet kraftigt att\r\nintegrationsarbetet från svensk sida inte får\r\nbedrivas så att en effektiv alkoholpolitik försvåras.\r\nDet är, herr talman, ett synnerligen värdefullt\r\npåpekande som görs i detta särskilda yttrande.</pre><pre></pre><pre>Anf. 31 LARS BÄCKSTRÖM (v):</pre><pre>Herr talman! I skatteutskottets betänkande nr 22\r\ndiskuteras en del fiskala aspekter på alkoholfrågan.\r\nJag avser inte att för vänsterpartiets del denna dag\r\ni kammaren driva någon alkoholpolitisk debatt. Jag\r\nanser att de alkoholpolitiska frågorna är bättre\r\nägnade att hanteras inom socialutskottets ram, och\r\ndet är väl också den allmänna meningen i\r\nkammaren att så bör vara. Jag kommer främst att\r\nuppehålla mig vid fiskala aspekter och den del av\r\nstatsbudgetens intäktssida som\r\nalkoholbeskattningen utgör.</pre><pre>Jag skall dock säga några ord angående\r\nalkoholpolitiken. Isa Halvarsson och Martin\r\nOlsson har tagit upp ståndpunkter som jag till stor\r\ndel kan instämma i. Från vänsterpartiets sida\r\nverkar vi naturligtvis för att nå WHOs\r\nmålsättningar och fullfölja riksdagens\r\nalkoholpolitiska program. Bruket av alkohol är\r\nnaturligtvis en av de viktigaste orsakerna till\r\nmissbruk. Därför är prisinstrumentet viktigt. Men\r\ndet är också en intäktskälla som är riktig. Den har\r\nmycket få negativa aspekter. De flesta skatter har\r\nnågon negativ aspekt. De marknadsstörningar som\r\nuppstår av en skatt är i denna fråga enbart positiva.</pre><pre>Vi har därför från vänsterpartiet yrkat i en motion\r\natt man borde ta fram förslag som leder till att\r\nskatteintäkterna kan öka med 10 %. Det kan kräva\r\nen något större skatteskärpning än 10 %.\r\nHoppeligen sjunker bruket vid en skattehöjning.\r\nVi yrkar bifall till reservation nr 2. Jag vill också\r\nredan nu säga att därest kammaren inte skulle\r\ntillstyrka reservation nr 2, kommer vi i en senare\r\nvotering även att stödja reservation nr 1.</pre><pre>Herr talman! Jag vill också yrka bifall till\r\nreservation nr 4. Den gäller tobaksbruket.\r\nLedamöter från sex partier har här kunnat enas. Jag\r\ntror att det vore mycket värdefullt om dessa\r\nmotionärer skulle kunna få stöd av en majoritet i\r\nkammaren. Även tobaksbruket har ju mycket\r\npåtagliga skadeverkningar, i likhet med\r\nalkoholbruket. Här skulle finnas ett utmärkt sätt att\r\ngöra en koppling till att försöka minska\r\ntobaksbruket genom ett bifall till denna\r\nreservation.</pre><pre>Jag vill också kommentera reservation nr 6, dock\r\nutan att yrka bifall till densamma. För min\r\npersonliga del vill jag säga att det finns\r\nståndpunkter i denna reservation som jag delar och\r\nställer mig bakom. Men jag menar också att i och\r\nmed direktiven 1989:51 arbetar en utredning i\r\nriktning mot att ändra beskattningen så att man tar\r\nökad hänsyn till alkoholhalten. I ett sådant\r\nsammanhang menar jag också att man bör överväga\r\natt införa en ny form av starköl som enbart skall\r\nsäljas på Systembolaget. Med tanke på att det pågår\r\nett utredningsarbete i denna riktning menar jag att\r\nvi bör avvakta detta.</pre><pre>I reservationerna nr 10 och 11 tas en fråga upp som\r\nav nationell betydelse är mycket liten men som är\r\nbesvärlig ur regionala aspekter. Det gäller den\r\nbristande likställigheten mellan rutterna till\r\nBornholm. Socialutskottet har i sitt yttrande\r\npåpekat att det vore lämpligt med en bättre\r\nlikställighet. Socialutskottet säger också att det\r\nenligt utskottets bedömning vore ur alkoholpolitisk\r\nsynpunkt lämpligt om den skattefria försäljningen\r\npå sträckan Ystad--Rönne upphörde. Det har också\r\nvarit åsikten i vänsterpartiets riksdagsgrupp att\r\nman borde skapa en likställighet genom att klassa\r\nbägge rutterna som korta rutter.</pre><pre>Detta skulle kunna leda till att man borde stödja\r\nreservationen från miljöpartiet. Jag menar dock att\r\nså som den är formulerad bör man göra vidare\r\növerväganden innan man rakt av kan stödja den.\r\nDär förs ståndpunkten att alla internordiska\r\nfärjeleder skall klassificeras som korta rutter fram.\r\nOm man skall ta det ställningstagandet rent\r\ngenerellt, fordrar det vidare överväganden på det\r\ntrafikpolitiska området. Vi har nämligen den\r\nsituationen att vissa färjelinjer mellan t.ex.\r\nGöteborg och Danmark är beroende av en skattefri\r\nförsäljning av alkohol och tobak för att över huvud\r\ntaget kunna fortsätta som färjelinje. För att kunna\r\ngå denna väg -- som i och för sig kanske kommer\r\natt bli verklighet om en majoritet driver igenom en\r\nsnabb EG-harmonisering kring år 1993 -- krävs\r\nytterligare överväganden på det trafikpolitiska\r\nområdet och stödåtgärder för att stimulera den\r\nfärjetrafik som har fördelar.</pre><pre>Av detta skäl har vi från vänsterpartiet inte ställt oss\r\nbakom reservation nr 11. Av alkoholpolitiska skäl\r\nhar vi inte heller sett det möjligt att stödja\r\nreservation nr 10, som faktiskt innebär att man\r\nskulle utvidga möjligheterna att köpa skattefri\r\nsprit. Det är fel väg att gå när alla tycks vara\r\növerens om att man skall minska alkoholbruket.</pre><pre>Jag vill dock inte påstå att jag är nöjd med det\r\nresultat som utskottsbehandlingen har lett till. Jag\r\ntror att man hade kunnat skapa mer konstruktiva\r\nåtgärder om alla parter i utskottet hade varit mera\r\nkreativa. Nu står vi i det läge vi står, men det är\r\nmöjligt att alla parter kan ta andra steg och komma\r\nmed uppslag så att vi kan få en likställighet på en\r\ngrund som innebär att man försöker reducera\r\nalkoholbruket. I det sammanhanget är det särskilt\r\nviktigt att skärpa kontrollen på den linje som i dag\r\nfinns, där vi vet att det har förekommit hantering\r\nsom är mindre lämplig. Tullen tycks här vara\r\nberedd till insatser.</pre><pre>Herr talman! Jag vill också kommentera\r\nreservation nr 13 där vi från vänsterpartiet och\r\nmiljöpartiet har tryckt på vikten av att behålla en\r\nsjälvständig och aktiv svensk alkoholpolitik i\r\nEuropaperspektivet. Jag tycker också att det är\r\npositivt med det särskilda yttrande som finns från\r\ncentern och folkpartiet, där man i alla fall ligger i\r\nfas med de ståndpunkter som har redovisats av\r\nvänsterpartiet och miljöpartiet.</pre><pre>När det gäller reservation 14 vill jag säga att när vi\r\nbehandlade frågan i skatteutskottet tog vi från\r\nvänsterpartiet främst ställning till de förslag\r\nbeträffande budgetsaldot som vänsterpartiet hade\r\nredovisat. I detta skede hade vi inte tagit in en\r\nhöjning av tobaksskatten. Det är dock motiverat av\r\nandra skäl än budgetsaldot att ställa sig bakom\r\ndenna reservation. Vi kommer i kammaren att\r\nstödja reservation nr 14 vid en eventuell votering.</pre><pre>Anf. 32 GÖSTA LYNGÅ (mp):</pre><pre>Herr talman! Det är med en känsla av nostalgi som\r\njag för tredje gången deltar i denna debatt. Leden\r\nSimrishamn--Allinge har blivit ett begrepp oss alla,\r\noch man använder i stort sett samma argument som\r\ntidigare.</pre><pre>När det gäller motivationen bakom\r\nalkoholpolitiken finns det ingen anledning att\r\nupprepa Isa Halvarssons utmärkta beskrivning --\r\nsjukvårdskostnader, supen kostar 100 miljarder\r\nosv. Däremot har vi dragit helt andra slutsatser. Vi\r\nmenar att alkoholmissbruket allvarligt måste\r\nbekämpas.</pre><pre>Det är en svår fråga. 90 % av befolkningen kan\r\nhandskas med spriten och har glädje av den, medan\r\n10 % inte kan göra det och orsakar mycket stor\r\nmisär och mycket stora problem såväl ekonomiska\r\nsom sociala och mänskliga.</pre><pre>Att i det läget fortsätta att stödja billigt spritinköp\r\npå färjor för dem som är ute och reser, kanske bara\r\nav den anledningen, kan inte vara det rätta sättet\r\natt stödja upprätthållandet av färjeleder.</pre><pre>När det gäller Bornholmstrafiken är det givetvis så\r\natt även vi tycker att man skall ha\r\nkonkurrensneutralitet. Vi har dragit en slutsats,\r\nsom Lars Bäckström tydligen inte ställer upp på,\r\nnämligen att man i alla dessa fall borde ha\r\nklassifikationen korta rutter.</pre><pre>Trafiken bör bäras upp av turism, när det är\r\nturistfärjor, och av gods när det är godsfärjor.\r\nBornholm är ett underbart turistmål, och färjor\r\nbåde från Ystad och Simrishamn borde kunna bäras\r\nav turisttrafik. Vi erkänner problemet. Om man\r\nbara kan köpa sprit på färjan från Ystad, kommer\r\nkanske linjen från Simrishamn att få problem. Vi\r\nhar försökt lösa denna fråga, och vi hoppas att\r\nskatteutskottet så småningom kommer att ställa\r\nupp på en sådan lösning.</pre><pre>Jag yrkar bifall till reservation 11.</pre><pre>När det gäller tobaken måste jag korrigera Martin\r\nOlssons uträkningar något. Han sade att\r\nskatteutskottets fyra ledamöter från folkpartiet och\r\ncenterpartiet ville ha en ökad tobaksbeskattning.\r\nHan drog dessa fyra från det totala antalet\r\nledamöter, och fann att det var 14 kvar. Det kan\r\ninte vara rätt. Det borde bli 13 kvar, men i\r\nverkligheten blir det bara 12 kvar, eftersom vi i vår\r\nreservation har gått ännu längre.</pre><pre>I fråga om tobaken har en mycket intressant sak\r\nhänt. Jag åsyftar det stora möte som anordnades av\r\nSvenska Läkaresällskapet och som många av\r\nriksdagens kvinnor deltog i. Mötet inspirerade till\r\nen motion med Elisabeth Fleetwood som första\r\nnamn. I den motionen skriver kvinnorna att\r\ntobaksbruket måste stävjas. Det orsakar ytterst\r\nstora skador. Man föreslår att en avgift på två och\r\nett halvt öre per cigarett skall tas ut och att det\r\nanordnas en informationskampanj. Detta innebär\r\ninte förbud, utan det är information. Man skall tala\r\nom, kanske särskilt för unga och för utsatta\r\npersoner, att de riskerar sin hälsa och att även andra\r\npersoner på grund av den passiva rökningen\r\nriskerar att få cancer. Detta är mycket allvarligt.\r\nMan kan naturligtvis inte anklaga dessa personer\r\nför mord eller dråp i legal mening, men rökarna kan\r\ngenom den passiva rökningen förorsaka andra\r\nmänniskors död genom cancer. Detta är allvarligt,\r\noch vi skulle helst vilja yrka bifall till Elisabeth\r\nFleetwoods motion Sk339. Om detta av formella\r\nskäl inte är möjligt yrkar jag i första hand bifall till\r\nvår reservation nr 5 och i andra hand till\r\nvänsterpartiets reservation 4, där den här motionen\r\nkanske mer renodlat följs upp.</pre><pre>Anf. 33 YVONNE SANDBERG-FRIES (s):</pre><pre>Herr talman! Utskottet avstyrker samtliga de\r\nmotioner på alkohol- och tobaksbeskattningens\r\nområde som behandlas i detta betänkande.\r\nMotiven är följande:</pre><pre>Tobaks- och alkoholskatterna höjdes senast i maj\r\n1990. Vi kan faktiskt konstatera att priset på\r\nalkohol och tobak därefter i huvudsak följt den\r\nallmänna prisutvecklingen. Alkoholpriserna har\r\nfaktiskt höjts fem gånger mellan april förra året och\r\nfebruari i år.</pre><pre>Till betänkandet har fogats ett yttrande från\r\nsocialutskottet. I det yttrandet hänvisar\r\nsocialutskottet till en proposition i dessa frågor som\r\nregeringen väntades lägga fram. Den propositionen\r\nhar nu lagts fram. Jag skall inte föregripa den\r\ndebatt som vi senare skall föra med anledning av\r\nden propositionen. Jag vill bara konstatera att\r\nregeringen i den propositionen inte föreslår några\r\nytterligare höjningar av alkohol- och\r\ntobaksskatterna. Däremot konstaterar man mycket\r\nriktigt att sambandet mellan å ena sidan\r\nprissättningen på tobak och alkohol och å andra\r\nsidan konsumtionen måste följas mycket noggrant,\r\ninte minst när det gäller tobaken där det finns\r\nstudier som pekar på att just ungdomar är mer\r\nkänsliga för priset än vad vuxna är.</pre><pre>I denna folkhälsoproposition föreslås en rad andra\r\nåtgärder. Det föreslås t.ex. inrättande av ett särskilt\r\nfolkhälsoinstitut, som skall ges förstärkta\r\nekonomiska resurser. Det föreslås vidare en skärpt\r\ntillsyn av restaurangverksamheten, åtgärder när det\r\ngäller marknadsföring av snabbvinsatser,\r\nhembränning och missbruk av teknisk sprit. På\r\ntobakens område förebådar man en lag om rökfria\r\nmiljöer och förbud mot tobaksreklam.</pre><pre>Målet för den svenska alkoholpolitiken skall även\r\nfortsättningsvis vara att minska den totala\r\nalkoholkonsumtionen för att därigenom minska\r\nalkoholens skadeverkningar. Riksdagen har ju\r\nockså ställt upp bakom WHOs uttalade mål om en\r\n25-procentig minskning av alkoholkonsumtionen.</pre><pre>Grunderna för den svenska alkoholpolitiken skall\r\nsjälvfallet hävdas inför de fortsatta\r\növerläggningarna om ett svenskt närmande till de\r\neuropeiska gemenskaperna. Frågan om\r\nalkoholbeskattningens utformning, som tas upp i\r\nen moderat reservation, finns det enligt\r\nutskottsmajoritetens mening inte någon anledning\r\natt gå in på i dag. Vi väntar ju på resultatet av den\r\nutredning som haft uppgiften att fundera över dessa\r\nfrågor. Vi vet också att denna utredning inom kort\r\nkommer att avge sina förslag, om det inte har skett\r\nnu i dagarna, och då får vi anledning att diskutera\r\ndessa frågor med ett bättre underlag.</pre><pre>I några reservationer tas de alkoholfrågor som har\r\nsamband med färjetrafiken upp. Vi har hört att\r\nvissa motionärer och reservanter förespråkar en\r\nutökning av de färjelinjer som klassas som lång rutt\r\noch därmed får ha skattefri försäljning ombord.\r\nAndra vill däremot ha mer restriktiva regler.\r\nUtskottsmajoriteten har inte funnit anledning att i\r\nnågot fall ändra sin tidigare inställning.\r\nUtskottsmajoriteten anser sålunda att den\r\nskattefria försäljningen och serveringen av\r\nalkoholdrycker bör förbehållas den internationella\r\ntrafiken och alltså inte medges på\r\nGotlandstrafiken.</pre><pre>Vi vill inte riva upp lex Öresund. Vi anser att ett\r\nsådant beslut skulle motverka målet om en\r\nsänkning av alkoholkonsumtionen, som vi i\r\nriksdagen tidigare har uttalat oss för.</pre><pre>Förslaget att linjen Simrishamn--Allinge skall\r\nklassas som lång rutt avvisar utskottsmajoriteten.\r\nVi anser att en förutsättning för att en linje skall\r\nklassas som lång rutt är att det finns ett behov av\r\nnyttotrafik på linjen. Linjen mellan Ystad och\r\nRönne, som är en lång rutt, tillgodoser bevislingen\r\nett behov av nyttotrafik. Den linjen fanns i många\r\nherrans år, innan den omklassificerades till lång\r\nrutt. Det är därmed så att säga bevisat att den linjen\r\nfyller ett trafikbehov. Däremot anser vi inte att\r\nlinjen Simrishamn--Allinge fyller samma behov. De\r\nframställningar som gjorts bygger inte heller på att\r\ntrafiken skulle bedrivas året runt på den sträckan.\r\nDärför anser vi inte att det finns förutsättningar för\r\nen omklassificering av den linjen.</pre><pre>Herr talman! Jag yrkar bifall till utskottets\r\nhemställan och avslag på samtliga reservationer.</pre><pre>Anf. 34 GÖSTA LYNGÅ (mp) replik:</pre><pre>Herr talman! Jag hörde att Yvonne Sandberg-Fries\r\nockså ställer upp på målet 25 % minskning, som\r\nVärldshälsoorganisationen har satt upp till år 2000.\r\nJag är förvånad över att man inte tar\r\nkonsekvenserna av det, utan säger att alkoholpriset\r\nskall följa den allmänna prisutvecklingen. Jag är\r\nförvånad att man inte inser att man måste profilera\r\npriset så att man uppnår en effekt i den riktning som\r\nVärldshälsoorganisationen anger, och att man\r\ndessutom inte inser att den begränsning av inköp av\r\nskattefri sprit verkligen kan hjälpa till på vägen mot\r\ndet mål som Yvonne Sandberg-Fries säger sig stå\r\nbakom.</pre><pre>Jag är också förvånad över att jag inte fick några\r\ndirekta kommentarer till ''kvinnomotionen'' om\r\ntobak. Förslaget innebär att man skulle ta bort 2,5\r\nöre per cigarett vilket skulle gå till en\r\ninformationskampanj om tobakens\r\nskadeverkningar. Det vore intressant att höra om ni\r\nhar funderat över och tagit till er det som har\r\nuttalats i denna sexpartimotion.</pre><pre>Anf. 35 HUGO HEGELAND (m) replik:</pre><pre>Herr talman! Jag vill fråga Yvonne Sandberg-Fries\r\nvarför den internationella trafiken skall förbehållas\r\nrätten till skattefri försäljning av alkohol. Varför\r\nskall man få dricka skattefri sprit när man far till\r\nDanmark, men inte när man far till Gotland? Det\r\ntar längre tid att fara till Gotland än till Danmark.\r\nVarför i all världen skall man göra den\r\ndifferentieringen? Vad är det för något speciellt\r\nsom gör att det skall vara skattefritt när jag far till\r\nDanmark, men sätter jag mig på en Gotlandsfärja\r\nför att åka från Stockholm till Gotland, som tar\r\nlängre tid, då är det inte skattefritt. Men det är\r\nungefär lika mycket vatten och det är båtar i båda\r\nfallen.</pre><pre>Anf. 36 MARTIN OLSSON (c) replik:</pre><pre>Herr talman! Det räcker inte att med ord uttrycka\r\natt man stödjer WHO-målet om att minska\r\nalkoholkonsumtionen med 25 % fram till\r\nsekelskiftet, utan det måste även vidtas åtgärder.\r\nPrisinstrumentet är ett av de medel som måste\r\ntillgripas.</pre><pre>Utskottsmajoriteten säger att motionen avstyrks\r\nför att inga nya omständigheter anförs som skulle\r\nföranleda något ändrat ställningstagande.\r\nOmständigheterna har tidigare varit så allvarliga att\r\nvi i vårt land alkoholpolitiskt är ense om att\r\nmissbruket står i relation till bruket. Det är därför\r\nvi vill nedbringa den totala alkoholkonsumtionen.\r\nAllteftersom vi närmare oss sekelskiftet får vi\r\nkortare och kortare tid på oss att nå den stora\r\nminskning som vi har förbundit oss att sträva efter.</pre><pre>Det är två huvudlinjer som står emot varandra i\r\nbetänkandet. Skall riksdagen vara aktiv och ange\r\nviljeyttringar i viktiga frågor som alkoholpolitiken,\r\neller skall riksdagen nöja sig med att säga att det\r\ninte har hänt någonting nytt. Vi har avslagit\r\nmotsvarande motioner tidigare, alltså skall vi göra\r\nlikadant nu. Yvonne Sandberg-Fries är försvarare\r\nav den senare linjen. Jag vill fråga: Varför skall\r\nriksdagen avstå från att klart uttala en viljeriktning\r\ni viktiga politiska frågor, när frågorna aktualiseras\r\ngenom motioner? I det här fallet skedde det genom\r\nmotioner från olika partier.</pre><pre>Vi kräver i vår reservation en tioprocentig\r\nprishöjning på sprit, eftersom det inte har skett\r\nnågon ändring av skatterna på ett år. Vi tycker att\r\ndet är mycket väl motiverat.</pre><pre>En sak som inte tas upp här är i vad mån man på\r\nolika sätt skall få kompensation för att sprit- och\r\ntobakspriser höjs. Det är en sak som behandlas av\r\nfinansutskottet. Vårt krav är att\r\nkonsumentprisindex skall rensas från sprit- och\r\ntobaksskatterna, så att inte någon grupp skall\r\nkunna hävda att man skall ha kompensation för\r\ndessa höjningar. Det faller liksom på sin egen\r\norimlighet.</pre><pre>Det viktiga är att riksdagen gör klara uttalanden\r\noch bidrar till att få ned konsumtionen av såväl\r\nalkohol som tobak.</pre><pre>Anf. 37 ISA HALVARSSON (fp) replik:</pre><pre>Herr talman! CAN har alldeles nyligen kommit ut\r\nmed en forskningsöversikt där man konstaterar att\r\nbeskattning av alkohol är ett i jämförelse med\r\nandra åtgärder mycket verksamt medel för att\r\nminska konsumtion och förebygga skador. Man\r\nsäger också att vad man än vill jämföra med,\r\nreglerad inköpsålder, monopol, reglerade\r\nöppettider, information och kampanjer, är\r\neffekterna mycket begränsade jämfört med vad en\r\nmålinriktad och medveten prispolitik kan\r\nåstadkomma.</pre><pre>Jag noterade att Yvonne Sandberg-Fries höjde\r\nrösten väldigt mycket när hon talade om\r\npropositionen rörande vissa folkhälsofrågor. Det\r\nfanns ingen anledning till det, om hon inte hade\r\nbrist på argument. Propositionen har blivit en\r\nmycket stor besvikelse. Det talas inte om höjning\r\nav alkoholskatten, där finns ingenting om insatser\r\nför att begränsa marknadsföring av snabbvinsatser,\r\ndet finns inga konkreta åtgärder mot hembränning\r\noch det finns ingenting som säger att man har tagit\r\nfasta på riksdagens beredskap att harmonisera\r\nåldersgränsen vid restaurangutskänkning. Vi är\r\nmycket besvikna på folkhälsopropositionen och\r\ntycker att den inte tar i på allvar med de här\r\nfrågorna.</pre><pre>I CAN sägs också att det är rimligt att anta att en\r\nprishöjning medför en ökad konsumtion av legalt\r\neller illegalt hemtillverkad alkohol, men att man\r\nändå kan konstatera att den konsumtionen inte\r\nuppväger den minskade försäljningen. Skulle den\r\ngöra det skulle alkoholskadorna inte minska när\r\npriset höjs. Därav drar man slutsatsen att\r\nprishöjningar är en mycket effektiv alkoholpolitisk\r\nåtgärd.</pre><pre>Anf. 38 YVONNE SANDBERG-FRIES (s)\r\nreplik:</pre><pre>Herr talman! Hugo Hegeland undrar varför man\r\ngör åtskillnad mellan internationell och nationell\r\ntrafik. Det har bl.a. att göra med att man, om man\r\nåker båt till ett annat land, passerar internationellt\r\nvatten. Jag skulle vilja ställa en motfråga till Hugo\r\nHegeland: Skall vi ha skattefri alkoholförsäljning\r\ninom Gotlandstrafiken, borde vi kanske i\r\nlikställdhetens namn också erbjuda detta till\r\ntrafikanter som färdas på annat sätt inom Sverige --\r\nGotland tillhör bevisligen Sverige. Då skulle man\r\nt.ex. kunna tänka sig att om man åker med SJ skall\r\nman ha tillgång till skattefri sprit. Det vore väl\r\nkonsekvent, Hugo Hegeland?</pre><pre>Beträffande prishöjningar redovisade jag i mitt\r\ninledningsanförande att vi har haft en\r\nprisutveckling som i huvudsak stämmer med den\r\nutveckling vi har haft av konsumentpriserna. Det\r\nläge vi nu befinner oss i, med tanke på\r\nstabiliseringsavtal och annat, utgör ytterligare ett\r\nskäl till att inte nu höja priserna på de här varorna.</pre><pre>Till Isa Halvarsson vill jag säga att jag också har läst\r\nCANs rapport, som kom i går. En intressant\r\nslutsats man också kan dra av den rapporten är att\r\ninkomstförändringar förmodligen påverkar\r\nbenägenheten att lägga pengar på alkohol mer än\r\nprisförändringar. Det står också att läsa i den här\r\nrapporten. Om vi återknyter till\r\nstabiliseringsavtalet och de mycket låga nivåer som\r\nhuvuddelen av arbetsmarknadens parter nu har\r\nslutit avtal på, skulle det också tala för att det av\r\nalkoholpolitiska skäl inte finns så starka argument\r\nför att just nu klippa till med skattehöjningar på\r\ndetta område. Det finns alltså två skäl till detta.</pre><pre>Isa Halvarsson må vara besviken på\r\nfolkhälsopropositionen, men det har sagts i andra\r\nsammanhang att förslaget om folkhälsoinstitut är\r\nett gammalt folkpartiförslag som vi nu har lagt\r\nfram. På den punkten tycker jag att hon borde vara\r\nganska lycklig. Vi skall inte debattera detta nu, för\r\ndet skall ett annat utskott göra. Men det finns en\r\nhel rad förslag i denna proposition som alla är\r\nägnade att ta itu med och komma till rätta med de\r\nproblem som ett överdrivet alkoholbruk och\r\ntobaksbruk innebär. Den fortsatta debatten i den\r\nfrågan får vi kanske överlåta till dem som har att\r\nhantera den propositionen.</pre><pre></pre><pre>Anf. 39 HUGO HEGELAND (m) replik:</pre><pre>Herr talman! Det är ganska lätt att svara på\r\nYvonne Sandberg-Fries fråga. Yvonne Sandberg-\r\nFries har ju nu haft både en sufflör och en sufflös\r\nvid sin sida, som antagligen har gett henne goda tips\r\nom vad som skall sägas.</pre><pre>När man åker med färja från Stockholm till\r\nGotland kommer man ut på internationellt vatten.\r\nMan håller sig alltså inte inom nationens gränser\r\nhela tiden, vilket man ju gör om man åker tåg i\r\nlandet eller om man åker på Göta kanal. Det gör\r\nman också om man åker på Vänern eller Vättern --\r\nom det nu skulle tillåtas fri försäljning där. Yvonne\r\nSandberg-Fries förslag är kanske inte så dumt. Men\r\njag vill låta det vara osagt hur det förhåller sig i det\r\nfallet.</pre><pre>Jag tycker i varje fall att det finns en klar skillnad i\r\ndet här sammanhanget när det gäller sträckan\r\nmellan fastlandet och Gotland resp. Bornholm. En\r\ndel tycker att det är dumt att införa samma villkor\r\nför linjen Simrishamn--''Allike''. Man är rädd för\r\natt alla skall komma i land som ''allikar'' -- och det\r\nkan ju ha sina sidor.</pre><pre>För det första kan hela debatten om prishöjningar\r\nvad gäller alkohol t.ex. och om procentsatser -- 10,\r\n12 eller 8 % -- betecknas som ett rätt så fantasilöst\r\nresonemang. För det andra har man hela tiden när\r\npriser har fastställts utgått från att staten inte skall\r\ngå miste om intäkter. Det har varit det primära. När\r\nhöjningar görs räknar man med att det inte skall bli\r\nnågon förlust. Det skall minsann bli intäkter -- och\r\ngärna litet mera än så.</pre><pre>Anf. 40 GÖSTA LYNGÅ (mp) replik:</pre><pre>Herr talman! Jag drar återigen slutsatsen att\r\nYvonne Sandberg-Fries inte riktigt tar\r\nVärldshälsoorganisationens mål på allvar. Det\r\nhandlar då om en minskning av\r\nalkoholkonsumtionen med 25 %.</pre><pre>Vi vet att prissättningen är ett känsligt instrument\r\nnär det gäller alkoholkonsumtionen -- ett\r\ninstrument som vi tydligen inte använder oss av.\r\nDetta beklagar jag.</pre><pre>Sedan vill jag passa på och yrka bifall till den\r\nreservation som jag står bakom och som gäller\r\nmom. 1. Den här reservationen handlar just om\r\nnämnda saker. Det talas här om en uppskattning av\r\nhur stor konsumtionsminskning man kan vänta sig\r\nmed den höjning av spritskatten som vi föreslår och\r\nhur många miljarder som staten skulle tjäna. Det\r\nhär kunde i och för sig vara intressant för\r\nregeringspartiet.</pre><pre>Anf. 41 ISA HALVARSSON (fp) replik:</pre><pre>Herr talman! Det är klart att vi tycker att det är bra\r\natt man har nappat på vår tanke om ett\r\nfolkhälsoinstitut. Men just förslaget i fråga är\r\nbristfälligt. Men det kanske blir en ändring under\r\narbetets gång.</pre><pre>Just när det gäller alkohol- och tobaksfrågorna\r\ntycker vi att propositionen är väldigt tunn. Målet\r\nom en minskning av alkoholkonsumtionen med\r\n25 % under perioden från år 1980 till år 2000 har ju\r\nantagits. Det handlar alltså om en 20-årsperiod. Nu\r\nhar det gått 11 år, och vi kan konstatera en\r\nminskning om 2 %. Då skulle jag vilja fråga Yvonne\r\nSandberg-Fries: Kan man i det läget bara ligga helt\r\nstilla så att säga och låta sig nöja med de priser som\r\nvi har? Eller hur har Yvonne Sandberg-Fries tänkt\r\nsig att man aktivt skall verka för en minskning av\r\nalkoholkonsumtionen?</pre><pre>Anf. 42 MARTIN OLSSON (c) replik:</pre><pre>Herr talman! Jag noterar att jag inte har fått något\r\nsvar på min fråga om varför socialdemokraterna är\r\nså emot att riksdagen gör uttalanden i så viktiga\r\nfrågor som frågorna om alkohol- resp.\r\ntobakspolitiken är.</pre><pre>Yvonne Sandberg-Fries angav nu ett nytt motiv för\r\natt inte höja skatten på tobak och alkohol. Det\r\ngäller då det stabiliseringsavtal som träffats. Men\r\nden här frågan är väl så viktig att ett sådant\r\nargument borde ha funnits med i utskottets\r\nbetänkande som motiv för ett avslag på motionen.\r\nVarför återfinns alltså inte detta argument i\r\nutskottsbetänkandet? Varför får vi, helt\r\növerraskande, höra det här?</pre><pre>Sedan vill jag anknyta till det som Hugo Hegeland\r\nsade om skatteinkomster. Ser Yvonne Sandberg-\r\nFries skatten på alkohol och tobak som ett medel\r\natt få maximala skatteinkomster eller som det\r\nfrämsta medlet för att begränsa tobaks- och\r\nalkoholbruket?</pre><pre>Anf. 43 YVONNE SANDBERG-FRIES (s)\r\nreplik:</pre><pre>Herr talman! Jag tror att jag kan ta Gösta Lyngås\r\noch Martin Olssons frågor samtidigt. Gösta Lyngå\r\ngick mycket långt när han sade att vi över huvud\r\ntaget inte utnyttjar prisinstrumentet för att\r\nåstadkomma resultat på alkoholpolitikens område.\r\nDet är, Gösta Lyngå, litet väl häftigt så att säga att\r\ngöra ett sådant uttalande mot bakgrund av att\r\nSverige förmodligen är det land som har den högsta\r\nalkoholskatten. Visst utgör alkoholbeskattningen\r\nett led i vår alkoholpolitik. Det torde vara\r\nkammarens ärade ledamöter välbekant att vi\r\ngenom den alkoholpolitik som har förts i vårt land\r\nfaktiskt har åstadkommit goda resultat.\r\nAlkoholkonsumtionen på våra nordliga\r\nbreddgrader är faktiskt betydligt mindre än vad\r\nsom gäller för stora delar av Europa i övrigt.</pre><pre>När man debatterar dessa frågor -- det gäller då\r\nsärskilt de partier som är ivriga anhängare av ett\r\nmedlemskap i EG -- skall man vara litet försiktig\r\nmed orden. Man måste vara litet försiktig när man\r\nskäller på regeringen och säger att denna inte gör\r\ntillräckligt mycket. Det torde vara välbekant att det\r\nnärmande till EG som vi har framför oss inte är helt\r\nokomplicerat med tanke på alkoholpolitiken här i\r\nSverige. Vi måste minsann med gemensamma\r\nkrafter se till att vi verkligen argumenterar för dessa\r\nsaker och att vi på bästa sätt sköter de framtida\r\nförhandlingarna om vi skall kunna fortsätta med\r\nvår alkoholpolitik som hittills har varit mycket\r\nframgångsrik.</pre><pre>Vidare är alkoholpolitiken inte bara en fråga om\r\nskatter -- även om skatterna utgör ett effektivt\r\ninstrument, som också har utnyttjats. Det finns\r\noerhört många andra saker som vi kan göra i det här\r\nsammanhanget. Jag har redovisat en del. Det är\r\nbara att läsa regeringens folkhälsoproposition. Men\r\nvi kan inte gärna föra den debatten nu. Egentligen\r\när det, herr talman, litet olyckligt att vi här i\r\nkammaren på det här sättet får två olika debatter\r\nom alkoholpolitiken. Kanske hade vi sparat tid åt\r\nkammaren om frågorna hade kunnat debatteras i\r\nett sammanhang.</pre><pre>Anf. 44 KAJ LARSSON (s):</pre><pre>Herr talman! Regeringarna i Danmark och Sverige\r\nträffade 1989 en överenskommelse om en ändring\r\nav klassificeringen beträffande färjeleden Ystad--\r\nRönne på Bornholm från kort till lång rutt. Men det\r\nvar ett olyckligt beslut ur konkurrenssynpunkt för\r\nleden Simrishamn--Allinge, som ej blev\r\nomklassificerad. Nu, två år efter det att det här\r\nbeslutet fattats, kan man klart utläsa resultatet.\r\nBeslutet har lett till en ohållbar\r\nkonkurrenssituation för linjen Simrishamn--\r\nAllinge. 1989 var det endast det danska helstatliga\r\nrederiet Bornholmstrafiken som trafikerade linjen\r\nYstadRönne.</pre><pre>1990 erhöll ett annat rederi långruttillstånd för\r\ntrafiken mellan Ystad och Rönne med bil- och\r\npassagerarfärja. Den 4 april i år beviljade\r\nregeringen ytterligare ett rederi långruttillstånd för\r\nfärjetrafiken mellan Ystad och Rönne. Det senaste\r\ntillståndet avser snabbgående katamarantrafik av\r\nsamma slag som man hittills har varit ensam om att\r\nbedriva på linjen mellan Simrishamn och\r\nBornholm.</pre><pre>Den under sommarsäsongen tidtabellslagda\r\ntrafiken mellan Ystad och Rönne har nu en\r\nkapacitet om totalt ca 20 000 passagerare per dag.\r\nDetta innebär en kapacitetsökning med 65 %\r\njämfört med tiden innan långruttillståndet\r\nbeviljades. Den skattefria försäljningen på\r\nYstadRönne-linjen har visat sig vara ett kraftfullt\r\nmarknadsargument. Resandeströmmen, som\r\ntidigare av naturliga skäl gått via andra linjer, har\r\nletts över till denna linje med skattefri försäljning.\r\nDen skattefria försäljningen medverkar också till\r\nnivåer som klart understiger vad som kan anses\r\nriktigt ur företagsekonomisk synpunkt. Lägsta pris\r\nför en tur- och-returresa Ystad--Rönne är för\r\nnärvarande 10 kr. Rederiet som trafikerar linjen\r\nSimrishamn--Allinge kan omöjligen konkurrera på\r\ndessa villkor. Om inte linjen omklassificeras, blir\r\nföljden att den måste läggas ned.</pre><pre>I sin förtvivlan har Simrishamns kommun vid flera\r\ntillfällen uppvaktat regeringen. Man har också haft\r\nsammankomster med ansvariga myndigheter på\r\ndansk sida. Det är högst otillfredsställande att man\r\nfrån båda länders myndigheters sida säger att det är\r\ndet andra landets uppfattning som har varit\r\nvägledande. Man måste tala klarspråk och inte\r\nskylla på varandra.</pre><pre>I utskottets betänkande skriver man nu återigen\r\nbl.a. att det krävs nya förhandlingar med Danmark,\r\nsom hitintills inte varit intresserat. Detta kan jag\r\nabsolut inte hålla med om.</pre><pre>Jag är ingen vän av att det absolut måste vara\r\nskattefri försäljning på linjerna mellan Skåne och\r\nBornholm. Men jag kan inte acceptera som\r\nösterlenbo att orter med 4 mils avstånd behandlas\r\nolika. Den totala mängden av skattefri försäljning\r\nkommer inte att öka enligt min uppfattning.\r\nResandeunderlaget för resor mellan Sverige och\r\nBornholm är begränsat med hänsyn till\r\növernattningsmöjligheter inom regionerna. Vad\r\ndet är fråga om är att hela Simrishamnslinjens\r\nresandeunderlag, 30 000--35 000 passagerare,\r\nflyttas över till Ystad--Rönne-linjen.</pre><pre>Det finns inte några delade meningar mellan\r\nkommunerna Ystad och Simrishamn.\r\nKommunledningen i Ystad ser det som naturligt att\r\nSimrishamnslinjen blir klassad som långrutt och att\r\nkonkurrensen sker på lika villkor. Simrishamns\r\nkommun, som satsat mycket på turistverksamhet\r\nbyggd på en resandeström till och från Bornholm\r\när i dag fullt förståeligt mycket besviken på denna\r\nohållbara konkurrenssituation, där resultatet\r\ntroligt blir en nedläggning av färjelinjen\r\nSimrishamnAllinge om inte omklassificering sker.</pre><pre>Eftersom frågan varit uppe till debatt flera gånger\r\nunder senare år, borde utskottsmajoriteten ta ett\r\nbättre grepp om frågan i stället för att envist hålla\r\nfast vid sitt ursprungliga ställningstagande. Men det\r\när brådskande. Ur rättvisesynpunkt bör linjerna\r\nklassas lika, vare sig det är lång eller kort rutt. Jag\r\nser det som naturligt att det är lättare att klassa\r\nSimrishamn--Allinge-linjen som långroute än att ta\r\nsteget tillbaka till Ystad--Rönne-linjen.</pre><pre>Yvonne Sandberg-Fries säger att Ystad--Rönne-\r\nlinjen har trafikerats under lång tid. Men linjen\r\nSimrishamn--Allinge har trafikerats under större\r\ndelen av 1900-talet, visserligen med några års\r\nuppehåll, men större delen av 1900-talet har som\r\nsagt linjen trafikerats. Året-runt-trafik kan också\r\nske mellan Simrishamn och Allinge.</pre><pre>Herr talman! Med anledning av vad jag framfört\r\nyrkar jag bifall till reservation 10 angående korta\r\noch långa rutter.</pre><pre>I detta anförande instämde Börje Nilsson och\r\nJohnny Ahlqvist (båda s).</pre><pre>Anf. 45 ELISABETH FLEETWOOD (m):</pre><pre>Herr talman! Egentligen är det bara ett av våra\r\nyrkanden i vår motion om tobakens\r\nskadeverkningar som behandlas i detta\r\nbetänkande. Men när jag lyssnat har jag förstått att\r\näven andra frågor har tagits upp, och då anser jag\r\natt jag som representant för de tolv kvinnorna\r\nbakom motionen också bör säga någonting.</pre><pre>Det här är en mycket svår debatt. Man kan lätt\r\ntrampa på människors integritet, och det tycker vi\r\ninte om. Men samtidigt som man gör det så oroar\r\nman människor. Man skrämmer människor. Det\r\nvill vi inte heller. Varför har vi då skrivit vår motion,\r\noch varför är vi så envetna? Det beror naturligtvis\r\npå att vi genom kontakter med forskare och\r\nsjukvårdens representanter har fått klart för oss hur\r\nlångt forskningen har kommit under senare tid. Vi\r\nkänner kravet på oss att visa civilkurage, att bli\r\nobekväma inte minst för oss själva, för det blir vi,\r\ndet kan jag intyga. Men vi fortsätter i alla fall.</pre><pre>Jag skall passa på tillfället att nämna några korta\r\nfakta i den här frågan innan vi återkommer i\r\nsamband med behandlingen av\r\nfolkhälsopropositionen.</pre><pre>I Sverige dör mellan 10 000 och 12 000 personer per\r\når på grund av missbruk av tobak. 800 000 dör i\r\nEuropa därav, 2 å 2,5 miljoner i hela världen per år.\r\nMan behöver inte vara någon moralpredikant -- det\r\när en etikett som ibland sätts på oss -- för att förstå\r\natt vi måste ta dessa siffror ad notam och på allvar.</pre><pre>Tobaksrökningen är faktiskt den helt dominerande\r\norsaken till sjukdomar och för tidig död i dagsläget.\r\nTobaksbolagen säger att tobaksförsäljningen totalt\r\nhar minskat. Det är fel, men det mest tragiska är att\r\ndet är bland unga människor som rökningen ökar\r\nmest, framför allt bland unga lågutbildade kvinnor.\r\nDet är därför det är så viktigt att vi från riksdagens\r\nsida tar vårt ansvar för att informera om hur farliga\r\ntobakens skadeverkningar är. Vi som har rökt\r\nlänge -- jag har också rökt många år -- tar vårt\r\nansvar för oss själva, men vi måste också ta ansvar\r\nför kommande generationer. Vi har fått veta att den\r\nmetod som vi ställer krav på, nämligen\r\nreklamförbud, är ineffektiv. Det var det i Norge,\r\nsade man i en debattartikel mot oss. Det är inte\r\nriktigt. Man räknar med att rökningen bland unga\r\nmänniskor har minskat med 40 % genom\r\nreklamförbud. Det är ett av de krav som vi ställer.\r\nVi vill införa en informationsavgift på 2,5 öre. För\r\noss är det egentligen egalt om man lägger den på\r\ntoppen av priset i dag eller tar den genom den\r\nbeskattning som redan finns. Det viktigaste är att\r\ndessa pengar går till information. För jag tycker att\r\nunga människor som i framtiden ser tio-procentiga\r\nökningar av lungcancerfall bland unga kvinnor har\r\nrätt att ställa krav på oss att vi talar klartext. Det\r\nhar vi inte gjort. Tyvärr räknar forskarna också med\r\natt en ökning på 10 % som vi haft under de senaste\r\ntvå åren kommer att bestå. Det beror ju på att\r\neffekterna inte kommer förrän kanske efter 20 eller\r\n25 år. Det är nu vi måste vidta åtgärder för att få en\r\nförbättring under decennier som kommer.</pre><pre>Den passiva rökningen har man bortsett från i\r\nmånga fall. Låt mig nämna ett exempel på passiv\r\nrökning, en grupp som råkar värre ut än några\r\nandra, och det är fostret i kvinnans livmoder och de\r\nsmå barn som ammas av sina mödrar. I tobaksröken\r\nfinns 3 000--4 000 olika ämnen som passerar genom\r\nmoderkakan. Vad kan dessa ha för effekter? Jo, de\r\nökar risken för missfall eller för tidig födsel. De\r\npåverkar fostrets andning och blodcirkulation. De\r\npåverkar hjärnfunktionen. Där tror man att läs-\r\noch skrivsvårigheterna bland barn kan bero på\r\ndetta. Även risken för tidig spädbarnsdöd finns\r\nmed i bilden.</pre><pre>Jag tycker, herr talman, att det här säger så mycket\r\nom varför vi inte får släppa vårt ansvar. Jag har\r\ninget yrkande i dag, herr talman, men det är helt\r\nsäkert att vi återkommer med en motion med\r\nanledning av folkhälsopropositionen, som vi tycker\r\ni många delar är alltför svag. Vi trodde att\r\nregeringen skulle ta ett starkare ansvar i denna\r\nfråga än vad den har gjort.</pre><pre>Anf. 46 WIGGO KOMSTEDT (m):</pre><pre>Herr talman! Jag skall vara mycket kortfattad. Vi\r\nhar fått en form av följetong i riksdagen som\r\ndiskuteras varje år, och det är förbindelserna\r\nmellan sydvästra Skåne och Bornholm. Inget nytt\r\nhar kommit fram. Vi motionerar troget varje år för\r\natt skapa konkurrensneutralitet mellan linjerna\r\nYstad--Rönne och Simrishamn--Allinge.\r\nUtskottsmajoriteten tycker att det är bra som det\r\när. Utskottsmajoritetens syn på neutralitet är att\r\nneutralitet är att ge en förmån till den ena linjen och\r\nmissgynna den andra. Så nu vet vi vad\r\nutskottsmajoriteten har för syn på\r\nkonkurrensneutralitet.</pre><pre>En del anser att förbindelsen bör omklassificeras\r\ntill kort rutt och att den skattefria försäljningen\r\nskall tas bort även på linjen Ystad--Rönne. Jag\r\nundrar om de i utskottet och i riksdagen som gärna\r\ndiskuterar alkoholpolitik vet vad kort rutt innebär.\r\nDet tar längre tid från Ystad till Rönne än vad det\r\ngör från Kapellskär till Mariehamn, men det har\r\naldrig lagts fram något förslag till denna riksdag om\r\natt den skattefria försäljningen skall tas bort på den\r\nlinjen.</pre><pre>Trafiken på linjen mellan Simrishamn och Allinge\r\nhar bedrivits betydligt längre tid än trafiken mellan\r\nYstad och Rönne. Det är i och för sig betydelselöst\r\ni sammanhanget, men det har förts fram som ett\r\nargument för att detta förhållande skulle\r\nprioriteras.</pre><pre>Vad är det egentligen som en del är ute efter i den\r\nhär diskussionen? Jo, man vill ta bort den skattefria\r\nförsäljningen. Jag förstår inte varför ni inte kan\r\nvara raka och tala om att ni vill ta bort all skattefri\r\nförsäljning. Men det törs ni inte. Att få ta med sig\r\nden lilla pavan när man har varit utomlands är\r\nnågot av det allra heligaste för svensken. Det finns\r\ninte någon riksdagsledamot som vågar föreslå\r\nnågonting annat, speciellt inte ett valår. Är det vad\r\nni är ute efter, så kom igen och ge raka besked om\r\nvad det handlar om!</pre><pre>För två år sedan ställde jag en fråga här i kammaren\r\ntill dåvarande svenske finansministern om detta,\r\nmen han skyllde på danskarna. Jag ställer samma\r\nfråga i Nordiska rådet i Köpenhamn i våras till den\r\ndanske ministern, som sade att det inte alls var sant.\r\nDet var Sverige som krånglade. Jag vill därför fråga\r\nutskottsmajoritetens företrädare: Vem är det som\r\ntalar sanning? Skulle inte detta kunna ordnas upp i\r\ndet nordiska samarbetets anda, så att man i alla fall\r\nfick samma svar av den danske resp. den svenske\r\nministern.</pre><pre>Det förs ständiga diskussioner om den här lilla\r\nlinjen mellan Österlen och Bornholm. Denna fråga\r\nbrukar behandlas i ett betänkande som handlar om\r\nVärldshälsoorganisationens målsättning\r\nbeträffande alkoholkonsumtion osv., och det är ju\r\nen bra målsättning. Här sitter det ledamöter av\r\nSveriges riksdag och säger att vi är på väg att klara\r\nmålsättningen. Men snälla ni, som nu vill ta itu med\r\ndessa frågor, varför gör ni ingenting? Det förhåller\r\nsig faktiskt inte så som ni tror.</pre><pre>Enligt en tidningsuppgift tillverkas det i Sverige\r\n1 040 ton jäst mer än vad som kan gå åt till brödbak.\r\nDenna siffra motsvarar 10 milj. liter, om man\r\nomsätter den till något annat. Då undrar jag: Håller\r\nvi inte på att lura oss själva, mina vänner? Är det\r\ninte dessa problem som vi borde ta itu med när det\r\ngäller alkoholproblematiken i Sverige, och inte en\r\nliten, futtig diskussion om en linje mellan\r\nSimrishamn och Allinge?</pre><pre>Kaj Larsson och övriga socialdemokrater på\r\nKristianstadsbänken brukar ju rösta för den\r\ngemensamma borgerliga reservationen om att den\r\nhär linjen skall likställas. För dessa\r\nsocialdemokrater från Kristianstads län står\r\nhoppet, precis som för mig, till en annan regering\r\ntill hösten.</pre><pre>Anf. 47 GÖSTA LYNGÅ (mp):</pre><pre>Herr talman! Jag vill bara korrigera Wiggo\r\nKomstedt. Jag har i vår reservation framfört att alla\r\ninternordiska färjelinjer skall klassificeras som\r\nkorta rutter. Det går bra att stödja den\r\nreservationen, nr 11, som snart kommer upp till\r\nomröstning.</pre><pre></pre><pre>Anf. 48 WIGGO KOMSTEDT (m):</pre><pre>Herr talman! En del vill lösa saker och ting med\r\nförbud medan andra vill göra det genom frihet.</pre><pre>Överläggningen var härmed avslutad.</pre><pre>\r\nBeslut</pre><pre>Mom. 1 (allmän höjning av alkoholbeskattningen)</pre><pre>Först biträddes reservation 2 av Lars Bäckström\r\nmed 25 röster mot 15 för reservation 3 av Gösta\r\nLyngå. 251 ledamöter avstod från att rösta.</pre><pre>Härefter biträddes reservation 1 av Görel Thurdin\r\nm.fl. med 74 röster mot 33 för reservation 2 av Lars\r\nBäckström. 189 ledamöter avstod från att rösta.</pre><pre>Slutligen bifölls utskottets hemställan med 189\r\nröster mot 103 för reservation 1 av Görel Thurdin\r\nm.fl. 3 ledamöter avstod från att rösta.</pre><pre>Mom. 2 (särskilda avgifter för alkohol och tobak)</pre><pre>Först biträddes reservation 4 av Lars\r\nBäckström -- som ställdes mot reservation 5 av\r\nGösta Lyngå -- med acklamation.</pre><pre>Härefter bifölls utskottets hemställan med 236\r\nröster mot 37 för reservation 4 av Lars Bäckström.\r\n22 ledamöter avstod från att rösta.</pre><pre>Mom. 3 (beskattningen av lättviner och starköl)</pre><pre>Utskottets hemställan bifölls med 227 röster mot\r\n63 för reservation 6 av Bo Lundgren m.fl. 3\r\nledamöter avstod från att rösta.</pre><pre>Mom. 7 (korta och långa rutter)</pre><pre>Först biträddes reservation 10 av Bo Lundgren\r\nm.fl. med 128 röster mot 25 för reservation 11 av\r\nGösta Lyngå. 140 ledmöter avstod från att rösta.</pre><pre>Härefter bifölls utskottets hemställan med 148\r\nröster mot 129 för reservation 10 av Bo Lundgren\r\nm.fl. 15 ledamöter avstod från att rösta.</pre><pre>Mom. 11 (tobaksskatten)</pre><pre>Utskottets hemställan bifölls med 188 röster mot\r\n102 för reservation 14 av Görel Thurdin m.fl.</pre><pre>Övriga moment</pre><pre>Utskottets hemställan bifölls.</pre><pre>8 § Ändring i kupongskattelagen</pre><pre>Föredrogs</pre><pre>skatteutskottets betänkande</pre><pre>1990/91:SkU27 Ändring i kupongskattelagen\r\n(prop. 1990/91:107 delvis).</pre><pre>Tredje vice talmannen konstaterade att ingen talare\r\nvar anmäld.</pre><pre>\r\nBeslut</pre><pre>Utskottets hemställan bifölls.</pre><pre>\r\nBeslut om uppskjuten votering</pre><pre>På förslag av tredje vice talmannan medgav\r\nkammaren att de ärenden som hann debatterats\r\nfärdigt under återstoden av dagens sammanträde\r\nskulle företas till avgörande i ett sammanhang i\r\nbörjan av kammarens arbetsplenum onsdagen den\r\n8 maj.</pre><pre>9 § Lag om vissa dryckesförpackningar</pre><pre>Föredrogs</pre><pre>jordbruksutskottets betänkande</pre><pre>1990/91:JoU21 Lag om vissa dryckesförpackningar\r\n(prop. 1990/91:71).</pre><pre>Anf. 49 INGVAR ERIKSSON (m):</pre><pre>Fru talman! I jordbruksutskottets betänkande\r\n1990/91:21 behandlas regeringens förslag till lag om\r\nvissa dryckesförpackningar. I betänkandet föreslås\r\nen lag som föreskriver att PET-flaskor som\r\ninnehåller konsumtionsfärdig dryck framöver skall\r\nfå användas endast om flaskorna ingår i ett\r\nretursystem med återfyllnad. Lagen föreslås gälla\r\nfrån den 1 juli.</pre><pre>Vi moderater och folkpartiets representanter i\r\nutskottet har inte kunnat ställa upp för regeringens\r\nförslag, detta såväl av konkurrensmässiga skäl som\r\nmed hänsyn till miljön. Vi anser också att ett större\r\ngrepp borde ha tagits när det gäller hela\r\nförpackningsområdet.</pre><pre>Genom reservation 6 i betänkandet följer vi upp\r\nden avvikande mening som moderater och\r\nfolkpartister i näringsutskottet tillkännagivit i dess\r\nyttrande till jordbruksutskottet. Vi noterar också,\r\nfru talman, att det finns direktiv rörande\r\nförpackningsavtal under utarbetande inom EG. Till\r\ngrund för det arbetet ligger bl.a. förslag som har\r\nframlagts i Tyskland om insamling och återvinning\r\nav förpackningar.</pre><pre>Den svenska förpackningsutredningen har fått i\r\nuppdrag att utarbeta ett principförslag av innebörd\r\natt tillverkare, distributörer och handel skall ges ett\r\nväsentligt ökat ansvar för hanteringen av\r\nförpackningsavfallet över huvud taget.</pre><pre>Det retursystem för PET-flaskor som oppositionen\r\nnu är inriktad på innebär att flaskorna skall\r\nåterfyllas. Detta retursystem medför emellertid en\r\nuppenbar risk för att koncentrationen på\r\nbryggerimarknaden blir ännu större än den är i dag.\r\nEnligt vår åsikt leder detta till en försämring av\r\nkonkurrensen på området, liksom även till risk för\r\nåtföljande prisstegringar.</pre><pre>Företrädare för näringsfrihetsombudsmannen och\r\nstatens pris- och konkurrensverk har också inför\r\nutskottet redovisat sina farhågor för en sådan\r\nutveckling -- utan framgång.</pre><pre>Vi tar bestämt avstånd från att konkurrensen på\r\nområdet skall värnas genom myndighetsgranskning\r\nav de större bryggeriernas prissättning i fråga om\r\nutnyttjande av anläggningar för diskning m.m. av\r\nPET-flaskorna. Denna metod för upprätthållande\r\nav konkurrensen är enligt vår åsikt principiellt\r\nfelaktig. Den urholkar marknadsekonomin. Vi vill\r\nha ett system för återvinning av PET-flaskorna vid\r\nsidan av återfyllnadssystemet. Då skulle risken för\r\nkonkurrensbegränsning bli mindre, liksom risken\r\nför att Sverige skulle anklagas för införande av\r\nimportrestriktioner. Utformningen av ett\r\nretursystem för PET-flaskor bör stå i\r\növerensstämmelse med det förestående EG-\r\ndirektivet på området. Som bekant befinner vi oss\r\njust i slutfasen av förhandlingar mellan EFTA-\r\nländerna och EG om ett EES-avtal. Målet har ju\r\nvarit att ett avtal skulle ligga klart före sommaren\r\noch börja tillämpas den 1 januari 1993. Därtill\r\nkommer också att den svenska medlemsansökan till\r\nEG förhoppningsvis skall kunna inlämnas med det\r\nsnaraste. Sverige kommer enligt ett EES-avtal att\r\nåta sig att tillämpa samma regler som de som\r\nåterfinns i Romfördraget. Detta kommer att ske\r\ndels i gemensamma EFTA-organ, dels genom\r\nnationella myndigheter. De regler som är aktuella i\r\nsammanhanget är regler om\r\nkonkurrensbegränsningar och om kvalitativa\r\nhinder för den fria varurörligheten. I princip\r\ninnebär bestämmelserna förbud mot alla åtgärder\r\nsom i praktiken hindrar eller försvårar import.\r\nDirektivens allmänna utformning i vad gäller\r\ndryckesförpackningar har visat sig ge upphov till\r\nolika nationella lösningar inom EG. I vissa fall har\r\ndessa råkat i konflikt med EGs konkurrens- och\r\ndiskrimineringsregler. Därför pågår en revidering\r\nav direktiven mot klarare regler för att få en\r\ngodtagbar utformning av åtgärder inom\r\ndryckesförpackningsområdet. Under arbetet med\r\natt åstadkomma en sådan revidering har man dock\r\ninom EG kommit fram till att problemet angående\r\ndryckesförpackningarnas miljöpåverkan bäst kan\r\nlösas inom ramen för ett nytt direktiv, som reglerar\r\nhela förpackningsproblematiken och som således\r\ninte begränsas till att avse dryckesförpackningar.\r\nMan har därför inriktat arbetet på att söka\r\nåstadkomma ett sådant direktiv före utgången av\r\ndetta år. Den nya inriktningen beskrivs i ett\r\ndiskussionsunderlag som nyligen har upprättats\r\ninom EG.</pre><pre>Från de utgångspunkter som SPK har att bevaka är\r\ndet i dagsläget -- med hänsyn till de pågående EES-\r\nförhandlingarna, troligen också med sikte på en\r\neventuell medlemsansökan -- av största vikt att\r\nSverige nu inte vidtar åtgärder som strider mot EGs\r\nkonkurrensregler. Det skall erkännas att det inte är\r\nen helt enkel sak att värdera hur förslaget till lag om\r\nvissa dryckesförpackningar låter sig förenas med\r\nEG-reglerna. Men det är vad vi kommer att bli\r\ntvungna att klara av redan i en EES-ordning, och\r\nvad vi bör göra redan nu om vår motpart i\r\nförhandlingarna skall uppfatta att vi menar allvar.</pre><pre>I USA har nu Coca-Cola Company som första\r\nföretag introducerat läskedrycksflaskor som\r\ntillverkats av återvunnen plast. Flaskorna är gjorda\r\nav en blandning av 25 % återvunnen plast och 75 %\r\nny plast.</pre><pre>Tillverkningen bygger på en metod som innebär att\r\nanvända engångs-PET-flaskor i en kemisk process\r\nbryts ned till molekyler, som sedan renas och\r\nanvänds i tillverkningen av nya flaskor. Det är\r\nförsta gången återvunnen plast kan användas som\r\nråvara i dryckesförpackningar. Metoden är testad\r\noch godkänd av USAs motsvarighet till\r\nlivsmedelsverket.</pre><pre>Med det nya systemet kan alltså PET-plast nu\r\nåtervinnas och bli nya läskedrycksflaskor, på\r\nsamma sätt som aluminiumburkar i dag återvinns i\r\nSverige. Flaskor av återvunnen plast måste ses som\r\nett betydelsefullt framsteg för hela\r\ndryckesindustrin. Den nya teknologin innebär att\r\nman kan återvinna plastflaskor utan att tumma på\r\nde stränga krav vi har för produktkvalitet och\r\nsäkerhet för konsumenter och miljö. Självfallet bör\r\ndetta kunna ske också i vårt land.</pre><pre>Fru talman! Regeringen har i sin proposition\r\nföreslagit, vilket majoriteten i utskottet har ställt\r\nupp bakom, att endast återfyllningsbara PET-\r\nflaskor skall tillåtas. Förslaget är inte acceptabelt\r\nfrån miljösynpunkt. Ett stort antal remissinstanser\r\npåvisar att förslaget är dåligt genomtänkt.</pre><pre>Förslaget vittnar om att regeringen har en lättvindig\r\ninställning till avfallsproblemen. I stället för att låta\r\nen helhetssyn genomsyra miljöåtgärderna på\r\nförpackningsområdet, väljer regeringen att rikta all\r\nkraft mot ett begränsat område. Regeringen låter\r\nkortsiktig politik gå före den långsiktiga hänsynen\r\ntill miljön.</pre><pre>Lagförslaget är principiellt felaktigt av flera olika\r\nskäl. Det riktas endast mot engångsflaskor av PET-\r\nplast. Engångsflaskor av andra plastmaterial\r\nomfattas således inte av förslaget. Lagen löser inte\r\ndet grundläggande problemet beträffande vad som\r\nhänder med förpackningen då den kasseras. Det\r\nsaknas dessutom incitament för att återta\r\nflaskorna. Flaskorna kan vara hur återfyllningsbara\r\nsom helst, men enligt förslaget kan konsumenterna\r\nfortsätta att behandla flaskorna som om de vore\r\nengångsflaskor. En återfyllningsbar PET-flaska\r\nvållar lika stora problem i soptunnan som en\r\nengångsflaska av PET-typ.</pre><pre>Regeringen har valt fel tillvägagångssätt. Skall alla\r\nmiljöproblem bekämpas på detta sätt skulle det\r\nbehövas ett otal olika miljölagar, vars uppgift skulle\r\nvara att ange detaljerade regler på område efter\r\nområde. Detta menar vi är orimligt. Vi menar att\r\nmiljöproblemen skall bekämpas med hjälp av\r\ngenerella metoder: miljökonsekvensbedömningar,\r\nekonomiska styrmedel och miljömärkning. På\r\nförpackningsområdet föredrar vi pantsystem och\r\nmiljömärkning.</pre><pre>Vi moderater har i reservation 3 tagit upp\r\npantsystemet. Vi anser att avfallsproblemen skall\r\nlösas med hjälp av generella metoder. Ökad\r\nmiljömedvetenhet hos konsumenterna leder till ett\r\nmiljövänligt handlande. Miljömärkning av olika\r\nprodukter är ett bra stöd för konsumenterna.\r\nPantsystem kan användas för att återta olika\r\nförpackningar. Förpackningen kan sedan\r\nåterfyllas. Materialet i de insamlade\r\nförpackningarna kan också återvinnas. Pantsystem\r\när att föredra eftersom det garanterar en hög\r\nåtertagningsprocent. Vi tycker att riksdagen bör ge\r\nregeringen detta till känna.</pre><pre>Fru talman! Jag yrkar bifall till både reservation 3\r\noch reservation 6. Reservation 6 gäller avslag på\r\npropositionen. Med detta har jag framfört\r\nmoderata samlingspartiets syn på denna på många\r\nsätt viktiga fråga, både ur\r\ndrycksförpackningssynpunkt och ur\r\nmiljösynpunkt.</pre><pre>Anf. 50 LARS ERNESTAM (fp):</pre><pre>Fru talman! Insatser på miljöområdet kan ibland få\r\nmissriktad effekt på andra områden, samtidigt som\r\nman inte uppnår den förbättring av den totala\r\nmiljösituationen som förhoppningsvis var avsikten\r\nmed förslaget.</pre><pre>Ett sådant exempel diskuterar vi i dag, när\r\nriksdagen skall ta ställning till miljöminister\r\nBirgitta Dahls förslag om att PET-flaskor skall få\r\nförsäljas endast om de ingår i ett retursystem.\r\nFolkpartiet liberalerna har länge krävt ett samlat\r\ngrepp på förpackningsområdet. Eftersom\r\nmiljöavgiftsutredningen på grund av bristande tid\r\ninte hann lämna genomarbetade förslag anser vi att\r\nen parlamentarisk utredning borde få ta fram ett\r\nsamlat och genomarbetat förslag, ingående i en\r\nåtervinningslag.</pre><pre>Utskottet delar inte denna uppfattning, och jag\r\nyrkar därför bifall till reservation 1. Vi yrkar också\r\navslag på hela propositionen i reservation 6, som\r\njag också yrkar bifall till.</pre><pre>Varför är vi då motståndare till ett förslag att införa\r\npant på PET-flaskor? Folkpartiet liberalerna\r\nbrukar ju ofta tala om behovet av ekonomiska\r\nstyrmedel och panter. Nu kommer det ett förslag --\r\nmen då ställer ni inte upp! Jag skulle kunna tänka\r\nmig att majoritetens företrädare kommer att lägga\r\nupp argumenteringen så.</pre><pre>Jag vill, fru talman, nämna några anledningar till att\r\nvi yrkar avslag på propositionen. Först vill jag\r\npåpeka att vi inte har några principiella erinringar\r\nmot ett pantsystem. Vi är tvärtom positiva till ett\r\nsådant. Men det måste komma in som en del i ett\r\nsamlat grepp på förpackningsområdet. Det gäller\r\ninförande av resurssnåla system som är\r\nanpassningsbara till EG och den utveckling som\r\npågår i hela världen just nu. Vi anser också att\r\npropositionen i för stor utsträckning bortser från\r\nproducentens ansvar. Det är i det ledet som\r\nåtgärder också måste sättas in.</pre><pre>Vid sidan av ett retursystem borde också ett\r\nåtervinningsalternativ finnas. Vi har med skärpa\r\npåpekat i vår motion att risker uppkommer för att\r\nde företag som förfogar över returorganisationen\r\nfår monopol och andra företag lämnas utanför.\r\nUtskottet har med anledning av vår motion skärpt\r\nsina skrivningar, men vi tror inte på att\r\nmarknadsekonomin vinner på kontroll av statliga\r\nmyndigheter.</pre><pre>Fru talman! Det finns flera exempel på företag som\r\nlägger ned verksamhet där PET-flaskor används, på\r\ngrund av den hotande monopolsituationen. Ett\r\nsådant företag är Bob i Kumla, som inte kan\r\nanpassa den del av produktionen där sådana här\r\nflaskor används. Om regeringen hade tagit ett totalt\r\ngrepp på situationen och stimulerat ett\r\nåtervinningssystem vid sidan av retursystemet hade\r\ninte denna situation uppkommit.</pre><pre>Monopol kan få oanade konsekvenser. I Örebro län\r\nfinns ännu ett exempel på det, nämligen den\r\nplanerade nedläggningen av Hammars glasbruk,\r\nsom har tagit hand om återvinningsglas. Även det\r\nexemplet visar på det olyckliga i att regeringen inte\r\nhar tagit ett samlat grepp på\r\nåtervinningsproblematiken. Nu hotar, genom\r\nBirgitta Dahls förslag, ett monopol också när det\r\ngäller PET-flaskan.</pre><pre>Utskottet har som sagt skärpt skrivningarna, och de\r\nbryggeriföretag som äger retursystemet har\r\nförklarat sig villiga att släppa in intresserade nya\r\ndelägare eller nyttjare i sitt system. Då hänvisar\r\nutskottet till att konkurrensproblemen skall kunna\r\nklaras ut genom att prisövervakande myndigheter\r\nskall kunna gå in och kontrollera. Fru talman! Det\r\när en metod som vi inte anser överensstämmer med\r\nen fungerande marknadsekonomi.</pre><pre>Vi tycker alltså att det är beklagligt att vi vid sidan\r\nav retursystemet inte får något\r\nåtervinningsalternativ. Om ett sådant hade funnits,\r\nkunde konkurrensproblemen ha bemästrats,\r\nsamtidigt som stora miljövinster hade kunnat\r\ngöras.</pre><pre>Vi närmar oss nu EG. Det är då viktigt att vi inte\r\nbygger upp system som inte stämmer in i mönstret.\r\nDet är naivt att tro att inte EG kommer att ta bra\r\ninitiativ också på det här området.</pre><pre>Fru talman! Jag vill slutligen säga att den här\r\npropositionen är ett exempel på att miljöministern\r\nkortsiktigt vill visa handlingskraft utåt, samtidigt\r\nsom de stora problemen lämnas kvar. Jag yrkar än\r\nen gång bifall till reservationerna 1 och 6.</pre><pre></pre><pre>Anf. 51 LENNART BRUNANDER (c):</pre><pre>Fru talman! God miljö är något som är mycket\r\nviktigt för oss alla. I själva verket är en god miljö\r\nnödvändig för att vi skall kunna leva ett bra liv här\r\npå jorden. Hur vår miljö ser ut beror naturligtvis på\r\nmånga olika saker. Men avfallsfrågorna är\r\nnaturligtvis i detta sammanhang mycket viktiga.</pre><pre>Vi kan inte såsom vi gjort under många år på ena\r\nsidan gräva upp naturresurser, använda dem ett tag\r\noch sedan slänga dem i en hög på andra sidan. Det\r\ninnebär att vi så småningom får brist på resurser att\r\ngöra någonting av, samtidigt som vi har ett berg av\r\nallsköns bråte på andra sidan som vi inte kan\r\nanvända till särskilt mycket. Det är nödvändigt med\r\nen avfallsstrategi som för oss bort från detta sätt att\r\nleva.</pre><pre>Förpackningarna utgör en mycket stor del av dessa\r\navfalls- och sopproblem. Vi måste komma dithän\r\natt vi anser att dessa förpackningar inte är sopor\r\nutan någonting som vi kan använda igen. Härvidlag\r\när returförpackningar den bästa lösningen av\r\nproblemet. Jag vill därmed inte säga att det inte\r\nfinns andra sätt att lösa problemen. Men ur\r\nmiljösynpunkt ger returförpackningarna de bästa\r\nresultaten.</pre><pre>Ingvar Eriksson talade här om att pantsystem är så\r\nmycket bättre. Men ett retursystem förutsätter att\r\ndet finns pant. I systemet med en retur-PET-flaska\r\ningår också ett pantsystem. Jag kan i dag inte säga\r\nhur stor denna pant blir, men jag har hört summan\r\n3:50 kr. per flaska eller något liknande, men jag vet\r\ninte säkert. Men så mycket är väl ändå helt klart att\r\ndet blir fråga om ett pantsystem. Jag förstår inte\r\nriktigt resonemanget att man skulle välja ett\r\npantsystem i stället. Detta system är ett retursystem\r\nmed pant.</pre><pre>Sedan är det naturligtvis viktigt att vi får en\r\nmiljöstrategi och beskattning eller avgifter på det\r\nmaterial som används så att det sker en\r\nåteranvändning och en begränsning av\r\nanvändningen av sådana resurser som vi vill spara.\r\nDetta ligger naturligtvis i förlängningen av detta\r\narbete, och jag förutsätter att det kommer att\r\nfortsätta. I varje fall kommer vi från centerpartiet\r\nsom hittills att fortsätta att driva denna fråga\r\nmycket hårt. Men samtidigt är det bra att vi ändå\r\nkommit en bit på väg. Detta är ett steg på vägen\r\nutan att man har löst hela problemet. Här har\r\ngenomförts ett arbete, och det är viktigt att man så\r\nhär långt kan säga att det är bra.</pre><pre>När det gäller de material man använder i\r\nförpackningar, är det viktigt att de också går att\r\nanvända till någonting annat när förpackningen\r\ninte skall användas längre. Även om det är en\r\nreturförpackning kommer den förr eller senare att\r\nmönstras ut ur systemet när den blir sliten och man\r\ninte vill använda den längre. Det skall då gå att\r\nanvända förpackningen till någonting, eller den\r\nskall kunna brukas ner i marken för att återgå till\r\nnaturens kretslopp.</pre><pre>Vi har här riktat kritik mot detta förslag så till vida\r\natt man inte i detta förslag samtidigt ålagt\r\nproducenten av dessa flaskor att de skall ha denna\r\nkvalitet. Nu är det visserligen sagt att dessa flaskor\r\nskall användas till att göra takpapp av eller\r\nliknande, men det är bara ett steg på vägen. Man\r\nskall också veta, att när takpappen inte används\r\nlängre skall det vara möjligt att antingen mala ner\r\nden eller använda den igen och att man då inte\r\nförgiftar naturen. Det är viktigt att detta ansvar\r\nfinns, och det har vi också tagit upp i reservation\r\nnr 4.</pre><pre>När det gäller användningen av retur-PET-\r\nflaskorna åläggs användarna att vidta åtgärder så\r\natt nedskräpning i naturen förhindras på det ena\r\neller andra sättet, och för detta erlägger man en\r\navgift. I propositionen var detta litet tokigt\r\nbeskrivet. Där stod nämligen att man skulle betala\r\n1 öre per flaska. Detta skulle bli litet fel, och\r\nframför allt skulle det innebära ett system på\r\nbetydligt lägre nivå än det som vi i dag har för\r\naluminiumburken. Utgångspunkten var ju att\r\nsystemen skulle ligga på samma nivå.</pre><pre>Nu har utskottet i betänkandet tagit hänsyn till de\r\nsynpunkter som vi haft från centerpartiet och\r\nföreslår ett system som utgår ifrån tappning och att\r\npanten skall ha ungefär samma värde som det som\r\ni dag gäller för burken. Men detta kommer\r\nregeringen så småningom att besluta om, och jag\r\nutgår från att regeringen vid detta beslut tar hänsyn\r\ntill det utskottet här säger.</pre><pre>I propositionen sägs att man är nöjd med att 90 %\r\nav de flaskor som säljs kommer tillbaka för\r\nåterfyllning. Det tycker jag och vi i centerpartiet är\r\nen alldeles för låg ambition. Vi har sagt att nivån\r\nborde vara samma som för returglas. Det finns\r\ningenting som kan få mig att acceptera att det skulle\r\nfinnas en lägre ambition på detta område. Vi har\r\ndärför föreslagit att man även här som för\r\nreturglaset borde ha en återtagsgrad på 98 %. Detta\r\nhar vi tagit upp i reservation nr 9.</pre><pre>Det är ganska väsentligt att man höjer denna nivå.\r\nÄven om vi i dag inte skulle få igenom vårt förslag\r\nhär i riksdagen, kan jag vädja till miljöministern att\r\nsuccessivt skärpa kravet. Jag tror det är mycket\r\nviktigt att man gör detta för att människor skall\r\nförstå att det är någon mening med att returnera\r\nförpackningen.</pre><pre>Sedan har här diskuterats konkurrensen mellan\r\nolika bryggerier. Det är helt klart att alla\r\nrestriktioner av något slag får konsekvenser. Det\r\nhar naturligtvis också returglassystemet. Alla\r\nretursystem skapar ett visst merarbete och kanske\r\nockså en del merkostnader. Men de leder å andra\r\nsidan till stora kostnadsminskningar. Det är därför\r\nändå fel att påstå att detta nödvändigtvis kommer\r\natt vara ett bekymmer för de bryggerier eller\r\ntappningsställen som inte är tillräckligt stora.</pre><pre>Vi har i utskottets betänkande slagit fast, och också\r\ngjort regeringen uppmärksam på, att man måste\r\nvara vaksam när det gäller dessa problem.\r\nBryggarna och de som bygger upp dessa system för\r\ndiskning och framtagning av dessa returflaskor har\r\nockså lovat att systemet skall kunna fungera.\r\nDessutom är det inte ödesbestämt att allting skall\r\ntappas på PET-flaskor. Jag förstår inte riktigt varför\r\nså skulle vara fallet. Det fanns drycker i\r\nförpackningar även innan PET-flaskor fanns, och vi\r\nhar glasförpackningarna kvar. Returglaset är från\r\nmin synpunkt ett ännu bättre sätt att förpacka de\r\ndrycker man säljer.</pre><pre>Man bör kunna klara av konkurrensfrågorna. Det\r\nvore litet ledsamt om man anser att\r\nkonkurrensfrågorna är mycket viktigare än\r\nmiljöfrågorna. Som jag ser det måste miljön ändå\r\nutgöra en utgångspunkt för detta arbete, och\r\ndärefter får vi lösa de andra frågorna när det gäller\r\nkonkurrens, ekonomi och annat inom ramen för de\r\nförutsättningar som miljön ger.</pre><pre>Fru talman! Med detta yrkar jag bifall till utskottets\r\nhemställan med undantag för de punkter där vi från\r\ncenterpartiet har reservationer. Jag yrkar dock inte\r\nbifall till dessa reservationer, eftersom jag inte\r\ntänker begära votering. Men det hindrar inte att vi\r\näven i fortsättningen med kraft kommer att driva de\r\nfrågor som vi reserverat oss för, och vi står bakom\r\ndessa reservationer.</pre><pre>Anf. 52 ANNIKA ÅHNBERG (v):</pre><pre>Fru talman! ''Strunt är strunt, och snus är snus, om\r\nän i gyllne dosor, men rosor i ett sprucket krus är\r\nändå alltid rosor.'' Så skaldade Gustaf Fröding, och\r\nhan tänkte väl inte på våra problem med\r\nförpackningarna. Men jag tycker ändå att hans ord\r\nuttrycker en sanning som är svår att hävda i vårt\r\nsamhälle, nämligen att det är innehållet som är det\r\nviktiga, inte förpackningen som omsluter\r\ninnehållet. I vårt samhälle är förpackningen\r\noerhört viktig. Den är ett argument vid\r\nförsäljningen. Vi vet alla att vi som konsumenter\r\nblir mer eller mindre lurade av förpackningarna till\r\ndet som vi skall köpa.</pre><pre>Förpackningarna är ett jätteproblem för oss.\r\nVolymmässigt utgör förpackningar omkring 50 %\r\nav hushållsavfallet. Vi vet också att många av\r\nförpackningarna är mycket svåra att hantera. De\r\nmåste deponeras eller förbrännas, eftersom det inte\r\ngår att få in dem i ett fungerande kretslopp som i\r\nnågon mån påminner om naturens eget.</pre><pre>Tetrapaks förpackningar, som är en blandning av\r\nplast, aluminium och papper, är ett exempel på\r\ndetta. Tetrapak är ett oerhört lönsamt företag, som\r\nskulle vara Sveriges tredje lönsammaste, om det nu\r\nhade sitt huvudkontor här i landet. Det spottar ut\r\nen oerhörd mängd förpackningar varje år. Det finns\r\nockså många andra exempel på förpackningar som\r\när mycket svåra att hantera.</pre><pre>Detta är ett mycket tydligt uttryck för vårt\r\nsamhälles grundläggande problem, att vi inte har\r\nfått produktion och konsumtion att länkas in i\r\nfungerande kretslopp. Det är en akut fråga, som vi\r\nmåste göra något åt mycket snabbt. Därför är det\r\nbeklagligt att det har dröjt så länge. Nu har\r\nregeringen -- sent omsider, får man väl säga -- till\r\nförpackningsutredningen, som är en\r\nenmansutredning, lämnat tilläggsdirektiv om att\r\nden skall studera helheten. Man har därvid sneglat\r\nmycket på det som hänt i Tyskland och som även vi\r\nhar sett med på stort intresse.</pre><pre>För över ett år sedan presenterade man i det som\r\ndå fortfarande hette Västtyskland ett förslag som\r\ngick ut på att handel och industri skulle vara\r\nskyldiga att återta alla förpackningar. Detta förslag\r\nhar utlöst en ferbril aktivitet i Tyskland och har fått\r\nbåde industri och handel att börja fundera över hur\r\nman skall åstadkomma system för detta.</pre><pre>Det är självklart att någonting liknande måste till\r\näven i vårt land. Som konsument känner man sig\r\noerhört maktlös. Jag har varit ute och talat på\r\nmånga möten och har då träffat tuffa människor --\r\nfaktiskt ofta pensionärer -- som har berättat för mig\r\natt de efter det att de har handlat i kassan stannar\r\noch plockar av alla onödiga förpackningar och\r\nlämnar dem där. Men få av oss är så modiga att vi\r\nkan göra det. Även om många skulle göra det, är de\r\ndessutom ändå inte tillräckligt många för att pressa\r\nhandel och industrier till att ta sitt ansvar. Det\r\nbehövs lagförslag och ett samlat agerande från\r\nregering och riksdag.</pre><pre>Det är beklagligt att det här tilläggsdirektivet till\r\nutredningen kommer så sent att vi t.ex. redan står i\r\nbegrepp att besluta med anledning av det nu\r\naktuella förslaget. Det är också beklagligt att man\r\ntillsatt en enmansutredning, eftersom det handlar\r\nom grundläggande politiska och principiella frågor,\r\nsom borde bli föremål för en mycket mer\r\növergripande politisk diskussion. De problem som\r\nsammanhänger med resurshushållning och\r\nåtervinning i retursystem ställer i blixtbelysning de\r\ntraditionella politiska ideologiernas svårigheter att\r\nmöta dagens verklighet.</pre><pre>Det handlar här om att i praktiken klara balansen\r\nmellan marknadsekonomi och planhushållning.\r\nFör att man skall kunna genomföra retursystem\r\neller återvinningsystem krävs det faktiskt\r\nplanhushållning. Dessa system är nämligen\r\nkostsamma. Vi har i detta fall sett hur hundratals\r\nmiljoner kronor redan har investerats i ett system\r\nsom vi ännu inte har beslutat om. Detta beskär i\r\nhög grad våra möjligheter att i realiteten utöva vår\r\nbeslutsmakt.</pre><pre>Men när man lägger ned så oerhört stora summor\r\nför att få system att fungera, krävs det mycket av\r\nplanering, och väldigt många måste ansluta sig.\r\nFörpackningen i fråga måste vara enhetligt\r\nutformad. Det måste därför till mycket tydliga\r\ninslag av traditionell planhushållning för att detta\r\nskall fungera.</pre><pre>Flexibiliteten, förmågan att utvecklas och anpassas,\r\när ju marknadsekonomins stora förtjänst. Det är\r\nverkligen något att fundera över hur man skall\r\nkunna förena ett flexibelt system med de för miljön\r\nhelt nödvändiga mera storskaliga lösningarna. Hur\r\nkommer detta att påverka situationen för\r\nnytillträdande aktörer? Hur kommer det att\r\npåverka möjligheterna att utveckla helt nya\r\nmaterial och förpackningar, som inte alls passar in i\r\nde etablerade systemen? Det finns en uppenbar risk\r\natt man hamnar precis i de problem man har fått i\r\nde traditionella planhushållningsländerna, dvs. att\r\nman bromsar inte bara en dålig utveckling utan\r\nockså en bra utveckling till nytänkande och\r\ninnovation.</pre><pre>Jag skulle gärna vilja se den som kan ställa sig upp\r\noch säga att han har svar på dessa frågor. Jag har\r\ndet inte. Jag tror att krävs mycket av diskussion och\r\nfunderingar för att vi skall klara av balansgången\r\nmellan hänsynen till naturen och nödvändiga\r\nstorskaliga system, där sådana behövs. Men det\r\ngäller också att försöka jämna vägen för en\r\nflexibilitet och ett nytänkande i framtiden när det\r\ngäller förpackningar. Därför skulle det ha varit bra\r\nom denna utredning hade haft en större\r\nparlamentarisk bredd.</pre><pre>Vi har nu yrkat avslag på detta förslag. Som jag\r\nsade tidigare känns det som om verkligheten här --\r\nmer än vanligt, höll jag på att säga -- har sprungit\r\nförbi oss. Vi är mer än vanligt överkörda i denna\r\nförsamling, eftersom systemet redan är i stort sett\r\nfärdigt att tas i bruk. Det har pågått diskussioner\r\nunder flera år, och det har varit en lång process\r\nfram till dess att förslaget i stort sett i färdigt skick\r\nhar lämnats till riksdagen. Jag tycker att det är\r\nbeklagligt och nonchalant mot landets högsta\r\nbeslutande församling att en så pass viktig fråga har\r\nhanterats på detta sätt.</pre><pre>Vi borde ha fått chansen att komma in i denna\r\ndiskussion på ett tidigare stadium, en diskussion om\r\nde problem som jag tidigare har tagit upp. Vi skulle\r\nha fått överlägga om huruvida man i det här fallet\r\nskulle ha valt retursystem eller återvinningssystem.</pre><pre>Nu är jag inte så säker på att ett\r\nåtervinningssystem, som här tidigare har\r\ndiskuterats, skulle ha varit att föredra. Det gäller i\r\nvarje fall inte av energi- och miljöskäl. Ser man på\r\nhela kedjan inkl. energiåtgång, tror jag att man\r\nkommer fram till att ett retursystem är att föredra.\r\nDet är symtomatiskt att den moderate företrädaren\r\nhär gör sig till för förespråkare just för Coca-Cola,\r\nett företag som verkligen säljer på förpackningen\r\noch inte på innehållet och som därför konsekvent\r\nvägrar att inordna sig i system där man måste\r\nkonkurrera med varans egna kvaliteter, inte med en\r\nmycket hårdför reklam och marknadsföring av\r\nförpackningen.</pre><pre>Om man väger in alla aspekter kommer man\r\nkanske fram till att ett retursystem är att föredra,\r\nmen jag tycker inte att problemen med ett sådant\r\nhar blivit tillräckligt belysta.</pre><pre>Vi har också tagit upp ett förslag i detta\r\nsammanhang som jag tyckte viftades bort mycket\r\nnonchalant i utskottets hantering, nämligen att man\r\nborde verka för internationell standardisering av\r\nlivsmedelsförpackningar. Detta har t.ex. tagits upp\r\ni Danmark. Vi ställs nästan dagligen inför de\r\nproblem som uppkommer när ett land vill ta hänsyn\r\ntill miljön och etablera retur- eller\r\nåtervinningssystem. Då väcks frågor om huruvida\r\ndet inte handlar om tekniska handelshinder, och\r\nexporterande ländet vägrar att acceptera systemen.\r\nDetta leder sedan till långa förhandlingar och till\r\ndomslut i internationella församlingar.</pre><pre>Om man med större konsekvens och energi drev\r\nfrågorna om standardisering av\r\nlivsmedelsförpackningar, skulle man undvika en\r\nhel del av de här problemen. Jag förstår inte varför\r\nden tanken nästan väckte litet löje i utskottet. När\r\ndet kan läggas ned väldigt mycket tid på att\r\nstandardisera skruvar och muttrar, kan jag inte\r\nförstå varför man inte kan lägga ned lika mycket\r\nenergi på ett så viktigt område som\r\nlivsmedelsförpackningar. Man kan i sådana\r\ndiskussioner se till att konsumentintresset hävdas\r\npå ett sätt som inte sker i dag. Den diskussionen\r\nkommer ändå -- den förs av branscher och företag --\r\nman jag tycker att det borde vara en politisk uppgift\r\natt se till att konsumentintresset hävdades i de\r\nsammanhangen.</pre><pre>Det är också av intresse att bevaka vilka material\r\nsom kommer till användning i förpackningar. Det\r\nskall inte bara vara förpackningen som skall ingå i\r\nett retursystem, utan det kan också vara så att\r\nvarans material ingår i ett kretslopp. Jag måste säga\r\natt jag är besviken på utskottet därför att det inte\r\ntillstyrkte yrkandet på den punkten från\r\nvänsterpartiet. Jag vill särskilt yrka bifall till\r\nreservation nr 5.</pre><pre>Jag vill också yrka bifall till vår reservation 2, där vi\r\nframhåller att vi hade velat se ett samlat förslag till\r\nlösning av förpackningsfrågan.</pre><pre>Anf. 53 MARIANNE SAMUELSSON\r\n(mp):</pre><pre>Fru talman! När det gäller förpackningar och det\r\nstora avfallsproblemet skulle det behövas betydligt\r\nbättre och mera övergripande åtgärder än ett\r\nlagförslag om just PET-flaskan. Tyvärr har vi inte\r\nsett något förslag ännu. Vi förväntade oss att i\r\nsamband med miljöpropositionen få se ett mer\r\nsamlat lagförslag om avfall och återvinning. Vi har\r\nfrån miljöpartiets sida lagt fram ett sådant förslag.\r\nMen vi verkar inte få majoritet i utskottet. Det kan\r\nändå vara något för regeringen att begrunda och\r\nåterkomma till i ett senare skede.</pre><pre>Annika Åhnberg sade att vi skulle vilja se ett samlat\r\nförslag om förpackningar. Det hade naturligtvis\r\nvarit glädjande. Men problemet löses inte genom\r\natt tjurskalligt säga att detta förslag skall avstyrkas\r\neftersom det inte har kommit ett samlat förslag.\r\nDet är att skjuta problemen på framtiden.\r\nOppositionen med bl.a. folkpartiet har föreslagit\r\natt denna fråga skall göras till ett stort\r\nmiljöproblem i den bemärkelsen att själva PET-\r\nflaskan och hanteringen av den PET-flaskan och\r\nhanteringen i lagförslaget skulle utgör ett stort\r\nproblem. Jag uppfattar det mer som att problemet\r\nligger på konkurrenssidan och att det är därför som\r\nlagförslaget inte kan antas.</pre><pre>Jag är glad för den insats jag gjorde i utskottet när\r\njag begärde att ärendet skulle remitteras till\r\nnäringsutskottet för ett yttrande. Näringsutskottet\r\nhar i samband med sitt yttrande avgivit en kraftfull\r\nskrivning. Jag tycker att det är positivt att även\r\nkonkurrensfrågorna tas upp. Det kommer\r\nnaturligtvis att bli problem för de små bryggerierna\r\natt konkurrera på lika villkor. I gengäld kan man ju\r\nsäga att det finns andra förpackningar som kan vara\r\nbra att använda.</pre><pre>Det talas om återanvändning och återvinning som\r\nom det vore samma sak. Så är inte fallet. Det är\r\ndärför vi i miljöpartiet har yrkat på att det skall vara\r\nen 90-procentig återanvändningsgrad och en 98-\r\nprocentig återvinningsgrad på det här\r\nförpackningsmaterialet. Jag tror att det hela skulle\r\nbli betydligt bättre, och kraven skulle öka på\r\nproducenten att se till att få detta att fungera.</pre><pre>Förpackningarna är ju för oss alla ett elände i dag.\r\nVi bär hem mer förpackningsmaterial än vi stoppar\r\nin i kylskåpet när vi har varit och handlat. Mycket\r\nav materialet är alldeles onödigt. Om det hade\r\nfunnits en förpackningsskatt hade kanske en del av\r\nproblemet lösts. Då skulle det inte vara så\r\nintressant att förpacka i så stor omfattning som i\r\ndag. Då skulle sopberget bli mindre.</pre><pre>Jag vill yrka bifall till reservation 4 där frågan om\r\nproducentens ansvar tas upp. Det finns med i vårt\r\nlagförslag att producenten skall ha ett större ansvar\r\näven för avfallet och att ett s.k. cykelsystem skall\r\nutarbetas.</pre><pre>Jag yrkar också bifall till reservation 8 där vi tar upp\r\nfrågan om en återanvändningsgrad på 90 %.</pre><pre>Jag yrkar bifall till reservation 9 där vi tillsammans\r\nmed centern tar upp frågan om en återvinningsgrad\r\npå 98 %.</pre><pre>I det här sammanhanget är det naturligtvis synd att\r\ndet fortfarande finns PET-flaskor som inte kommer\r\natt tas till vara. Det gäller framför allt de som inte\r\ninnehåller konsumtionsdrycker, t.ex. saftflaskor.\r\nDet är fråga om 15 miljoner flaskor per år.\r\nRegeringen måste återkomma med förslag till ett\r\nsystem som gör att sådana flaskor kan tas tillvara\r\noch att de inte blir liggande i naturen. Jag hoppas\r\natt vi får se ett sådant förslag vid ett senare tillfälle.</pre><pre></pre><pre>Anf. 54 DAG ERICSON (s):</pre><pre>Fru talman! Frågan om lag för vissa\r\ndryckesförpackningar, i detta fall den s.k. PET-\r\nflaskan, kan tyckas som ett litet ärende. Men det är\r\nett exempel på hur vardagsprodukter kan påverka\r\nvår miljö och genom olika beslut förändra\r\nmänniskors uppfattningar och handlande.</pre><pre>Genom att förhindra att PET-flaskor får tillverkas\r\noch försäljas som engångsflaskor kan vi dra vårt\r\nstrå till stacken för att minska miljöförstöringen i\r\nvår närmiljö, men även i ett globalt perspektiv.</pre><pre>Genom att studera dels de olika motionerna, dels\r\nde olika reservationerna som är skrivna om PET-\r\nflaskorna, ser man mycket tydligt att det finns en\r\nstor uppslutning från riksdagens partier när det\r\ngäller att värna om vår miljö. Jag tycker att det är\r\nen bra grund att stå på vid det fortsatta miljöarbetet\r\ni Sverige.</pre><pre>Grundidén om att värna om miljön finns det alltså\r\nstor uppslutning kring. Däremot finns det mellan\r\nutskottsmajoriteten och de olika motionerna\r\nskiftande uppfattningar om hur vägen till en bra\r\nmiljö skall utformas även när det gäller PET-\r\nflaskorna.</pre><pre>Under en lång tid har vi märkt att avfallet belastar\r\nvår miljö i allt större utsträckning. Vi har också\r\nmärkt att det har blivit en ökning av speciellt\r\nengångsförpackningar, och detta har ytterligare\r\nökat avfallsmängden. Vi har alla ett intresse av att\r\narbeta för att minska mängden avfall.</pre><pre>Som mål för denna verksamhet kan mycket väl\r\npropositionens text i detta fall användas.</pre><pre>I propositionen framgår det att\r\nproduktionsmetoder måste utvecklas med hänsyn\r\ntill sparsamhet med råvaror och återvinning av\r\nanvänt material. Sparsamhet, hushållning och\r\nåteranvändning bör vara grundläggande principer\r\nför utnyttjandet av naturresurser och inriktningen\r\nav varuproduktionen. Varorna måste vara\r\nanpassade till miljöns krav redan från början. Det\r\när producenten som skall ansvara för att varorna får\r\nen miljöanpassad utformning och att den\r\nrestprodukt varan lämnar i form av avfall kan tas\r\nom hand på ett från miljö- och resurssynpunkt\r\nriktigt sätt.</pre><pre>I propositionen sägs även att ett viktigt steg i\r\narbetet med att minska avfallsmängden är att\r\nnedbringa antalet dryckesförpackningar av\r\nengångskaraktär.</pre><pre>Vad har då jordbruksutskottets uppfattning varit\r\nför att uppfylla dessa målsättningar?</pre><pre>Den övergripande inriktningen skall vara att det\r\nskall skapas ett återfyllningssystem. Där skall varje\r\nflaska kunna användas 15--20 gånger. Registrering\r\nav antalet fyllningar av varje flaska kan ske genom\r\nmodern märk- och räkningsteknik.</pre><pre>Detta beslut innebär samtidigt att ett förbud mot\r\nengångsflaskor av PET-typ skall införas från den 1\r\njuli 1991. Under en övergångsperiod skall dock de\r\nmindre bryggerierna kunna söka dispens för att\r\nunderlätta sin anpassning till systemet.</pre><pre>Vi skall också notera att dispensen inte skall vara\r\ngenerell utan måste sökas i varje enskilt fall.</pre><pre>Vad finns det nu för skäl till dessa åtgärder, och vad\r\när fördelarna med systemet?</pre><pre>Mycket är självklart, men jag upprepar det i alla\r\nfall. Ur miljösynpunkt är det helt naturligt att om\r\nen flaska kan användas 15--20 gånger går det åt\r\nmindre råvaror och energi vid tillverkningen än om\r\nflaskan endast kan användas en gång. Efter det att\r\nflaskan är ''utsliten'' kan den malas ner och enligt\r\nuppgift, det har flera sagt här, användas t.ex. som\r\nbeståndsdel i takpapp.</pre><pre>Lika klart är att avfallsmängden i det här fallet\r\nendast blir 5--8 % med ett återfyllningssystem i\r\nförhållande till ett engångssystem.</pre><pre>Det är viktigt att få ett fungerande system där\r\nåterfyllnadsflaskan får en enhetlig utformning så att\r\nkonsumenterna inte får flera flasktyper att hålla\r\nreda på. För handeln måste det också vara viktigt\r\nmed ett enhetligt system för att slippa en massa\r\nvarianter som fordrar sortering på många ställen.</pre><pre>Vi får inte heller glömma bort att PET-flaskan\r\nfaktiskt är en mycket lätt förpackning för\r\nkonsumenterna vid köp och återlämnande. Detta\r\när inte minst viktigt när konsumenterna skall gå\r\nlånga vägar mellan affären och hemmet.</pre><pre>PET-flaskorna är även lätta för affärerna att\r\nhandskas med. De är lättare än glasflaskor och det\r\när naturligtvis bra för butikspersonalen att ha ett\r\nsystem som inte blir så tungt när man tar tillbaka\r\nflaskor.</pre><pre>Finns det då inte några nackdelar med detta\r\nsystem? Jo, det finns en nackdel och det är att\r\nkonkurrenssituationen kan snedvridas mellan de\r\ntre största koncernerna, AB Pripps Bryggerier,\r\nSpendrups Bryggerier AB, Falcon AB, som i dag\r\nhar 90 % av marknaden. De övriga tio små svenska\r\nföretagen har ca 5 %. Resterande del av\r\nmarknaden, ca 5 %, är import.</pre><pre>Systemet med att tvätta flaskorna, läsa av antalet\r\nfyllningar samt kontrollera flaskornas kondition\r\nkan endast utföras av de tre stora bryggerierna. Det\r\när endast dessa som har resurser att skaffa sig de\r\nstora maskinella anläggningarna. De mindre\r\nbryggerierna har också uttryckt en oro för att bli\r\nalltför beroende av de stora bryggerierna, det vet\r\nvi. De små bryggerierna måste låta alla sina flaskor\r\ntvättas, märkas m.m. av de stora. I en förlängning\r\nhar man också talat om att det kan bli så att man\r\nibland utnyttjar de större företagen för att också\r\nfylla flaskorna.</pre><pre>Det här har både näringsutskottet och\r\njordbruksutskottet uppmärksammat och därför har\r\nman gett ett tillkännagivande till regeringen att\r\nman bör tillse att de konkurrensvårdande\r\nmyndigheterna särskilt följer utvecklingen vad\r\ngäller systemet för PET-flaskan. SKP bör löpande\r\ngranska prissättningen och övriga villkor för\r\nutnyttjande av anläggningarna för diskning m.m.\r\nRegeringen bör även uppmärksamma frågan om\r\ndistribution av PET-flaskor över grossistleden. Om\r\nså erfordras bör regeringen inleda överläggningar\r\nmed företrädare för bryggerierna, partihandeln och\r\ndetaljhandeln i syfte att en överenskommelse kan\r\nnås som säkerställer möjligheten till fortsatt\r\ndistribution vid införande av krav på återfyllning.</pre><pre>Det sista jag läste upp var ett utdrag ur\r\njordbruksutskottets betänkande. Vi från\r\nutskottsmajoritetens sida lägger mycket stor vikt\r\nvid detta tillkännagivande. Det får inte vara någon\r\nsom helst risk för att införandet av\r\nåterfyllningssystemet med PET-flaskor gör att\r\nkonkurrensen mellan de små och de stora\r\nbryggerierna kommer att snedvridas. Med denna\r\nuppstyrning anser jag att det enda hindret för\r\ninförande av återfyllningsflaskor är undanröjt.</pre><pre>Det har under ärendets gång kommit en hel del\r\nsynpunkter från de olika partierna. Jag skall inte ta\r\nupp alla, eftersom det skulle ta mycket lång tid. Det\r\när intressant att följa linjerna i det här. Om jag får\r\nkommentera moderaternas och folkpartiets linje\r\nuppfattade jag det som att man inte vill göra\r\nnågonting åt det här. Man skyller på EG och man\r\nskyller på allt möjligt bl.a. på att det är en krånglig\r\nkonkurrenssituation, i stället för att göra det som är\r\nmöjligt i dagens läge. Då vill jag säga, som Lennart\r\nBrunander, att det här är inte hela vägen, men man\r\nhar kommit en bit på vägen. Därför skall man\r\nfortsätta med det här systemet så att vi kommer\r\nvidare. Nu har vi en möjlighet att komma en bit på\r\nväg när det gäller att värna om vår miljö. Jag tycker\r\natt både folkpartiet och moderaterna har en mycket\r\npessimistisk och svart syn på det här. Man vill alltså\r\ninte göra någonting, och egentligen förstår jag inte\r\nriktigt varför. Man skyller också på att det inte finns\r\nenhetliga system.</pre><pre>Sedan tas frågan om producenternas ansvar upp av\r\nnågra stycken. Det är naturligtvis riktigt att\r\nproducenterna har ett ansvar, men den frågan\r\nkommer att behandlas i den här\r\nförpackningsutredningen. Det är ingenting som\r\nhindrar att vi genomför ett förbud för\r\nengångsförpackningar eller PET-flaskor. Vi kan\r\nmycket väl genomföra det och sedan ta de andra\r\nfrågorna efter hand.</pre><pre>Det har talats om ett pantsystem. Då vill jag säga,\r\nsom Lennart Brunander, att det måste naturligtvis\r\nvara någon form av pant när man lämnar tillbaka de\r\nhär flaskorna, precis som det är i alla andra system\r\nnär man lämnar tillbaka t.ex. glasflaskor. De här\r\nsakerna kommer att lösa sig automatiskt.</pre><pre>Fru talman! Med detta vill jag yrka bifall till\r\nutskottets hemställan och avslag på\r\nreservationerna.</pre><pre>Anf. 55 ANNIKA ÅHNBERG (v) replik:</pre><pre>Fru talman! Föregående talare sade att det finns ett\r\nproblem med det här förslaget och det är\r\nkonkurrensaspekterna. Sedan nämnde han att man\r\nskall genomföra en skärpt konkurrensövervakning.\r\nJag tycker att det är mycket bra att utskottet har\r\ntillfört detta krav på en skärpt\r\nkonkurrensövervakning. Men samtidigt tvivlar jag\r\npå att det kommer att fungera. Vi kan ju se hur det\r\nser ut i dag i den här branschen som är så\r\nmonopoliserad. Om man tittar på prisutvecklingen\r\nvisar det sig att priserna när det gäller den här typen\r\nav drycker har stigit snabbare än\r\nkonsumentprisindex i övrigt. Det tyder på att\r\nkonkurrensövervakningen inte har fungerat särskilt\r\nbra. Det måste nog till en betydligt tuffare attityd\r\nfrån samhällets myndigheter på de här området.</pre><pre>Det är för övrigt inte sant att det bara finns ett\r\nproblem. Det finns åtminstone ett till och det är\r\nmaterialet i sig. Det är mycket bra att man kan\r\nanvända den här plasten i nästa skede som\r\ntakbeläggning. Men det är ju också ett sätt att\r\nskjuta problemet framför sig. Någon gång skall ju\r\nden här takbeläggningen också bli avfall som skall\r\nförbrännas eller deponeras. Så länge vi håller oss\r\nmed den här typen av materiel, som inte ingår i\r\nslutna kretslopp, är det ändå ett problem.</pre><pre>Jag tycker också att det är ett problem hur detta\r\npåverkar det redan befintliga retursystemet för\r\nläskedrycksförpackningar, nämligen det på\r\nglasflaskor. Det har inte hämmat konkurrensen\r\nmellan olika bryggerier. Det har byggt på att det har\r\nfunnits fungerande kedjor ända från produktionen\r\nav förpackningarna till det fungerande\r\nretursystemet. Dess kedjor håller nu på att slås\r\nsönder bl.a. därför att PET-plaskan har erövrat så\r\nstor del av den här marknaden.</pre><pre>Jag befarar att detta kommer att bli dödsstöten\r\nför retursystemet med glasflaskor. Frågan är om det\r\nvar det vi ville. Vill vi slå ut det glasbaserade\r\nretursystemet för att få ett PET-system i stället?\r\nGlasflaskorna kan ju också bli lättare och mindre\r\nenergiförbrukande än vad de hittills har varit. Men\r\nden utvecklingen kommer vi nog inte att få nu. Det\r\när en utvecklingsväg som vi kanske stänger i och\r\nmed det här beslutet.</pre><pre>Det var synd att Dag Ericson inte tog upp litet\r\nmer om hur han ser på behovet av helhetslösningar.\r\nSkulle kunna man kunna vidga den här utredningen\r\ntill att få en större parlamentarisk bredd? Han\r\nberörde inte heller detta med standardisering av\r\nlivsmedelsförpackningar. Jag hade gärna velat få en\r\nförklaring till varför utskottets majoritet avslog det\r\nförslaget.</pre><pre>Anf. 56 LARS ERNESTAM (fp) replik:</pre><pre>Fru talman! Vi vill inte göra någonting säger Dag\r\nEricson trots att vi år efter år har begärt förslag om\r\nåtervinningslag. Vi har begärt ett samlat grepp över\r\nhela avfallsområdet.</pre><pre>Sedan säger Dag Ericson att det här egentligen är\r\nett litet ärende. Ja, det är kanske inget stort ärende,\r\nmen det är ett ärende som av miljöministern och\r\nsocialdemokraterna har blåst upp till en stor\r\nballong precis som en plastflaska. Den skall utåt\r\ndölja de brister som föreligger på grund av att man\r\ninte har redovisat ett samlat förslag på\r\nförpackningsområdet. På det viset, Dag Ericson, är\r\ndet ett litet ärende. Vi har genomskådat detta, och\r\ndet är därför vi säger att så skall det inte gå till.</pre><pre>Nu har jag ett par frågor til Dag Ericson. Känner\r\nDag Ericson ingen oro för de här storskaliga\r\nförslagen? Det är fråga om stordrift här. Här\r\nkommer de små företagen som ofta verkar i\r\nglesbygd utanför. Den här frågan skulle jag kunna\r\nställa till andra som också är med på det här\r\nförslaget men som jag inte har replikrätt på. Är det\r\ninte viktigt att det finns en fungerande konkurrens\r\ni samhället? Är det inte viktigt att man har ett\r\nhelhetsgrepp där miljöaspekterna verkligen står i\r\nfokus. Men det är det inte frågan om här. Det är\r\ninte fråga om att här smita undan ett miljöansvar,\r\nutan det är fråga om att få ett genomtänkt, bra och\r\nheltäckande förslag. Anser Dag Ericson verkligen\r\natt detta är ett heltäckande förslag? Han har själv\r\nsagt att det är ett litet förslag. Varför har man då\r\ninte kunnat lägga fram det i ett större, heltäckande\r\nsammanhang, så att man fått en fungerande\r\nmarknadsekonomi i stället för det här monopolet?</pre><pre>Så talar Dag Ericson om de förändringar som gjorts\r\ni utskottet när det gäller monopolfrågan. Detta\r\nhade inte regeringen tänkt på, men genom en\r\nmotion från folkpartiet aktualiserades den frågan.\r\nVi är tacksamma för den skärpning av\r\nskrivningarna som skett genom näringsutskottets\r\nhantering och också genom det som har hänt i\r\njordbruksutskottet. Men det är inget bra förslag att\r\nsäga att vi skall klara konkurrensen genom att\r\nstatliga myndigheter kontrollerar. Konkurrensen\r\nklaras bäst i en fri marknad.</pre><pre>Anf. 57 INGVAR ERIKSSON (m) replik:</pre><pre>Fru talman! Först säger Dan Ericson att det är stor\r\nuppslutning kring värnandet om miljön, och det är\r\nriktigt. Men så säger han också att vi i moderata\r\nsamlingspartiet och folkpartiet inte vill göra\r\nnågonting. Det vittnar om att han har lyssnat\r\nmycket dåligt. Vi har ju redovisat vad vi vill göra --\r\natt vi vill ta ett helhetsgrepp på\r\nförpackningsområdet. Det förslag som nu\r\nföreligger löser väl inte de grundläggande\r\nproblemen, t.ex. när det gäller vad som händer med\r\nförpackningarna när de kasseras. Vi menar därför\r\natt regeringen för en kortsiktig politik i stället för\r\natt ta mera långsiktiga hänsyn till miljön.</pre><pre>Vi har också fått gehör för dessa synpunkter genom\r\natt både statens industriverk, SPK och NO\r\nifrågasätter det här förslaget. SPK säger t.ex. att i\r\nden mån systemet motiveras av miljöskäl är det\r\nemellertid viktigt att utreda de totala\r\nkonsekvenserna för miljön, inkl. energiaspekten.\r\nDet gäller också konsekvenserna av olika\r\nförpackningsalternativ. NO säger att miljö- och\r\nenergikonsekvenser av olika utformningar av\r\nretursystem ej redovisats, och förordar därför att vi\r\nskall vänta med att fatta beslut tills detta har utretts\r\nfärdigt. Jag tycker inte att det är ett lättvindigt sätt\r\natt se på de här problemen.</pre><pre>Konkurrensfrågan berördes inte så mycket. Men\r\ntror verkligen Dag Ericson att det kommer att gå\r\nalldeles friktionsfritt när de stora bryggerierna nu\r\nskall ta över både diskning och -- som han sade -- på\r\nsikt också påfyllningen av flaskorna? Och tror Dag\r\nEricson att de små bryggerierna i det långa loppet\r\nklarar den här pärsen? Jag ställer mig mycket\r\ntveksam till det. I varje fall är det inte rätt väg att\r\narbeta med konkurrensfrågor. Jag tycker att det\r\nskulle behövas ett bättre försvar för detta än vad vi\r\nhar fått höra.</pre><pre>Anf. 58 DAG ERICSON (s) replik:</pre><pre>Fru talman! Jag delar Annika Åhnbergs\r\nuppfattning att det gäller att samhället här är tufft\r\noch ser till att man ställer upp med de här\r\nåtgärderna, så att det inte blir en snedvridning av\r\nkonkurrensen. Det är nödvändigt för att det här\r\nsystemet skall fungera.</pre><pre>När det gäller talet om dödsstöten åt glasflaskorna\r\nkan inte jag ha någon uppfattning om det. Men när\r\ndet sägs att just det här systemet med återfyllning\r\nav glasflaskor skulle innebära en dödsstöt, vill jag\r\nsäga att det naturligtvis skulle bli precis lika mycket\r\nav en dödsstöt om man hade ett engångssystem.\r\nDet finns alltså inget motsatsförhållande här. Att\r\ndet kommer att bli mindre användning av\r\nglasflaskor i det här sammanhanget -- det tror jag\r\nockså.</pre><pre>Beträffande helhetslösningar vill jag säga att vi\r\nnaturligtvis väntar på en helhetslösning; vi tycker\r\natt det är bra. Men vad vi i utskottsmajoriteten\r\nsäger hela tiden är att finns det en lösning just på\r\ndet här området, låt oss då arbeta med den. Vi skall\r\ninte alltid behöva vänta på en helhetslösning för att\r\nkunna göra någonting. När det gäller PET-flaskan\r\ngår det alldeles utmärkt att jobba vidare. Nu kan vi\r\nalltså få ett nytt system redan den 1 juli i år. Jag\r\ntycker att det är viktigt att man får jobba med det\r\nsom är klart, att man får gå stegvis. Och man skall\r\ninte tro att man kan lösa miljöfrågorna på alla\r\nområden samtidigt och att allting blir klart. Så\r\nfungerar det inte.</pre><pre>När det gäller standardisering av förpackningar blir\r\ndet naturligtvis, åtminstone här i Sverige, en\r\nstandardisering av dessa förpackningar. Med\r\nåterfyllningssystemet kan man bara ha en storlek på\r\nförpackningarna. Ur den synpunkten borde en\r\nstandardisering bli billig.</pre><pre>Lars Ernestam säger att vi har påstått att ni inte vill\r\ngöra något. Nej, ni vill ju skjuta allt på framtiden.\r\nNi vill vänta på helhetslösningar innan ni gör\r\nnågonting, ni vill vänta på EG, ni vill vänta på\r\nallting. Och ni vill fortfarande behålla\r\nengångssystemet. Jag tycker alltså inte att ni vill\r\nställa upp och göra någonting i det här\r\nsammanhanget.</pre><pre>Sedan sade Lars Ernestam att jag har uttryckt mig\r\nså, att det här var ett litet ärende. Men så sade jag\r\ninte. Jag sade att det kan tyckas att det är ett litet\r\närende, och det är en mycket stor skillnad mellan\r\natt säga detta och att säga att det är ett litet ärende.\r\nJag tycker inte att det är ett litet ärende. Det kan\r\ntyckas vara ett litet ärende, men det är det alltså\r\ninte. Här visar vi hur man vill jobba med dessa\r\nsaker, hur man skall kunna göra något konkret, inte\r\nbara lägga upp en massa program osv. Här kan vi\r\nalltså göra någonting direkt och konkret för vår\r\nmiljö, och det tycker jag är riktigt.</pre><pre>På frågan om jag är orolig för det storskaliga vill jag\r\nsvara: Ja, jag är orolig för det storskaliga -- att man\r\nåstadkommer den här konkurrenssituationen. Det\r\när därför som det har varit så viktigt att både\r\nnäringsutskottet och jordbruksutskottet mycket\r\nklart deklarerat att vi nu måste se till att det blir\r\növervakning när det gäller de här systemen, så att\r\ninte de stora företagen slår ut de små.</pre><pre></pre><pre>Anf. 59 ANNIKA ÅHNBERG (v) replik:</pre><pre>Fru talman! När det gäller glasflaskorna vill jag\r\nhelt kort säga att förut, när PET-flaskorna innebar\r\nett engångssystem, valde männisor som hade stor\r\nmiljömedvetenhet att satsa på glasflaskorna. De\r\nkommer kanske nu att välja att satsa på PET-\r\nflaskorna. Inget ont sagt om det i den här\r\nsituationen, det har jag all förståelse för. Men det\r\nkommer i sin tur att försvåra upprätthållandet av\r\nglasflaskorna. Det var bara så jag menade.\r\nKonsekvenserna av detta i vidare mening har man\r\ninte funderat över.</pre><pre>Bryggeribranschen har ju själv gjort en utredning\r\noch kommit fram till att PET-flaskorna\r\nmiljömässigt är bättre än glasflaskorna. Men jag\r\nbetraktar den branschens utredning som en\r\npartsinlaga. Det är kanske oförskämt, men jag\r\nanser att en utredning som tog hänsyn till både\r\nmiljö- och energiaspekter skulle ha funnits med\r\nsom underlag till den här propositionen. Den skulle\r\nha utförts på uppdrag av samhället och inte varit en\r\npartsinlaga. Då skulle vi ha kunnat föra den här\r\ndiskussionen mycket bättre förberedda.</pre><pre>Det är ju detta som över huvud taget är min kritik.\r\nJag kan hålla med Dag Ericson, när han säger att vi\r\nnu har chansen att få någonting att hända från den\r\n1 juli, annars får vi vänta flera år. Men det beror ju\r\npå att processen har drivits på sådant sätt att vi har\r\nställts i den här situationen. Det är först nu, under\r\nden här korta tiden som vi har haft ärendet i\r\nriksdagen, som det har funnits möjlighet för oss att\r\ni någon vidare mening föra den här diskussionen.\r\nSjälva processen bakom förslaget, tills det kom hit\r\ntill riksdagen, skulle ha sett ut på ett annat sätt,\r\nskulle ha gett oss möjlighet att diskutera de här\r\nolika miljömässiga och konkurrenspolitiska\r\naspekterna som nu anläggs på ärendet.</pre><pre>Det är detta som är så illa -- att man tar ett\r\ndelförslag och för diskussionerna i stort sett med\r\nrepresentanter för de riktigt stora företagen inom\r\nbranschen, och ställer alla andra utanför\r\ndiskussionen. Därför har vi nu försatts i den här\r\nmycket beklagliga situationen, och därför finns det\r\ninte någon annan möjlighet för mig än att hävda\r\nden ståndpunkt som vi har haft tidigare, och som\r\nvi fortfarande anser vara riktig, nämligen att detta\r\nskulle ha varit föremål för en helhetsbedömning.</pre><pre>När det gäller standardiseringen var det ju den\r\ninternationella standardiseringen jag talade om,\r\ninte den nationella, som Dag Ericson valde att tala\r\nom när han svarade.</pre><pre>Anf. 60 LARS ERNESTAM (fp) replik:</pre><pre>Fru talman! Det kan tyckas vara ett litet förslag,\r\nsäger Dag Ericson att han har sagt. Då kan det\r\ntyckas att Lars Ernestam erkänner att Dag Ericson\r\nsagt detta -- och det gör jag; jag har missuppfattat\r\ndet. Och jag ber om ursäkt för att jag nu kanske\r\ngick litet för långt i min bedömning.</pre><pre>Däremot, Dag Ericson, tycker jag -- och det står jag\r\nfortfarande fast vid -- att det här är ett litet förslag.</pre><pre>Jag förstår inte riktigt Dag Ericsons sätt att\r\nargumentera på avfallsområdet. Vi har här i\r\nriksdagen år efter år fört en debatt om detta -- jag\r\nhar själv varit här i nio år -- och varje år har vi lagt\r\nfram önskemål om ett samlat förslag på avfalls- och\r\nförpackningsområdena. Främst har det skett på\r\nsenare år. Under tidigare år var det mer allmänna\r\nskrivningar därom.</pre><pre>Nu kommer ett, som jag tycker, litet delförslag\r\nutbrutet ur de stora sammanhangen. Det skadar\r\nmer än det gör nytta. Därför tycker jag det är\r\nrimligt med ett samlat förslag. Avsikten är inte att\r\nskjuta upp ett beslut, utan det är för att få något\r\nsom är hållbart och som inte skadar de små\r\nföretagen. Vi ser till att ta miljöhänsyn samtidigt\r\nsom vi har kvar fri konkurrens samt inte bara får\r\nstorföretag på detta område.</pre><pre>Anf. 61 INGVAR ERIKSSON (m) replik:</pre><pre>Fru talman! Nu förbjuder man alltså PET-flaskan\r\noch hänvisar till att det görs stora miljövinster. Det\r\nsom kanske inte har kommit fram i dagens debatt\r\när att det också finns andra flaskor som mer har\r\nkaraktären av miljöbovar, t.ex. PVC-flaskor och\r\nandra. Dessa lämnar man helt åt sidan, och det\r\ntycker jag finns anledning att kommentera. Om\r\nhänsyn hade tagits också till dessa flaskors\r\nmiljöfarlighet, då hade man också kunnat ta ett\r\nstörre grepp kring hela problematiken. Det hade\r\nenligt vår mening varit riktigt i rådande situation.</pre><pre>Det finns exempel på att man på sina håll har\r\nförsökt och t.o.m. lyckats återanvända PET-flaskan\r\ni nytt material men med samma förpackning. Det\r\ninnebär en vinst, något som vi måste eftersträva.\r\nBara därför att det nu stiftas en lag finns det inget\r\nsom säger att man har löst problemen med att få\r\nflaskorna i retur. Vi anser således att det hade\r\ninneburit en större miljövinst med ett bredare\r\ngrepp kring dessa problem på\r\nförpackningsområdet. Det hade man kunnat göra\r\nutan att äventyra miljön.</pre><pre>I vår nära omvärld går utvecklingen mycket snabbt\r\npå detta område. Talet om att man här försöker\r\nbromsa utvecklingen tycker jag med förlov sagt är\r\nett dåligt förvar för detta förslag, som inte är\r\nheltäckande.</pre><pre>Anf. 62 DAG ERICSON (s) replik:</pre><pre>Fru talman! Vad Lars Ernestam och Ingvar\r\nEriksson nu säger stärker mig faktiskt i min\r\nuppfattning. Ni säger att det och det inte är utrett\r\noch att vi därför skall vänta med ett ikraftträdande\r\nav lagförslaget. Det finns ett bra förslag, ett\r\nalternativ, som vi kan genomföra. Naturligtvis är\r\nkonkurrensfrågan svår att lösa, men jag tror ändå\r\natt det hela kommer att fungera på ett bra sätt. Men\r\nni vill alltså skjuta på saker och ting för att slippa\r\nfatta ett beslut i frågan. Det är inte så vi skall arbeta\r\nmed miljöfrågor. När vi ser möjligheter att göra\r\nnågot som kan föra utvecklingen framåt, då skall vi\r\narbeta med det.</pre><pre>Vi kommer inte, som jag tidigare sade, att kunna\r\nlösa alla miljöproblem och tro att vi kan få ett\r\nsamlat grepp kring dem. Så fungerar det inte, utan\r\nvi får ta små steg i taget. Det kan vara jobbiga steg\r\nsom för med sig en del krångel.</pre><pre>Annika Åhnberg kommenterade frågan om\r\nglasflaskor. Man kan inte i förväg veta hur folk\r\nuppträder, om de köper glasflaskor eller inte. Vi får\r\nväl se vad som händer på det området. Däremot\r\ntror jag att vi kan hålla med dem som förespråkar\r\nPET-flaskor. Transportkostnaderna blir under alla\r\nomständigheter lägre genom att PET-flaskorna har\r\nen betydligt lägre vikt än glasflaskorna.</pre><pre>Det var på flit som jag talade om standardisering\r\nenbart i Sverige. Jag kunde inte svara på något\r\nannat, eftersom jag inte vet hur standardiseringen\r\ngår till överallt utomlands. Jag kan dock tänka mig\r\natt det kommer att äga rum diskussioner om\r\nstandardisering i samband med EG-förhandlingar.\r\nDet kommer säkerligen också att ske diskussioner\r\npå förpackningssidan. Men jag kan inte nu svara på\r\nnågra detaljer.</pre><pre>Förste vice talmannen anmälde att Annika\r\nÅhnberg och Ingvar Eriksson anhållit att till\r\nprotokollet få antecknat att de inte ägde rätt till\r\nytterligare repliker.</pre><pre>Anf. 63 Miljöminister BIRGITTA DAHL\r\n(s):</pre><pre>Fru talman! Jag har med stort intresse följt\r\nkammarens debatt och kammarens tidigare\r\nbehandling av detta ärende. När vi nu kommer till\r\nslutet av denna debatt kan jag med glädje\r\nkonstatera att propositionen kommer att få en\r\nstabil majoritet bakom sig i riksdagen. Allra bäst\r\nhade det förstås varit om alla partier ställt upp på\r\nden.</pre><pre>Jag vill också understryka att det här förslaget är ett\r\nled i regeringens och riksdagens samlade insatser\r\nför en bättre avfallshantering och för en bättre\r\nhantering av framför allt förpackningsavfallet. Jag\r\nkan erinra om att regeringen förra året\r\npresenterade ett samlat avfallsprogram som\r\nriksdagen ställde sig bakom och som nu håller på att\r\ngenomföras. Vi hoppas kunna förelägga nästa\r\nriksdag förslag baserade på\r\nförpackningsutredningens kommande betänkande.\r\nRegeringen och jag själv anser nämligen att det är\r\nviktigt att vi så snart som möjligt vad gäller\r\nförpackningsavfallet får ett förslag som baserar sig\r\npå helhetsgrepp där producentens och branschens\r\nansvar skall utgöra utgångspunkten för hanteringen\r\nav allt förpackningsavfall. Med den inriktning som\r\narbetet nu har tror jag också att vi då uppnår en\r\ninternationell harmonisering och standardisering\r\nav förpackningarna.</pre><pre>Jag tror att ett system som baserar sig på\r\nproducentansvar och ansvar för branschen för stor\r\nnytta med sig när det gäller att sanera marknaden,\r\nså att produkterna blir rena, resurshushållande och\r\nstandardiserade. Det kommer säkerligen att bli\r\nmånga sådana positiva effekter. Ett förslag därom\r\nvill vi kunna förelägga riksdagen så fort som\r\nmöjligt.</pre><pre>Det är angeläget att det föreliggande förslaget, som\r\när mycket betydelsefullt, kan genomföras i\r\npraktiken. Engångsflaskorna, dvs. PET-flaskorna,\r\nutgör 7 viktprocent av allt hushållsavfall och ännu\r\nmer om man ser till volymen. Det rör sig om 30--40\r\nmiljoner flaskor per år. De höll på att totalt tränga\r\nundan returglasflaskorna. Det var det stora\r\nproblemet. Vi måste få ett stopp på den\r\nutvecklingen.</pre><pre>Handeln hade ett direkt intresse av att sälja just\r\nengångsflaskor för att slippa ha ett retursystem att\r\nhantera. Det var hotet mot glasflaskorna. Jag tror\r\natt förslaget, Annika Åhnberg, kommer att ha en\r\npositiv effekt när det gäller att stoppa\r\nutträngningen av glasflaskan från marknaden.</pre><pre>Med viss skärpa vill jag säga att regeringen i arbetet\r\nmed propositionen har lagt ned stor möda på\r\nkonkurrensfrågorna. I propositionen beskriver vi\r\nockså hur de har diskuterats med\r\nbryggeribranschen. Svenska bryggarföreningen har\r\nockså tagit fram ett system för att hantera de små\r\nbryggeriernas problem. Vi kommer mycket snart,\r\nfaktiskt redan på tisdag nästa vecka, att ha\r\növerläggningar med SPK i syfte att tillse att det blir\r\nen övervakning av hur systemet fungerar i\r\npraktiken. Vi har sedan tidigare kontinuerliga\r\növerläggningar med branschen, och det kommer vi\r\ngivetvis att ha även i fortsättningen. Som ett direkt\r\nsvar till kammarens ledamöter vill jag säga att vi\r\nkommer att fullfölja vårt åtagande med stor kraft.</pre><pre>Självklart kommer det i det retursystem som skall\r\nfå regeringens godkännande att ställas mycket höga\r\nkrav på återvinningsgrad. Vi måste försäkra oss om\r\natt systemet kan fungera i praktiken. Det\r\nförutsätter bl.a. ett pantsystem. Enligt uppgift\r\nkommer panten att bli hög, sannolikt kring 4 kr.</pre><pre>Med detta, fru talman, vill jag än en gång\r\nsammanfatta denna diskussion med att uttala min\r\nglädje över att detta viktiga inslag i de samlade\r\ninsatserna för att minska den totala mängden avfall\r\ninkl. de onödiga förpackningsavfallen kommer att\r\nta ett viktigt steg framåt.</pre><pre>Anf. 64 LARS ERNESTAM (fp):</pre><pre>Fru talman! Miljöministern sade att PET-flaskorna\r\nutgör 7 % av avfallet. Är det riktigt?</pre><pre>(Miljöminister Birgitta Dahl: 7 % av\r\nhushållsavfallet. Det står i betänkandet.)</pre><pre>Nej, det står att 7 % är dryckesförpackningar.\r\nHuvudpartern av förpackningarna är av glas. PET-\r\nflaskorna utgör 1 %. Det får vi kolla upp,\r\nmiljöministern. PET-flaskorna utgör 1 %. Det är\r\n7 % inkl. glaset. Kan det vara en av anledningarna\r\ntill att miljöministern har överskattat betydelsen av\r\ndenna fråga? Det skall bli intressant att höra svaret\r\npå detta.</pre><pre>Vi har haft en lång debatt, och jag skall inte\r\nförlänga den mycket mer. Jag vill bara uttrycka i\r\nstort sett samma förhoppning som miljöministern,\r\nnämligen att kommande regeringar skall lägga fram\r\nsamlade förslag på förpackningsområdet. Jag har\r\nmin uppfattning om hur den regeringen skall se ut,\r\nBirgitta Dahl har en annan. Det som hänt hittills\r\nger oss fullt fog för att vara kritiska och komma med\r\nsynpunkter på att dessa frågor har tagit mycket lång\r\ntid.</pre><pre>Anf. 65 ANNIKA ÅHNBERG (v):</pre><pre>Fru talman! När det gäller PET-flaskornas andel av\r\navfallet, kan jag bara instämma med Lars\r\nErnestam. Det står faktiskt också i propositionen\r\npå s. 5 att tomma dryckesförpackningar utgör 7 %\r\nav hushållsavfallet, men det står inte att det är just\r\nPET-flaskorna. Det är lätt att göra det misstaget,\r\ndet har jag själv gjort.</pre><pre>Jag instämmer med miljöministern om\r\ngrunderna för det fortsatta arbetet. Jag tycker det\r\när helt riktigt, och vi har från vänsterpartiets sida\r\nmånga gånger betonat betydelsen av\r\nproducentansvaret och vikten av att man nu med\r\nkonsekvens driver detta arbete. Vi har av den tyska\r\nutvecklingen, åtminstone hittills, kunnat se att\r\ndetta verkar vara en framgångsrik väg att beträda,\r\neftersom den sätter i gång så många processer. Man\r\ntvingar industrin och handeln att börja ta detta\r\nansvar.</pre><pre>Det är verkligen inte så -- som det sagts tidigare\r\nhär i debatten -- att den fria marknaden själv löser\r\ndessa problem. Just bristen på hänsyn till miljön är\r\nen av de stora marknadsimperfektionerna, som\r\nekonomerna säger. Det är ju en av de stora\r\nproblemen med marknadsekonomin, att den inte\r\ntar hänsyn till miljön. Det är en process som\r\nkonsekvent måste drivas av oss politiker. Det är ett\r\nstort ansvar för oss.</pre><pre>Även om vi har den gemensamma grunden för det\r\nfortsatta arbetet, kan det ändå inte hindra att man\r\nhar rätt att rikta en viss kritik mot hur processen i\r\ndetta ärende har gått till. Jag tycker fortfarande att\r\ndenna process alltför snabbt kom att inriktas på --\r\nman kan kanske inte kalla det en detalj -- ett\r\ndelområde, en delaspekt. Mycket av\r\nproblematiken har här tagits upp, såsom att man\r\ninte kommer åt de nu befintliga flaskorna som är\r\ntillverkade av andra material, t.ex. PVC-flaskorna,\r\noch därmed inte heller eventuellt nya flaskor med\r\nannan sammansättning än PET-flaskor. Dessa\r\nkommer ju inte heller att beröras av den här lagen.\r\nLikaså är det inte bra att den över huvud taget inte\r\nberör det som inte är konsumtionsfärdiga drycker,\r\nt.ex. saft osv., som också förpackas i denna typ av\r\nflaskor.</pre><pre>Jag tycker det är ganska uppenbart att utvecklingen\r\ngått förbi sätt att hantera förpackningsfrågor som\r\ndenna proposition är ett utslag av. Det visar också\r\ndet som har hänt bara under de senaste åren.</pre><pre>Jag kunde i och för sig stå här och säga att vi från\r\nvänsterpartiets sida alltid sedan 1903 lagt fram\r\nförslag, men jag måste säga att det är litet tröttsamt\r\nmed denna typ av politisk argumentation där alla\r\nsäger att de länge har drivit frågor och att det trots\r\ndet ändå inte händer något. Jag tror det vore\r\närligare om vi alla erkände att det hänt mycket på\r\ndetta område ute i samhället under de senaste åren\r\noch att det nu är vår uppgift som politiker att driva\r\ndessa frågor vidare.</pre><pre>Sedan måste jag reagera när miljöministern säger\r\natt avsikten med detta är att vi skall stoppa\r\nmarknadsförsäljningen av glasflaskorna. Jag tror\r\ninte riktigt på den argumentationen. Jag tror inte\r\natt man fått bryggeribranschen att investera\r\nhundratals miljoner kronor i ett system som i själva\r\nverket skall leda till att de minskar andelen av PET-\r\nflaskorna och ökar andelen av glasflaskorna. Jag\r\ntror att verkligheten kommer att bli den motsatta.</pre><pre>Anf. 66 INGVAR ERIKSSON (m):</pre><pre>Fru talman! Miljöministern verkade mycket\r\noptimistisk om framtiden. Det är gott och väl. Vi\r\nhoppas också att man skall kunna ta ett bredare\r\ngrepp. Vi anser dock att man borde ha tagit det\r\nredan nu.</pre><pre>I andra frågor som kanske inte belyses så mycket\r\nhär i debatten talas det också om en viss\r\ndispensgivning. Jag vill gärna fråga miljöministern\r\nom hon verkligen tror att denna dispensgivning kan\r\nbli fullt neutral med tanke på att t.ex.\r\nBryggarföreningen skall vara remissinstans när\r\nman skall ta ställning till dessa frågor. Det tycker\r\njag är litet alarmerande, även om man är expert på\r\nområdet. Det är en viktig uppgift att hantera detta\r\npå ett riktigt sätt.</pre><pre>PVC-flaskorna, som ju är den verkliga miljöboven\r\nbland förpackningar, omfattas ju inte av lagen\r\ndenna gång. Jag vill fråga: När beräknar\r\nmiljöministern att man kan göra någonting på det\r\nområdet? Det vore en verklig miljöinsats.</pre><pre>Anf. 67 MARIANNE SAMUELSSON (m):</pre><pre>Fru talman! Jag tycker det vore intressant att få en\r\nredogörelse för hur vi skall klara problemet med de\r\nflaskor som inte innehåller konsumtionsdrycker\r\noch därmed inte ingår i detta retursystem. Det\r\nborde vara ganska enkelt att få med även dessa\r\nflaskor som innehållsmässigt kanske är av samma\r\nkvalitet. Om inte annat bör man kunna styra det så,\r\natt även engångsflaskorna, t.ex. 15 miljoner\r\nsaftflaskor, omfattas av retursystemet, så att de inte\r\nhamnar utanför.</pre><pre></pre><pre>Anf. 68 Miljöminister BIRGITTA DAHL\r\n(s):</pre><pre>Fru talman! Först skall jag direkt erkänna att jag i\r\nhastigheten läste fel. Lars Ernestam hade rätt. Det\r\när dock inte så att PET-flaskorna är ett så litet\r\nproblem som Lars Ernestam vill göra gällande. Det\r\nstår faktiskt också i utskottets överväganden att de\r\nvolymmässigt utgör en betydligt större del och att\r\ndet just är PET-flaskorna som svarar för den här\r\neffekten, att dryckesförpackningarna volymmässigt\r\nutgör en växande andel av det totala\r\nhushållsavfallet. Det är i sig ett problem som vi\r\nmåste ta itu med. Men jag erkänner att jag hade\r\nlitet för bråttom och att tankarna rusade i väg för\r\nmig.</pre><pre>Jag tycker också, Annika Åhnberg, att det är\r\ntröttsamt att vi hela tiden står här och öser på\r\nvarandra vår egen historia. Det är riktigt att det på\r\ndetta område har hänt väldigt mycket. Jag kan säga\r\natt avfallsområdet och\r\ndryckesförpackningsområdet var bland de värsta\r\nområdena jag fick ta itu med för fem år sedan när\r\njag började arbeta som miljöminister. I\r\ndiskussioner med bryggeribranschen och\r\nförpackningsbranschen stoppade vi en del nya\r\nförpackningar som då var på väg in på marknaden.\r\nVi fick till stånd ett nytt sätt att arbeta med dessa\r\nfrågor som ledde fram till att man tog fram en\r\nåterfyllningsbar flaska. Vi fick också fram ett nytt\r\nflask- och backsystem när det gäller\r\nglasförpackningar. I den här processen och i\r\növerläggningar med olika parter, även handeln, såg\r\njag så tydligt -- liksom även när jag handlade i min\r\nKonsumaffär hemma -- att man störtskyltade med\r\nengångs-PET-flaskorna för att tränga ut andra\r\nförpackningar och slippa ha besvärliga retursystem\r\ni affären. Det var tydligt. Därför var det strategiskt\r\nviktigt att göra denna engångsinsats som ett led i\r\ndet bredare arbetet med att få någon ordning på\r\navfallshanteringen och förpackningssystemet.</pre><pre>Jag tror att det som vi nu redovisar i den\r\nmiljöpolitiska propositionen om helhetsansvaret\r\nför producenter och branschen är det riktiga svaret\r\npå problemet. Inga andra lösningar kan lika bra\r\nhantera detta som den satsning vi nu gör och som\r\nvilket jag är övertygad om, kommer att bli\r\ngemensam med övriga Europa. Det kommer att få\r\ndynamiska och självsanerande effekter som är\r\nmycket bra. Jag tror också att vi får en\r\nstandardisering av förpackningarna internationellt.</pre><pre>Anf. 69 LARS ERNESTAM (fp):</pre><pre>Fru talman! Jag skall avsluta den här diskussionen\r\nkring mängden avfall. Enligt våra beräkningar\r\nproduceras 140 miljoner flaskor varje år. De väger\r\ni genomsnitt 70 gram. Det blir ungefär 10 000 ton.\r\nDet skall ställas mot den totala volymen\r\nhushållsavfall som uppgår till 2 600 000 ton.</pre><pre>Miljöministern säger att det är fråga om en stor\r\nvolym, och visst är det så. De är dock mycket lätta\r\natt klämma ihop. Vi har inte förringat problemet\r\nkring PET-flaskorna. Det är en viktig del i andra\r\nåtgärder.</pre><pre>Vi tycker att miljöministern i denna fråga har\r\nhamnat på ett stickspår. Varför säger jag detta?\r\nDen järnvägsräls som leder rakt fram leder mot\r\nEG, internationella överenskommelser och stora\r\ngrepp. Det var miljöministern inne på i sitt\r\nanförande. Det här förslaget är dock ett stickspår.\r\nDärför har vi kritiserat det, inte därför att det har\r\ngällt att komma till rätta med detta miljöproblem.</pre><pre>Anf. 70 Miljöminister BIRGITTA DAHL\r\n(s):</pre><pre>Fru talman! Först vill jag säga till Lars Ernestam\r\natt ton är ett mått på vikt, och inte volym som Lars\r\nErnestam sade. Volymmässigt utgör detta en\r\nmycket större del.</pre><pre>Jag tycker att Coca-Colas mycket stora intresse för\r\nregeringens och riksdagens hantering av den här\r\nfrågan med all önskvärd tydlighet visar att detta\r\nlångt ifrån är ett stickspår, utan tvärtom att det har\r\nutomordentligt stor betydelse för utvecklingen\r\näven internationellt. Tack vare\r\nriksdagsmajoritetens kloka ställningstagande\r\nkommer Sverige att bli ett föregångsland på det här\r\nområdet.</pre><pre>Överläggningen var härmed avslutad.</pre><pre>(Beslut skulle fattas den 8 maj.)</pre><pre>10 § Vissa tillsynsfrågor enligt vattenlagen\r\nm.m.</pre><pre>Föredrogs</pre><pre>jordbruksutskottets betänkande</pre><pre>1990/91:JoU28 Vissa tillsynsfrågor enligt\r\nvattenlagen m.m. (prop. 1990/91:114)</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 8 maj.)</pre><pre>11 § Bostadsdomstolen och hyresnämnderna</pre><pre>Föredrogs</pre><pre>justitieutskottets betänkande</pre><pre>1990/91:JuU26 Bostadsdomstolen och\r\nhyresnämnderna (prop. 1990/91:98).</pre><pre>Anf. 71 BRITTA BJELLE (fp):</pre><pre>Fru talman! Vi skall nu behandla justitieutskottets\r\nbetänkande nr 26 om specialdomstolar.\r\nBakgrunden till detta betänkande är det s.k.\r\nLangborgermålet i Europadomstolen för mänskliga\r\nrättigheter, där Sverige blev fällt därför att\r\nbostadsdomstolen inte hade varit en opartisk och\r\noavhängig domstol i förhållande till det mål som\r\nprövades. Sverige bröt därför mot artikel 6 punkt 1\r\ni Europakonventionen.</pre><pre>Det mål som prövades handlade om att en parts\r\ntalan kan stå i strid mot ett gemensamt intresse hos\r\nde organisationer som utsett intresseledamöterna i\r\ndomstolen. Det faktum att Sverige har fällts i\r\nEuropadomstolen har föranlett regeringen att lägga\r\nfram förslag till förändringar.</pre><pre>Regeringens förslag innebär att intresseledamöter\r\nsom representerar organisationer som kan antas ha\r\ngemensamma intressen som i sin tur står i strid med\r\nden ena partens intressen i tvisten, inte får delta i\r\nett sådant mål. Om en sådan situation uppstår skall\r\nmålet i stället handläggas av enbart jurister.</pre><pre>Vi i folkpartiet liberalerna tycker att förslaget är ett\r\nsteg i rätt riktning, men långt ifrån tillräckligt.\r\nLangborgerdomen i Europadomstolen är bara ett\r\nav flera symptom på ett systemfel. Regeringen\r\nförsöker nu isolera de fall där maktbalansen kan\r\ntänkas vara förskjuten i stället för att angripa hela\r\nsystemet av beroendeförhållanden.</pre><pre>Vi menar att i en demokratisk rättsstat skall\r\nriksdagen bestämma vilka lagar som skall gälla. När\r\ntvister sedan uppkommer skall de avgöras av en\r\noberoende och opartisk domstol som inte kan\r\nmisstänkas för att ta obehöriga hänsyn. Det är\r\nkonstitutionellt tveksamt att ha domstolar vars\r\ngrundläggande idé är att de bygger på en\r\nmaktbalans av beroendeförhållanden i stället för\r\natt bygga på oberoende.</pre><pre>Hyresnämnden består i regel av en lagfaren\r\nordförande samt två ledamöter från\r\nhyresnämndens organisationer. En hyresnämnds\r\nbeslut kan överklagas till bostadsdomstolen. Men\r\näven den instansen har en majoritet av\r\norganisationsföreträdare -- tre lagfarna domare och\r\nfyra intresseledamöter. Vi anser att det är\r\nbetänkligt från rättssäkerhetssynpunkt med en\r\nsådan sammansättning i domstolar.</pre><pre>Människors förtroende för den dömande maktens\r\noberoende och integritet urholkas genom\r\nintresseledamöternas delaktighet i\r\nrättstillämpningen. Vi anser därför att hyres- och\r\narrendenämnderna samt bostadsdomstolen bör\r\navskaffas så snart som möjligt.</pre><pre>Rättegångsutredningen som lämnade sitt\r\nbetänkande år 1987 var inne på samma linje.\r\nUtredningen skrev bl.a. att utvecklingen\r\nbeträffande specialiseringen av domstolsväsendet\r\nnu gått så långt att det gällde att välja väg. Man\r\nmenade att det allmänna domstolsväsendet hade\r\nblivit så utarmat att en återgång till ett mera\r\nenhetligt domstolsväsende var befogad. Därför\r\nborde fastighetsdomstolen och hyres- och\r\narrendenämnderna avskaffas och deras uppgifter\r\növerföras just till de allmänna domstolarna.\r\nUtredningen menade också att även sjörättsmål,\r\ntryckfrihetsmål m.fl. liknande mål kunde överföras\r\ntill de allmänna domstolarna.</pre><pre>Mot bakgrund av den här beskrivningen anser vi att\r\ndet nu vore lämpligt att ge den sittande\r\ndomstolsutredningen tilläggsdirektiv för att göra en\r\növersyn av specialdomstolarna. När det gäller\r\nbostadsdomstolen och hyresnämnden bör\r\nregeringen nu lägga fram förslag som går ut på att\r\nden verksamhet som dessa domstolar bedriver skall\r\növerföras till allmänna domstolar.</pre><pre>Dessa båda yrkanden framgår av reservationerna\r\nnr 2 och 3, som jag yrkar bifall till, i det här\r\nbetänkandet.</pre><pre></pre><pre>Anf. 72 BIRGIT HENRIKSSON (m):</pre><pre>Fru talman! Justitieutskottets betänkande nr 26\r\nbehandlar bostadsdomstolen och hyresnämnderna.\r\nRegeringen har i proposition 1990/91:98 bl.a. lagt\r\nfram vissa förslag till ändring i lagen om\r\nbostadsdomstol. Man har efter avgörande i\r\nEuropadomstolen i Strasbourg som Britta Bjelle\r\nnyss framhöll, föreslagit vissa ändringar i lagen, så\r\natt den bättre anpassas till de krav som\r\nEuropadomstolen har dömt efter.</pre><pre>Det är i och för sig tillfredsställande att\r\nförändringar görs i svensk lagstiftning för att\r\nuppfylla Europadomstolens krav. Men enligt\r\nmoderata samlingspartiets uppfattning räcker inte\r\ndessa förändringar till. Från regeringens sida har\r\nman -- som vanligt skulle jag vilja säga -- inte tagit\r\nsteget fullt ut.</pre><pre>Fru talman! Vi moderater har tidigare krävt en\r\nfullständig översyn av systemet med\r\npartssammansatta domstolar och specialdomstolar\r\noch vidhåller fortfarande nödvändigheten av en\r\nsådan översyn.</pre><pre>Vissa former av specialisering av domstolsväsendet\r\nbehandlades i statens offentliga utredningar, SOU\r\n1987:13. Utredningen ansåg redan då att\r\nspecialiseringen av domstolsväsendet hade gått så\r\nlångt att man måste välja väg -- antingen en fortsatt\r\nutarmning av de allmänna domstolarna eller en\r\nåtergång till ett mera enhetligt domstolväsende. Vi\r\nmoderater -- liksom för övrigt utredningen --\r\nförordar det sist nämnda alternativet. Vi vill ha ett\r\nmera enhetligt domstolväsende.</pre><pre>Vi vet att många i dag oroar sig över att de särskilt\r\nutsedda representanterna i de partssammansatta\r\ndomstolarna och nämnderna inte i varje\r\nsammanhang kan frigöra sig helt från bindningen\r\ntill den part som har utsett dem som sina speciella\r\nrepresentanter i domstolen. Dessa domstolar är\r\nockså fristående från de allmänna underrätterna.\r\nOfta finns ingen eller bara begränsad möjlighet att\r\növerklaga dessa domstolars avgöranden. Talan kan\r\nt.ex. inte föras vare sig mot arbetsdomstolens eller\r\nmarknadsdomstolens dommar.</pre><pre>Fru talman! Det är mot denna bakgrund som vi i\r\nmom. 7, reservation 2 kräver en fullständig översyn\r\nav specialdomstolarna. Det är hög tid att översynen\r\nkommer i gång, och utgångspunkterna för arbetet\r\nmed översynen skall vara att flertalet\r\nspecialdomsdommar skall avskaffas. Mycket starka\r\nrättssäkerhetsskäl talar för en förändring i den\r\nriktningen.</pre><pre>Förändringen kan komma att medföra ökat behov\r\nav expertmedverkan inom de allmänna\r\ndomstolarna, varför även den frågan bör ingå i\r\nutredningsdirektiven, som regeringen bör ge som\r\ntilläggsdirektiv till domstolsutredningen. Fru\r\ntalman! Jag yrkar bifall till reservation 2.</pre><pre>När det gäller reservation 3 har vi liksom folkpartiet\r\nliberalerna och centerpartiets företrädare i\r\nutskottet krävt att bostadsdomstolen m.m. skall\r\navskaffas. Vi anser att ärendena skall överföras till\r\nallmän domstol. Det är från principiella\r\nutgångspunkter betänkligt att\r\nintresseorganisationer är representerade i\r\ndömande organ.</pre><pre>En hyresgäst kan klaga på hyresvillkor och dylikt\r\nhos hyresnämnd eller bostadsdomstol. Organen är\r\npartssammansatta, vilket innebär att ärendena\r\navgörs av en representant för fastighetsägarna och\r\nen från Hyresgästernas Riksförbund samt en\r\ndomare. Eftersom de bägge avtalsparterna --\r\nnaturligt nog -- slår vakt om sin avtalsuppgörelse\r\nleder partssammansättningen här till att den\r\nenskilde har mycket små möjligheter att vinna\r\ngehör för sin åsikt.</pre><pre>Enligt moderata samlingspartiets uppfattning skall\r\nprövning inför domstol vara reell och opartisk. Vi\r\nhar därför, fru talman, yrkat att hyresnämnd och\r\nbostadsdomstol skall avskaffas och att ärendena\r\nskall överföras till allmän domstol.</pre><pre>Fru talman! Jag yrkar bifall till reservation 3.</pre><pre>Anf. 73 ANDERS SVÄRD (c):</pre><pre>Fru talman! Centerpartiet har sedan tidigare\r\nuppfattningen att specialdomstolar av det slag som\r\ndet här är fråga om bör avskaffas. Av skäl som i allt\r\nväsentligt redan har anförts av Britta Bjelle och\r\nBirgit Henriksson yrkar jag bifall till\r\nreservationerna nr 2 och 3.</pre><pre>Anf. 74 BERITH ERIKSSON (v):</pre><pre>Fru talman! Langborgermålet ligger till grund för\r\nförslag till förändringar när det gäller\r\nbostadsdomstolen för att den enskilde skall vara\r\nberättigad till en domstolsprövning inför en\r\noavhängig och opartisk domstol. Målet kan\r\nbeskrivas så att både de som ingick i rätten och den\r\nsvarande hade en ekonomisk vinst av att en viss\r\nklausul fanns kvar.</pre><pre>I propositionen som behandlar detta tar man även\r\nupp andra specialdomstolar med\r\nintresseledamöter, bl.a. arbetsdomstolen.\r\nVänsterpartiet tar i en reservation upp\r\nsammansättningen i arbetsdomstolen. Även i\r\narbetsdomstolen kan den enskilde människan\r\nkänna oro och tvivel inför om domstolen är\r\nopartisk.</pre><pre>Jag vill ta ett exempel med ett ärende som jag har\r\nläst om. Det gäller en kvinna som sökte arbete som\r\nvaktmästare på en LO-skola. Hon fick inte\r\ntjänsten. Hon upplevde det som en diskriminering\r\npå grund av kön och ville föra frågan till\r\narbetsdomstolen. Hennes fackförbund, ett LO-\r\nfack, vägrade bistå henne i en sådan prövning, och\r\nhon anlitade en privat advokat. I domstolen fanns\r\ndå LO-representanter både som svarande och som\r\nledamot av rätten. Man kan förstå att kvinnan\r\nkände sig överkörd i en sådan rättegång.</pre><pre>Jag har arbetat som facklig förhandlare i ett TCO-\r\nförbund i ett antal år. Därför vet jag hur mina\r\nfackliga kolleger, främst från LO-förbunden, ser på\r\nsyndikalister. Jag kan också föreställa mig att i mål\r\ndär syndikalister är part kan situationer uppstå där\r\nden enskilde kan känna tvivel beträffande\r\nopartiskheten.</pre><pre>Därför har vi i en motion från vänsterpartiet\r\nföreslagit att i de konkreta fallen då en enskild vill\r\nföra sin talan i domstol och det egna fackförbundet\r\ninte ställer upp med jurist i domstolen eller en\r\nsyndikalist vill föra sin talan -- syndikalisterna har\r\ninga representanter i arbetsdomstolen -- skall man\r\nha en domstol utan intresseledamöter.</pre><pre>Fru talman! Jag yrkar bifall till reservation nr 1.</pre><pre>Anf. 75 GÖRAN MAGNUSSON (s):</pre><pre>Fru talman! Jag börjar med att yrka bifall till\r\nhemställan i justitieutskottets betänkande 26 och\r\navslag på de reservationer som fogats till\r\nbetänkandet.</pre><pre>Som tidigare talare framhållit handlar den\r\nproposition som ligger till grund för betänkandet i\r\nförsta hand om sammansättningen av\r\nbostadsdomstolen och hyresnämnderna i vissa\r\ntyper av mål. Anledningen till propositionen är en\r\ndom i Europadomstolen där det konstateras att den\r\nnuvarande sammansättningen i den typ av mål som\r\ndet är fråga om inte fyller kraven på att domstolen\r\nskall vara opartisk och oavhängig. Det finns\r\nnaturligtvis all anledning att se till att vi har ett\r\ndomstolsväsende som fungerar utifrån de principer\r\nsom anges i Europakonventionen om de mänskliga\r\nrättigheterna.</pre><pre>I propositionen behandlas också ett par andra\r\nfrågor. Det gäller frågan om att nämndemän i olika\r\ndomstolar inte får uppträda som partsombud i sina\r\ndomstolar. Vidare föreslås slopande av 70-\r\nårsgränsen för valbarhet i hyresnämnd och\r\narrendenämnd. Detta överensstämmer med vad\r\nsom i övrigt gäller för nämndemän.</pre><pre>Vad Europadomstolen sagt -- och det är detta som\r\nligger bakom propositionen -- är att\r\nlekmannaledamöterna, som är utsedda till\r\nledamöter av domstolarna därför att de har\r\nerfarenhet av fastighetsförvalning sett ur ett\r\nägarperspektiv eller av ett boende sett ur\r\nhyresgästperspektiv, inte är representanter för\r\nnågra organisationer, utan det är personer som har\r\njust dessa erfarenheter. Vad Europadomstolen\r\nuttalat sig om är att lekmannaledamöterna hade ett\r\ngemensamt, sammanfallande intresse som stod i\r\nmotsatsförhållande till intresset hos den person\r\nsom hade väckt talan i domstolen.</pre><pre>Det är viktigt att komma ihåg att det inte handlar\r\nom något generellt uttalande från\r\nEuropadomstolen om att den här typen av\r\ndomstolar inte skulle uppfylla\r\nrättssäkerhetskriterierna, utan det gäller just den\r\nsituationen där lekmannaledamöterna har ett\r\nsammanfallande, gemensamt intresse som strider\r\nmot det intresse som den person har som väckt\r\ntalan i domstolen. Utskottet skriver om\r\nEuropadomstolens uttalande:</pre><pre>''Samtidigt bör det redan här understrykas att\r\nEuropadomstolen uttryckligen konstaterade att\r\nintresseledamöterna i bostadsdomstolen är\r\nutomordentligt väl kvalificerade att delta i\r\nbedömande av tvister mellan hyresvärdar och\r\nhyresgäster m.m. just på grund av sin särskilda\r\nerfarenhet.''</pre><pre>Man kan alltså inte ta domen i det s.k.\r\nLangborgermålet till intäkt för att en ordning med\r\nintresseledamöter generellt sett skulle vara\r\noförenlig med Sveriges konventionsåtagande. Jag\r\ntycker att det är viktigt att konstatera detta för den\r\nfortsatta debatten i anslutning till de reservationer\r\nsom fogats till betänkandet om att riksdagen skall\r\nuttala sig för att avskaffa specialdomstolar. En del\r\nreservanter föreslår att det skall ske först efter\r\nutredning, medan andra vill att det skall ske mer\r\nomedelbart.</pre><pre>Denna fråga är inte något nytt diskussionsämne i\r\ndenna kammare, utan den har varit föremål för\r\nflera betänkanden från justitieutskottet. Utskottet\r\nhar i dessa betänkanden uttalat att det inte finns\r\nanledning att generellt avskaffa det som kallas för\r\nspecialdomstolar. Specialdomstolarna har i stället --\r\ndet framhåller också rättegångsutredningen -- lett\r\ntill att många mål har blivit utomordentligt väl\r\nutredda och att det har kunnat avkunnas bra\r\ndomar.</pre><pre>Rättegångsutredningens förslag hade sin\r\nutgångspunkt i att man skulle göra en satsning på\r\nde allmänna domstolarna och att den allmänna\r\nkompetensen där skulle utvecklas ytterligare.\r\nRättegångsutredningen ansåg att man i stället för\r\nspecialdomstolarna skulle utveckla ett system med\r\nexpertmedverkan i domstolarna, såsom fallet är\r\njust i bostadsdomstolen och hyresnämnderna, där\r\nfolk med erfarenhet från just de områden som\r\ndomstolarna skall döma i medverkar. Det är alltså\r\nfråga om en expertmedverkan. Därigenom har man\r\negentligen bara genom en annan organisation enligt\r\nmin mening försatt sig i ungefär samma läge som vi\r\nför närvarande befinner oss i.</pre><pre>Det är svårt att förstå att flera partiföreträdare här\r\nutifrån principiella utgångspunkter uttalar sig i\r\ndessa frågor. För dessa principiella utgångspunkter\r\nkan man inte finna stöd vare sig i\r\nEuropakonventionen om mänskliga rättigheter\r\neller i uttalandet från Europadomstolen. Man kan\r\ninte heller finna stöd för dessa principer ens i\r\nuttalanden från lagråd. Dessa instanser har ansett\r\natt detta är en korrekt anordning.</pre><pre>Reservation nr 1 har en delvis annan utgångspunkt.\r\nDen handlar om arbetsdomstolen. Jag anser att\r\nreservanten har missat själva poängen, nämligen\r\natt Europadomstolens uttalande handlar om just\r\nsammanfallande, gemensamma intressen. I den\r\nsituationen bör man inte kunna råka in i när det\r\ngäller arbetsdomstolen, något som framhålls i\r\nregeringens proposition och som det argumenteras\r\nför i utskottsbetänkandet.</pre><pre>Fru talman! Till sist vill jag säga att jag tycker att\r\ndet är underligt att företrädare för vänsterpartiet så\r\nstarkt vill förlita sig på enbart\r\nämbetsmannamedverkan i vissa typer av mål i\r\narbetsdomstolen.</pre><pre></pre><pre>Anf. 76 BRITTA BJELLE (fp):</pre><pre>Fru talman! Göran Magnusson verkar förorda att\r\nvi skall behålla den typ av specialdomstolar som vi\r\nhar på alla tänkbara områden i Sverige. Faktum är\r\nemellertid att även hans parti börjat inse att det inte\r\nens för socialdemokratin ligger i tiden att behålla\r\nspecialdomstolar. Vi har ganska nyligen avskaffat\r\nekodomstolarna, och vi har också avskaffat\r\nförsäkringsdomstolarna som en typ av\r\nspecialdomstolar. Så nog verkar det som om\r\nsocialdemokratin vore på väg åt samma håll som vi\r\nandra. Det är bara det att socialdemokraterna\r\nväntar tills de tvingas in i en ny fålla. Den tiden\r\nkanske också kommer då socialdemokratin anser\r\natt detta även gäller i det här fallet.</pre><pre>Jag kan inte heller låta bli att konstatera att även\r\nrättegångsutredningen konkret förordade att man\r\nskulle avskaffa såväl fastighetsdomstolen som\r\nhyres- och arrendenämnderna. Det finns alltså\r\ninget stöd i rättegångsutredningen för att behålla\r\nden nuvarande ordningen, något som jag fick\r\nintrycket av att Göran Magnusson hävdade.</pre><pre>Man kan säkerligen läsa in litet olika meningar i\r\nEuropadomstolens uttalande, beroende på vilka\r\negna värderingar man har. Min bedömning är att\r\nEuropadomstolen uttalade sig principiellt att man\r\nkunde ha nämndemän som var kunniga.\r\nEuropadomstolen uttalade sig däremot inte om det\r\nlämpliga i att organisationer var företrädda i\r\nspecialdomstolar. Detta är för mig två helt skilda\r\nsaker.</pre><pre>Anf. 77 BIRGIT HENRIKSSON (m):</pre><pre>Fru talman! Jag vill bara kort deklarera att jag har\r\nuppfattat Europadomstolens utslag på samma sätt\r\nsom Britta Bjelle här har redogjort för. Vad man\r\nuttalar sig om är sammansättningen i den här typen\r\nav mål. Vad vi har utgått ifrån är att man aldrig skall\r\nbehöva känna tvekan om hur en nämnds\r\nsammansättning eventuellt kan påverka domen.</pre><pre>Göran Magnusson säger att domstolarna i alla fall\r\nmåste anlita expertmedverkan. Vi har då sagt att\r\ndet bör kunna utredas om expertmedverkan\r\nbehövs. Men det är skillnad att höras som expert\r\noch att ha dömande funktion.</pre><pre>De partssammansatta fristående domstolarna, som\r\nhar att tillämpa särskilda regler inom vissa\r\nområden, i snarlika rättsliga frågor dömer olika.\r\nDet tycker vi är mycket olyckligt. Vi anser att det\r\nallmänna domstolsväsendet här är bättre skickat att\r\nhandha den dömande funktionen.</pre><pre>Anf. 78 BERITH ERIKSSON (v):</pre><pre>Fru talman! Jag vill först svara Göran Magnusson\r\npå hans funderingar över att vänsterpartiet skrivit\r\nen sådan här motion och reservation. Det beror på\r\natt vi värnar om demokratin och rättssäkerheten.\r\nVi tycker att även syndikalisterna skall få finnas till\r\noch kunna få sin rätt. Det gäller alla enskilda\r\nmänniskor.</pre><pre>Även om ett överklagande inte skulle vinna bifall i\r\nEuropadomstolen, kan det ändå vara fråga om ett\r\notillfredsställande förhållande. Detta kan leda till\r\nvad vi i dagligt tal kallar för rättshaveri. Man kan\r\nbefara att det även i arbetsdomstolen kan uppstå\r\nsådana situationer som jag pekade på i mitt\r\ninledningsanförande, där en part i målet och\r\nlekmannaledamöterna kan ha ett gemensamt\r\nintresse av att tvisten skall få en viss utgång.</pre><pre>Anf. 79 GÖRAN MAGNUSSON (s):</pre><pre>Fru talman! Socialdemokratins ställningstagande\r\ntill specialdomstolar är mer att betrakta som ett\r\npraktiskt ställningstagande. Det är riktigt som\r\nBritta Bjelle säger att vi har avskaffat\r\nekodomstolarna och fattat beslut om en annan\r\nordning när det gäller socialförsäkringsmål. Vi\r\nkänner inte alls något motstånd mot att diskutera\r\ndessa frågor. Vad jag vänt mig mot i min\r\nargumentation är den principiella utgångspunkt\r\nsom både Britta Bjelle, Anders Svärd och Birgit\r\nHenriksson har när de hävdar att man inte skall ha\r\nspecialdomstolar utan man i stället skall lösa frågan\r\ngenom att de allmänna domstolarna i olika typer av\r\nmål tillförs expertmedverkan. Det är i varje fall den\r\nlösning som rättegångsutredningen förordar. Jag\r\nanser att man då i verkligheten får ungefär samma\r\nlösning som man för närvarande har och att det\r\nalltså kan komma principiella invändningar mot\r\ndetta.</pre><pre>När det gäller Europadomstolens uttalande är det\r\nprecis så som det står på s. 9 i utskottsbetänkandet\r\noch som jag citerade, nämligen att uttalandet inte\r\nsträcker sig längre än till att lekmannaledamöterna\r\nhar sammanfallande intressen, såsom jag\r\nredogjorde för i mitt anförande. Det är ju enklare\r\natt vi läser på detta än att vi argumenterar här i\r\nkammaren. Europadomstolen har alltså inte uttalat\r\nnågonting negativt i detta fall.</pre><pre>Till Berith Eriksson vill jag säga att\r\narbetsdomstolen haft denna sammansättning under\r\nen mycket lång följd av år. Arbetsdomstolen har ett\r\nutomordentligt gott anseende. Varken jag,\r\nutskottskansliet eller någon annan har kunnat finna\r\natt den typen av konflikter som föranlett denna\r\nproposition skulle kunna uppstå i arbetsdomstolen.\r\nDärför är det inte nödvändigt att göra någon\r\nförändring av arbetsdomstolens sammansättning.\r\nJag vidhåller också min uppfattning att det känns\r\npå något sätt underligt att just vänsterpartiet\r\nförordar en sammansättning som medför enbart\r\nämbetsmannaledamöter.</pre><pre>Anf. 80 BRITTA BJELLE (fp):</pre><pre>Fru talman! Till Göran Magnusson vill jag säga att\r\ndet ur min synpunkt är en himmelsvid skillnad\r\nmellan en specialdomstol av den typ vi talar om nu\r\noch det allmänna rättsväsendet.\r\nSpecialdomstolarna bygger på maktbalans. I\r\nspecialdomstolarna tar man in representanter för\r\nolika organisationer som står i motsattsförhållande\r\ntill varandra. Dessa skall i någon mening göra att\r\nman får en maktbalans. Mitt emellan dessa sitter\r\nsedan en domare. I bostadsdomstolen har man tre\r\ndomare och fyra partsrepresentanter som skall\r\nutgöra något slags maktbalans.</pre><pre>Min uppfattning är att människorna i Sverige har\r\nrätt till en opartisk domstol. Jag är inte alls för att\r\nman skall ha expertmedverkan i domstolarna.\r\nDomstolarna skall i stället anlita sakkunniga och\r\ngöra sig underkunniga om vad som gäller och i en\r\nopartisk dom komma fram till den rätta slutsatsen.\r\nDetta tycker jag att svenska medborgare har rätt\r\ntill, och jag hoppas att utvecklingen av\r\nspecialdomstolarna skall gå snabbare än hittills.</pre><pre>Anf. 81 BERITH ERIKSSON (v):</pre><pre>Fru talman! Man kan fundera över hur många\r\närenden som stoppats innan de över huvud taget\r\nkommit till arbetsdomstolen, därför att facket inte\r\nvelat bistå den enskilde.</pre><pre>Sedan kan man undra vad det är för statistik som\r\nGöran Magnusson läser. Jag har exempel på mål\r\ndär de enskilda efteråt har kommit och sagt att så\r\nhär har det förhållit sig. Det kommer ju inte in i\r\nnågon statistik.</pre><pre>Jag har tagit fram två konkreta fall där ur den\r\nsökande parterns synpunkt hade varit angeläget att\r\nintresseledamöterna inte hade fått delta i domen.</pre><pre>Anf. 82 GÖRAN MAGNUSSON (s):</pre><pre>Fru talman! Till Berith Eriksson vill jag säga att\r\narbetsdomstolen av ålder har ett utomordentligt\r\ngott anseende. Jag vill inte på något sätt förneka att\r\ndet kan finnas enskilda personer som anser att de\r\nblivit felaktigt behandlade i arbetsdomstolen. Men\r\ndet intressanta är om det hänger samman med\r\narbetsdomstolens sammansättning vid de olika\r\ntillfällena och om det förhållande har förelegat som\r\när grunden för denna proposition. Detta har Berith\r\nEriksson inte påvisat, utan hon har endast anfört att\r\ndet finns människor som har varit missnöjda. Att så\r\när fallet kan jag mycket väl förstå.</pre><pre>Jag tycker att det finns anledning att fundera över\r\nkonsekvenserna av Bertih Erikssons ståndpunkt. I\r\nvilka fall kommer det till sist att vara bra att ha\r\nandra än ämbetsmän som dömer i arbetstvister?</pre><pre>Britta Bjelle säger att det är en himmelsvid\r\nskillnad, och hon tar till väldiga brösttoner och\r\nsäger att svenska folket skall ha rätt till opartiska\r\ndomstolar. På den punkten råder naturligtvis ingen\r\noenighet. De specialdomstolar som nu finns\r\nuppfyller ju de krav som Europakonventionen om\r\nde mänskliga rättigheterna har. Jag tycker därför\r\natt detta är att slå in öppna dörrar.</pre><pre>Jag tror att Britta Bjelle har en felaktig\r\nutgångspunkt för sin kritik, nämligen att de s.k.\r\nintresseledamöterna skulle representera särskilda\r\norganisationer. De representerar kunskaper och\r\ninsikter på dessa olika områden, och det finns det\r\nväl ingen anledning att ifrågasätta. Jag anser att\r\nmed den organisation som vi för närvarande har får\r\ndet svenska folket en opartisk och riktig rättegång.\r\nDet är den uppfattning som majoriteten i utskottet\r\nhar.</pre><pre>Anf. 83 BERITH ERIKSSON (v):</pre><pre>Fru talman! Orsaken till vänsterpartiets förslag är\r\nfaktiskt att vi inte vill förstöra arbetsdomstolens\r\ngoda anseende. Vi vill att arbetsdomstolen skall\r\nfortsätta att ha ett gott anseende. Det kräver att\r\nman i de få fall det här gäller inte har\r\nintresseledamöter med i domstolen.</pre><pre>Överläggningen var härmed avslutad.</pre><pre>(Beslut skulle fattas den 8 maj.)</pre><pre>12 § Beslut om fortsatt ärendebehandling den 8\r\nmaj</pre><pre>Kammaren beslöt att ärendebehandlingen skulle\r\nfortsättas vid arbetsplenum onsdagen den 8 maj.</pre><pre>13 § Bordläggning</pre><pre>Anmäldes och bordlades</pre><pre>Motionerna</pre><pre>med anledning av prop. 1990/91:172 Godkännande\r\nav avtal mellan Sverige och den Europeiska\r\nekonomiska gemenskapen avseende ERASMUS-\r\nprogrammet</pre><pre>1990/91:Ub189 av Ann-Cathrine Haglund m.fl. (m)</pre><pre>1990/91:Ub190 av Claes Roxbergh och Eva Goe s\r\n(mp)</pre><pre>Konstitutionsutskottets betänkanden</pre><pre>1990/91:KU21 Yttrandefrihetsgrundlag m.m.</pre><pre>1990/91:KU34 Sekretess inom och mellan\r\nmyndigheter på vårdområdet m.m.</pre><pre>1990/91:KU37 Kommunala dispensavgifter i\r\ntrafikärenden</pre><pre>1990/91:KU45 Riksdagens byggnader</pre><pre>Skatteutskottets betänkande</pre><pre>1990/91:SkU32 Tilläggsanslag till tullverket</pre><pre>Justitieutskottets betänkande</pre><pre>1990/91:JuU37 Nordisk arbetsmarknad\r\n(Advokater m.m.)</pre><pre>Lagutskottets betänkanden</pre><pre>1990/91:LU27 Det allmännas skadeståndsansvar</pre><pre>1990/91:LU29 Vårdnad och umgänge med barn</pre><pre>1990/91:LU30 Allmänna arvsfonden</pre><pre>1990/91:LU32 Uppskov med behandlingen av vissa\r\närenden</pre><pre>Försvarsutskottets betänkande</pre><pre>1990/91:FöU11 Tilläggsbudget II till statsbudgeten\r\nför budgetåret 1990/91</pre><pre>Socialutskottets betänkanden</pre><pre>1990/91:SoU14 Statsbidrag till missbrukarvård och\r\nungdomsvård m.m.</pre><pre>1990/91:SoU15 Ledningsansvaret inom hälso- och\r\nsjukvården</pre><pre>1990/91SoU17 Avgifter för kontroller av teknisk\r\nsprit och alkoholhaltiga preparat</pre><pre>1990/91:SoU24 Tilläggsbudget II till statsbudgeten\r\nbudgetåret 1990/91</pre><pre></pre><pre>14 § Anmälan om inaterpellationer</pre><pre>Anmäldes att följande interpellationer framställts</pre><pre>den 30 april</pre><pre>1990/91:194 av Bo Lundgren (m) till\r\nfinansministern om sänkt skattetryck m.m.:</pre><pre>Sverige har världens högsta skattetryck. Det\r\nberäknas enligt kompletteringspropositionen\r\nuppgå till 55,6 % av bruttonationalprodukten. På\r\ndrygt 30 år har skattetrycket mer än fördubblats.</pre><pre>Sverige har därmed alltmer fjärmat sig från övriga\r\nindustriländer. Av nedanstående diagram framgår\r\nhur skattetrycket i Sverige och inom OECD-\r\nländerna har utvecklats mellan 1955 och 1990.\r\nSkillnaden i skatteuttag var 1960 bara 2,4\r\nprocentenheter. Drygt 25 år senare hade\r\nsocialdemokraterna fört upp skattetrycket till över\r\n50 % och skillnaden mot OECD-länderna hade\r\nökat till inte mindre än 16 procentenheter. Även i\r\nförhållande till EG-länderna är det svenska\r\nskattetrycket extremt hårt. Det genomsnittliga\r\nskatteuttaget inom EG är knappt 41 % av BNP.</pre><pre>Skatteutvecklingen avspeglar en medveten\r\nsocialistisk politik. Kollektiva lösningar har\r\nprioriterats. Vård, omsorg och\r\ninkomstomfördelningar över livscykeln handhas i\r\ndag av offentliga -- huvudsakligen\r\nskattefinansierade monopol. Till detta kommer att\r\nstabiliseringspolitiska åtgärder konsekvent har\r\ngenomförts så att åtstramning skett genom\r\nskattehöjningar medan efterfrågan stimulerats\r\ngenom offentliga utgiftsprogram. Detta har\r\nmedfört att skattetrycket skruvats åt ytterligare.</pre><pre>Skattetrycket leder -- i kombination med\r\nutformningen av de åtaganden det finansierar -- till\r\nmindre frihet, sämre utnyttjande av bristande\r\nresurser och lägre tillväxt i ekonomin.</pre><pre>Höga skatter, offentliga monopol och regleringar\r\nminskar de enskilda medborgarnas valfrihet. De\r\nblir beroende av bidrag, vars existens alltför ofta är\r\nen följd av att inkomsten efter de höga skatterna\r\ninte räcker till. De blir utlämnade åt att de politiska\r\nsystem som tar hand om den övervägande delen av\r\nderas inkomster klarar att lösa sina uppgifter. Om\r\nsjukvård, äldreomsorg eller barnomsorg inte\r\nfungerar finns för de flesta inga alternativ.</pre><pre>Socialdemokraterna har format ett Sverige där stat\r\noch kommuner beskattar medborgarna så hårt att\r\nde allra flesta blir beroende av bidrag och inte kan\r\nvälja någon annan vård eller omsorg än den stat och\r\nkommuner erbjuder.</pre><pre>I socialdemokraternas Sverige är det därför bara de\r\nsom har råd att själva betala för inte\r\nsubventionerad vård och omsorg som slipper köer\r\noch kan välja fritt.</pre><pre>Genom att den för medborgarna så viktiga vård-\r\noch omsorgssektorn i huvudsak bedrivs i\r\nmonopolform blir effektiviteten mindre -- vi får ut\r\nmindre per satsad krona än vad som vore möjligt\r\nmed system med etableringsfrihet och rätt för\r\nmedborgarna att välja mellan olika alternativ. Det\r\när oomstritt att privata monopol leder till höga\r\nkostnader och dålig produktivitet. Samma sak\r\ngäller självfallet de offentliga monopolen.</pre><pre>Hade produktivitetsutvecklingen i den offentliga\r\nsektorn under 1970- och 1980-talen varit\r\noförändrad i stället för att minska hade\r\nskattetrycket kunnat vara uppemot 10\r\nprocentenheter lägre än det i dag är. Det motsvarar\r\ndrygt 100 miljarder kronor -- eller mer än 25 000 kr.\r\nper hushåll i genomsnitt.</pre><pre>De offentliga subventionerna snedvrider\r\nekonomiska beslut genom att bl.a. dölja verkliga\r\nkostnader. Det innebär ofta felaktig fördelning av\r\nresurser och minskad kostnadspress. Den s.k.\r\nbyggprisutredningen bedömde att uppemot 30 %\r\nav byggkostnadsökningarna var en följd av de\r\nomfattande subventionerna på detta område.</pre><pre>Transfereringssystemen har utformats så att de i\r\nvissa fall kunnat utnyttjas på ett sätt som inte varit\r\navsett. De har ibland lett till en överkompensation.\r\nDärmed har kotnaden för det eftersträvade sociala\r\nskyddsnätet blivit högre än vad som vore\r\nnödvändigt. Det framgår klart genom effekten av\r\nförändringen av sjukförsäkringen. Kostnaderna för\r\nmedborgarna kommer att minska kraftigt samtidigt\r\nsom en tillfredsställande nivå på inkomstskyddet\r\nerhålls.</pre><pre>De olika aspekter på alltför höga kostnader i\r\noffentlig verksamhet och inom\r\ntransfereringssystemen som redovisats ovan\r\ninnebär dessutom att arbetskraft och resurser i\r\növrigt undanhålls industri och privat tjänstesektor.\r\nDet leder till lägre tillväxt i ekonomin.</pre><pre>Sammanfattningsvis leder således Sveriges höga\r\nskattetryck i kombination med offentliga monopol,\r\nregleringar och subventioner till att friheten\r\nurholkas, att de resurser vi i dag har utnyttjas sämre\r\noch att tillväxten blir lägre.</pre><pre>Det är i ekonomiska termer oerhört stora belopp\r\nsom medborgarna i Sverige förlorat.\r\nBruttonationalprodukten i Sverige utvecklades\r\nfram till 1970 ungefär likvärdigt med andra\r\njämförbara länder. Därefter har tillväxten varit\r\nklart lägre i Sverige än i övriga OECD-länder.</pre><pre>Denna utveckling har accentuerats under de\r\nsenaste åren till följd av den s.k. ''tredje vägens''\r\nkollaps. Innevarande år beräknar regeringen att\r\nbruttonationalprodukten i Sverige t.o.m. minskar.</pre><pre>Hade Sverige sedan 1970 haft samma tillväxttakt\r\nsom genomsnittet för övriga OECD-länder hade\r\nvåra resurser i år varit uppemot 300 miljarder\r\nkronor större. Av detta belopp hade -- vid\r\nnuvarande skatteuttag -- hushållen kunnat\r\ndisponera ungefär 130 miljarder kronor eller mer\r\nän 30 000 kr. räknat per hushåll i genomsnitt. Hade\r\nskatteuttaget legat på europeisk nivå (vilket hade\r\nvarit nödvändigt för att uppnå en så hög tillväxt)\r\nhade hushållen kunnat disponera ytterligare\r\nuppemot 50 miljarder kronor (motsvarande ca\r\n13 000 kr. per hushåll i genomsnitt).</pre><pre>Mot denna bakgrund vill jag fråga finansministern:</pre><pre>1.  Avser den nuvarande regeringen att genomföra\r\nen successiv sänkning av skattetrycket ned till\r\neuropeisk nivå?</pre><pre>2.  Avser den nuvarande regeringen att lägga\r\nförslag som innebär att offentliga monopol bryts\r\nupp och att enskilda alternativ tillåts och\r\nstimuleras?</pre><pre>1990/91:195 av Görel Bohlin (m) till\r\nförsvarsministern om kostnaderna för den\r\nkommunala räddningstjänsten:</pre><pre>Den kommunala räddningstjänsten bekostas till\r\nstörsta delen av kommunala skattemedel. De\r\nutryckningar som sker är emellertid till en tredjedel\r\nför bostadssektorn, en tredjedel för näringslivet\r\noch cirka en tredjedel för trafikolyckor. Mot den\r\nbakgrunden har räddningstjänstens företrädare\r\nfrågat, varför en kommuns skattebetalare skall stå\r\nför 100 % av kostnaderna för räddningstjänsten då\r\ntvå tredjedelar utgör mer allmänna hjälpbehov.\r\nMan har också frågat om förändringar kan göras för\r\natt trygga räddningstjänsten med intäkter från\r\nannat håll.</pre><pre>Olika kommuner har olika riskbilder och det finns\r\nkommuner i landet, som på grund av sin\r\ninfrastruktur måste ha en räddningstjänst som vida\r\növerstiger kommunens behov. Exempel på sådana\r\nkommuner är Åre med sin turistnäring och Sigtuna\r\nsom med Arlanda flygplats som är ett riksintresse\r\nfår bära ett stort ansvar både beroende på\r\nföretagsetablering och inte minst beroende på en\r\nintensiv biltrafik från och till Arlanda flygplats.\r\nAntalet utryckningar har för Sigtuna\r\nräddningstjänst ökat med 55 % på fem år.\r\nÖkningen nästan helt beroende på icke-\r\nkommunala hjälpbehov, främst Arlandas.</pre><pre>Länsstyrelsen i Stockholms län, som är regional\r\ntillsynsmyndighet över räddningstjänsten har\r\nskrivit till försvarsdepartementet den 30 november\r\n1990 och begärt en utredning för att finna\r\nytterligare ekonomiska finansieringsmöjligheter\r\nutöver skattefinansiering. Statens räddningsverk,\r\nberörda parter och länsstyrelsen föreslogs delta i\r\narbetet.</pre><pre>I takt med ökad bil- och flygtrafik ökar behovet av\r\nräddningsinsatser och trycket på berörd kommun.\r\nProblemen finns även i anslutning till Sturup och\r\nLandvetter. Det brådskar att finna en lösning.</pre><pre>Vad avser försvarsministern att vidta för åtgärder\r\nför att finna en lösning som kan innebära såväl hög\r\nstandard på räddningstjänsten, som att den\r\nkommunala räddningstjänsten inte belastas med en\r\nalltför orättvis andel av kostnaderna?</pre><pre>1990/91:196 av Ragnhild Pohanka (mp) till\r\nstatsrådet Bengt Lindqvist om åtgärder för att\r\nhjälpa de bostadslösa:</pre><pre>Under en tid har jag besökt härbärgen och andra\r\ninstitutioner, som har öppet för bostadslösa män\r\noch kvinnor. I Stockholm beräknar man att det\r\nfinns ca 5 000 män och 1 000 kvinnor som är\r\nbostadslösa i verklig bemärkelse.</pre><pre>Vid en A-lagstribunal, där också statsrådet\r\nLindqvist var närvarande, mötte vi nio män, som\r\nvar eller hade varit beroende av samhället för sitt\r\nboende. Då blev vi verkligen medvetna om att detta\r\nstöd är långt ifrån tillräckligt.</pre><pre>Endast ett fåtal av de bostadslösa får plats på de\r\nhärbärgen som finns och där har de i regel inte\r\nnågon plats för mer än ett par dagar i taget.\r\nDessutom stänger de flesta hemmen under\r\nsommaren. De människor, som arbetar på de olika\r\nhärbärgena har en stor uppgift och satsar verkligen\r\nhelhjärtat, men de och de ideellt arbetande räcker\r\ninte till för det stora behovet för dessa människor.</pre><pre>Här skulle behövas en typ av gruppboende som\r\nliknar det vi har för utvecklingsstörda, gamla m.fl.\r\nÄven större härbärgen behövs för att erbjuda\r\nsängplats åt dem, som nu sover ute i portgångar\r\neller i kulvertar. Många av dem, som vistas på olika\r\nhärbärgen förvärvsarbetar också, och det är\r\nbeundransvärt att klara av det utan att veta, om\r\nman har en säng att sova i till natten.</pre><pre>Med hänvisning till ovanstående vill jag fråga:</pre><pre>1.  Vilka åtgärder är statsrådet villigt att vidtaga,\r\nnär det gäller de bostadslösa?</pre><pre>2.  Är statsrådet beredd att undersöka behovet för\r\nde mest utslagna?</pre><pre>3.  Kan statsrådet tänka sig någon form av\r\ngruppboende som mellanform för de bostadslösa,\r\nsom behöver stöd och hjälp i sitt boende?</pre><pre>4.  Och i så fall starta i större skala, så att något eller\r\nnågra decenniers status quo kan brytas?</pre><pre>1990/91:197 av Ragnhild Pohanka (mp) till\r\nmiljöministern om miljöeffekterna m.m. av indiskt\r\nfördämningsprogram:</pre><pre>Narmadaprojektet är ett gigantiskt\r\nfördämningsprogram för floden Narmada, en av\r\nIndiens största floder.</pre><pre>Planeringen omfattar 3 000 mindre dammar, 30\r\nmellanstora och 2 större dammar, där Sardar\r\nSarovar delvis är finansierad genom medel från\r\nVärldsbanken.</pre><pre>Dammarna skall dels generera elkraft som skall ge\r\nmöjligheter till en industriell utveckling och dels\r\nstora bevattningsprojekt. Sammanlagt beräknas\r\nkraftverkens elproduktion bli 600 MW och 4,8\r\nmiljoner hektar beräknas bli konstbevattnade.</pre><pre>Vattnet i dammarna kommer dock troligen att klara\r\nendast 20--30 % av de planerade arealerna,\r\nsamtidigt som delar av jordbruksområden blir\r\nförstörda av försumpning och försaltning.</pre><pre>Med tanke på de miljöeffekter, som andra stora\r\ndammar i övriga delar av världen orsakat, är jag\r\nstarkt kritisk till projekt av den här\r\nstorleksordningen. Tag exempel som\r\nAssuandammen i Egypten, GAP-projektet i\r\nTurkiet, Aralsjön i Kasakhstan, Kot-Male på Sri\r\nLanka m.fl. Effekter på flodsystemen,\r\ndeltabildning och uttorkning av sjöar har\r\nåstadkommit jordförstöring av katastrofala mått.</pre><pre>Med hänvisning till ovanstående vill jag fråga\r\nmiljöministern:</pre><pre>1.  Finns det någon utredning eller undersökning\r\ngjord, när det gäller Narmada vad gäller\r\navdunstning från dammarna, försumpning och\r\nmarkförstöring?</pre><pre>2.  Har man planerat för bosättning för de ca 1\r\nmiljon människor, som behöver förflyttas om hela\r\nNarmadaprojektet genomförs? Och har man tänkt\r\npå effekterna för människor, vars ekonomiska och\r\nsociala förutsättningar slås sönder?</pre><pre>3.  Har man undersökt om de 125 miljarder kronor,\r\nsom projektet beräknas kosta, hade kunnat\r\nanvändas för att utveckla området i en annan\r\nmiljövänlig småskalig inriktning?</pre><pre>1990/91:198 av Anne Wibble (fp) till statsrådet Erik\r\nÅsbrink om AP-fondens rätt att köpa aktier:</pre><pre>I en nyutkommen departementspromemoria från\r\nfinansdepartementet föreslås att AP-fonden skall få\r\nköpa aktier för upp till 60 % av sitt kapital. Detta\r\nmotsvarar för närvarande ca 250 miljarder kronor.</pre><pre>Förslaget innebär således möjlighet till ett ökat\r\nstatligt ägande i svenska företag på 250 miljarder\r\nkronor. Det är ungefär tio gånger så mycket som de\r\nkollektiva löntagarfonderna har och ungefär fem\r\ngånger så mycket som löntagarfondernas och fjärde\r\nAP-fondens nuvarande innehav.</pre><pre>Om denna utveckling förverkligades skulle den\r\nsåledes innebära ett mycket stort förstatligande av\r\ndet svenska näringslivet.</pre><pre>Förslaget har av statsrådet Åsbrink lanserats under\r\nparollen ''trygga pensioner''. Detta argument\r\nmotsägs emellertid redan i finansdepartementets\r\negen promemoria. Där sägs:</pre><pre>''Det ligger också i ett fördelningssystem att\r\npensionsförmånen baseras på upparbetade\r\npensionsrättigheter, men är oberoende av\r\navkastningen på eventuella fondmedel.''</pre><pre>Trygga pensioner skapas enbart av en ekonomi med\r\ntillväxt. Detta framgår både av nyss nämnda\r\npromemoria och av pensionsberedningens\r\nbetänkande. I flertalet av världens länder pågår för\r\nnärvarande en omfattande minskning av statens\r\nägande i företagen just för att sådan socialisering\r\nhar visat sig oförenlig med en god ekonomisk\r\nutveckling. Bara den svenska socialdemokratin vill\r\ngå motsatt väg.</pre><pre>Till saken hör också att tre socialdemokratiska\r\nstatsministrar har lovat att inte använda AP-fonden\r\nför socialisering. Tage Erlander lovade redan när\r\nfonden skapades att den inte skulle användas för att\r\nförstatliga företagen. När löntagarfonderna\r\ninrättades lovade Olof Palme att det inte var det\r\nförsta steget, utan steget. Detta löfte upprepades av\r\nIngvar Carlsson så sent som i oktober 1987:</pre><pre>''Efter 1990 tillförs löntagarfonderna inga nya\r\npengar. De ersätts inte heller av något som liknar\r\nfonderna eller av andra system av fonder med\r\nsamma syfte.''</pre><pre>Det nu aktuella förslaget är med andra ord ett\r\nlöftesbrott av det grövre slaget.</pre><pre>Mot denna bakgrund vill jag ställa två frågor till\r\nstatsrådet Åsbrink:</pre><pre>1.  Är statsrådet Åsbrink beredd att dra tillbaka\r\nförslaget om socialisering genom AP-fonden för att\r\nundvika en ny svekdebatt?</pre><pre>2.  Om svaret på den första frågan är nej, anser\r\nstatsrådet Åsbrink att förstatligande och\r\nsocialisering av svenskt näringsliv främjar en god\r\nekonomisk utveckling?</pre><pre>1990/91:199 av Ingrid Ronne-Björkqvist (fp) till\r\nstatsrådet Maj-Lis Lööw om flyktingpolitiken:</pre><pre>Känslan för humanitet och medmänsklighet är stor\r\ni vårt land. Människor reagerar i allmänhet\r\nnegativt, när de upplever byråkrati och okänslighet\r\nför människors nöd. Många är därför beredda till\r\nstora insatser och uppoffringar för en generös\r\nflyktingpolitik. Dessa människor utgör en\r\novärderlig motvikt och garant mot\r\nfrämlingsfientliga strömningar och rasism.</pre><pre>Enskilda och organisationer med stor kunskap om\r\nflyktingsituationer i andra länder och djup respekt\r\nför mänskliga rättigheter kan bli en ovärderlig\r\nresurs i flyktingmottagandet om det finns\r\nförtroende mellan dem och myndigheterna.\r\nMycket tyder på att det förtroendet har rubbats --\r\nframför allt genom de skärpningar i regler för\r\nflyktingmottagandet som skedde i november och\r\ndecember 1989.</pre><pre>*  Enligt en artikel i Dagens Nyheter 4 november\r\nklarar Sverige inte längre av att utvisa flyktingar.\r\nDrygt 1 300 personer har gått under jorden. De\r\nhålls gömda med hjälp av människor, som bedömt\r\natt utvisningsbeslutet är orättfärdigt. De som\r\nengagerar sig i dessa enskilda flyktingärenden är\r\nmycket kunniga och väl insatta i lag- och\r\nkonventionstexterna varför den växande kritiken\r\noch misstroendet mot den förda flyktingpolitiken\r\nmåste tas på stort allvar.</pre><pre>*  Andra känner besvikelse på grund av att deras\r\nansträngningar att inom lagens ram underlätta\r\nflyktingars integrering och bidra till en positiv start\r\ni Sverige inte tas till vara. Det gäller t.ex.\r\nnykterhetsrörelsen, som har kontrakterats av\r\ninvandrarverket för 22-veckorskurser med vardera\r\n15 deltagare vid rörelsens 10 kursgårdar.\r\nMålsättningen med utbildningen är bl.a. att ge\r\nkunskaper i svenska, förmedla ett demokratiskt\r\nförhållningssätt, skapa kontakter med närsamhället\r\noch underlätta kommunplaceringen. Utvärdering\r\nav de två kurser som hittills kunnat genomföras\r\nuppfyller de positiva förväntningarna utom på en\r\npunkt -- man har haft svårt att få elever till\r\nkontrakterade platser varför kurserna omfattat\r\nbara 3--7 deltagare.</pre><pre>*  Kommuner har hörsammat kravet på\r\nkommunplatser för flyktingar och utarbetat\r\nambitiösa program för ett generöst mottagande\r\nmen platserna står tomma. I t.ex. Vaggeryd, där\r\navtalet gäller 50 flyktingar, har man byggt upp en\r\nflyktingmottagning med två handläggare och\r\nkanslisttjänster och skaffat fram lägenheter och\r\nbarnomsorg under den tid undervisning i svenska\r\nplanerats. Men några flyktingar har man inte sett\r\ntill under innevarande år.</pre><pre>Invandrarpolitiken måste syfta till att motverka\r\nfrämlingsfientliga krafter och uppmuntra grupper,\r\nsom verkar för ökad förståelse och generositet.\r\nInitiativ, som syftar till att bereda mark för en\r\ngenerös flyktingpolitik och motverka\r\nhatstämningar mot människor som far illa, bör\r\ndärför uppmuntras.</pre><pre>Den nu uppkomna situationen är utomordentligt\r\nallvarlig. Invandrarfientliga har styrkts i\r\nuppfattningen att deras motstånd ger effekt och att\r\nflykingar är en risk och inte en tillgång för\r\nsamhället. Många, som engagerat sig för att hjälpa\r\nenskilda flyktingar, har fått erfara att alla\r\nansträngningar är förgäves och blir utbrända eller\r\nger upp. Ideella organisationer, som erfarit att\r\nderas planerade insatser inte behövdes, förlorar\r\nentusiasmen och lägger av. Kommuner, som satsat\r\npengar och arbete på att bygga upp en mental och\r\nmateriell beredskap för ett generöst\r\nflyktingmottagande kan bli ovilliga att engagera sig\r\ni framtiden när utdelningen blev ekonomiska\r\nförluster men inga flyktingar.</pre><pre>Jag vill med hänvisning till det anförda fråga\r\ninvandrarministern:</pre><pre>Anser regeringen att de ''särskilda skäl'' som angavs\r\nligga bakom beslutet om inskränkt asylrätt i\r\ndecember 1989 fortfarande föreligger?</pre><pre>Vilka åtgärder avser regeringen vidta för att ta till\r\nvara den kunskap och det engagemang, som ideella\r\norganisationer kan bidra med för att skapa en\r\ngenerös flyktingpolitik?</pre><pre>Anser regeringen att nykterhetsrörelsens initiativ\r\nmed 22-veckorskurser är en tillgång värd att värna\r\nom och utveckla vidare?</pre><pre>1990/91:200 av Ingrid Ronne-Björkqvist (fp) till\r\nsocialministern om barnhälsovården:</pre><pre>I strävan mot familjeperspektiv och helhetssyn har\r\nbarnsjuksköterskor inom barnhälsovården ersatts\r\nmed distriktssköterskor, som samtidigt tvingas ägna\r\nallt större del av sin tid åt hemsjukvård och\r\näldreomsorg. Enligt rapport nr 79/1989\r\n''Barnhälsovården och barnsäkerheten'' (Boel\r\nHenckel, pedagogiska institutionen, Umeå)\r\nuppgav distriktssköterskorna samstämmigt i en\r\nenkätundersökning att deras arbetsuppgifter blivit\r\nså omfattande att barnhälsovården riskerade att\r\nkomma på efterkälken. Frågor om barnolycksfall\r\nhar bl.a. blivit eftersatta. Från många håll har\r\nrapporterats att föräldrautbildningen har stagnerat.\r\nAntalet födda barn har också ökat vilket medfört\r\nen ökad arbetsbelastning på barnhälsovården.</pre><pre>Landstingsrevisionen i Jönköpings län har nyligen\r\ngranskat barnhälsovården i länet. Deras rapport,\r\ndaterad den 30 januari 1991, speglar en liknande\r\nbild som den som omvittnats från andra håll i\r\nlandet. 16 distriktssköterskeområden i Huskvarna,\r\nVetlanda och Gislaveds kommuner har granskats.</pre><pre>Enligt socialstyrelsens allmänna råd bör minst 30 %\r\nav distriktssköterskornas tid avsättas för\r\nbarnhälsovård för att kompetens och kontinuitet\r\nskall upprätthållas. Ingen av drygt 30 granskade\r\ndistriktssköterskor kom upp till den nivån. De\r\nflesta låg kring 15 %, minimum var 8 %\r\nbarnhälsovård.</pre><pre>Enligt riksdagsbeslut skall barnhälsovården ha\r\nföräldrautbildning med 8--10 träffar med\r\nföräldragrupperna under barnets första levnadsår.\r\n18 granskade barnavårdscentraler rapporterade\r\nfrån 0 till 6 träffar per år. Många hade utbildning\r\nenbart för förstagångsföräldrar.</pre><pre>Revisorerna påpekar också att samarbete med\r\nsocialförvaltningen förekom endast sporadiskt vid\r\nde flesta mottagningarna och att kort tid var avsatt\r\nför telefontiderna, som var gemensamma för\r\nsamtliga målgrupper -- i några fall bara en timme\r\nper dag.</pre><pre>Flyktingbarnen drabbas särskilt hårt av\r\nbarnhälsovårdens knappa resurser. Barnläkaren\r\nAnders Hjern ifrågasätter i en färsk rapport, som\r\nenligt pressuppgifter skall lämnas till socialstyrelsen\r\ninom kort, om de svenska reglerna för hälso- och\r\nsjukvård uppfyller de krav som FNs\r\nbarnkonvention ställer på lika behandling av alla\r\nbarn i ett land. Han lämnar flera exempel på hur\r\nbarn på flyktingförläggningarna särbehandlas\r\njämfört med andra barn i Sverige. Bl.a. framförs att\r\ndet finns förläggningar där ingen förebyggande\r\nbarnavård förekommer. Det leder bl.a. till att\r\nförskolebarn utvisas efter en tid på förläggningen\r\ntill fattiga länder i tredje världen utan ens ett\r\ngrundläggande skydd mot polio, difteri, stelkramp\r\noch mässling!</pre><pre>Med hänvisning till ovanstående vill jag ställa\r\nföljande frågor till socialministern:</pre><pre>Vilka åtgärder är regeringen beredd att vidta för att\r\nbevara och förbättra kvaliteten på barnhälsovården\r\ni Sverige?</pre><pre>Vilka omedelbara åtgärder är regeringen beredd\r\natt vidta för att garantera flyktingbarn deras rätt till\r\nhälso- och sjukvård?</pre><pre>1990/91:201 av Hadar Cars (fp) till utrikesministern\r\nom den politiska utvecklingen i Indonesien:</pre><pre>Vill utrikesministern redovisa regeringens syn på\r\nden politiska utvecklingen i Indonesien och om,\r\noch i så fall gärna också på vad sätt och med vilka\r\neventuella begränsningar, regeringen vill utveckla\r\nSveriges relationer med Indonesien?</pre><pre>1990/91:202 av Eva Goe s (mp) till socialministern\r\nom effekterna i Sverige av Tjernobyl-katastrofen:</pre><pre>För fem år sedan drabbades världen av\r\nkärnkraftsolyckan i Tjernobyl, sju år tidigare\r\ndrabbades världen av den i Harrisburg. Vi vet att\r\nvarje dag släpps det ut radioaktivitet från våra egna\r\nkärnkraftverk, s.k. normalutsläpp. Nu börjar\r\nbefolkningen runt Ringhals oroas på grund av\r\noförklarligt många cancerfall på Värö som\r\nupptäckts under en kort tidsrymd.</pre><pre>Direkt efter Tjernobylolyckan uppstod förvirring.\r\nBeredskapen var låg ute i landet och Birgitta Dahl\r\noch Jan Olof Snihs gick ut med att detta inte skulle\r\nbetraktas som en katastrof. Sålunda skulle inte\r\norder om katastrofberedskap gå ut.</pre><pre>Radiofysiska institutionen vid Umeå universitet\r\ntillsammans med FOA startade\r\nhelkroppsmätningar av bl.a. samer. Själv\r\nuppmanade jag Västernorrlands landsting att göra\r\nblodanalyser på barn. Om detta gjordes har jag inte\r\nfått någon klarhet i.</pre><pre>Det viktiga var att omedelbart följa upp blodbilden\r\nför att senare kunna se förändringar i blodbilden av\r\nvita blodkroppar m.m. Japan och Tyskland har\r\nerfarenheter av detta sedan tidigare och en\r\njämförelse hade varit bra att ha för att kunna\r\navgöra vår framtida hälsa och effekter efter\r\nstrålningen, speciellt för våra barn, som är\r\nkänsligast. Jag talar här om lågdosstrålning.</pre><pre>Likaså uppmanade jag Gunnar Bengtsson att ta\r\nupp de psykologiska och sociala verkningarna för\r\nfolket i denna och andra regioner, som fick mycket\r\nnedfall. Jag ville att socialstyrelsen skulle kopplas\r\nin. Inget har jag sett eller hört.</pre><pre>Jag frågar socialministern:</pre><pre>1.  Har socialministern följt upp effekterna efter\r\nTjernobyl på barn och vuxna som bott i de mest\r\ndrabbade områdena?</pre><pre>2.  Finns det några offentliga data om dessa\r\neffekter?</pre><pre>3.  Vad avser socialministern göra för att dämpa\r\nden ångest och oro som finns hos folk i de områden\r\nsom drabbats?</pre><pre>4.  Avser socialministern att undersöka närmare\r\nvad som ligger bakom dödsfallen på Värö?</pre><pre>5.  Har socialministern några uppgifter om ökning\r\nav diabetes och Downs syndrom de senaste åren i\r\nSverige och Europa?</pre><pre>6.  Hur koordineras uppgifter och data om\r\nhelkroppsmätning av personer i Sverige med\r\neventuellt liknande i Ukraina, i Vitryssland och i\r\nRyska Rådsrepubliken?</pre><pre>7.  Blodanalyser med anledning av misstänkt\r\nstrålning har gjorts utomlands. Har vi i Sverige\r\ngjort några liknande, i så fall när?</pre><pre>1990/91:203 av Görel Thurdin (c) till statsrådet Erik\r\nÅsbrink om differentierad mervärdeskatt:</pre><pre>Sverige hade innan skatteomläggningen 1990 och\r\n1991 världens högsta marginalskatter och ett\r\nlapptäcke av olikformiga skattebestämmelser. Det\r\nvar skadligt för samhällsekonomin, det var\r\nbyråkratiskt och enskildas insatser när det gäller\r\narbete och sparande lönades illa. Systemet ledde till\r\nomfattande skatteplanering, avdragshysteri, en\r\nökande svart samhällssektor och en urholkad\r\nskattemoral. Avdragsrätten och marginalskatterna\r\nledde till att lånebaserad konsumtion gynnades,\r\nmedan sparande missgynnades. Den progressiva\r\ninkomstskatteskalan ledde inte till den\r\nfördelningspolitiska omfördelning som det var\r\ntänkt. I stället gynnades högavlönade grupper med\r\nstora lån och skattefria förmåner vid sidan av lön.</pre><pre>Den internationella integrationen leder vidare till\r\natt Sverige inte kan ha gentemot omvärlden\r\nmarkant avvikande skattenivåer. 90-talet ställer\r\nkrav på ett sänkt totalt skattetryck, något som\r\nskatteomläggningen inte åstadkom.</pre><pre>Mot denna bakgrund var den nu genomförda\r\nskatteomläggningen med sänkta marginalskatter\r\nnödvändig.</pre><pre>Under utrednings- och remissarbetet som föregick\r\nbeslutet om skatteomläggningen ställdes från bl.a.\r\nfackföreningsrörelsen kravet att låginkomsttagare\r\ninte skulle betala höginkomsttagarnas\r\nskattesänkningar. Även för centerpartiet var detta\r\nett viktigt kriterium för skatteomläggningen.</pre><pre>En total utvärdering av skatteomläggningen är\r\nännu inte möjlig att göra. De hittillsvarande\r\nerfarenheterna och flertalet av de utredningar som\r\nprognostiserat skatteomläggningens\r\nfördelningspolitiska utfall tyder dock på att\r\novanstående kriterium inte nåtts.</pre><pre>Omläggningen ger av allt att döma ett snedvridet\r\nfördelningspolitiskt utfall till nackdel för de med\r\nlägre inkomster. Flertalet av de\r\nfördelningspolitiska utredningarna visar att\r\nlåginkomsttagare i genomsnitt förlorar på\r\nreformen, alternativt vinner mindre än de högre\r\ninkomsttagarna. Framför allt ensamstående med\r\nbarn, studerande samt pensionärer utan eller med\r\nlåg ATP är grupper bland vilka en hög andel med\r\nstor sannolikhet förlorat på reformen. Regeringen\r\nhar redan tvingats korrigera skatteomläggningen på\r\nflera punkter på grund av dess fördelningspolitiska\r\nutfall. Det gäller bl.a. höjda kommunala\r\nbostadstillägg sedan tusentals pensionärer tvingats\r\nsöka socialbidrag, förutom bostadsbidrag i övrigt.\r\nBidragsberoendet, inkl. socialbidragen, har över\r\nlag ökat kraftigt sedan skatteomläggningen.</pre><pre>Avancerad skatteplanering och olaglig\r\nskatteundandragande verksamhet minskar\r\nförhoppningsvis genom skatteomläggningen. Den\r\nskattevinst som höginkomsttagare tidigare, trots\r\nden progressiva skatteskalan, åstadkom genom\r\nsådan verksamhet vinner de nu genom sänkta\r\nmarginalskatter. I den meningen var inte ens\r\nkriteriet att ''låginkomsttagare inte skulle betala . . .\r\netc.'' någonsin tillräckligt för att\r\nskatteomläggningen skulle återupprätta\r\nskattesystemet som ett system för skatt efter\r\nbärkraft.</pre><pre>Skatteomläggningen är därför inte en\r\nfördelningspolitisk reform -- i betydelsen\r\nomfördelning. Däremot kan givetvis minskade\r\nmarginalskatter leda till ökad tillväxt på längre sikt,\r\nförutsatt minskade löneökningar och inflation,\r\nvilket kan förbättra låginkomstgruppernas\r\nallmänna ekonomiska situation.</pre><pre>Det finns också skäl att rekapitulera även det\r\nursprungliga förslag till skatteomläggning som\r\nsocialdemokraterna och folkpartiet föreslog och\r\nsom saknade förhöjt grundavdrag och som tog ut\r\nstatsskatt först från 200 000 kr. taxerad inkomst.\r\nDetta alternativ skulle lett till en betydande\r\nomfördelning mellan hög- och låginkomsttagare.</pre><pre>Samhällssolidariteten är för närvarande satt på\r\nstora prov. Det gäller inte minst löneavtalen för de\r\nnärmaste åren och möjligheten att få ner takten i\r\npris- och kostnadsutvecklingen.\r\nSkatteomläggningen skapar genom sitt\r\nfördelningspolitiska utfall, föranlett inte minst av\r\nfinansiering genom omfattande\r\nmervärdeskattehöjningar, ökade spänningar\r\nmellan skilda samhällsgrupper. Här är också viktigt\r\natt lyfta fram moms på kollektivresor, vilket\r\nfördyrar resorna till och från arbetet för alla.</pre><pre>Under 90-talet kommer detta att fortsätta att gälla.\r\nDen nödvändiga sänkningen av skattetrycket\r\nriskerar att omöjliggöras om inte förståelse bland\r\nbreda grupper kan tillskapas. Det ställer krav på att\r\ndet samlade skattetrycket sänks på ett\r\nfördelningspolitiskt acceptabelt sätt. Sänkning av\r\nskatten på produktion och kapital måste därför\r\nbalanseras med skattesänkningar som direkt\r\nkommer breda folklager till del.</pre><pre>Grunddragen i skatteomläggningen bör ligga fast.\r\nSkatteomläggningen bör således inte rivas upp.\r\nDäremot finns anledning att förbättra\r\nskatteomläggningens fördelningspolitiska profil.\r\nDetta bör bl.a. ske genom differentierad\r\nmervärdeskatt med lägre skatt på bl.a. mat, boende\r\noch persontransporter. Det finns också anledning\r\natt förbättra beskattningsreglerna för småföretag\r\noch skatteomläggningens miljöpolitiska profil.</pre><pre>Differentierad mervärdeskatt med sänkt skatt på\r\nnödvändig konsumtion är en fördelningspolitisk\r\nåtgärd och innebär att Sverige får en\r\nmervärdebeskattning som bättre än i dag\r\nharmonierar med både nuvarande och förväntade\r\nregler inom EG.</pre><pre>Sänkt moms på mat ger en god fördelningspolitiskt\r\neffekt eftersom den kommer alla till del, men\r\nbetyder mest för låginkomsttagare och\r\nbarnfamiljer. Detta förhållande gäller också\r\nmervärdeskatten på boendet och på\r\nkollektivtrafiken.</pre><pre>Investeringsbidraget för byggande motsvarar i stort\r\nsett tidigare lägre mervärdeskattesats för\r\nbyggande. Beslutet av fp och s att byta ut\r\nbyggmoms mot investeringsbidrag leder därför till\r\nökad rundgång av skattemedel och ett höjt\r\nskattetryck. Enligt centerns uppfattning skall\r\nreducerad byggmoms återinföras och\r\ninvesteringsbidraget slopas.</pre><pre>Det förefaller föga rationellt att, som s och fp,\r\nomedelbart inför en medlemskapsansökan till EG\r\navvisa en differentiering av mervärdeskatten.</pre><pre>Pensionärer utan eller med låg ATP tillhör de\r\ngrupper som är särskilt utsatta i dag.\r\nPensionssystemet måste reformeras med inriktning\r\nhöjd grundtrygghetsnivå genom höjd\r\ngrundpension, kombinerat med frivilligt\r\npensionssparande utöver grundtrygghetsnivån.\r\nAP-fonden skall inte göras om till gigantiska\r\nlöntagarfonder genom det förslag som\r\nsocialdemokraterna förutskickat. Framtidens\r\npensioner tryggas inte genom omfattande\r\nförstatligande av näringslivet.</pre><pre>Jag vill mot ovanstående bakgrund fråga statsrådet:</pre><pre>Avser statsrådet medverka till sänkt skattetryck\r\noch förbättrat fördelningspolitiskt utfall för\r\nskatteomläggningen gonom att differentiera\r\nmervärdeskatten och härigenom sänka skatten på\r\nmat, boende och persontransporter?</pre><pre>1990/91:204 av Krister Skånberg (mp) till\r\nindustriministern om energipolitiken:</pre><pre>Sedan regeringen lade fram sitt förslag till\r\nenergipolitik i proposition 1990/91:88 och\r\noppositionen lämnat sina motioner som svar på\r\ndetta har ytterligare frågor blivit aktuella. Bl.a. har\r\nen rad organisationer, företag och myndigheter\r\nkontaktat näringsutskottet och kommit med\r\nsynpunkter och förslag på regeringens proposition.\r\nUtskottet har självt kallat representanter för\r\nstatens energiverk och dess norska motsvarighet till\r\nen utfrågning. Vidare har utskottet vid ett besök i\r\nKöpenhamn fått information och intryck om den\r\nnya danska energipolitiken. Därför vill jag ta upp\r\nen rad frågor som gäller energipolitiska mål, medel\r\natt nå dessa mål och tidplanen för detta.</pre><pre>Många aktörer på energiområdet har tidigare\r\nklagat över bristen på långsiktighet i\r\nenergipolitiken, ja rent av på bristen på\r\nenergipolitik. Åtminstone delar av kraftindustrin\r\noch skogsindustrin har sagt sig vara ganska nöjda\r\nmed den energipolitiska trepartiuppgörelsen och\r\ndet regeringsförslag som bygger på denna\r\nuppgörelse, dock vill man ha klarare besked om att\r\nkärnkraftavvecklingen skall skjutas på framtiden\r\noch fritt fram för fortsatta satsningar på fossila\r\nbränslen. Från skogsindustrin centralt anser man\r\nförväntningarna på biobränslen vara orealistiska,\r\noch varnar för satsningar -- man uppger att det inte\r\nfinns mycket att hämta och att det kommer att vara\r\ntidsödande och dyrt att ta vara på det som ändå kan\r\nfinnas. Samtidigt ser ju åtminstone en del\r\nskogsbolag fram emot ökade möjligheter att sälja\r\nflis bl.a. från skogsavverkningsrester. Och som svar\r\npå oron för skogsskador svarar man från\r\nskogsbolagen: Det växer som aldrig förr -- och man\r\nredovisar den förväntade virkestillväxten under de\r\nnärmaste åren i klara siffror. Så skogsindustrin\r\nlämnar dubbla budskap.</pre><pre>Om jag har förstått regeringens deklarationer och\r\nsvar på andras frågor om kärnkraftavvecklingen\r\nrätt så bekräftar man att en total avveckling av den\r\nsvenska kärnkraften skall vara slutförd senast år\r\n2010 enligt folkomröstningsbeslut och upprepade\r\nriksdagsbeslut men att man inte har någon tidplan\r\nför hur detta skall genomföras. Man skriver i\r\npropositionen (s. 8 i bil. 1):</pre><pre>. . . När kärnkraftavvecklingen kan inledas och i\r\nvilken takt den kan ske avgörs av resultaten av\r\nhushållningen med el, tillförseln av el från\r\nmiljöacceptabel kraftproduktion och\r\nmöjligheterna att bibehålla internationellt\r\nkonkurrenskraftiga elpriser . . .</pre><pre>Fråga 1. Bekräftar den socialdemokratiska\r\nregeringen att en total avveckling av den svenska\r\nkärnkraften skall vara slutförd senast år 2010?</pre><pre>Om svaret på denna för är ja har jag följande\r\nföljdfrågor:</pre><pre>2.  Tror den socialdemokratiska regeringen i så fall\r\natt detta blir möjligt utan en handlingsplan och\r\ntidplan?</pre><pre>3.  Anser den socialdemokratiska regeringen att\r\ndet är viktigt</pre><pre>a) att de stora svenska kraftbolagen och den\r\nsvenska industrin blir entydigt klar över att en total\r\navveckling av den svenska kärnkraften skall vara\r\nslutförd senast år 2010 och vad planerar den\r\nsocialdemokratiska regeringen i så fall att göra för\r\natt klargöra detta</pre><pre>b) att dessa aktörer medverkar till att genomföra\r\navvecklingen och dessförinnan till att skapa\r\nförutsättningar för att göra det och vad planerar\r\nden socialdemokratiska regeringen i så fall att göra\r\nför att skaffa sig en sådan medverkan?</pre><pre>I en skrivelse till regeringen har statens energiverk\r\ngenom sin generaldirektör Hans Rode påpekat:</pre><pre>-- att det behöver skapas en fungerande elmarknad\r\ni Sverige och en elbörs, en marknadsplats, där\r\nsäljarna kan bjuda ut sina leveransmöjligheter till\r\nköparna i fri konkurrens samt</pre><pre>-- att de fysiska leveransmöjligheterna tryggas\r\ngenom att åtminstone stamnätet förvaltas av ett\r\nbolag som är fritt och oberoende av\r\nkraftproducenterna och ställer nätet till förfogande\r\nför elöverföring till sjävkostnadspris.</pre><pre>I en utfrågning i näringsutskottet redogjorde det\r\nnorska energiverkets representant för att och delvis\r\nför hur motsvarande planer skall genomföras i\r\nNorge efter ett enhälligt beslut i stortinget, som led\r\ni en avreglering och effektivisering av den norska\r\nelmarknaden.</pre><pre>Ledande personer i Vattenfall har offentligt\r\nbeskrivit de norska planerna som utslag av\r\nplanekonomi, trots att de lanserades av den förra,\r\nborgerliga norska regeringen. Vid en uppvaktning\r\nuttalade Vattenfalls representanter att vi i Sverige\r\nfortfarande skulle ha en friare och öppnare\r\nelmarknad än vad Norge kommer att få med den\r\nnya norska ellagen och avregleringen.</pre><pre>Fråga 4: Kommer den socialdemokratiska\r\nregeringen att se till att det skapas en fungerande\r\nelmarknad i Sverige och en elbörs i enlighet med\r\nRodes förslag? I propositionen skriver man bara på\r\ns. 13 att energiverket i samråd med\r\nkraftproducenterna skall undersöka\r\nförutsättningarna för försöksverksamhet med köp\r\noch försäljning av effektiviseringsåtgärder i\r\nstorstäderna. Om svaret är ja har jag några\r\nföljdfrågor:</pre><pre>5.  Kommer den socialdemokratiska regeringen</pre><pre>a) att ge Vattenfall de direktiv som krävs för att\r\nVattenfall skall medverka till att i praktisk handling\r\ngenomföra ett sådant beslut i stället för att\r\nmisstänkliggöra det och motarbeta det?</pre><pre>b) att se till att det skapas en fri el-\r\ntransiteringsrätt till självkostnadspris åtminstone\r\npå det svenska högspänningsnätet och att detta\r\nförvaltas fristående från Vattenfall och andra\r\naktörer som hittills har upprätthållit något som\r\nliknar ett monopol på elleveranser i Sverige?</pre><pre>I Norge kommer man enligt den nya ellagen att\r\ntillämpa det man kallar för balansprincipen och\r\nsom i USA kallas Least cost utility planning. Den\r\ninnebär att kraftverken inte får bygga ut sin\r\nproduktionskapacitet om de inte kan visa att det ger\r\nlägre elkostnader för konsumenterna än om man\r\nfrigjorde motsvarande energimänger genom att\r\nmotsvarande investeringar gjordes i effektivare\r\nenergianvändning? Det finns svenska, nordiska och\r\nutländska rapporter, bl.a. Vattenfalls rapport U(S)\r\n1990:22 ''Att välja väg . . .'', som tydligt visar att en\r\nsådan politik också leder till mindre utsläpp av\r\nmiljöpåverkande ämnen och att det ofta är det\r\nbilligaste sättet att minska sådana utsläpp, bl.a. för\r\natt motverka att ytterligare bidra till den s.k.\r\nväxthuseffekten.</pre><pre>Regeringen skriver i propositionen på s. 13 att\r\nenergiverket skall ges kompletterande\r\nuppgifter . . ., bl.a. . . sprida kunskap om den s.k.\r\nbalansprincipen.</pre><pre>Fråga 6: Tror regeringen att det räcker med att\r\nenergiverket ''sprider kunskap'' om detta eller är\r\nman beredd att använda styrmedel för att\r\ngenomdriva en tillämpning av balansprincipen?\r\nSkulle regeringen t.ex. vara bredd att göra\r\nbalansprincipen till ett villkor för att kraftbolagen\r\nskall få koncesson för utbyggnad av ny\r\nproduktionskapacitet?</pre><pre>Ett av de allvarligaste hindren för effektivare\r\nenergianvändning är det s.k. lönsamhetsgapet, som\r\ninnebär att kraftbolagen tillämpar helt andra\r\nlönsamhetsbedömningar än andra företag när det\r\ngäller energiinvesteringar. Kraftbolagen nöjer sig\r\nmed återbetalningstider på storleksordningen 10 år\r\noch en avkastning på 6--10 % på sina investeringar\r\nmedan andra företag kräver högre avkastning, ofta\r\ni storleksordningen 20 % och väsentligt kortare\r\nåterbetalningstider, normalt ca 2 år eller kortare på\r\nsina investeringar.</pre><pre>Fråga 7: Vad planerar regeringen att göra för att\r\növerbrygga detta lönsamhetsgap som motverkar\r\nsamhällsekonomiskt lönsamma och miljömässigt\r\nangelägna investeringar, satsningar på effektivare\r\nenergianvändning, satsningar som dessutom skulle\r\nminska behovet av import av fossila bränslen och\r\ndärigenom vår sårbarhet och som skulle förbättra\r\nden svenska bytesbalansen?</pre><pre>1990/91:205 av Carl Frick (mp) till civilministern\r\nom polisväsendet i EG:</pre><pre>Detta är rubriken på en intresseväckande artikel i\r\nDagens Nyheter den 30 april 1991 författad av Gun\r\nFälth.</pre><pre>Här skildras att man i EGs inre kärna i Tyskland,\r\nFrankrike och Beneluxländerna tillåter\r\npolisaktiviteter över nationsgränserna.</pre><pre>Det sägs att detta system är något som Sverige kan\r\ntvingas acceptera som pris för att bli medlem i EG.</pre><pre>Detta känns helt främmande och strider enligt\r\nartikeln mot grundlagen. Statsbildningen vilar på\r\nrättsordningen. Och denna övervakas av polisen.\r\nOm t.ex. utländsk polis går över gränsen till vårt\r\nland följer också deras rättsordning med över och i\r\nsamma mån inskränks vårt eget lands rättsordning.</pre><pre>Samtidigt förbereds en speciell EG-polis för de\r\nnuvarande tolv staterna för att kunna möta den\r\nökande brottslighet som man väntar sig skall bli\r\nföljden av EG-integrationen.</pre><pre>Jag vill fråga polisministern om han nu eller i annat\r\nsammanhang vill redogöra för hur det förhåller sig\r\nmed den svenska polisintegrationen med EG och\r\nom det är meningen att olika länders rättsordning\r\npå ett tillfälligt sätt genom gränsöverskridande\r\npolisingripande kan vinna tillämpning i Sverige och\r\nsätta svensk rättsordning ur spel.</pre><pre>Om så är fallet vad har vi till slut att rätta oss efter?</pre><pre>Hur ser polisministern på hotet om ökad grov\r\nbrottslighet som resultat av ett EG-medlemskap?\r\nFörbereds nya fängelsebyggen?</pre><pre>Jag vill ha en öppen, klar och redig redogörelse i\r\ndessa viktiga frågor.</pre><pre>1990/91:206 av Per Gahrton (mp) till\r\nutrikesministern om EG och den svenska\r\nneutralitetspolitiken:</pre><pre>Trots riksdagsbeskedet om att eventeullt EG-\r\ninträde skall ske med ''bibehållen\r\nneutralitetspolitik'' duggar motstridiga\r\nregeringsuttalanden. I Morgonekot den 15 april\r\nsvarar utrikesministern att ''det kan tänkas inträffa''\r\npå frågan om Sverige kan komma att ''överge den\r\ntraditionella alliansfriheten''. I riksdagens\r\nfrågestund den 16 april vill han inte ange hur\r\nriksdagsbeslutets neutralitetsförbehåll skall\r\nframföras till EG i samband med en ansökan och\r\nsvarar inte heller på om Sverige som EG-medlem\r\nskulle utnyttja veto för att stoppa militärt\r\nsamarbete i EG. I DN den 18 april säger\r\nkabinettssekreterare Pierre Schori att EG ''kan på\r\nsikt omvandlas till en försvarsallians, men det går\r\ninte i dag att säga om Sverige ska motsätta sig eller\r\nstödja detta''. I riksdagen samma dag råkar (?)\r\nstatsministern kalla neutralitetspolitiken en\r\n''börda'', vilket han dock stryker ur protokollet.\r\nVad är egentligen på gång? Journalisten Ulf Nilsson\r\nkräver ett slut på ''den eländiga\r\ntredjevärldenpolitiken med fjäsk för Fidel, Saddam\r\noch grabbarna'' och i stället klarspråk om att vi ''hör\r\nhemma i den stora demokratiska familjen'', dvs.\r\nEG (Expr 22/4). Diplomaten Leif Leifland varnar\r\nför ''svensk ovillighet att helhjärtat identifiera sig\r\nmed den krets av nationer där vi hör hemma'', dvs.\r\nEG (SvD 23/4). Alltså: Slut på ambitionen att visa\r\nupp att det kan finnas rika länder som inte bara\r\nsköter sig själva och skiter i de utarmade, slut på\r\nOlof Palmes goda sidor! Nu skall Sverige ansluta sig\r\ntill ''EGcentrikerna'' -- för att citera\r\nomslagsrubriken på ett nummer av Sida-Rapport\r\nsom ägnas oron i tredje världen för effekterna av\r\nEGs stormaktsbygge. Sveriges röst i världen skall\r\ntystas.</pre><pre>De som läst på har länge vetat att Romfördragets\r\nartiklar 75 och 113, ECSC-fördragets artikel 59 och\r\nEuroatom-fördragets artikel 52 är oförenliga med\r\nHaag-konventionens principer för neutralitet (se s.\r\n197--205). Till det kommer allt som hänt efter\r\nslutbehandlingen i utrikesutskottet av EG-ärendet:</pre><pre>-- EGs ambassadör i Sverige tar för givet att ''EG\r\nsätter upp en egen armé'' (Riksdag och\r\nDepartement 23/11 1990),</pre><pre>-- Frankrike och Tyskland lägger fram ett\r\ngemensamt förslag om gradvis sammansmältning\r\nav militärpakten Västeuropeiska unionen (WEU)\r\noch EG (4/2),</pre><pre>-- WEU beslutar flytta sitt huvudkontor till Bryssel\r\noch sluter upp bakom det fransk-tyska förslaget om\r\nfusion av WEU och EG (22/2),</pre><pre>-- Danmarks utrikesminister deltar för första\r\ngången i ett WEU-möte (8/4),</pre><pre>-- Luxemburg lägger fram ett kompromissförslag\r\nvari föreslås att EG-länderna skall ''agera\r\ngemensamt på den världspolitiska scenen'', bl.a.\r\ngenom samordning av vapenutveckling,\r\nvapenexport, nedrustning, FN-aktioner och\r\nhandelsblockader. I traktatsförslaget, artikel H,\r\nheter det att ''medlemsländerna stödjer aktivt och\r\nutan förbehåll Unionens utrikes- och\r\nsäkerhetspolitik med utgångspunkt i ömsesidig\r\nlojalitet och solidaritet''. Det sägs också att EG\r\nskall uppträda enat i internationella organisationer\r\noch att beslut skall kunna fattas med majoritet\r\n(Notat 19/4 1991).</pre><pre>Sammanfattningsvis. EG-medlemskap betyder --\r\nsom Carl Bildt har uttryckt det -- en\r\nsystemförändring beträffande utrikes-, säkerhets-\r\noch försvarspolitik. Sverige har heft en lång\r\ntradition av neutralitet och talat med hög röst på\r\nvärldsscenen. En del har velat tysta den svenska\r\nsolidaritetsrösten i världen. Så kommer att ske om\r\nSverige blir ett län i EG-staten.</pre><pre>Mot denna bakgrund vill jag fråga\r\nutrikesministern:</pre><pre>1.  Anser utrikesministern att bibehållen svensk\r\nneutralitetspolitik är förenlig med förpliktelserna i\r\nRomfördraget artiklarna 75 och 113, kol- och\r\nstålunionsfördraget artikel 59 och Euroatoms\r\nartikel 52?</pre><pre>2.  Anser utrikesministern att en anslutning till EG\r\npå grundval av den nya versionen av Romfördraget\r\nsom lagts fram av Luxemburg vore förenlig med\r\nbibehållen svensk neutralitetspolitik?</pre><pre>3.  Anser utrikesministern att ett svenskt\r\nmedlemskap i Västeuropeiska Unionen vore\r\nförenligt med bibehållen svensk neutralitetspolitik?</pre><pre>4.  Står utrikesministern fast vid tidigare\r\nriksdagsuttalanden om att Sverige inte kan bli EG-\r\nmedlem om EG utvecklar ett militärt samarbete?</pre><pre>5.  Anser sig utrikesministern bunden av\r\nriksdagens beslut att eventuellt medlemskap i EG\r\nskall ske med bibehållen svensk neutralitetspolitik?</pre><pre>6.  Om Sverige skulle vara medlem i EG när nya\r\nförhandlingar inom EG upptas om militärt\r\nsamarbete, kommer Sverige då att utnyttja\r\nmöjligheten att genom veto förhindra en sådan\r\nutveckling av EG?</pre><pre>7.  Anser utrikesministern det förenligt med svensk\r\nneutralitetspolitik att vara medlem i ett EG som\r\navser att ''tala med en röst'' i världspolitiken?</pre><pre>8.  Skulle Sverige som EG-medlem självständigt\r\nkunna föra den sorts självständiga utrikespolitik\r\nsom Olof Palme förde?</pre><pre>9.  Skulle Sverige som EG-medlem kunna föra den\r\nsorts självständiga utrikespolitik som Sten\r\nAndersson själv stått för beträffande\r\nMellanöstern?</pre><pre>10.  Vad finns det kvar att göra för en svensk\r\nutrikesminister om Sverige blir medlem i ett EG\r\nsom skall tala med en röst på världsscenen?</pre><pre></pre><pre>  § Anmälan om frågor</pre><pre>Anmäldes att följande frågor framställts</pre><pre>den 2 maj</pre><pre>1990/91:581 av Hugo Hegeland (m) till\r\njustitieministern om rätten till förtidspension i visst\r\nfall:</pre><pre>En 36-årig man blev svensk medborgare 1979.\r\nSamma år dömdes han första gången till sex\r\nmånaders fängelse för misshandel, hemfridsbrott\r\noch otukt med barn. Nästa gång han stod inför rätta\r\ndömdes han för grovt narkotikabrott och\r\nnarkotikasmuggling. Därefter har han stått inför\r\nskranket vid ytterligare tio tillfällen. Det har varit\r\nfråga om våldsbrott och stölder.</pre><pre>Om några veckor blir mannen villkorligt frigiven\r\nefter ännu ett fängelsestraff. Under tiden har han\r\nblivit förtidspensionär och kan därmed förverkliga\r\nsin dröm -- att flytta tillbaka till sitt hemland och få\r\npensionen eftersänd.</pre><pre>Med anledning av det inträffade vill jag fråga\r\njustitieministern:</pre><pre>Är statsrådet beredd att föreslå ändringar i gällande\r\nlagstiftning för att förhindra fler fall av ovan nämnt\r\nslag?</pre><pre>den 3 maj</pre><pre>1990/91:582 av Berndt Ekholm (s) till\r\nkommunikationsministern om taxiverksamheten:</pre><pre>Transportrådet har nu redovisat en rapport om\r\nutfallet under det första halvåret för den\r\navreglerade taxiverksamheten.</pre><pre>Avregleringen blev inte den vinstlott för kunderna\r\nsom ställts i utsikt. Den ökande konkurrensen har\r\ntvärtemot av marknadsekonomiska principer lett\r\ntill kraftigt höjda priser, långt utöver\r\nkostnadsutvecklingen. Detta även i områden, där\r\nutbudet av taxibilar ökat markant, t.ex. i\r\nStockholm.</pre><pre>Antalet taxiföretag som också tagit chansen att\r\nlägga på extra marginaler i samband med\r\nskattereformens momspåslag är otaliga, dessutom\r\nhänvisande till att påslaget enbart motsvarar\r\nmomsbelastningen.</pre><pre>Därutöver har prisjämförelser varit svåra att göra\r\nför kunderna och i många områden mindre\r\nmeningsfulla. Risk för en överetablering föreligger\r\ni vissa områden och kan i kombination med\r\nförekomst av oseriös verksamhet leda till\r\nutslagning av många gamla etablerade\r\nnäringsutövare.</pre><pre>Vilka åtgärder är kommunikationsministern\r\nberedd att vidta för att komma till rätta med de\r\nkraftiga prishöjningarna, förbättra kundernas\r\nmöjligheter till prisjämförelser och motverka\r\nutvecklingen av oseriös verksamhet?</pre><pre>1990/91:583 av Sigrid Bolkéus (s) till\r\njustitieministern om utbildningen för\r\nfastighetsmäklare:</pre><pre>Tillväxten i svensk ekonomi förutsätter kunniga\r\nyrkesutövare för att landets resurser skall utnyttjas\r\npå bästa sätt.</pre><pre>För att bli fastighetsmäklare erfordras för\r\nnärvarande endast nio veckors utbildning.</pre><pre>Konsumenter, som anlitar mäklare tvingas\r\nregelmässigt acceptera 20--30 % underpriser. I\r\nextrema fall kan det bli 80 % underpris. I de många\r\nfinansbolagskraschernas kölvatten har avslöjats\r\nfastighetsvärderingsintyg, som varit 200--300 % för\r\nhöga. I extrema fall har 1 000 % för höga\r\nvärderingar gjorts.</pre><pre>Det ryktas, att man inom den pågående\r\nutredningen på justitiedepartementet har tänkt sig\r\nnästan oförändrad utbildningsnivå, trots att många\r\nexperter bedömer två års högskoleutbildning som\r\nett absolut minimum för en acceptabel servicenivå\r\ngentemot konsumenterna.</pre><pre>Jag vill mot denna bakgrund fråga\r\njustitieministern:</pre><pre>Vad tänker justitieministern göra för att råda bot på\r\nden otillfredsställande utbildningsnivån bland\r\nfastighetsmäklare?</pre><pre>1990/91:584 av Gudrun Schyman (v) till\r\ncivilministern om formerna för polissamarbete\r\ninom EG:</pre><pre>Polisens myndighetsutövning på svenskt\r\nterritorium är enligt grundlagen en svensk\r\nangelägenhet. Inom EG finns överenskommelser\r\nom att resp. lands poliskår får jaga kriminella över\r\ngränserna och även göra gripanden på varandras\r\nterritorier.</pre><pre>Det är en del av vad Sverige kan komma att tvingas\r\nacceptera i sina strävanden att närma sig EG.\r\nPlaner finns också på en gemensam polisstyrka och\r\nett gemensamt dataregister över ''oönskade''\r\npersoner.</pre><pre>De nya formerna för polissamarbete är politiska\r\nfrågor som förmodligen har konstitutionella hinder.</pre><pre>Min fråga är:</pre><pre>-- Tänker civilministern vidta några åtgärder för att\r\nfå en öppen och demokratisk diskussion i dessa\r\nfrågor?</pre><pre>1990/91:585 av Karl-Gösta Svenson (m) till\r\nfinansministern om värdet av bilförmån i\r\ntaxiföretag:</pre><pre>En taxibil är i regel passbelagd större delen av\r\ndygnet. Möjligheten att kunna nyttja taxibilen för\r\nprivata resor är därför synnerligen begränsad.</pre><pre>I samband med skatteomläggningen har\r\nförmånsbeskattningen schabloniserats och\r\ntaxiägarna har fått en ökad förmånsbeskattning.</pre><pre>Det har också visat sig att beskattningseffekterna\r\nblir mycket olika beroende på om taxiföretaget\r\nbedrivs som enskilt företag eller i aktiebolagsform.</pre><pre>Avser finansministern framlägga förslag som\r\ninnebär att beskattningseffekterna avseende\r\nbilförmån i taxiföretag likställes oavsett\r\nföretagsform och att bilförmånsvärdet relateras till\r\ndet verkliga nyttjandet?</pre><pre>1990/91:586 av Sten Andersson i Malmö (m) till\r\njustitieministern om rätten till förtidspension i visst\r\nfall:</pre><pre>Enligt uppgift i pressen, IDAG den 25 april 1991\r\nhar en 36-årig marockan, sedan 1979 svensk\r\nmedborgare, beviljats förtidspension.</pre><pre>Sedan tolv år tillbaka har mannen ägnat sig åt grov\r\nbrottslighet som misshandel, grova narkotikabrott,\r\notukt med barn m.m.</pre><pre>Nu erhåller mannen förtidspension dock utan att ha\r\ntjänat ihop någon del av denna och kommer att\r\nflytta tillbaka till Marocko med en månatlig svensk\r\nförtidspension.</pre><pre>Är statsrådet beredd medverka till ändrad\r\nlagstiftning så att återbrytning av svenskt\r\nmedborgarskap i vissa fall kan ske?</pre><pre>1990/91:587 av Margit Gennser (m) till\r\njustitieministern om upptagande av kandidatnamn\r\npå valsedlar i allmänna val:</pre><pre>I en väl fungerande demokrati måste det råda en\r\ngrundläggande respekt för ett fåtal men viktiga\r\nspelregler -- spelregler som kan vara mycket svåra\r\natt lagfästa, eftersom stelheten i det politiska livet\r\nskulle kunna accentueras ytterligare. Av denna\r\nanledning är vallagen relativt öppen, när det gäller\r\nmöjligheterna att i riksdags-, landstings- och\r\nkommunfullmäktigeval gå ut med spränglistor.</pre><pre>Dess värre har lagstiftningens öppenhet på ett\r\nflagrant sätt utnyttjats av Skånepartiets ledning och\r\nenskilda personers namn har utan deras vetskap\r\nsatts upp på valsedlar på ett sådant sätt att\r\nförfarandet måste uppfattas som ytterligt\r\nkränkande. I och med att vallagens regler medvetet\r\nmissbrukas för att skada den politiska processen\r\nbör en prövning av vallagen i det här hänseendet\r\ngenomföras.</pre><pre>Med hänvisning till vad som ovan anförts, ber jag\r\natt få ställa följande fråga till statsrådet Freivalds:</pre><pre>Avser justitieministern vidta åtgärder för att om\r\nmöjligt hindra framtida missbruk av vallagen i nu\r\nnämnt hänseende?</pre><pre>1990/91:588 av Lennart Brunander (c) till\r\nmiljöministern om mindre skadliga dieselbränseln:</pre><pre>Bilavgaserna är den största föroreningskällan i\r\ntätorterna. Trots att dieselfordonen bara står för\r\n6 % av alla fordon svarar de för 40 %av de skadorna\r\nsom ger ärftliga effekter på människan. Att göra\r\nnågot åt dieseltrafiken skulle få stor effekt för hälsa\r\noch miljö. I Frankrike har det franska\r\npetroleuminstitutet tagit fram ett högvärdigt\r\nbränsle av vegetabilisk olja. Bränslet har fått\r\nnamnet diester. Dess förbränningsegenskaper är\r\nmycket lik dieselns, vilket gör att den kan användas\r\ni befintliga dieselmotorer. Jag vill mot denna\r\nbakgrund fråga miljöministern:</pre><pre>Vilka åtgärder avser regeringen att vidta för att\r\nsnabbt få in miljövänliga bränslen av detta slag?</pre><pre>1990/91:589 av Martin Olsson (c) till\r\nutbildningsministern om samiskspråkiga tolkar,\r\nm.m.:</pre><pre>Samerättsutredningen hade bl.a. till uppgift att\r\nföreslå insatser för att stärka det samiska språkets\r\nställning. Förslag om rätt att i viss utsträckning\r\nanvända samiska i officiella sammanhang framlades\r\ni slutbetänkandet avgivet i november 1990.</pre><pre>För ett genomförande av förslagen och strävandena\r\növer huvud taget att stärka det samiska språkets\r\nställning fordras bl.a. utbildning av tolkar och\r\növersättare samt lexikon och läromedel för såväl\r\ngrundutbildning som högre undervisning. Parallellt\r\nmed genomförande av samerättsutredningens\r\nförslag behövs även en samisk\r\nspråkvårdsutveckling och ett språkvårdsarbete.</pre><pre>Med hänsyn till det akuta behovet av åtgärder för\r\natt stärka det samiska språkets ställning vill jag\r\nfråga utbildningsministern:</pre><pre>Vilka åtgärder överväger regeringen för att\r\ntillgodose behovet av samiskspråkiga tolkar och\r\növersättare samt lexikon och läromedel i samiska?</pre><pre>16 § Kammaren åtskildes kl. 15.59.</pre><pre>Förhandlingarna leddes</pre><pre>av  av andre vice talmannen från sammanträdets\r\nbörjan t.o.m. 5 § anf. 10 (delvis),</pre><pre>av  tredje vice talmannen därefter t.o.m. 7 § anf. 28\r\n(delvis)</pre><pre>av  andre vice talmannen därefter t.o.m. anf. 32\r\n(delvis),</pre><pre>av  tredje vice talmannen därefter t.o.m. 8 § och</pre><pre>av  förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}