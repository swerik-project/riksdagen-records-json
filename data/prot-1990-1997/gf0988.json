{"dokumentstatus":{"dokument":{"hangar_id":"2387771","dok_id":"GF0988","rm":"1991/92","beteckning":"88","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"88","slutnummer":"0","datum":"1992-03-31 00:00:00","systemdatum":"2005-10-27 13:59:39","publicerad":"1992-03-31 00:00:00","titel":"Riksdagens snabbprotokoll 1991/92:88 Tisdagen den 31 mars","subtitel":null,"status":null,"htmlformat":null,"relaterat_id":null,"source":"webbnav","sourceid":"{01CEE597-0AC3-4792-B790-C382583E81D4}","dokument_url_text":"http://data.riksdagen.se/dokument/GF0988/text","dokument_url_html":"http://data.riksdagen.se/dokument/GF0988","dokumentstatus_url_xml":"http://data.riksdagen.se/dokumentstatus/GF0988","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:88</div>\r\n<div class=\"sidhuvud_datum\">Tisdagen den 31 mars</div>\r\n<div class=\"sidhuvud_klockslag\">Kl. 14.00</div>\r\n<hr class=\"sidhuvud_linje\">\r\n<pre>Meddelande om information från regeringen</pre><pre>Anf. 1  TALMANNEN:</pre><pre></pre><pre>Vid kammarens sammanträde torsdagen den 2 april\r\nkl. 14.30 lämnas information dels av statsminister\r\nCarl Bildt om överläggningarna mellan Sverige och\r\nde baltiska staterna, dels av justitieminister Gun\r\nHellsvik om regeringens nya kriminalpolitik.</pre><pre>Den tidigare aviserade aktuella debatten om\r\nkärnkraftens säkerhetsproblem följer efter\r\ninformationen från regeringen.</pre><pre>1 §  Justering av protokoll</pre><pre>Justerades protokollet för 25 mars.</pre><pre>2 §  Meddelande om svar på interpellation\r\n1991/92:151</pre><pre>Interpellation 1991/92:151 kan tyvärr besvaras först\r\nden 27 april på grund av bl. a. arbetsanhopning.</pre><pre>Med vänlig hälsning</pre><pre>Inger Davidsson</pre><pre>3 §  Svar på fråga 1991/92:592 om politiska\r\nåtgärder för att hindra ökad arbetslöshet</pre><pre>Anf. 2  Statsminister CARL BILDT (m):</pre><pre></pre><pre>Fru talman! Ingvar Carlsson har frågat mig om jag\r\när beredd att initiera politiska åtgärder för att\r\nförhindra att arbetslösheten stiger till de nivåer som\r\nAMS angett i sin senaste prognos.</pre><pre>Svaret på den frågan är självfallet ett entydigt ja.</pre><pre>I själva verket handlar hela regeringens\r\nekonomiska politik om att återvinna styrkan i\r\nsvensk ekonomi. Vi måste helt enkelt få tillbaka\r\nden tillväxt, de investeringar och de möjligheter till\r\nframtidsjobb som vi förlorat genom de senaste\r\nårens utveckling. Ingenting är för regeringen\r\nviktigare än detta.</pre><pre>Sedan hösten 1990 har läget på arbetsmarknaden\r\nsuccessivt försämrats. Försämringen fick en\r\noroväckande kraft under 1991, och i dag tyder alla\r\nprognoser på att det kommer att ta sin tid att bryta\r\ndenna utveckling. Det finns inga snabba klipp som\r\ni ett slag kan radera ut konsekvenserna av flera års\r\nmisslyckanden.</pre><pre>Regeringens politik har två perspektiv.</pre><pre>Det avgörande är att återställa förtroendet för\r\nSverige som ett land för företagande, investeringar\r\noch tillväxt för att få fram de nya jobb som varaktigt\r\nkan ersätta dem som nu försvinner.</pre><pre>Men därutöver måste vi också föra en aktiv\r\narbetsmarknadspolitik, inte minst för att förhindra\r\natt många låses in i en förödande\r\nlångtidsarbetslöshet och för att ge unga människor\r\nett alternativ till att enbart vara arbetslösa.</pre><pre>I det arbetet borde vi i långa stycken kunna förenas.\r\nDet är därför jag beklagar att LO och\r\nSocialdemokraterna vill stoppa det förslag till\r\nungdomspraktik som regeringen lagt fram. Om\r\nförslaget inte går igenom innebär detta i realiteten\r\natt tiotusentals ungdomar i stället hänvisas till\r\nöppen arbetslöshet.</pre><pre>Jag hoppas dock att det skall vara möjligt att få en\r\nbred uppslutning bakom detta förslag. LO:s\r\nordförande Stig Malm och jag har kommit överens\r\nom att träffas för överläggningar i bl.a. denna fråga\r\npå Haga onsdagen den 8 april.</pre><pre>På samma sätt som det är min förhoppning att\r\nregeringens ekonomiska politik för att ge Sverige\r\nen ny start skall få ett brett stöd, är det min\r\nförhoppning att regeringens förslag till bl.a.\r\nungdomspraktik skall få ett så brett stöd att det\r\nverksamt kan bidra till att bekämpa det gissel som\r\narbetslöshet, inte minst för unga människor, alltid\r\när.</pre><pre>Anf. 3  INGVAR CARLSSON (s):</pre><pre></pre><pre>Fru talman! Jag ber att få tacka statsministern för\r\nsvaret. Svarets huvudpunkt är att det är genom\r\nsänkta skatter som vi skall bekämpa arbetslösheten\r\ni Sverige. Det är den s.k. enda vägens politik som\r\nskall gälla. Den vägen tror ju inte ens biträdande\r\nstatsministern på. Och vi socialdemokrater har den\r\nuppfattningen att det är helt andra åtgärder som\r\nmåste till.</pre><pre>För det första behöver det satsas ungefär 4 000\r\nmilj.kr. som vi har har lagt fram konkreta förslag\r\nom. För det andra finns det väldigt mycket att göra\r\ninom bygg- och bostadssektorn. Ombyggande av\r\ndet äldre bostadsbeståndet skulle både vara bra för\r\nden framtida bostadsstandarden och ge väldigt\r\nmånga jobb. Jag kan inte förstå hur regeringen i\r\ndetta läge kan dra in 3 000 milj.kr. när det gäller\r\nsatsning på skolmiljön. Hur skall vi kunna få\r\nEuropas bästa skola, om vi inte satsar också på\r\nskolmiljön?</pre><pre>Vi socialdemokrater tycker att det här är ett\r\nutomordentligt läge att investera också i\r\nmänniskor. Vi vill därför öka satsningen på\r\nvuxenutbildningen, inte dra ned på den. Även på\r\nden punkten har regeringen ett obegripligt förslag.</pre><pre>När det gäller ungdomssidan är det inte så, att vi\r\nsäger nej till ett förslag utan att ha något annat i\r\nstället. Vi lägger fram förslag, som enligt vår\r\nuppfattning ger ett mycket bättre utbyte för\r\nungdomarna, nämligen ungdomsjobb åt i princip\r\nalla under 25 år, utbyggnad av tvååriga\r\ngymnasielinjer till treåriga och ökning med\r\nytterligare 2 000 platser på universitet och\r\nhögskolor, med bibehållande av de särskilda\r\ninskolningsplatserna. Jag skulle faktiskt vilja vädja\r\ntill Carl Bildt att ''ta en ordentlig titt'' på detta\r\nförslag för att se om inte utskotten skulle kunna nå\r\nbred enighet -- inte för vår skull, men för de\r\narbetslösa ungdomarnas skull.</pre><pre>Anf. 4  Statsminister CARL BILDT (m):</pre><pre></pre><pre>Fru talman! Jag försäkrar Ingvar Carlsson att\r\nregeringen är beredd att pröva alla de åtgärder som\r\nkan få ett verkligt resultat. Problemet med den\r\nsocialdemokratiska åtgärden är att vi kan vara\r\növertygade om -- så övertygad man nu kan vara --\r\natt den praktiskt taget inte ger några jobb alls. I ett\r\nläge då företag, kommuner och landsting inte har\r\nnågra pengar och t.o.m. tvingas att permittera --\r\ntragiskt som detta är --, begär Socialdemokraterna\r\natt de skall klara av detta också. Jag tror inte att det\r\ngår. Jag skulle önska att det ginge och jag hoppas\r\natt vi snart återvänder till den dag då det går.</pre><pre>Med förslaget om ungdomspraktik vet vi emellertid\r\natt ungdomarna kan få praktik. Tre av fem företag\r\nsäger att de är beredda att ställa upp på de här\r\nvillkoren. Varför säger då Socialdemokraterna och\r\nLO nej? Jag beklagar detta. Finns det, i det som\r\nIngvar Carlsson säger, en öppning för en\r\nkonstruktiv dialog som kan låsa upp detta, skall vi\r\nsjälvfallet utnyttja denna möjlighet.</pre><pre>Låt mig sedan säga att den sysselsättningskris som\r\nvi nu har, djup som den är i början på 1990-talet, ju\r\när en konsekvens av att Sverige löpande under\r\n1980-talet förlorade tillväxt, marknadsandelar och\r\nkonkurrenskraft. Det var Kjell-Olof Feldt som\r\nbörjade tala om hur detta skulle leda Sverige in i,\r\nvad han kallade, arbetslöshetens stålbad.\r\nEffekterna av många års misslyckad ekonomisk\r\npolitik reparerar man dess värre inte i en\r\nhandvändning. Det kräver uthållig fasthet och\r\nstramhet under flera år i den ekonomiska politiken.</pre><pre>Ingvar Carlsson säger att han inte tror att sänkta\r\nskatter ger nya jobb. Nej denna Ingvar Carlssons\r\nuppfattning är väl bekant, men höjda skatter ger\r\nrimligtvis inte nya jobb. Socialdemokraterna\r\nföreslår en skattechock med 9 miljarder kronor,\r\nsom drabbar framför allt de små och medelstora\r\nföretagen. Jag kan garantera Ingvar Carlsson att\r\ndet skulle göra att arbetslösheten skulle bli ännu\r\nmycket högre än vad den redan är.</pre><pre>Anf. 5  INGVAR CARLSSON (s):</pre><pre></pre><pre>Fru talman! Om nu Carl Bildt inte litar på sin egen\r\nbiträdande statsminister när det gäller den\r\nekonomiska politiken, kan han fråga människorna\r\ni Huddinge, fråga människorna i Uppsala om inte\r\nen gemensam sektor har betydelse för\r\nsysselsättningen, förutom att den har betydelse för\r\nrättvisa och jämlikhet. Jag beklagar att Carl Bildt\r\nhar låst sig fast vid det han kallar den enda vägen.</pre><pre>Det är faktiskt så, att vårt förslag, som jag förstår\r\natt Carl Bildt inte har tagit del av, kommer att ge\r\nreella jobb. Det kommer inte, såsom regeringens\r\nförslag, att slå sönder ungdomarnas ordinarie\r\narbetsmarknad, och det kommer inte att kosta\r\narbetsgivarna mer än 2 000 kr. per anställd.\r\nDessutom hamnar man inte i komplikationer med\r\narbetsrätten, något som regeringen faktiskt bör ta\r\nmed ett visst allvar. Jag hälsar med tillfredsställelse\r\natt Carl Bildt och regeringen som omväxling inte\r\nbara lyssnar på Svenska Arbetsgivareföreningen\r\nutan nu tydligen också lyssnar på företrädare för\r\nfackföreningsrörelsen. Det behövs.</pre><pre>Anf. 6  Statsminister CARL BILDT (m):</pre><pre></pre><pre>Fru talman! Vi lyssnar på alla som har någonting att\r\nsäga, därför att vi är övertygade om att alla har sitt\r\nansvar för att föra landet ur den här kritiska\r\nsituationen. Om jag skulle åberopa någon, skulle\r\njag åberopa generaldirektören för\r\narbetsmarknadsstyrelsen, som har varit med och\r\nutformat det här förslaget och som säger att det här\r\nförslaget är bra och nödvändigt. Visst kan det\r\nfinnas en eller annan principiell invändning och ett\r\neller annat praktiskt problem, men det handlar om\r\natt ge unga killar och tjejer jobb. Varför förneka\r\ndem den praktik som de vill ha, som är nyttig för\r\ndem, och som gagnar företagen och som skulle\r\nkunna bidra till att reducera arbetslöshetsköerna?</pre><pre>Till slut! Visst behövs den offentliga sektorn.\r\nIbland behöver den också omstruktureras. Vi\r\ntvingas t.ex. till friställningar inom försvaret, vilka\r\när plågsamma, men av andra skäl dess värre\r\nnödvändiga. Den avgörande krisen, som\r\nSociademokratin aldrig begrep i regeringsställning\r\noch som den fortfarande inte verkar begripa, är\r\nindustrikrisen. Det är Sverige som industrination\r\nsom förlorar konkurrenskraft, marknadsandelar\r\noch investeringar. Vi måste få tillbaka styrkan i\r\nIndustrisverige, därför att det är den utslagningen\r\nsom ger bredden på arbetslösheten i Sverige.</pre><pre>Anf. 7  INGVAR CARLSSON (s):</pre><pre></pre><pre>Fru talman! Jag har ytterligare styrkts i min\r\nuppfattning att Carl Bildt inte riktigt har satt sig in\r\ni det här, eftersom han säger att regeringens förslag\r\nger jobb. Det är precis det som det inte gör.\r\nFörslaget ger i bästa fall praktik. Men vårt förslag\r\nger jobb. Än en gång Carl Bildt, studera vårt\r\nförslag så kanske vi kan nå enighet om detta i\r\nutskottet.</pre><pre>Ert förslag kostar dessutom 150 milj.kr bara i\r\nytterligare anställda tjänstemän på AMS. Vi tycker\r\natt dessa pengar bör satsas direkt på ungdomarna i\r\nstället.</pre><pre>Till slut! Vilka är det som har varit framgångsrika\r\nnär det gäller att bekämpa arbetslöshet? Under 80-\r\ntalet, som Carl BildT nämnde, gick vi mot\r\nströmmen. När andra länder hade 8--12 %\r\narbetslöshet höll vi den kring 2 %. Under årtionden\r\nhar vi i regeringsställning klarat sysselsättningen.\r\nEfter ett halvår i regeringsställning tvingas ni\r\nrevidera prognos efter prognos, vilket visar att vi\r\nmed den borgerliga uppläggningen får högre och\r\nhögre arbetslöshet. Jag hoppas att ni är beredda att\r\nanta åtminstone en del av våra förslag. Då kommer\r\nkurvan att kunna vändas nedåt.</pre><pre>Anf. 8  Statsminister CARL BILDT (m):</pre><pre></pre><pre>Fru talman! Det är tydligen inte bara jag som inte\r\nhar begripit detta utan även AMS-chefen. Jag vill\r\nunderstryka det faktum att när AMS-chefen säger\r\natt detta är ett bra förslag, när TCO -- om vi talar\r\nom fackliga organisationer -- säger att detta är ett\r\nbra förslag och när tre av fem företag säger att detta\r\när ett bra förslag och att de är beredda att ta in\r\nungdomar så snabbt som möjligt för praktik, varför\r\nskulle vi då säga nej. Det skulle innebära att unga\r\nkillar och tjejer i stället hamnar i arbetslöshetskön,\r\noch det vill jag helst inte medverka till.</pre><pre>Till 1980-talet! Det är inte så svårt att klara\r\nsysselsättning temporärt om man realiserar landet\r\ngenom devalveringar. Det svåra ligger i att\r\nvaraktigt få ned inflation och kostnader så att man\r\när konkurrenskraftig. Det är detta som\r\nSocialdemokratin misslyckades med under den\r\nsenare delen av 1980-talet. Det var detta som Kjell-\r\nOlof Feldt menade, när han varnade för\r\narbetslöshetens stålbad, som skulle komma i\r\nförlängningen efter misslyckandet med den tredje\r\nvägens politik. Vår uppgift nu är att ta oss ur dessa\r\nproblem genom att återupprätta tilltron till\r\nföretagande, investeringar och tillväxt i Sverige.\r\nOch det går sannerligen inte med hjälp av nya\r\nskattechocker.</pre><pre>Anf. 9  INGVAR CARLSSON (s):</pre><pre></pre><pre>Fru talman! Carl Bildt är inte särskilt varsam med\r\norden. Han talar om att Socialdemokratin klarade\r\nsysselsättningen temporärt. Vi har styrt Sverige i 53\r\nav de senaste 60 åren och klarat sysselsättningen\r\nunder den perioden. Det är verkligen inte någon\r\ntemporär period. Ett halvår däremot är en\r\ntemporär period, och det beklagliga är att ni under\r\nden perioden inte har klarat sysselsättningen.</pre><pre>Sedan har vi har ett bättre förslag, Carl Bildt. Det\r\när därför som vi säger att ert förslag inte bör antas\r\nav riksdagen. För ordningens skull vill jag\r\nemellertid påpeka att ni har borgerlig majoritet i\r\nriksdagen. Socialdemokratin kan inte förhindra er\r\natt genomföra ert förslag, om ni tror på det. Men vi\r\nvädjar till er -- inte för vår skull utan för de\r\narbetslösa ungdomarnas skull -- att gå igenom vårt\r\nförslag. Studera även våra andra förslag som gäller\r\nhela det ekonomiska området. Det är först då som\r\nni kommer att kunna göra någonting åt\r\narbetslösheten och sysselsättningen totalt. Ni har\r\nhängt upp er på en enda punkt, och även på den\r\npunkten har ni fel. Men det handlar om en mycket\r\nstörre fråga: Sänkta skatter kommer aldrig att lösa\r\ndet här problemet!</pre><pre>Anf. 10  Statsminister CARL BILDT (m):</pre><pre></pre><pre>Fru talman! Nej, det är många åtgärder som skall\r\nlösa problemet. Konkurrenskraftiga företag, tilltro\r\ntill Sverige som investeringsland, fasthet i\r\nEuropapolitiken -- allt detta betyder mycket för att\r\nfå tillbaka jobben. Men man måste vara beredd att\r\nta till de åtgärder som går att ta till. Jag tror inte att\r\nIngvar Carlsson kan hitta någon enda som säger att\r\nförslaget om ungdomspraktikplatser inte skulle ge\r\nsysselsättning åt ungdomar just nu. Ingvar Carlsson\r\noch Socialdemokratin må ha sina principiella\r\ninvändningar mot delar av detta, men jag skulle\r\nvilja vädja till er: Lägg det åt sidan just nu.</pre><pre>Ert förslag innebär så pass dryga kostnader för\r\nföretag, kommuner och landsting, att man med\r\nsäkerhet kan säga att det inte alls ger det resultat\r\nsom förslaget om ungdomspraktikplatser ger.\r\nDärför denna vädjan om öppenhet.</pre><pre>Ni har inte förmåga att stoppa förslaget -- det är\r\nsant. Men ni har i alla fall det fulla ansvaret för den\r\npolitik som är er. Det var ju i mycket era\r\nmisslyckanden som ledde oss in i dessa problem,\r\nmen jag hoppas att vi trots detta skall få möjligheter\r\natt gemensamt söka lösningar för att ta oss ur dem.</pre><pre>Överläggningen var härmed avslutad.</pre><pre>4 §  Svar på fråga 1991/92:607 om kurdiska\r\nfronten och Irak</pre><pre>Anf. 11  Utrikesminister MARGARETHA AF\r\nUGGLAS (m):</pre><pre></pre><pre>Fru talman! Berith Eriksson har frågat mig om\r\nregeringen avser att ta något initiativ med\r\nanledning av en internationell vädjan från kurdiska\r\nfronten om stöd för att förhindra ett nytt anfall på\r\nkurder från den irakiska armén. Frågan ställs mot\r\nbakgrund av att kurdiska fronten beslutat att utlysa\r\nallmänna val till ett parlament den 24 april 1992 och\r\nuttalanden av president Saddam Hussein om att\r\nförhindra valet.</pre><pre>Från svensk sida har vi med stark oro tagit del av\r\nuppgifter från flera nyhetsbyråer om ökad spänning\r\ni det kurdiska området som tagit sig uttryck i\r\nattentat i flera kurdiska städer. Det har, som Berith\r\nEriksson påpekar, även förekommit uppgifter om\r\nirakiska truppsammandragningar utanför den\r\nkurdiska säkerhetszonen.</pre><pre>Jag har i mitt interpellationssvar den 12 mars på\r\nfråga om kurdernas situation redovisat svenskt stöd\r\ntill internationella åtgärder som direkt eller\r\nindirekt syftar till att främja kurdernas säkerhet.\r\nBland dessa märks främst den resolution, nr 688,\r\nfrån den 5 april 1991, i vilken Iraks förtryck mot den\r\negna befolkningen fördöms som ett hot mot fred\r\noch säkerhet i området. Härmed tog FN ett unikt\r\nsteg, särskilt motiverat av humanitära hänsyn.\r\nSverige stödde aktivt tillkomsten av denna\r\nresolution. Det var under åberopande av\r\nprinciperna i densamma som fyra västmakter\r\nupprättade en säkerhetszon i nordligaste Irak, inte\r\nminst för att möjliggöra humanitärt bistånd till de\r\nutsatta kurderna.</pre><pre>Biståndsministern har den 19 mars redogjort för\r\nSveriges humanitära bistånd till Irak, vilket även\r\nbidrar till kurdernas säkerhet. Det gäller bl.a. den\r\nvaktstyrka på 500 man som upprättades i maj 1991\r\ninom FN:s humanitära ram. Sverige var också\r\nmedförslagsställare till den resolution som FN:s\r\nkommission för de mänskliga rättigheterna nyligen\r\nantog och i vilken Iraks kränkningar av dessa\r\nrättigheter kraftigt fördömdes. Övergreppen mot\r\nkurder påpekades särskilt i resolutionen. I\r\nsammanhanget kan även nämnas att SIDA nyligen\r\nbeslutat om humanitärt bistånd på 16 milj.kr. till\r\njust kurderna.</pre><pre>Fru talman! Det kurdiska säkerhetsläget förblir\r\nutsatt, och hoten från Saddam Husseins sida synes\r\nöka. Vi har dock kunnat konstatera att den irakiska\r\narmén, alltsedan den ovan nämnda FN-resolutionen\r\ntillkom och den kurdiska säkerhetszonen bildades,\r\nhittills avhållit sig från massiva attacker in i denna\r\nzon. Irak befinner sig för närvarande under starkt\r\ntryck på att uppfylla alla de resolutioner som FN\r\nantog i samband med att Gulfkriget upphörde. Den\r\nsamlade effekten av detta tryck skall inte\r\nunderskattas. De hot som återgivits om att\r\nförhindra de planerade valen den 24 april, syftande\r\ntill lokalt självstyre för kurderna, är djupt oroande.\r\nDet är av största vikt att det internationella\r\nsamfundet fortsätter att observera eventuellt\r\nförnyad aktivitet från den irakiska arméns sida\r\ngentemot kurderna. Sverige kommer även\r\nfortsättningsvis att stödja FN:s ansträngningar att\r\nfrämja kurdernas säkerhet och uppmärksamt följa\r\nden fortsatta utvecklingen.</pre><pre>Anf. 12  BERITH ERIKSSON (v):</pre><pre></pre><pre>Fru talman! Jag får först och främst tacka för\r\nsvaret, som ju var positivt.</pre><pre>Jag noterade en ledare i Svenska Dagbladet, där\r\nman skrev ungefär så här: Inför kurdernas bittra\r\nöde har världsopinionen utvecklat en ritual,\r\nnämligen att starkt uppröras när övergreppen är\r\nsärskilt hårda och särskilt uppseendeväckande, som\r\nexempelvis det i Halabja och vårens\r\nflyktingkatastrof, för att sedan snart glömma bort\r\nkurderna igen.</pre><pre>Denna ritual att fördöma och att glömma måste\r\nbytas ut mot en mer långsiktig politik och en mer\r\nlångsiktig lösning av problemen. Man måste\r\ntillgodose kurdernas nationella krav och deras krav\r\npå att mänskliga rättigheter även skall gälla dem.\r\nFör att förhindra upprepade massakrer på det\r\nkurdiska folket behövs åtgärder. FN har\r\nproklamerat 90-talet som folkrättens årtionde. Nu\r\nhar många länder, bl.a. Sverige, gått in med\r\nbiståndsorganisationer för en återuppbyggnad.\r\nDärmed finns ett större intresse än tidigare för att\r\nse till att dessa satsningar inte skall förstöras. Det\r\nhandlar ju inte bara om mänskligt engagemang\r\nutan också om stora ekonomiska värden.</pre><pre>Jag vill fråga om utrikesministern litet mera precist\r\nkan tala om på vilket sätt Sverige ämnar bidra till\r\natt skydda Kurdistan och göra det möjligt för\r\nkurderna att hålla val den 24 april. Har några\r\nkontakter tagits?</pre><pre>Anf. 13  Utrikesminister MARGARETHA AF\r\nUGGLAS (m):</pre><pre></pre><pre>Fru talman! Det är alldeles klart att kurderna är ett\r\nhårt prövat folk. Jag tycker dock att vi måste\r\nerkänna att FN och de nationer som agerar inom\r\nFN faktiskt har tagit på sig ett påtagligt ansvar\r\ngentemot kurderna i norra Irak. Jag kan också\r\nnämna de spaningsflygningar som nu hela tiden\r\nsker i observationssyfte i de kurdiska områdena i\r\nnorra Irak. Dessa spaningsflygningar tjänar ett\r\nklart säkerhetssyfte för kurderna i det avseendet att\r\nden irakiska armén inte kan företa några större\r\nattacker mot kurderna utan att de snabbt upptäcks.\r\nDe utgör också ett viktigt medel för att säkra\r\ntillträde till humanitära insatser i det kurdiska\r\nområdet. Det är alltså ett sätt.</pre><pre>Vi är från svensk sida alldeles övertygade om att det\r\nnär det gäller kurderna i Irak framför allt är FN:s\r\nkraftfulla agerande, det tryck som FN utsätter hela\r\nIrak för för att uppfylla sina förpliktelser enligt\r\nFN:s resolutioner, som är det absolut bästa skyddet\r\nför kurderna i Irak och det bästa sättet att försöka\r\nförmå Saddam Hussein att uppfylla sina\r\nförpliktelser.</pre><pre>Anf. 14  BERITH ERIKSSON (v):</pre><pre></pre><pre>Fru talman! Den förpliktelse som FN har tagit på\r\nsig löper ut den 30 juni. Vi -- jag säger vi, eftersom\r\njag tillsammans med några andra\r\nriksdagsledamöter ingår i den biståndsorganisation\r\nsom nu har fått en stor del av SIDA-pengarna -- är\r\nväldigt angelägna om att Sverige skall verka för att\r\nskyddet fortsätter även efter den 30 juni.</pre><pre>Anf. 15  Utrikesminister MARGARETHA AF\r\nUGGLAS (m):</pre><pre></pre><pre>Fru talman! Det skall jag självfallet notera. Det har\r\njag stor förståelse för.</pre><pre>Överläggningen var härmed avslutad.</pre><pre>5 §  Svar på frågorna 1991/92:573, 587, 604 och\r\n610 om kurdernas situation i Turkiet</pre><pre>Anf. 16  Utrikesminister MARGARETHA AF\r\nUGGLAS (m):</pre><pre></pre><pre>Fru talman! Viola Furubjelke har frågat mig vad jag\r\ngjort eller avser göra för att förhindra fortsatt\r\nförtryck och dödande av civila kurder i Turkiet.\r\nBerith Eriksson har frågat mig om Sverige eller\r\nnågot annat land tog upp konfliktupptrappningen i\r\nTurkiet vid ESK:s möte. Ingela Mårtensson har\r\nfrågat mig på vilket sätt regeringen kommer att\r\nreagera mot Turkiets brott mot kurdernas\r\nmänskliga rättigheter. Ingbritt Irhammar har frågat\r\nstatsrådet Svensson hur Sverige agerar för att få\r\nTurkiet att respektera de konventioner om\r\nmänskliga fri- och rättigheter som landet\r\nundertecknat. Frågan har överlämnats till mig för\r\nbesvarande i samband med de övriga frågorna. Jag\r\navser besvara dem i ett sammanhang.</pre><pre>Den stora kurdiska befolkningsgruppen i Turkiet\r\nutgörs av 8--10 miljoner människor. Av dessa torde\r\nnågot mindre än hälften bo i den sydöstra delen av\r\nlandet. Kurderna har alltsedan den turkiska\r\nrepublikens uppkomst utsatts för en hårdhänt\r\nassimilationspolitik. Under denna förbjöds\r\npraktiskt taget alla yttringar av en kurdisk identitet.\r\nDet turkiska språket och samhällsstrukturen\r\npåtvingades en stor del av kurderna, framför allt\r\ndem som försökte få en utbildning och förbättra sin\r\nsituation.</pre><pre>Kurderna har en legitim rätt att hävda sin egen\r\nidentitet. Det är denna rätt som nu också börjar\r\nerkännas i Turkiet. I april 1991 upphävdes\r\nspråkförbudet som var en av de mest repressiva\r\nlagarna. Inom de partier som representerar 80 % av\r\nväljarkåren finns en klar vilja att ta itu med frågan\r\nom kurdernas rättigheter. Partiet HEP, som är\r\ninvalt på regeringspartiet socialdemokraternas\r\nlistor, har en direkt kurdisk profil och stöds\r\nhuvudsakligen av kurder. Förståelsen för att man\r\nkan vara både kurd och turk börjar sakta få\r\nfotfäste.</pre><pre>Särskilt bland kurderna i sydöstra Turkiet har de\r\nturkiska assimilationssträvandena aldrig varit\r\nframgångsrika. Det faktum att den kurdiska\r\nbefolkningsgruppen länge förvägrades egna\r\nföreträdare i parlamentet och andra demokratiska\r\nfora gynnade uppkomsten av underjordiska\r\nrörelser och terrororganisationer av PKK:s typ.\r\nPKK har sedan 1984 fört en våldskampanj i den\r\nsydöstra regionen, som riktats både mot\r\nföreträdare för statsmakten och mot kurder som\r\nopponerat sig mot organisationen. PKK har också\r\nutmärkts för brutala utrensningar av intern\r\nopposition.</pre><pre>De senaste dagarnas händelser har sitt ursprung i\r\nhändelser under våren. PKK-ledaren Öcalan\r\nkallade till en folkresning i samband med Newroz,\r\ndet kurdiska nyåret. Den turkiska krigsmakten\r\nförstärkte kraftigt styrkorna i sydöst. Spänningen\r\nsteg i det område längs syriska gränsen som är\r\nPKK:s kärnland. PKK spred flygblad som hotade\r\nbefolkningen i området med digra konsekvenser\r\nom man inte gick man ur huse. När väl Newroz\r\ninföll visade det sig att bara 4 000 av Cizres 60 000\r\ninvånare deltog, detta i den stad som sägs vara\r\nPKK:s starkaste fäste. Trots att det stod klart att\r\nPKK misslyckats slog militären ner upploppen här\r\noch på andra mindre platser med brutalitet. Mellan\r\n60 och 90 dödsoffer krävdes, och många blev\r\nskadade. De efterföljande husrannsakningarna\r\nskedde med omfattande skadegörelse på kurdisk\r\negendom. För detta bär Turkiets regering det\r\nyttersta ansvaret.</pre><pre>De akuta oroligheterna var inte föremål för\r\nbehandling vid ESK:s utrikesministermöte i\r\nHelsingfors. Däremot utgör den förstärkta ESK-\r\nprocessen ett allmänt stöd för de mänskliga\r\nrättigheterna och kommer därför också att verka\r\nför kurdernas sak, speciellt som den nya turkiska\r\nregeringen i sin regeringsdeklaration markerade\r\nsitt åtagande enligt ESK-processen. Det finns alltså\r\nutrymme för att aktualisera frågan om kurdernas\r\nrättigheter inom ESK:s ram.</pre><pre>Turkiets nya regering uttryckte vid tillträdet också\r\nen beredskap att på allvar tillgodose kurdernas\r\nkrav. En MR-minister utsågs, och genomgripande\r\nreformer av polisväsendet utlovades. Denna\r\nlovande process har utsatts för ett bakslag genom\r\nvad som skett. Det är viktigt att alla krafter, både\r\ninom och utom Turkiet, samverkar för att föra den\r\nvidare.</pre><pre>Den viktigaste slutsatsen av de senaste dagarnas\r\nhändelser är, att den måste även Turkiets regering\r\ndra, att det åter bekräftats att våld aldrig kan föra\r\nkurdernas problem närmare en lösning. Som jag\r\nsade i mitt uttalande i fredags måste denna bygga\r\npå dialog och ömsesidig respekt för grundläggande\r\nmänskliga rättigheter. Kurderna har än en gång\r\nvisat att de inte önskar gå den våldsväg som PKK\r\nanvisar. Nu måste den turkiska regeringen genom\r\natt tillgodose kurdernas legitima krav ge dem ett\r\nsvar värdigt de risker de tagit. Detta är det budskap\r\njag vill ge den turkiska regeringen.</pre><pre>Anf. 17  VIOLA FURUBJELKE (s):</pre><pre></pre><pre>Fru talman! Jag vill börja med att tacka\r\nutrikesministern för svaret.</pre><pre>Utan tvivel är den kurdiska frågan en av\r\nvärldspolitikens största frågor just nu, och den\r\nkräver en snar lösning. Så länge man undviker att\r\ntala om kurdernas rätt till självbestämmande tror\r\njag inte att man får vare sig fred eller demokrati i\r\ndetta område. Kurdernas histora, om vi nu håller\r\noss till Turkiet, är ju kantad av kränkningar av\r\nmänskliga rättigheter, förtryck,\r\ntvångsförflyttningar och inte minst förnekanden.\r\nJust i Turkiet är förnekandet någonting typiskt.\r\nMan har förbjudit kurder att tala, skriva, sjunga\r\noch utbilda sig på sitt språk. Utrikesministern\r\nskriver också om detta i sitt svar. Det hela\r\nhärstammar från 1926 års turkiska strafflag. Som\r\nutrikesministern skriver i svaret upphävdes en del\r\nav paragraferna den 12 april 1991. Men\r\nparagraferna ersattes omedelbart med en\r\nterroristlag, där precis samma frågor tas upp. Enligt\r\ndenna lag är det fortfarande förbjudet att offentligt\r\ntala kurdiska. Det är också förbjudet att på något\r\nsätt ha en politisk verksamhet som tar sikte på\r\nkurdernas rättigheter.</pre><pre>Trots alla grymheter som kurderna har varit utsatta\r\nför blev 1991 ändå det år då den kurdiska frågan\r\nblev allmänt uppmärksammad och när människor i\r\nvästvärlden kom underfund med hur kurderna\r\nbehandlas både i Irak och i Turkiet och på andra\r\nhåll.</pre><pre>Det här har gett kurderna hopp, men den turkiska\r\nregeringen har kanske fått frossa. I stället för\r\nsamtal vid förhandlingsbordet försöker man nu gå\r\ntill offensiv. Två tredjedelar av armén har dragits\r\nsamman i sydöstra Turkiet. Sedan den 7 januari\r\nbombar man kurdiska byar, alltså långt innan det\r\nkurdiska nyårsfirandet började. Från\r\ngeofysikingenjörers håll säger man att detta var\r\norsaken till lavinolyckan. Vidare har man under\r\nnyårshelgen följt upp det hela med beskjutning av\r\ncivila. Man räknar med att 170 människor har\r\ndödats. Jag undrar om inte utrikesministern anser\r\natt detta är skäl nog för att aktualisera frågan vid\r\nESK-konferensen på ett betydligt kraftfullare sätt\r\nän hittills.</pre><pre>Anf. 18  INGBRITT IRHAMMAR (c):</pre><pre></pre><pre>Fru talman! Först vill även jag tacka för svaret.</pre><pre>På vilket sätt agerar den svenska regeringen för att\r\nfå Turkiet att respektera de konventioner om\r\nmänskliga fri- och rättigheter som landet\r\nundertecknat? Detta var den fråga som jag ställde,\r\nmen jag tycker att svaret är rätt tunt.</pre><pre>De akuta oroligheterna var inte föremål för\r\nbehandling vid ESK:s utrikesministermöte i\r\nHelsingfors, informerar utrikesministern. Hon\r\nförklarar vidare att det finns utrymme för att\r\nauktualisera frågan om kurdernas rättigheter inom\r\nESK:s ram. Min följdfråga blir: Ämnar regeringen\r\nta chansen att utnyttja möjligheterna att\r\naktualisera frågan i ESK? Jag anser att man bör\r\ngöra det.</pre><pre>Allvarliga övergrepp mot kurder som\r\nförsvinnande, förföljelse, tortyr, våldtäkt och mord\r\nsker på flera håll i världen. Det är kanske inte allra\r\nvärst i Turkiet. När jag säger detta tänker jag på de\r\nhemskheter i än större skala vilka kurder utsätts för\r\nbåde i Iran och i Irak.</pre><pre>Det som skiljer Turkiet från just Irak och Iran är att\r\nTurkiet har undertecknat internationella\r\nkonventioner om skydd för mänskliga fri- och\r\nrättigheter. Därmed anser sig Turkiet vara en\r\ndemokratisk stat med önskan om att komma med i\r\nett europeiskt samarbete och i EG. Därför måste\r\nvi kräva att Turkiet uppträder som en demokratisk\r\nstat. Det är inte fallet då man tillgriper kallblodigt\r\nvåld och skjuter ihjäl demonstrerande kurder.</pre><pre>Jag hyser således större hopp om att vi skall kunna\r\npåverka turkiska myndigheter än iranska och\r\nirakiska.</pre><pre>Häromdagen hänvisade jag till ett tal av Martin\r\nLuther King. Jag sade att det inte är de onda\r\nmänniskornas handlingar som skrämmer mest utan\r\nde goda människornas tystnad. Låt oss inte bli de\r\ndär tysta människorna utan låt oss kritisera. Ett\r\nannat sätt att bättre sätta sig in i problemen är\r\nkanske att sända en svensk parlamentarisk\r\ndelegation till östra Turkiet i syfte att få bättre\r\ninblick. Vad anser utrikesministern om det\r\nförslaget?</pre><pre>Anf. 19  BERITH ERIKSSON (v):</pre><pre></pre><pre>Fru talman! Jag får tacka för svaret, men jag är inte\r\nså positivt inställd till det.</pre><pre>Den som i lördags såg TV-programmet Dokument\r\nutifrån om Gulfkriget och om den stora PR-firma i\r\nUSA som Kuwaits exilregim anlitade för att få ut\r\nsitt budskap, kunde även notera att en av de\r\nansvariga talade om att det var andra länder som\r\nanlitade firman i fråga om andra uppdrag. Då\r\nnämndes också Turkiet.</pre><pre>När jag ser skillnaden mellan de uppgifter som\r\nutrikesministern tydligen har haft tillgång till och de\r\nuppgifter som exempelvis företrädare för\r\nmänskliga rättighets-organisationen i Turkiet\r\nlämnar, kan man börja fundera litet. Man kan t.ex.\r\nbara tänka på antalet kurder i området. Turkiet har\r\nförst backat från den första uppgiften att det inte\r\nfanns några kurder för att sedan acceptera de siffror\r\nsom utrikesministern nämnde. Organisationen för\r\nmänskliga rättigheter kan emellertid lämna helt\r\nandra siffror. Att människor skulle vara\r\nutkommenderade i samband med Newroz är en\r\nuppgift som jag också ifrågasätter mycket starkt.\r\nTurkiet vill nämligen inte krossa PKK. Under\r\nnästan hela 80-talet har Tukiet kunnat legitimera\r\nsitt förtryck av kurder med hänvisning till just PKK.\r\nEn tidningsartikel i en turkisk dagstidning, som\r\nhade rubriken Den oheliga alliansen mellan PKK,\r\nHizbolah och kontragerillan, beskrev\r\nförhållandena på ett mycket bra sätt. Det krig som\r\nTurkiet för i Kurdistan kallas det tysta kriget.</pre><pre>Jag vill fråga utrikesministern om det inte är dags\r\natt se bakom kulisserna, se på den stora frågan,\r\nnämligen kurdernas rätt när det gäller mänskliga\r\nfrioch rättigheter och självbestämmande.</pre><pre>Anf. 20  INGELA MÅRTENSSON (fp):</pre><pre></pre><pre>Fru talman! Jag skall be att få tacka\r\nutrikesministern för svaret.</pre><pre>Självklart måste man fördöma allt våld, oavsett\r\nvem som än står för det. Det må sedan vara PKK\r\neller den turkiska militären. Onekligen har PKK\r\nsvarat för mycket terror i området, men det handlar\r\nju inte bara om PKK. Det rör sig om alla kurder\r\nsom finns i området, och vissa partier använder sig\r\ninte av samma terror som PKK. Men dessa partier\r\nhörs inte så mycket. Vi hör mest talas om PKK.</pre><pre>Det som den turkiska militären gjorde sig skyldig\r\ntill senast är ju helt oacceptabelt, inte minst med\r\ntanke på att Turkiet vill framställa sig självt som en\r\ndemokrati. Landet finns ju med i Europarådet som\r\nen demokrati. Turkiet har också i regionen velat\r\nframhålla sig självt som en demokrati. Därför\r\nmåste man reagera starkt, då Turkiet inte uppfyller\r\nde krav som ställs och inte följer de konventioner\r\nsom har undertecknats. Det är därför angeläget att\r\nta upp saken i ESK som ju arbetar för tillfället.\r\nSverige kommer också att få en större roll\r\nframöver, eftersom den svenska utrikesministern\r\nsenare i år skall vara ordförande i ministerrådet. Då\r\nkan det finnas möjligheter att ta upp frågan. När\r\nutrikesministern skriver att det finns utrymme för\r\natt inom ESK:s ram aktualisera frågan om\r\nkurdernas rättigheter, skulle jag önska att den\r\nsvenska regeringen också tillvaratog möjligheterna\r\noch verkligen diskuterade frågan i ESK. När vi har\r\nordförandeplatsen i ministerrådet vore det bra om\r\nSverige kunde agera för kurdernas sak. Man måste\r\nlösa kurdernas problem. Är kurdernas problem\r\nolösta samtidigt som kurderna blir mer\r\nsjälvbestämmande, kommer det att medföra våld i\r\nområdet.</pre><pre>Anf. 21  Utrikesminister MARGARETHA AF\r\nUGGLAS (m):</pre><pre></pre><pre>Fru talman! Jag delar självfallet den uppfattning\r\nsom har framförts i inläggen, nämligen att Turkiet\r\när en demokrati, att Turkiet tillhör Europarådet\r\noch ESK och att vi har all anledning att på alla sätt\r\nmana Turkiet att uppfylla sina förpliktelser enligt\r\ninternationella och europeiska åtaganden. Jag\r\ndelar också uppfattningen att vi eftersom det är på\r\ndetta sätt -- dvs. att Turkiet är en demokrati och har\r\nallmänna val, vilket vi ändå har anledning att\r\nbetrakta som något ytterligt glädjande och positivt\r\ni den värld som vi lever i -- har all anledning att\r\nkräva av Turkiet att landet uppfyller sina\r\nförpliktelser.</pre><pre>Jag tycker också att det finns anledning för mig, när\r\njag träffar min turkiska kollega, att påminna om det\r\nsom vi uppfattade som något positivt här i Sverige,\r\ndvs. att Turkiets nya regering vid sitt tillträde\r\nförklarade att man hade en beredskap att nu på\r\nallvar tillgodose kurdernas rättmätiga krav och att\r\nman tillsatte en minister för mänskliga rättigheter.</pre><pre>Jag har ändå uppfattat att man i Turkiet har satt i\r\ngång denna process. Men vi kan nu notera dessa\r\nbakslag och motstridiga signaler. Därför finns det\r\nall anledning att påminna om hur Sverige och säkert\r\näven andra länder i den vida europeiska\r\ngemenskapen ser på dessa frågor. Det tycker jag är\r\nalldeles riktigt.</pre><pre>Anf. 22  VIOLA FURUBJELKE (s):</pre><pre></pre><pre>Fru talman! Jag har utrikesministerns\r\npressmeddelande från i fredags kväll framför mig. I\r\ndetta säger utrikesministern att hon är bekymrad\r\növer de senaste dagarnas ökade våld i sydöstra\r\nTurkiet. Hon säger vidare i pressmeddelandet att\r\nnyårsfirandet har slagits ned med stor brutalitet.</pre><pre>Att utrikesministern är bekymrad över att, enligt\r\nuppgifter som jag har, 170 civila människor har\r\ndödats i dessa nyårsfiranden, tycker jag\r\nkorresponderar dåligt med det som hänt. Jag tycker\r\natt det är på sin plats med ett fördömande. Det är\r\nju fråga om en ren massaker på civilia kurder. Ett\r\nstarkare ordval borde ha varit på sin plats. Låt oss\r\nemellertid inte tvista om detta.</pre><pre>För att vara konstruktiv skall jag fråga\r\nutrikesministern följande: Vad är en\r\ntillfredsställande behandling av kurderna? Vad är\r\nrättmätiga eller legitima krav, som det står i svaret?</pre><pre>Slutligen vill jag, för att visa att andra ESK-stater\r\neller Europarådsstater faktiskt ser denna sak som\r\nbesvärande, nämna att Tysklands försvarsminister i\r\ndag har avgått på grund av denna fråga, som i och\r\nför sig är mer komplicerad i Tyskland. Jag tycker\r\nemellertid att det bör finnas en viss korrespondens\r\nnär det gäller att vara bekymrad.</pre><pre>Anf. 23  TALMANNEN:</pre><pre></pre><pre>Jag får vädja till frågeställarna att försöka hålla de\r\nmedgivna tiderna.</pre><pre>Anf. 24  INGBRITT IRHAMMAR (c):</pre><pre></pre><pre>Fru talman! Det finns all anledning att kräva att\r\nTurkiet uppfyller sina förpliktelser. Det finns all\r\nanledning att vi framför det kravet bilateralt och\r\ninom ESK. Jag tycker inte att utrikesministern\r\nriktigt tydligt talar om hur detta skall ske.</pre><pre>Jag vill upprepa min fråga om hur utrikesministern\r\nser på tanken att skicka en\r\nparlamentarikerdelegation till sydöstra Turkiet för\r\natt få en bättre inblick i situationen där.</pre><pre>Jag vill också ta upp de protester som har\r\nförekommit mot hur de personer, även svenska\r\nkurder, behandlas som försöker ta sig över gränsen\r\nmellan Turkiet och Irak. Denna övergång har\r\nförsvårats från Turkiets sida. Men det är viktigt att\r\ndetta kan fungera just inför det val i norra Irak som\r\ntogs upp i den förra frågedebatten.</pre><pre>Anf. 25  BERITH ERIKSSON (v):</pre><pre></pre><pre>Fru talman! I går nåddes även jag av meddelandet\r\nom att tyskarna i Helsingfors kommer att ta upp hur\r\nTurkiet har agerat gentemot kurderna. Är Sverige\r\nberett att stödja deras framlagda krav?</pre><pre>Förra onsdagen träffade jag företrädare för\r\nmänskliga rättigheter från Ankara och Diyarbakir i\r\nsamband med att man försöker bygga upp ett\r\ncentrum för tortyrskadade i Ankara och att vi\r\neventuellt skall undersöka möjligheten att bygga\r\nupp ett centrum också i Diyarbakir.</pre><pre>Gentemot alla dessa människor känner jag att det\r\när i det närmaste oförskämt att uttrycka sig på detta\r\nsätt, eftersom de förbättringar som man har\r\ndeklarerat muntligt på intet sätt har blivit\r\nverklighet för kurderna.</pre><pre>Anf. 26  INGELA MÅRTENSSON (fp):</pre><pre></pre><pre>Fru talman! Jag skulle också vilja nämna den tortyr\r\nsom pågår i Turkiet. Man får ständigt rapporter\r\nfrån Amnesty om detta. Senast den 13 mars fick jag\r\nett meddelande om att en mängd kurder har\r\ntillfångatagits, varav en 18-årig pojke, vars döda\r\nkropp senare överlämnades till pojkens familj. Och\r\nman misstänker att pojken hade torterats till döds.</pre><pre>Detta är bara ett fall av väldigt många. Därför är\r\ndet mycket angeläget med det centrum för\r\ntortyrskadade som Berith Eriksson tog upp.\r\nSverige kan vara med och stödja detta.</pre><pre>Jag tycker inte att det hör hemma i en demokrati\r\natt man torterar fångar till döds, och inte heller den\r\nrättsosäkerhet som över huvd taget råder i Turkiet.\r\nMen det har inte skett några förändringar till det\r\nbättre på detta område.</pre><pre>I går talade jag med sekreteraren i kommittén för\r\nkurdernas mänskliga rättigheter, vilken Berith\r\nEriksson, Ingbritt Irhammar, Viola Furubjelke och\r\njag tillhör. Sekretaren har nyligen varit i Irak, och\r\nhon berättade skrämmande historier just från\r\nTurkiet.</pre><pre>Anf. 27  Utrikesminister MARGARETHA AF\r\nUGGLAS (m):</pre><pre></pre><pre>Fru talman! Flera av talarna har tagit upp frågan\r\nom ESK-processen. Och det är mycket naturligt att\r\nfrågan om kurderna kommer upp i denna process.\r\nSchweiz har redan aktualiserat frågan. Jag hade\r\nännu ingen information om Tyskland. Men jag kan\r\nsäga att konsultationer pågår mellan\r\ndelegationerna i Helsingfors, men, som ni förstår,\r\ninte enbart om kurderna utan även om de svåra\r\nkonflikterna i Jugoslavien och i Nagorno Karabach.</pre><pre>Jag tror att det är mycket viktigt att vi är på det\r\nklara med att det inom ESK-processens ram ännu\r\ninte finns något fullt utvecklat maskineri för\r\nminoritetsfrågornas behandling, men det är\r\ndäremot något som kommer att diskuteras under\r\nuppföljningsmötet i Helsingfors. Det finns ett\r\nförslag från Holland om att en\r\nminoritetsombudsman skall inrättas. Och jag kan\r\nbara säga att Sverige stöder detta förslag.</pre><pre>Anf. 28  BERITH ERIKSSON (v):</pre><pre></pre><pre>Fru talman! Det som krävs i nuläget är att Europas\r\nländer kan se förbi den stora frågan, nämligen att\r\nUSA behöver Turkiet som ett instrument och\r\nredskap för att komma i kontakt med de muslimska\r\nländerna och få inflytande i de muslimska länderna,\r\npå Balkan och i OSS. Och man förstår att USA är\r\nberett att än en gång offra kurderna. Därför är det\r\nså viktigt att tillräckligt många av de europeiska\r\nländerna vid årets ESK-möte i Helsingfors\r\nverkligen ser den kurdiska frågan som något som\r\nman måste ta itu med, så att man inte offrar\r\nkurderna igen.</pre><pre>Anf. 29  INGBRITT IRHAMMAR (c):</pre><pre></pre><pre>Fru talman! Vi fick alltså svaret att frågan tas upp i\r\nESK-processen, och det är positivt. Men det hade\r\nvarit ännu trevligare om Sverige hade varit\r\nförslagsställare på detta område.</pre><pre>Jag vill emellertid upprepa min fråga om\r\nutrikesministerns syn på förslaget att vi skall skicka\r\nen parlamentarisk delegation ned till sydöstra\r\nTurkiet. Jag undrar också om Sverige har\r\nprotesterat och i så fall kommer att fortsätta med\r\ndet. Jag vet att man från UD i Ankara har framfört\r\nen protest när det gäller svårigheten att ta sig över\r\ngränsen, men jag har inte hört om man har fått\r\nnågot svar på denna protest och om Sverige\r\nkommer att fortsätta på denna linje.</pre><pre>Däremot har jag hört att man från Turkiets sida har\r\nsagt att man inte tänker bry sig om omvärldens\r\nreaktioner när det gäller de turkiska bombningarna\r\ni norra Irak. Man har sagt att man tänker fortsätta\r\nmed detta tills man har slagit ut PKK.</pre><pre>Anf. 30  VIOLA FURUBJELKE (s):</pre><pre></pre><pre>Fru talman! Jag välkomnar att utrikesministern\r\ntillkännager att frågan kommer att tas upp. Jag\r\nhoppas att den svenska delegationen då kommer att\r\nbidra konstruktivt till att denna fråga förs framåt.</pre><pre>Eftersom Margaretha af Ugglas ofta betonar\r\nfrågorna om de mänskliga rättigheterna, vill jag\r\nvädja till henne att hon verkligen försöker få frågan\r\nom situationen när det gäller de mänskliga\r\nrättigheterna för kurderna i Turkiet högt upp på\r\nagendan.</pre><pre>I mitt tidigare inlägg frågade jag vad kurdernas\r\nrättmätiga eller legitima krav, eller en\r\ntillfredsställande behandling av dem, innebär för\r\nutrikesministern. Jag skulle bli glad om jag fick svar\r\npå det.</pre><pre>Anf. 31  INGELA MÅRTENSSON (fp):</pre><pre></pre><pre>Fru talman! I mitt förra inlägg hann jag inte berätta\r\nfärdigt om den resa till Irak och Turkiet som\r\nsekreteraren i kommittén för kurdernas mänskliga\r\nrättigheter nyligen gjorde tillsammans med\r\nytterligare en person från kommittén. De blev\r\ninstängda på grund av oroligheterna. De skulle ha\r\nkommit hem i förra veckan, men de kom hem först i\r\nfredags. Sekreteraren berättade hur obehagligt det\r\nvar innanför den turkiska gränsen med en mycket\r\nhård militär, och de upplevde ett hårt förtryck. De\r\ntyckte att det kändes bättre när de kom in på den\r\nirakiska sidan, vilket jag tycker säger en hel del\r\nmed tanke på vad som försiggår inom Iraks gränser.</pre><pre>Därför instämmer jag med övriga talare om att det\r\när bra att vi har fått besked om att frågan om\r\nkurdernas mänskliga rättigheter tas upp i ESK. Jag\r\nhoppas också att Sverige gör en aktiv insats.</pre><pre>Anf. 32  Utrikesminister MARGARETHA AF\r\nUGGLAS (m):</pre><pre></pre><pre>Fru talman! Beträffande det som sades om en\r\nriksdagsdelegation vill jag säga att jag har all\r\nrespekt för riksdagens suveränitet, och därmed är\r\nväl frågan om kurdernas självklara mänskliga\r\nrättigheter besvarad.</pre><pre>Sedan tycker jag att det är naturligt att frågan om\r\nrespekten för minoriteternas ställning vinner ökad\r\naktualitet. Det sker inte bara på ett positivt sätt\r\nutan även på ett ganska tragiskt sätt i Europa som\r\nhelhet. Respekten för de etniska rättigheterna osv.\r\ntycker jag är en given sak. Detta skulle jag vilja\r\nframhäva här. Men jag tycker ändå att vi inte skall\r\nglömma bort den viktiga roll som FN och dess\r\nsäkerhetsråd spelar, åtminstone för kurderna i Irak.</pre><pre>Anf. 33  BERITH ERIKSSON (v):</pre><pre></pre><pre>Fru talman! Jag vill till sist passa på att ta upp\r\nTurkiets bombningar i Kurdistan i Irak. Det är helt\r\nklart att Turkiet har åtminstone två syften. Det ena\r\när att störa den process som pågår i Kurdistan i\r\nIrak, dvs. en utveckling som kan leda till fria val och\r\nett självbestämmande. Det andra syftet är att\r\nskrämma ut sådana som vi, och jag säger vi när det\r\ngäller de biståndsorganisationer som nu håller på\r\nmed återuppbyggnadsarbete. Vi kommer att vara\r\nberoende av att kunna ta oss in i landet via Turkiet,\r\noch vi kommer att vara beroende av att föra in\r\nmaterial den vägen. Detta är en del i arbetet med\r\natt få Turkiet att agera på ett annat sätt.</pre><pre>Överläggningen var härmed avslutad.</pre><pre></pre><pre>6 §  Svar på fråga 1991/92:568 om samarbete om\r\nräddningstjänst mellan kommun och statlig\r\nmyndighet</pre><pre>Anf. 34  Försvarsminister ANDERS BJÖRCK\r\n(m):</pre><pre></pre><pre>Fru talman! Margitta Edgren har frågat mig om jag\r\nkan tänka mig att medverka till en ändring av\r\nräddningstjänstlagen så att ett samarbete mellan\r\nLunds kommun och räddningsskolan i Revinge kan\r\ngenomföras.</pre><pre>Enligt räddningstjänstlagen skall kommunerna och\r\nde statliga myndigheter som svarar för\r\nräddningstjänsten samarbeta med varandra och\r\nmed andra som berörs av verksamheten.</pre><pre>Även jag anser att lärare, elever och materiel som\r\nfinns på räddningsskolorna skall användas vid\r\nstörre akuta räddningsinsatser om behov av det\r\nfinns. Såvitt jag kan bedöma finns goda möjligheter\r\ntill samarbete mellan räddningstjänsten i Lunds\r\nkommun och räddningsskolan i Revinge. Vid större\r\nolyckshändelser kan räddningsledaren använda sig\r\nav de resurser som vid tillfället är gripbara på\r\nskolan liksom av andra statliga resurser. För detta\r\nfinns redan stöd i räddningstjänstlagen. Det finns\r\nockså goda möjligheter till ett fortlöpande\r\nsamarbete i fråga om t.ex. utbildning, övning och\r\nmaterielutnyttjande. Ett sådant samarbete har\r\nredan etablerats. Det ligger i båda parternas\r\nintresse att alla möjligheter till samarbete tas till\r\nvara.</pre><pre>Jag tolkar emellertid Margitta Edgren så att hon\r\nskulle vilja att räddningsverket och kommunen\r\nhade ett avtal om att räddningsskolan i Revinge\r\nskulle hålla en beredskapsstyrka som skulle ingå i\r\nkommunens räddningskår. Ett samarbete i form av\r\nen beredskapsstyrka vid skolan är emellertid inte\r\nmöjligt också av det skälet att resurserna inte är\r\ntillgängliga hela tiden. Under helger och delar av\r\nsommaren finns inte lärare och elever kvar på\r\nskolan. I detta fall hjälper det alltså inte med att\r\nändra räddningstjänstlagen.</pre><pre>Fru talman! När det gäller den mer principiella\r\nsidan av saken, dvs. frågan om en kommun skall\r\nkunna sluta avtal med utomstående om att\r\nupprätthålla beredskap för räddningstjänst, kan jag\r\nerinra om att konkurrenskommittén nyligen utrett\r\nhur ökad konkurrens skulle kunna införas inom den\r\nkommunala sektorn. Kommittén, som också tagit\r\nupp räddningstjänsten, har uppfattningen att\r\ngenomförandet av en räddningsinsats bör kunna\r\nläggas ut på entreprenad. Kommitténs förslag\r\nbereds för närvarande inom regeringskansliet. Jag\r\när därför inte beredd att ta ställning till denna fråga\r\nnu.</pre><pre>Anf. 35  MARGITTA EDGREN (fp):</pre><pre></pre><pre>Fru talman! Jag vill först tacka för svaret och\r\nförsöka förklara varför jag ställde min fråga.</pre><pre>Det gäller en liten by, som tidigare har varit egen\r\nkommun men som nu ingår i Lunds kommun. I byn\r\nfinns dels en utmärkt räddningsskola med 20 nya\r\nbrandbilar och en ny brandstation. Det finns också\r\nen deltidsbrandkår för byns utkanter och det\r\nomgivande området. Man samarbetar redan när\r\ndet gäller bilar och slangar. Sju av lärarna på skolan\r\när redan deltidsbrandmän i den lilla byns\r\ndeltidsbrandkår.</pre><pre>Jag skulle nu vilja få ett förtydligande från Anders\r\nBjörck: Betyder detta att de kan ingå i den\r\nräddningsstyrka som den lilla byn behöver, på\r\nsamma sätt som t.ex. MoDo:s industribrandkår i\r\nÖrnsköldsvik ingår i den kommunens brandkår?</pre><pre>Kan jag tolka Anders Björcks svar så att Revinge\r\noch Lunds kommun har fel när de säger att en\r\nstatlig räddningsskola och en kommunal\r\ndeltidsbrandkår i dag inte kan samarbeta? Har\r\nLunds kommun missuppfattat detta?</pre><pre>Anf. 36  Försvarsminister ANDERS BJÖRCK\r\n(m):</pre><pre></pre><pre>Fru talman! Det beror på vilket samarbete det\r\ngäller. Redan i dag förekommer ett samarbete om\r\nmaterial. Det är alldeles självklart att det inte\r\nföreligger några hinder för att samarbeta eller sluta\r\navtal i det avseendet. Problemet uppstår emellertid\r\nom räddningsskolor av olika slag skulle ingå i\r\nberedskapen. Skolor har till skillnad från\r\nräddningstjänsten i övrigt åtminstone i normala fall\r\ninte jour på samma sätt som den. Det pågår kanske\r\ninte kurser under sommaren, under helger osv. Då\r\nfinns inte de som Margitta Edgren syftar på där. I\r\nså fall får man sluta avtal med de människorna, men\r\ndet är något helt annat.</pre><pre>Skulle man förändra hela detta system tycker jag att\r\ndet är viktigt att ta ställning till\r\nkonkurrenskommitténs betänkande. Det sker också\r\nsådana överväganden i Kanslihuset för närvarande.</pre><pre>Anf. 37  MARGITTA EDGREN (fp):</pre><pre></pre><pre>Fru talman! Enligt uppgift är det fullt möjligt.\r\nEleverna vid räddningsskolan är över huvud taget\r\ninte inblandade, utan det gäller de lärare som finns\r\ndär. Sju av dem är redan deltidsförmän. De har\r\ndessutom semestertjänster och finns där under\r\nvanlig semestertid. De följer alltså inte andra\r\nskolors tider.</pre><pre>Det skulle vara fullt möjligt för räddningsskolan att\r\növerta det som deltidsbrandkåren i dag gör, på ett\r\nsådant sätt att det skulle vara en tillgång för staten.\r\nDet skulle säkerligen underlätta rekryteringen av\r\nlärare, och Lunds kommun skulle få råd att hålla en\r\neffektiv brandkår på ett ställe i stället för att behöva\r\nplottra med sina resurser på det sätt som nu sker.</pre><pre>Anf. 38  Försvarsminister ANDERS BJÖRCK\r\n(m):</pre><pre></pre><pre>Fru talman! Jag tror att vi skall skilja mellan att\r\nsluta avtal om att ta i anspråk de lärare som finns\r\nvid räddningsskolan och att sluta avtal med skolan\r\nsom sådan. I det första fallet föreligger naturligtvis\r\ninga hinder. I det andra fallet skulle man binda upp\r\nlärare för att delta i en verksamhet, som jag tycker\r\natt de frivilligt skall få avgöra om de vill vara med i\r\neller inte utöver sitt ordinarie arbete.</pre><pre>Anf. 39  MARGITTA EDGREN (fp):</pre><pre></pre><pre>Fru talman! Jag vill fråga Anders Björck om man i\r\nsamband med att förslag för närvarande bereds\r\ninom regeringskansliet om att lägga ut\r\nräddningsinsatser på entreprenad också funderar\r\npå att öppna en möjlighet att låta räddningsskolan\r\nvara en aktör i ett sådant fall. Jag tror att detta är\r\ndet enda ställe på de fyra orter där räddningsskolor\r\nfinns som detta är aktuellt. Det gäller en liten by i\r\nutkanten av en större kommun.</pre><pre>Anf. 40  Försvarsminister ANDERS BJÖRCK\r\n(m):</pre><pre></pre><pre>Fru talman! Jag tycker att det är självklart att vid\r\nprövningen av konkurrenskommitténs förslag också\r\nmöjligheten att utnyttja räddningsskolorna skall\r\nutredas, men jag kan inte föregripa något\r\nställningstagande på denna punkt.</pre><pre>Anf. 41  MARGITTA EDGREN (fp):</pre><pre></pre><pre>Fru talman! Även om Anders Björck inte kan\r\nföregripa något ställningstagande har han väl ändå\r\nen uppfattning. Jag vill återigen fråga: Är det för\r\nAnders Björcks del okej att de\r\nräddningsskolelärare som i dag på sin fritid vill gå\r\nin i en sådan här brandkår -- utöver de sju som\r\nredan är engagerade -- gör detta?</pre><pre>Anf. 42  Försvarsminister ANDERS BJÖRCK\r\n(m):</pre><pre></pre><pre>Fru talman! Alldeles självklart får vem som vill och\r\nsom har behörighet gå in i en sådan här\r\norganisation, men det är ju inte det som problemet\r\nhandlar om. Det handlar om huruvida man skall\r\nkunna sluta ett förpliktande avtal som rör en hel\r\nskola.</pre><pre>Margitta Edgren vet vidare mycket väl att det inte\r\när normalt att ett enskilt statsråd föregriper\r\nprövningen av ett ärende med en lång rad aspekter,\r\nett ärende som för närvarande omsorgsfullt bereds\r\ninom regeringskansliet. Vi får vänta på en samlad\r\nbedömning på denna punkt.</pre><pre>Anf. 43  MARGITTA EDGREN (fp):</pre><pre>Fru talman! Jag uttryckte mig kanske litet vagt.\r\nMenar Anders Björck att räddningstjänstlagen i\r\ndag ger utrymme för ett sådant samarbete, som\r\nbaseras på frivillighet från räddningsskolans lärare?</pre><pre>Anf. 44  Försvarsminister ANDERS BJÖRCK\r\n(m):</pre><pre></pre><pre>Fru talman! Om det handlar om frivillighet är min\r\nuppfattning att så är fallet med nuvarande\r\nlagstiftning.</pre><pre>Överläggningen var härmed avslutad.</pre><pre>7 §  Svar på fråga av 1991/92:572 om F 13 i\r\nNorrköping</pre><pre>Anf. 45  Försvarsminister ANDERS BJÖRCK\r\n(m):</pre><pre></pre><pre>Fru talman! Britt Bohlin har frågat på vilken grund\r\njag har gjort min taktiska bedömning när det gäller\r\nF 13:s betydelse i incidentberedskapen.</pre><pre>Frågan om Bråvalla flygflottilj (F 13) i Norrköping\r\nmåste ses i ett vidare perspektiv än ett mycket kort\r\nrefererande till en tidningsintervju, som dessutom\r\npå en rad punkter var direkt missvisande.</pre><pre>Jag skall här i punktform peka på de viktigaste\r\nskälen till att regeringen anser att F 13 bör\r\nbibehållas tills vidare. Eftersom frågan om F 13 av\r\nmånga kopplats ihop med den om F 6 kommer jag\r\nockså att peka på några förhållanden om F 6.</pre><pre>1. Krigsorganisationen skall styra\r\ngrundorganisationen, inte tvärtom.</pre><pre>2. Det enda egentliga sättet att avveckla F 13 skulle\r\nvara det som överbefälhavaren föreslog i sitt\r\nkompletterande underlag i december 1991. En\r\nsådan avveckling skulle medföra negativa\r\nkonsekvenser för verksamheten i fred, under kriser\r\noch i krig. Dessa konsekvenser vägs inte upp av den\r\nmöjliga besparingen.</pre><pre>3. Bråvalla kan på grund av F 13:s JA 37-division\r\ninte avvecklas helt och omedelbart.</pre><pre>4. Den krigsorganisatoriska minskningen inom AJ-\r\nsystemet är grunden för att avveckla en\r\nattackflottilj.</pre><pre>5. Av attackflottiljerna är F 6 den minst olämpliga\r\natt avveckla. F 6 kan avvecklas helt och\r\nomedelbart. På det sättet åstadkoms en maximal\r\nbesparing.</pre><pre>6. En avveckling av F 13 ger under perioden 1992-\r\n1997 en mindre besparing än vad en avveckling av\r\nF 6 ger.</pre><pre>7. I avvaktan på den stora omstruktureringen inom\r\nflygvapnets grundorganisation efter år 1995 bör i\r\növrigt inga förändringar eller låsningar till olika\r\nmodeller göras nu.</pre><pre>Fru talman!Avslutningsvis kan jag konstatera att\r\ningenting har inträffat som ger regeringen\r\nanledning att ändra sin uppfattning i frågan.</pre><pre>Anf. 46  BRITT BOHLIN (s):</pre><pre></pre><pre>Fru talman! Jag ber att få tacka för svaret. Jag hade\r\nnog hoppats att försvarsministern på ett kraftfullare\r\nsätt skulle ha dementerat de tidningsuppgifter som\r\njag har hänvisat till. Jag skall be att få citera det som\r\njag har läst:</pre><pre>''Att lägga ner F13 i Norrköping för att rädda F6 i\r\nKarlsborg är taktiskt fel -- -- --.</pre><pre>Norrköping ligger vid Östersjön och i den hotbild\r\nsom finns måste vi räkna med incidenter därifrån.\r\nSom kränkningar av vårt luftrum.</pre><pre>--Sedan har vi det här med terrorism. Vi kan inte\r\nutesluta att terrorgrupper försöker flyga in den\r\nvägen. De kan till och med ha en atombomb med\r\nsig.''</pre><pre>Om försvarsministern framhärdar i dessa felaktiga\r\noch, skulle jag vilja påstå, fullständigt osakliga\r\npåståenden angående vår incidentberedskap,\r\ntycker jag att det är djupt olyckligt. Jag tycker att\r\ndet i så fall finns många goda skäl att plädera för\r\nF 13. De är i många stycken både goda och sakliga,\r\noch man borde använda sig av dem.</pre><pre>Jag skulle under sådana förhållanden vilja\r\nrekommendera försvarsministern att ordna med att\r\nfrån ÖB, flygvapenchefen eller någon annan\r\nperson som är väl insatt i detta få en föredragning\r\nom hur incidentberedskapen är organiserad och\r\nuppbyggd.</pre><pre>Jag vill också citera vad ÖB nyss har uttalat om vår\r\nincidentberedskap:</pre><pre>''Överbefälhavaren bedömer att uppföljningen och\r\nhävdande av luftrummet och havsområdet\r\n(incidentberedskap) kring Gotland och mellersta\r\nÖstersjön inte påverkas av var flygdivisionerna är\r\nfredsbaserade. Insatser kan fortfarande göras från\r\nandra flottiljer och Visby kan på samma sätt som\r\nidag användas som bas.''</pre><pre>Tar försvarsministern avstånd från det uttalandet\r\neller inte?</pre><pre>Anf. 47  Försvarsminister ANDERS BJÖRCK\r\n(m):</pre><pre></pre><pre>Fru talman! Jag vill först säga att jag åtminstona i\r\nen sådan här situation skulle vara utomordentligt\r\nförsiktig med att grunda frågor på tidningscitat. Det\r\nhär är dessutom bara en liten del av vad jag har sagt\r\ni sammanhanget. Jag har stor respekt för dem som\r\nslåss för sitt fredsförband. Jag hade haft något\r\nstörre respekt om man också hade varit beredd att\r\nöka försvarsanslagen. Det finns ju här ledamöter\r\nsom tillhör partier som vill minska dem med inte\r\nmindre än 4 1/2 miljard. Jag tycker att det skorrar\r\nlitet falskt när man går ut så hårt som en del gör för\r\natt slå vakt om vissa förband.</pre><pre>Det är bara att konstatera att Bråvallas geografiska\r\nbelägenhet gör flottiljen lämplig som utgångspunkt\r\nför dels flygspaning under incidentberedskap, dels\r\njaktincidentberedskap. En detalj, men inte en\r\noviktig detalj, om vi skall diskutera detta är att F 13\r\nhar sina flygövningsområden ut över Östersjön.\r\nDet innebär en mer eller mindre kontinuerlig\r\nnärvaro av svenska stridsflygplan i detta område.</pre><pre>Jag kan naturligtvis här inte gå in på alla taktiska,\r\noperativa och andra grunder, för då kommer man\r\nin på hemliga uppgifter, och sådana skall\r\nnaturligtvis inte diskuteras i det här\r\nsammanhanget.</pre><pre>Regeringen har lagt fram en lång rad förslag om och\r\nskäl för att man skall avveckla F 6 och inte F 13. Jag\r\nhänvisar till dem och till mitt svar.</pre><pre>Anf. 48  BRITT BOHLIN (s):</pre><pre></pre><pre>Fru talman! Jag vill instämma med\r\nförsvarsministern i att det är rimligt att vara mycket\r\nförsiktig med tidningscitat. Det är också rimligt att\r\nvara mycket försiktig när man uttalar sig för\r\njournalister, eftersom det sagda kan bli nog så\r\nförvanskat.</pre><pre>Av försvarsmininsterns svar här i dag har jag inte\r\nkunnat göra den tolkningen att försvarsministern\r\ntar avstånd från de citat som jag nu läst upp.</pre><pre>Försvarsministern tar upp olika sakfrågor med\r\nanledning av försvarsbeslutet. Jag tänker inte gå in\r\npå hela den problematiken, men det finns kanske\r\npå en punkt anledning att gå in på den.\r\nFörsvarsministern säger nu att det inte finns någon\r\nanledning att göra någon förändring i\r\ngrundorganisationen före 1995. Jag håller i viss mån\r\nmed om det. Det vore kanske oförsiktigt av\r\nflygvapnet att göra sig av med en av de flygflottiljer\r\nsom har de bästa möjligheterna att få\r\nkoncessionstillstånd att i framtiden flyga med tre\r\ndivisioner.</pre><pre>Anf. 49  Försvarsminister ANDERS BJÖRCK\r\n(m):</pre><pre></pre><pre>Fru talman! Jag har redovisat i mitt svar en lång rad\r\nskäl till varför regeringen har intagit denna\r\nståndpunkt. Jag vill dessutom lägga till ett\r\nytterligare skäl. En nedläggning av F 13 i stället för\r\nF 6 skulle ge en betydligt mindre besparing. Den\r\nsumma som har nämnts i sammanhanget -- jag kan\r\ninte gå i god för att den är exakt riktig -- är 400\r\nmilj.kr.</pre><pre>Fru talman! Det ankommer inte på mig att fråga,\r\näven om jag har god lust, alla som slåss för sina\r\nförband vad de är beredda att plocka pengarna\r\nfrån -- i all synnerhet som dessa önskemål kommer\r\nfrån personer vars förslag, om de skulle gå igenom,\r\nskulle leda till en än mer omfattande nedläggning.\r\nDet finns solida skäl till det förslag regeringen har\r\nlagt fram på den här punkten. Det kan jag försäkra.</pre><pre>Anf. 50  BRITT BOHLIN (s):</pre><pre></pre><pre>Fru talman! Mig veterligt finns det inget parti i\r\nriksdagen som har föreslagit att man skall bibehålla\r\nF 6 och utöka försvarsramen. Andra ekonomiska\r\nhanteringssätt har föreslagits i stället.</pre><pre>När det gäller regeringens sätt att förhålla sig till\r\nfrågan om F 6, vill jag upplysa försvarsministern om\r\natt socialministern tydligen inte har fått bud om\r\ndenna regeringens fasta hållning i fråga om F 6.\r\nHan har ju nu via brev meddelat att han tror till sin\r\nlycka att riksdagen kommer att ändra detta beslut.\r\nDet tycker jag är bra gjort av Bengt Westerberg.</pre><pre>Jag måste ställa en fråga till när det gäller F 13 och\r\ndet resonemang försvarministern för. Avser\r\nförsvarsministern att utöka eller omorganisera\r\nincidentberedskapen? I så fall är det en stor fråga vi\r\nhar fått kännedom om via denna tidningsartikel.</pre><pre>Anf. 51  Försvarsminister ANDERS BJÖRCK\r\n(m):</pre><pre></pre><pre>Fru talman! Jag fick besked i går att Bengt\r\nWersterberg ansåg sig missuppfattad på den\r\npunkten. Han hade gått ut i lokala media med en\r\ntillrättaläggelse.</pre><pre>Britt Bohlin! Man skall vara försiktig med att tro på\r\ntidningsuppgifter. Det är ett obestridligt faktum att\r\nBråvalla flygflottilj ligger närmare Östersjön än\r\nKarlsborg.</pre><pre>Anf. 52  BRITT BOHLIN (s):</pre><pre></pre><pre>Fru talman! Jag måste påminna försvarsministern\r\nom att på flygdivisionerna vid Karlsborg och F 13\r\nefter kl. 16.00 på vardagar exakt lika långt till att\r\nflyga över Östersjön.</pre><pre>Det är fasansvärt vad denna regering ständigt är\r\nmissuppfattad. Ledamöterna är ständigt felciterade\r\ni olika pressuppgifter. Det är säkert svårt att bli\r\nbehandlad på det viset av pressen.</pre><pre>Det kanske vore klokt att ordentligt fundera\r\nigenom faktaunderlaget innan man uttalar sig i\r\nsådana viktiga frågor som en flottiljs överlevnad,\r\nincidentberedskap e.d.</pre><pre>Anf. 53  Försvarsminister ANDERS BJÖRCK\r\n(m):</pre><pre></pre><pre>Fru talman! Jag tackar Britt Bohlin för hennes\r\npekpinnar åt mig. Jag känner mig djupt träffad av\r\nhennes gedigna sakkunskap. Jag känner mig glad\r\növer hennes kraftiga försvarsvilja, som jag vet har\r\nbrunnit sedan decennier och inte alls beror på att\r\nF 6 i Karlsborg skulle vara hotad just nu. Jag vet att\r\ndet i hennes bröst klappar ett varmt hjärta för\r\nförsvaret och att hon kommer att fortsätta att se till\r\natt försvarsanslagen räknas upp så att vi kan behålla\r\nett bra svenskt försvar.</pre><pre>Jag vill avslutningsvis upplysa Britt Bohlin om att\r\nkriget kan komma även efter kl. 16.00. Då ligger\r\nfaktiskt Norrköping närmare Östersjön än\r\nKarlsborg.</pre><pre>Anf. 54  BRITT BOHLIN (s):</pre><pre></pre><pre>Fru talman! Tack för dessa vänliga ord,\r\nförsvarsministern. Jag bjuder gärna på\r\nsakkunskapen. Jag förstår att den behövs.</pre><pre>Överläggningen var härmed avslutad.</pre><pre>8 §  Svar på fråga 1991/92:576 om\r\nkustbevakningens lokala organisation i Kalmar\r\nlän</pre><pre>Anf. 55  Försvarsminister ANDERS BJÖRCK\r\n(m):</pre><pre></pre><pre>Fru talman! Chatrine Pålsson har frågat mig varför\r\nregeringen inte följde utredarnas förslag till ny\r\nlokal organisation för kustbevakningen i Kalmar\r\nlän.</pre><pre>Jag vill först erinra om att det ankom på\r\nkustbevakningen själv att besluta om sin nya lokala\r\norganisation. Frågan om organisationen i Kalmar\r\nlän hamnade på regeringens bord genom att\r\nlänsstyrelsen i Kalmar län använde sig av sin rätt att\r\nhos regeringen begära omprövning av\r\nkustbevakningens beslut. Hade inte länsstyrelsen\r\nutnyttjat denna rätt hade naturligtvis ingen\r\nomprövning kommit att ske. Nu gjorde den det.</pre><pre>Länsstyrelsen anförde bl.a. i sin skrivelse till\r\nregeringen att länet borde ha tre kuststationer och\r\natt det övervägande antalet insatser sker i de södra\r\nfarvattnen. Om stationeringarna i Kalmar och\r\nVästervik skulle dras in, som kustbevakningen\r\nbeslutat, ansåg länsstyrelsen att möjligheterna till\r\nräddningsinsatser skulle försämras väsentligt i\r\nlänets södra och norra kustområden.</pre><pre>Regeringen fann vid sin prövning av ärendet att den\r\nsödra delen av Kalmarsund och havsområdena\r\nsöder och öster om Öland kräver särskild\r\nuppmärksamhet och att tyngdpunkten i\r\nsjöövervakningen ligger i länets södra delar. Av\r\nbetydelse i detta sammanhang bedömdes den\r\nmycket intensiva fartygstrafik som passerar genom\r\nområdet, trafiksepareringssystemet och det stora\r\nantalet fritidsbåtar vara. Regeringen beslöt mot\r\ndenna bakgrund att kuststationen i Kalmar skulle\r\nbibehållas. För uppgifter främst i länets norra delar\r\nskulle en andra kuststation finnas i Västervik.</pre><pre>Jag vill slutligen påminna om att syftet med den nya\r\norganisationen är att åstadkomma en effektivare\r\nverksamhet genom en ökad närvaro till sjöss och en\r\nförbättrad beredskap för sjöräddningstjänst. Detta\r\nkräver en koncentration av resurserna till ett färre\r\nantal men mindre sårbara enheter.</pre><pre>Enligt min bedömning kommer sjöövervakningen i\r\nlänet att intensifieras genom dessa förändringar,\r\noch det kommer också Oskarshamnsområdet till\r\ngodo.</pre><pre>Anf. 56  CHATRINE PÅLSSON (kds):</pre><pre></pre><pre>Fru talman! Först vill jag tacka försvarsministern\r\nför ett utförligt svar på min fråga. Jag vill ägna\r\nnågon minut åt att tala om miljön.</pre><pre>Kustbevakningen samlade hela länets\r\nmiljöskyddsresurser till Oskarshamn för ca 10 år\r\nsedan. Sakskälen till att Oskarshamn utsågs till\r\nlämpligaste hamn för hela länet var att den ligger\r\nmest centralt, har den mesta sjöfarten, varav en del\r\nutgörs av oljetransporter och farliga\r\ngodstransporter, närheten till Mönsterås bruk och\r\nSimpvarp, samt att hamnen är isfri och sjöfart\r\ndärmed är möjlig hela året om. Sjöfarten har bara\r\nvid något tillfälle under 80-talet varit störd på grund\r\nav isförhållanden.</pre><pre>I sak har inget förändrats under de 10 år som gått\r\nsedan miljöskyddsverksamheten samgrupperades\r\nmed kustbevakningens postering i Oskarshamn.\r\nSnarare har vissa sakfrågor stärkts, t.ex.\r\nexpanderar Mönsterås bruk. Simpvarp har fått\r\nmellanlagringsstation för aktivt kärnbränsle.\r\nFarliga godstransporter ökar i omfång.</pre><pre>Finns det någon risk att miljöskyddsverksamheten\r\ni den nya organisationen måste flyttas från\r\nOskarshamn?</pre><pre>Anf. 57  Försvarsminister ANDERS BJÖRCK\r\n(m):</pre><pre></pre><pre>Fru talman! Som jag redan har påpekat ankommer\r\ndet på kustbevakningen att besluta om\r\nutformningen av den lokala organisationen.\r\nRegeringen kopplas in endast om ett beslut\r\növerklagas.</pre><pre>Jag utgår från att kustbevakningen väljer den från\r\nverksamhetssynpunkt lämpligaste\r\nutgångsbaseringen. Det finns därför ingen\r\nanledning för regeringen att ta ställning till den\r\nsaken nu. Det ankommer på kustbevakningen att\r\nfatta ett beslut i ärendet. Sedan får vi se om det\r\növerklagas. Det skulle vara fel av mig att föregripa\r\nett beslut från kustbevakningen på den punkten.</pre><pre>Anf. 58  CHATRINE PÅLSSON (kds):</pre><pre></pre><pre>Fru talman! Anledningen till frågan är att det,\r\neftersom kustbevakningen skall verkställa\r\nregeringsbeslutet inom angiven budgetram, också\r\nkan tänkas att utredarna tvingas göra förändringar\r\npå grund av kostnaderna. Går det att acceptera en\r\nmerkostnad i en ny organisation för att\r\nverksamheten skall bli så effektiv och intakt som\r\nmöjligt?</pre><pre>Anf. 59  Försvarsminister ANDERS BJÖRCK\r\n(m):</pre><pre></pre><pre>Fru talman! Om riksdagen är snäll och anslår mera\r\npengar och anvisar varifrån de kommer, möter det\r\nnaturligtvis inga hinder. Riksdagen har att ta\r\nställning till de budgetäskanden som finns. Sker där\r\ninte någon ökning måste man hålla sig inom ramen\r\nför nuvarande organisation.</pre><pre>När det gäller Kalmar län var det ursprungliga\r\nförslaget att ha en kustbevakningsstation i hela\r\nlänet. Regeringen bedömde det inte vara lämpligt.\r\nDärför blev det två kustbevakningsstationer, vilket\r\nnaturligtvis innebär en fördel i en rad avseenden.\r\nÄven jag är medveten om att pengar är en bristvara\r\nockså på det här området. Men jag tar gärna emot\r\nalla anslag till det departement jag representerar.\r\nJag skall inte klaga om det kommer mer pengar.</pre><pre>Anf. 60  CHATRINE PÅLSSON (kds):</pre><pre></pre><pre>Fru talman! Jag vill tacka för den generositeten.</pre><pre>Min synpunkt är att antalet kuststationer inte är det\r\nprimära, utan det är verksamheten. En kuststation\r\nför ingen nytta med sig. Det är när man är ute i\r\nbåten vid kusten som det är något bevänt med den.</pre><pre>Överläggningen var härmed avslutad.</pre><pre>9 §  Svar på fråga 1991/92:580 om viss\r\nutrangerad försvarsmateriel till de baltiska\r\nstaterna</pre><pre>Anf. 61  Försvarsminister ANDERS BJÖRCK\r\n(m):</pre><pre></pre><pre>Fru talman! Gunhild Bolander har frågat mig om\r\njag är beredd att inventera lämplig försvarsmateriel\r\nsom skall utrangeras och bidra till att detta skänks\r\ntill de baltiska staterna.</pre><pre>Låt mig först erinra om att begreppet\r\nförsvarsmateriel är ett vitt begrepp och att däri\r\ningår också krigsmateriel som vapen och\r\nammunition. På detta område har vi en mycket\r\nrestriktiv exportpolitik. Jag förstår dock att\r\nGunhild Bolander inte menar sådan materiel.</pre><pre>Det är riktigt att chefen för armén och försvarets\r\nmaterielverk har påbörjat en inventering och\r\nutrangering av materiel vid lokala myndigheter och\r\nförband. Det är i huvudsak fråga om äldre materiel\r\ndär utgallringsbeslut redan fattats.</pre><pre>En stor del av materielen har dock som framgått av\r\ntidningsartiklar i förra veckan ett mycket begränsat\r\nanvändningsområde, då det är fråga om föråldrad\r\nmateriel. Jag håller med Gunhild Bolander om att\r\nviss sådan materiel kan komma till användning i\r\nvåra östra grannländer på samma sätt som den\r\nsjukvårdsmateriel regeringen tidigare i år beslutat\r\növerföra från fältsjukhuset i Kuwait till de baltiska\r\nstaterna.</pre><pre>Jag är beredd att även framgent verka för att det\r\nsvenska försvaret skall bidra vid hjälp- och\r\nbiståndsinsatser.</pre><pre>Anf. 62  GUNHILD BOLANDER (c):</pre><pre></pre><pre>Fru talman! Jag tackar för svaret.</pre><pre>I den förändrade struktur som det svenska försvaret\r\ngenomgår under några år framöver är det naturligt\r\natt där kommer att bli materiel över. Som statsrådet\r\nsäger menar jag naturligtvis inte vapen och\r\nammunition.</pre><pre>Särskilt inom armén, där de största förändringarna\r\nsker, kommer det att finnas materiel som inte\r\nlängre behövs. Diskussionen har då gällt\r\nmöjligheten att sälja ut överbliven materiel.</pre><pre>I Baltikum vet vi att det råder brist på cyklar. Jag\r\ntror att cyklar hör till det som skall utrangeras. I\r\nBaltikum är det ont om drivmedel.\r\nKollektivtrafiken fungerar inte. Att ta sig fram på\r\ncykel skulle vara en lycka för många. En eventuell\r\nintäkt av försäljningen av t.ex. cyklar i Sverige\r\nmåste röra sig om marginella tal. Bortfallet måste\r\nses som en försumbar post i det här sammanhanget.</pre><pre>Jag vill påpeka att det jag tar upp inte är fråga om\r\nutrangerat materiel som betraktas som uttjänt. Det\r\när fråga om sådant som i dagens minskade\r\nvärnpliktsnumerär inte behövs inom armén men\r\nsom kan komma till nytta och glädje för våra systrar\r\noch bröder i vårt östra grannland.</pre><pre>Jag hoppas verkligen att det kan bli verklighet att\r\nmed biståndsmedel eller på annat sätt skicka över\r\nsådant som kan vara användbart där. Jag förstår\r\nförsvarsministerns svar så att han är beredd att\r\nmedverka till detta.</pre><pre>Anf. 63  Försvarsminister ANDERS BJÖRCK\r\n(m):</pre><pre></pre><pre>Fru talman! Jag har vid ett par tillfällen personligen\r\ntagit initiativ i regeringen just i denna riktning. Det\r\ngällde bl.a. fältsjukhuset i Kuwait, där den\r\növerblivna materielen med flyg transporterades till\r\nde tre baltiska länderna.</pre><pre>Så sent som för någon vecka sedan fattades ett\r\nregeringsbeslut med undertecknad som\r\nföredragande, där regeringen uppdrog åt försvarets\r\nmaterielverk att till en symbolisk summa -- det finns\r\nfaktisk kungörelser om hur man får göra sig av med\r\nmateriel -- sälja materiel till SIDA. Jag tycker att\r\ndet är självklart att en hel del av det som i dag finns,\r\noch som är av utmärkt kvalitet, verkligen bör\r\nkomma de baltiska länderna till godo.</pre><pre>Frågan om utmärkt kvalitet och att materielen\r\nmåste slängas, kan exemplifieras av att det,\r\neftersom färre värnpliktiga kallas in till\r\nrepetitionsövningar, finns mycket konserver av\r\nutmärkt kvalitet över. De måste omsättas, helt\r\nenkelt därför att det är färre\r\nkrigsförbandsövningar. Det vore utmanande att\r\nförstöra dessa konserver. De skall naturligtvis,\r\nliksom en rad andra saker såsom cyklar,\r\nuniformstyg som inte används, sambandsmateriel,\r\ntält osv., sändas till Baltikum -- om dessa länder är\r\nintresserade av att ta emot materielen.</pre><pre>Den enda lilla reservation jag har är att frakten dit\r\nrimligtvis bör betalas av de biståndsanslag som\r\nfinns. Det kan inte vara svenska försvarets uppgift\r\natt delta i u-hjälp i det avseendet. Men vi är\r\nberedda att ställa upp, och har gjort det med t.ex.\r\nsvenska Herkulesplan till ett rent självkostnadspris,\r\nförutom att vi i praktiken har skänkt, och skall\r\nskänka, materiel som vi icke kan använda här\r\nhemma.</pre><pre>Anf. 64  GUNHILD BOLANDER (c):</pre><pre></pre><pre>Fru talman! Jag tackar speciellt för\r\nförsvarsministerns redovisning av vad som har varit\r\noch som är tänkt att hanteras på detta sätt. Det är\r\nhelt i den riktning som jag tycker att det skall ske.\r\nJag har ingenting att tillägga. Jag hoppas givetvis att\r\nman inom regeringskonstellationen kan klara\r\nfraktkostnaderna, och jag förutsätter att man kan\r\nanvända biståndsmedel till detta. Jag är tacksam för\r\nredovisningen, och jag tycker att den är bra.</pre><pre>Anf. 65  Försvarsminister ANDERS BJÖRCK\r\n(m):</pre><pre></pre><pre>Fru talman! Jag hoppas också att det skall gå bra,\r\nsom det har gjort hittills. Allt behöver dessutom\r\ninte fraktas med flyg, utan det finns andra\r\nmöjligheter. Huvudsaken är att materielen\r\nkommer över snabbt, nu när hjälp behövs. Jag\r\nkänner mig personligen starkt engagerad i detta,\r\noch jag vet att jag inte är ensam om det i\r\nregeringskretsen -- där finns en stark vilja att göra\r\nen insats så fort som möjligt.</pre><pre>Överläggningen var härmed avslutad.</pre><pre>\r\n10 §  Svar på fråga 1991/92:609 om åtgärder för\r\natt hindra att det kommande försvarsbeslutet\r\nföregrips</pre><pre>Anf. 66  Försvarsminister ANDERS BJÖRCK\r\n(m):</pre><pre></pre><pre>Fru talman! Bengt Harding Olson har frågat mig\r\nom regeringen är beredd att vidtaga åtgärder för att\r\nstoppa ett parlamentariskt sabotage mot riksdagens\r\nförsvarsbeslut.</pre><pre>Regeringen har till riksdagen lämnat sitt förslag till\r\nhur försvaret bör utformas i framtiden i prop.\r\n1991/92:102. Det är viktigt att bl.a. de åtgärder som\r\nberör grundorganisationen kan genomföras snabbt\r\noch effektivt för att eftersträvad kvalitetshöjning\r\ninom krigsorganisationen skall bli möjlig. Inom\r\nförsvarsmakten pågår därför ett intensivt\r\nplaneringsarbete för att, så snart riksdagens beslut\r\nföreligger, kunna starta omstruktureringen.\r\nSjälvfallet får verkställighetsåtgärder inte vidtas\r\nsom föregriper riksdagens beslut i frågan.</pre><pre>Anf. 67  BENGT HARDING OLSON (fp):</pre><pre></pre><pre>Fru talman! Jag får tacka så mycket för svaret.</pre><pre>Jag vill ta en historisk utgångspunkt. I den svenska\r\nhistorien fälldes en gång följande yttrande: ''I\r\nherredagsmän, reser icke så fort, vad göras skall är\r\nallaredan gjort!'' Det var 1686, och det var kung\r\nKarl XI som gjorde sig enväldig med åsidosättande\r\nav riksdagen. Man brukar säga att historien\r\nupprepar sig, och det kanske den håller på att göra.</pre><pre>Nu är det 1992. Riksdagen behandlar\r\nförsvarsfrågan. Starka protester har rests mot\r\nregeringsförslaget, men redan pågår omfattande\r\nåtgärder inom armén. De åtgärderna anser jag\r\nföregriper riksdagens beslut, som skall komma den\r\n3 juni. Det är inte förvånande om\r\nriksdagsledamöter i dag drar paralleller till 1686.</pre><pre>Försvarsministerns svar gör mig egentligen inte\r\nvare sig klokare eller gladare. Jag tolkar det så att\r\ndet viktigaste här är att man genomför\r\nomorganisationen snabbt. Det pågår ett\r\nplaneringsarbete, men verkställighetsåtgärderna\r\nskall inte få vidtas, sägs det. Jag tycker att\r\ndimbildningen i svaret möjligen motsvarar\r\nLützendimman.</pre><pre>Kan jag få någon ytterligare klarhet i detta genom\r\natt ställa en enkel grundfråga: Känner\r\nförsvarsministern verkligen till arméns omfattande\r\nförberedelsearbete? Den här frågan kan med fördel\r\nbesvaras med ja eller nej.</pre><pre>Anf. 68  Försvarsminister ANDERS BJÖRCK\r\n(m):</pre><pre></pre><pre>Fru talman! Det måhända är så en klurig åklagare\r\nförsöker driva sina processer. Jag tänker inte ge mig\r\nin på den typen av förenklad argumentation. Jag är\r\nmycket förvånad över att i dag i tidningen av en\r\nåklagare, som man ändå kan vänta sig en del av när\r\ndet gäller att ha fakta innan han sätter i gång\r\nnågonting, höra att ''Björck kör över riksdagen''.\r\nDetta skall komma från en åklagare!</pre><pre>Jag har icke tagit något beslut. Jag har icke givit\r\nnågra direktiv. Jag har över huvud taget icke\r\ndiskuterat den här frågan med någon militär\r\nmyndighet. Jag anser självfallet att vi skall vänta på\r\nett riksdagsbeslut. Lika självklart är det\r\nnaturligtvis, när en proposition är lagd, att man\r\ninom armén börjar fundera över, just för att spara\r\npengar, hur man skall kunna genomföra de olika\r\nbeslut som kan bli aktuella, under förutsättning av\r\nriksdagens godkännande. Det är rimligt. Inga som\r\nhelst verkställighetsbeslut har genomförts, vare sig\r\npå byggsidan -- självfallet har man\r\nbyggplaneringsmöten, vilket är naturligt -- eller\r\ninom P 6:s krigsorganisation. Det sker en\r\nkontinuerlig låneverksamhet vad gäller\r\nstridsfordon även från dess krigsförband. Som\r\nexempel kan nämnas att stridsvagnar kontinuerligt\r\nutlånas till pansarstridsskolan i Skövde. Det\r\nförekommer således även under innevarande\r\nverksamhetsår, och det har inte skett något ingrepp\r\ni P 6:s krigsorganisation. Tidigast efter\r\nbudgetårsskiftet, dvs. efter beslut i riksdagen om\r\nnedläggning av PB 26 -- om ett sådant beslut\r\nfattas --, avses vissa ingrepp i krigsorganisationen\r\ngenomföras. Min uppfattning -- och jag har suttit\r\nett antal år i riksdagen, Bengt Harding Olson -- är\r\natt man skall avvakta riksdagsbeslut.</pre><pre>Anf. 69  BENGT HARDING OLSON (fp):</pre><pre></pre><pre>Fru talman! Det gläder mig att höra detta. Jag\r\ntänker inte gå in på och diskutera hur tidningarna\r\nformulerar sina rubriker. Jag har en känsla av att\r\nAnders Björck har en ganska klar uppfattning om\r\ndet.</pre><pre>Jag tycker ändå att försvarsministern bagatelliserar\r\ndet här, när han säger att det är rimligt att man\r\nfunderar över hur man skall genomföra ett sådant\r\nhär stort beslut. Ja, det är klart att man skall\r\nfundera, men behöver man skriva 100 sidor\r\nfunderingar om detta? Är det inte så att man\r\nbagatelliserar det enorma förberedelsearbete som\r\nhar gjorts?</pre><pre>Jag återkommer till frågan: Känner\r\nförsvarsministern verkligen till arméns omfattande\r\nförberedelsearbete, som jag här håller i min hand?</pre><pre>Anf. 70  Försvarsminister ANDERS BJÖRCK\r\n(m):</pre><pre></pre><pre>Fru talman! Jag har självfallet både inför denna\r\nfråga och i övrigt hållit mig underrättad om arbetet,\r\noch jag anser att det är naturligt att berörda\r\nmyndigheter diskuterar, inkl. det som Bengt\r\nHarding Olson nu aktualiserar, vad som skall hända\r\ni framtiden. 100 sidor är inte mycket, med tanke på\r\nde miljarder som står på spel. Det är oerhört viktigt\r\natt ett beslut, när riksdagen har fattat det, oavsett\r\nvilket det blir -- där är riksdagen suverän -- skall\r\nkunna effektueras snabbt. Detta är naturligt, och\r\njag ser inget konstigt med det.</pre><pre>Då kan vi alltså vara överens om, att vad det i dag\r\nstår i Svenska Dagbladet att Bengt Harding Olson\r\nsäger icke är korrekt citerat. I annat fall skulle jag\r\ngärna vilja ha reda på när jag har kört över något\r\nriksdagsbeslut.</pre><pre>Anf. 71  BENGT HARDING OLSON (fp):</pre><pre></pre><pre>Fru talman! Det mesta av det som står i texten i\r\nSvenska Dagbladet är rätt citerat.\r\nRubriksättningen kanske vi kan återkomma till vid\r\nett annat tillfälle -- jag sätter inte rubrikerna.</pre><pre>Jag tycker fortfarande att försvarsministern\r\nbagatelliserar detta -- det är ''bara några hundra\r\nsidor''. Men det är också hundratals instanser som\r\när inblandade i remissförfarandet. Man kan säga att\r\ndet är klart att byggmöten skall genomföras. Här\r\nsitter militära och civila befattningshavare samt\r\nrepresentanter från byggsidan och den militära\r\nsidan och planerar som om detta redan skulle\r\ngenomföras enligt förslaget. Här flyttar man\r\nstridsvagnar, långt utöver normala åtgärder, från\r\nett ställe till ett annat, och här slutar man att\r\nmönstra in personal. Det är inte rimligt att\r\nbagatellisera det hela på detta sätt.</pre><pre>Anf. 72  Försvarsminister ANDERS BJÖRCK\r\n(m):</pre><pre></pre><pre>Fru talman! Jag är mycket bestämd: självfallet skall\r\nett riksdagsbeslut inte föregripas. Helt naturligt\r\nankommer det på myndigheter att fundera på vilka\r\nkonsekvenser en proposition som är lagd kan få i\r\nolika avseenden.</pre><pre>Det sker ingalunda bara på försvarets område. Jag\r\ntror att Bengt Harding Olson ibland har sett\r\nuttrycket ''under förutsättning av riksdagens\r\ngodkännande''. Det uttrycket brukar t.o.m.\r\nförekomma i platsannonser. Jag anser att det vore\r\ndjupt olyckligt om man inte nu försökte ta reda på\r\nhur man snabbt kan effektuera olika former av\r\nriksdagsbeslut.</pre><pre>Låt mig slutligen konstatera att rubriken ''Björck\r\nkör över riksdagen'' är försedd med citattecken. Vi\r\nkan alltså vara överens om att detta icke är ett\r\nkorrekt citat av Bengt Harding Olson.</pre><pre>Anf. 73  BENGT HARDING OLSON (fp):</pre><pre></pre><pre>Fru talman! Jag kan tydligen inte få något riktigt\r\nsvar på om försvarsministern verkligen känner till\r\nalla detaljer kring detta, men jag kanske kan få svar\r\npå kardinalfrågan: Tänker försvarsministern\r\nstoppa arméns pågående avvecklingsarbete? Jag\r\nhoppas på ett positivt svar. Om försvarsministern\r\ninte ger ett positivt svar på frågan, skulle följande\r\nvers -- som jag helst inte vill skall bli historisk --\r\nkunna passa in:</pre><pre>Så meningslöst att riksdagen förhandlar och\r\nvoterar.</pre><pre>Sådant trams kan ingen vänta på.</pre><pre>Bäst att jag själv agerar.</pre><pre>Anf. 74  Försvarsminister ANDERS BJÖRCK\r\n(m):</pre><pre></pre><pre>Fru talman! Jag har ännu inte fått svar på frågan om\r\nBengt Harding Olson är korrekt citerad eller inte i\r\nSvenska Dagbladet.</pre><pre>Som svar på hans fråga vill jag säga att det är rimligt\r\natt man funderar på framtiden. Jag är lika bestämd\r\növer att några verkställighetsbeslut inte får fattas\r\nförrän ett riksdagsbeslut är fattat och expedierat.\r\nJag måste också konstatera att vår käre åklagare\r\nhär vill tubba mig till brott. Han om någon borde\r\nveta att jag gör mig skyldig till ministerstyre om jag\r\ngriper in i beslut som fattas av underlydande\r\nmyndigheter. Jag trodde nog att Bengt Harding\r\nOlsons laglydnad ändå var litet större än hans\r\nglödande lokalpatriotism.</pre><pre>Anf. 75  BENGT HARDING OLSON (fp):</pre><pre></pre><pre>Fru talman! Låt mig då ta upp frågan om lagen och\r\nom vi kan ta upp det i konstitutionen. Jag känner\r\ninte riktigt i försvarsminister Anders Björck igen\r\nden aktive debattören i konstitutionsutskottet. Om\r\nvi hade haft andra roller, om Anders Björck just nu\r\nhade suttit i konstitutionsutskottet och Roine\r\nCarlsson hade varit försvarsminister och gjort\r\nprecis likadant som Anders Björck nu gör, är jag\r\nfullständigt övertygad om att Anders Björck hade\r\nvänt upp himmel och jord kring den här frågan. Då\r\nhade det inte varit nådigt att vara försvarsminister.\r\nStrider inte de föregripande åtgärder som armén\r\nhåller på med ändå mot vår konstitution? Anders\r\nBjörck är ju specialist på frågor som har med\r\nkonstitutionen att göra, så han borde kunna ge ett\r\nsvar.</pre><pre>Anf. 76  Försvarsminister ANDERS BJÖRCK\r\n(m):</pre><pre></pre><pre>Fru talman! Bengt Harding Olsons liknelse är totalt\r\nhypotetisk och irrelevant. Roine Carlsson skulle\r\ninte, som kammarens ledamöter väl vet, ha svarat\r\nett knäpp på frågan.</pre><pre>Det är dessutom min bestämda uppfattning att\r\nnågon verkställighet icke får ske förrän riksdagen\r\nhar fattat sitt beslut. Däremot är det tillåtet att\r\ntänka även i de här sammanhangen, och jag\r\nuppfattar det så att detta är just vad som nu håller\r\npå att ske. Om Bengt Harding Olson har några\r\nkonkreta belägg för att verkställighet har skett,\r\ntycker jag att vi gemensamt skall försöka sätta\r\nstopp för det.</pre><pre>Anf. 77  BENGT HARDING OLSON (fp):</pre><pre></pre><pre>Fru talman! Det var en bra uppmaning, och jag\r\nmedverkar gärna till detta.</pre><pre>Låt mig avslutningsvis, litet grand i linje med vad\r\nförsvarsministern själv sade, säga följande. Det är\r\nfaktiskt svårt att föra en försvarsdebatt med en\r\ntigande försvarsminister. Det är bättre att debattera\r\nmed en talande försvarsminister. Jag hoppas att\r\nAnders Björck också är en demokratisk\r\nförsvarsminister, som, om möjligt med min hjälp,\r\nstoppar de pågående parlamentariska sabotage som\r\nenligt min uppfattning ändå riktas mot det\r\nriksdagsbeslut som faktiskt ännu inte är fattat.</pre><pre>Anf. 78  Försvarsminister ANDERS BJÖRCK\r\n(m):</pre><pre></pre><pre>Fru talman! Jag kan försäkra om att jag har en\r\ndemokratisk inställning i de här frågorna, och jag\r\nhoppas att vi gemensamt skall kunna se till att det\r\nblir ett vettigt och bra försvarsbeslut. Jag har\r\nsjälvfallet stor respekt för Bengt Harding Olsons\r\nengagemang, men sedan får vi nog ändå acceptera\r\natt vi kan ha litet olika uppfattningar när det gäller\r\nsituationen i Skåne.</pre><pre>Anf. 79  BENGT HARDING OLSON (fp):</pre><pre></pre><pre>Fru talman! Den här debatten gäller ju inte\r\nförsvarsbeslutets innehåll, men nu kom ändå\r\nförsvarsministern in på den frågan. Jag vill\r\npoängtera att jag har en annan uppfattning. Jag\r\nrespektar det faktum att försvarsministern inte\r\ntycker som jag, men jag vill poängtera att mitt\r\nförslag till försvarsbeslut ligger inom samma\r\nekonomiska ramar.</pre><pre>I övrigt hoppas jag att vi tillsammans kan se till att\r\nvi får ett bra försvar och att konstitutionen följs.</pre><pre>Överläggningen var härmed avslutad.</pre><pre>11 §  Svar på fråga 1991/92:571 om regeringens\r\nskattepolitik</pre><pre>Anf. 80  Statsrådet BO LUNDGREN (m):</pre><pre></pre><pre>Fru talman! Lars Hedfors har frågat mig på vilket\r\nsätt regeringen avser att skapa klarhet om sin\r\nskattepolitik.</pre><pre>Regeringens skattepolitiska inriktning framgår av\r\nregeringsförklaringen från oktober förra året:</pre><pre>''Skattepolitiken inriktas på en successiv sänkning\r\nav det totala skattetrycket. Detta arbete inleds\r\nomedelbart. Sänkningen av skattetrycket skall ske\r\npå ett sådant sätt att vår ekonomis utvecklings- och\r\nkonkurrenskraft stärks.''</pre><pre>I finansplanen, som avlämnades till riksdagen i\r\njanuari, gjordes preliminära bedömningar av\r\nbehovet av skattesänkningar.</pre><pre>Regeringens politik utgår givetvis från\r\nregeringsförklaringen, finansplanen och de\r\npropositioner regeringen avlämnat. Det torde\r\ndärför inte föreligga någon tvekan om vilken\r\ninriktning skattepolitiken har.</pre><pre>Anf. 81  LARS HEDFORS (s):</pre><pre></pre><pre>Fru talman! Jag tackar så mycket för svaret från Bo\r\nLundgren. Han säger ungefär att regeringens\r\nskattepolitiska inriktning framgår av\r\nregeringsförklaring och finansplan. Men det är just\r\ndet den inte gör, Bo Lundgren, eftersom ett stort\r\nantal ansvariga statsråd har gått ut med motstridiga\r\nuttalanden. Detta skapar oklara spelregler för\r\nföretag och enskilda människor. Jag tror inte att det\r\nfinns någon svensk medborgare som vet var\r\nregeringen står i skattepolitiken, och Bo Lundgrens\r\nsvar gör en inte särskilt mycket klokare.</pre><pre>Tag finansplanen som exempel. Där står att\r\nskatterna skall sänkas med 10 miljarder kronor per\r\når. Jag frågar då: Hur skall det gå till? Tänker ni för\r\ndet första göra det, och hur skall ni i så fall övertyga\r\nvice statsministern, Bengt Westerberg, som har en\r\nhelt annan uppfattning? Han säger att det inte går\r\natt sänka skatterna med 10 miljarder kronor per år,\r\neftersom det skadar välfärden.</pre><pre>Tag sedan en del andra tvärsäkra påståenden som\r\nhar gjorts. Jag vet att Bo Lundgren den första juni\r\n1991, precis före valet, sade att det är alldeles\r\nnödvändigt att snarast sänka momsen i Sverige till\r\n18 %. I Ny start för Sverige, som ni alltså skall\r\nregera på under den här mandatperioden, står att\r\nmomsen skall sänkas till nivån 18--20 %, och i\r\nregeringsdeklarationen talas det om en betydande\r\nsänkning. Detta är alltså sanningens minut: Hur\r\nblir det med momssänkningen? Carl Bildt var inte\r\nså tvärsäker den 12 januari i år. Han kunde\r\nnämligen inte säga om det över huvud taget\r\nkommer att bli någon momssänkning under\r\nmandatperioden. Det senast budet i det här oklara\r\noch förvirrade spelet är att momsen skall sänkas\r\nmed 0,7 %. Hur blir det, Bo Lundgren?</pre><pre>Anf. 82  Statsrådet BO LUNDGREN (m):</pre><pre></pre><pre>Fru talman! Skatteutskottets värderade vice\r\nordförande präglas av en viss desperation, men om\r\nman nu står och tidigare har stått för en\r\nskattepolitik som innebär ständigt höjda skatter\r\nkänner man kanske frustration över att en regering\r\nfaktiskt sänker skatten för att få ekonomin att\r\nfungera bättre och för att öka människors valfrihet.\r\nDet kan jag i och för sig förstå.</pre><pre>När det gäller de förslag som kommer att läggas\r\nfram under återstoden av mandatperioden torde\r\ndet stå ganska klart för Lars Hedfors att varken jag\r\neller någon annan från regeringen här och nu\r\nkommer att redovisa varje proposition vi tänker\r\npresentera. Inriktningen är helt klar: Strategiska\r\nskattesänkningar kommer att genomföras.\r\nExempelvis bör mervärdesskatten under perioden\r\nsänkas. Det finns ingen anledning att nu lägga fram\r\nde konkreta förslagen, utan det finns möjlighet att\r\npå sedvanlig tid presentera förslagen för riksdagen,\r\nliksom också den tidigare regeringen har gjort.</pre><pre>Anf. 83  LARS HEDFORS (s):</pre><pre></pre><pre>Fru talman! Jag inser naturligtvis att det inte är\r\nmöjligt att här tala om exakt hur man skall\r\nformulera sina propositioner, men man borde ju\r\nåtminstone kunna konfirmera eller eventuellt\r\ndementera löften och deklarationer som man har\r\ngjort i finansplanen och i regeringsförklaringen.\r\nInte ens det kan Bo Lundgren göra. Han kan alltså\r\ninte säga någonting om de 10 miljarderna. Det är ju\r\nen viktig upplysning när det gäller skattepolitikens\r\ninriktning. Han kan inte säga ett enda skvatt om\r\nmomssänkningen, som han så tvärsäkert uttalade\r\nsig om före valet. Varför är det så svårt att säga\r\nnågonting nu, när det var så lätt att säga det före\r\nvalet?</pre><pre>Anf. 84  Statsrådet BO LUNDGREN (m):</pre><pre></pre><pre>Fru talman! Det är inga större problem att uttrycka\r\nsig klart och konsekvent. Regeringen har följt den\r\nregeringsförklaring som har presenterats och den\r\nstrategi som har fastlagts. Vi har slopat\r\nförmögenhetsskatten på arbetande kapital, vi har\r\nlagt fram förslag om en sänkning av arvs- och\r\ngåvoskatten, mervärdesskatten har sänkts med\r\nungefär 10 miljarder, och vi har lagt fram en hel del\r\nandra förslag som innebär stimulans för\r\nföretagande och sparande, något som ju Lars\r\nHedfors tycker är fel och negativt.</pre><pre>När det gäller framtida skattesänkningar har\r\nregeringen gjort en bedömning av att det finns ett\r\npreliminärt utrymme och behov av att sänka\r\nskatterna med ca 10 miljarder årligen. Det finns\r\ningen anledning att revidera den uppfattningen.\r\nDet kan något år röra sig om mer, och det kan något\r\når röra sig om mindre -- det gäller ju att passa in\r\ndetta i ett läge då vi har att hantera det stora\r\nstrukturella budgetunderskott som\r\nSocialdemokraterna har arbetat upp genom en\r\nfelaktig ekonomisk politik, en politik som\r\nmänniskorna får betala dyrt för genom en hög\r\narbetslöshet.</pre><pre>Anf. 85  LARS HEDFORS (s):</pre><pre></pre><pre>Fru talman! Det var inte det jag frågade om, Bo\r\nLundgren. Jag frågade om momsen. Nu börjar Bo\r\nLundgren att tala om förmögenhetsskatt och\r\nbeskattning av arbetande kapital, något vi kan ha\r\nolika uppfattningar om. Vad jag försöker få reda på\r\när vad regeringen har för avsikter när det gäller\r\nmomsen. Skall den generella momssatsen sänkas,\r\neller skall den inte sänkas? Detta är viktiga\r\nupplysningar, som vi vill ha fram.</pre><pre>Hur är det med fastighetsskatten, Bo Lundgren?\r\nBengt Westerberg säger att vi kan höja\r\nfastighetsskatten, och Bo Lundgren säger dagen\r\nefter att det kan vi absolut inte göra. Om jag inte\r\ntar alldeles fel har nu också Anne Wibble sagt att vi\r\nskall sänka fastighetsskatten, även om hon\r\nvisserligen pekar ut en viss typ av lokaler. Det är\r\nju fullständigt förvirrat! Man kan ju fråga sig om ni\r\nfortfarande tror att ni är i oppositionsställning,\r\neftersom det inte finns någon som tar ett ansvar för\r\nhelheten i skattepolitiken. Inte ens Bo Lundgren\r\ngör det, och jag börjar därför undra om jag har\r\nställt frågan till rätt person. Jag borde kanske ställa\r\nfrågan till statsministern, och det får jag väl lov att\r\ngöra om inte Bo Lundgren ger mig ett besked.</pre><pre>Anf. 86  Statsrådet BO LUNDGREN (m):</pre><pre></pre><pre>Fru talman! Jag har ansvaret för skattepolitiken,\r\noch det är ett ansvar som jag både tar och fullföljer.\r\nJag förstår att Lars Hedfors inte har läst\r\nregeringsförklaringen. Av regeringsförklaringen\r\nframgår nämligen inriktningen av skattepolitiken,\r\noch av den framgår att den allmänna momssatsen\r\nbör sänkas. Jag har sagt att det finns anledning att\r\ninför de problem vi kan få när det gäller\r\ngränshandeln genomföra en sänkning av den\r\ngenerella mervärdesskattesatsen. Detta gör vi alltså\r\nfrivilligt för att minska\r\ngränshandelsproblematiken. Takten i\r\nmomssänkningen kan diskuteras, inte minst mot\r\nbakgrund av det jag tog upp tidigare, nämligen den\r\nerodering av statsfinanserna som\r\nSocialdemokraterna har orsakat.</pre><pre>Det är vidare helt klart att fastighetsskatten är den\r\nskatt som från teoretiska utgångspunkter kan höjas\r\nutan att effekterna blir så negativa, snedvridande\r\nsom de blir av andra skattehöjningar. Det jag har\r\nsagt är att det inte är aktuellt att höja\r\nfastighetsskatten. Den skall alltså inte höjas. Detta\r\när besked som mycket väl går ihop, eftersom det\r\nena är den teoretiska utgångspunkten och det andra\r\när vad som faktiskt kommer att gälla.</pre><pre>Anf. 87  LARS HEDFORS (s):</pre><pre></pre><pre>Fru talman! Jo, Bo Lundgren, jag har faktiskt läst\r\nregeringsförklaringen. Där står inte att man\r\neventuellt skall sänka momssatsen, utan där står att\r\nen betydande sänkning av momssatsen skall\r\ngenomföras under mandatperioden. Vad innebär\r\ndenna ''betydande sänkning''? Bo Lundgren har\r\nsjälv sagt att momssatsen ''snarast'' skall sänkas till\r\n18 %. Vad kommer att hända?</pre><pre>Anf. 88  Statsrådet BO LUNDGREN (m):</pre><pre></pre><pre>Fru talman! Det glädjer mig att nu få veta att\r\nskatteutskottets vice ordförande har läst\r\nregeringsdeklarationen, i vart fall vad avser\r\nskattepolitiken. Jag konstaterar att Lars Hedfors\r\ndär också har fått ett besked; momssatsen skall\r\nsänkas på det sätt som framgår av\r\nregeringsförklaringen.</pre><pre>När det gäller fastighetsskatten lämnade jag ett\r\nbesked som Lars Hedfors uppenbarligen tog del av\r\noch förstod. Jag glädjer mig också åt det.</pre><pre>En annan sak är att vi i samband med den kris vi\r\nupplever på finansmarknaderna också har\r\ndiskuterat frågan om fastighetsskatt på\r\nkommersiella fastigheter. Jag hoppas att även\r\nSocialdemokraterna i oppositionsställning känner\r\nett sådant ansvar för landets ekonomi att man\r\nfunderar kring vad den tillfälliga höjning av\r\nfastighetsskatten på kommersiella lokaler som man\r\ngenomförde har inneburit när det gäller den\r\npåfrestning vi kan se inom banksystemet. Jag\r\nhoppas att Lars Hedfors är beredd att ta det\r\nansvaret och diskutera fastighetsskattens\r\nbetydelse.</pre><pre>Anf. 89  LARS HEDFORS (s):</pre><pre>Fru talman! Då måste jag förmodligen göra Bo\r\nLundgren litet besviken. Jag förstod faktiskt inte\r\nvad han menade när det gäller fastighetsskatten,\r\neller jag förstår rättare sagt inte vad regeringen\r\nmenar med fastighetsskatten och vad den har för\r\navsikter när det gäller fastighetsskatten.</pre><pre>En regeringsmedlem, som dessutom är vice\r\nstatsminister, säger att fastighetsskatten kan höjas\r\noch skall höjas. Bo Lundgren säger nej. Anne\r\nWibble säger något annat. Det finns alltså ett otal\r\nuppfattningar om hur skattepolitiken skall\r\nutformas. Vi kan inte få några besked om hur den\r\nskall se ut.</pre><pre>Anf. 90  Statsrådet BO LUNDGREN (m):</pre><pre></pre><pre>Fru talman! Jag känner Lars Hedfors väl efter ett\r\nantal år i skatteutskottet. Jag förstår att det här är\r\nen besvärlig debatt att föra för honom, när han till\r\nvarje pris krampaktigt skall försöka peka på\r\nproblem när det gäller regeringens politik.</pre><pre>För att fullfölja resonemanget om med\r\nfastighetsskatten vill jag säga att varken Bengt\r\nWesterberg eller andra har sagt att den skall höjas.\r\nDe har sagt att om det är någon skatt i Sverige som\r\nkan höjas med utgångspunkt i de problem som finns\r\nnär det gäller snedvridning av ekonomin, utflöde av\r\nkapital och mycket annat, är det fastighetsskatten.\r\nDet är korrekt. Så är det. Man kan fråga vilken\r\nekonom som helst. Det är den skatt som är mest\r\nägnad att kunna höjas.</pre><pre>Jag har sagt att det inte är aktuellt att höja\r\nfastighetsskatten. Det blir ingen\r\nfastighetsskattehöjning. Det är ett annat besked.\r\nDetta är två olika saker. Det är viktigt att också\r\nLars Hedfors följer den skattepolitiska debatten\r\nrent teoretiskt och försöker se vilka verkningar\r\nolika skatter har. Sedan får man dra politiska\r\nslutsatser av det. Frågan är vilken slutsats\r\nSocialdemokraterna drar av de problem deras\r\nfastighetsskattehöjning för kommersiella lokaler\r\nhar ställt till med när det gäller att skapa\r\nfinanskrisen och att förvärra den.</pre><pre>Anf. 91  LARS HEDFORS (s):</pre><pre></pre><pre>Fru talman! Det kommer många dubbla budskap\r\nfrån regeringen när det gäller fastighetsskatten,\r\nmomsen och den allmäna skattenivån.</pre><pre>Låt mig ta upp en annan skattefråga där man har\r\ngivit dubbla budskap. Det gäller\r\nenergibeskattningen. Där har vi ett förslag om att\r\nden skall minskas med 4 miljarder kronor. Jag vet\r\natt Bo Lundgren och Carl Bildt har uttryckt stor\r\nsympati för detta, medan å andra sidan landets\r\nmiljöminister går ut och säger att han tänker avgå\r\nfrån regeringen om detta förslag blir verklighet.\r\nDet är återigen dubbla budskap från regeringen.\r\nDet visar att det inte finns någon enhetlig\r\nskattepolitik från regeringens sida. Svenska folket\r\nvet i dag inte vad de skall tro. Det är på tiden att vi\r\nfår ett besked på den här punkten.</pre><pre>Anf. 92  Statsrådet BO LUNDGREN (m):</pre><pre></pre><pre>Fru talman! Den ordlek som vi nu för, därför att\r\nLars Hedfors har politiska syften med frågorna,\r\nkan vi så småningom avbryta. Jag vill återigen\r\ncitera vad regeringen har sagt i\r\nregeringsförklaringen: ''Skattepolitiken inriktas på\r\nen successiv sänkning av det totala skattetrycket.\r\nDetta arbete inleds omedelbart. Sänkningen av\r\nskattetrycket skall ske på ett sådant sätt att vår\r\nekonomis utvecklings- och konkurrenskraft\r\nstärks.''</pre><pre>Detta är regeringens besked i\r\nregeringsförklaringen. Regeringen har också i\r\nregeringsförklaringen tagit upp frågan om\r\nenergiskatten och sagt att denna måste diskuteras\r\nmot bakgrund av industrins konkurrenskraft och de\r\nmiljöhänsyn som vi måste ta. Denna avvägning är\r\nnaturligtvis viktig. Det är självklart att det påverkar\r\nden beredning av ärendet som pågår inom\r\nregeringskansliet. Förslaget kommer att utgå från\r\nvad som sägs i regeringsförklaringen. Den har ju\r\nLars Hedfors uppenbarligen läst. Regeringen\r\nkommer sedan att presentera detaljerna för\r\nriksdagen på det normala sättet genom att avlämna\r\nen proposition.</pre><pre>Anf. 93  LARS HEDFORS (s):</pre><pre></pre><pre>Fru talman! Jag måste upprepa att jag naturligtvis\r\nhar läst regeringsförklaringen, men icke desto\r\nmindre vet jag också att det finns andra budskap\r\nsom har gått ut samtidigt. Det gör att\r\nregeringsförklaringen mer eller mindre har satts ur\r\nspel. Den gäller alltså inte längre på\r\nskattepolitikens område. Det värsta är att det inte\r\nfinns någon som vet vad som gäller. Det borde\r\nbekymra Bo Lundgren eftersom det skadar\r\nföretagare och enskilda som vill ha litet\r\nframförhållning och veta hur de skall handla.</pre><pre>Bo Lundgren säger att jag har politiska syften. Jag\r\när ute efter att få ett besked och ett klarläggande,\r\nprecis som ett antal andra svenska medborgare är\r\nangelägna att få ett sådant besked.</pre><pre>Anf. 94  Statsrådet BO LUNDGREN (m):</pre><pre></pre><pre>Fru talman! Jag hade tänkt avstå från vidare inlägg.\r\nLåt mig bara konstatera att vi har följt\r\nregeringsförklaringen. Vi kommer att följa den och\r\nge besked i god tid och med framförhållning om vad\r\nsom kommer att gälla i fråga om skattepolitiken.</pre><pre>Jag tycker att det är märkligt att Lars Hedfors talar\r\nom framförhållning när han själv har varit med om\r\natt i riksdagen driva igenom ett förslag som innebär\r\natt man rycker undan grunden för företagens\r\nframförhållning. I december månad antog man ett\r\nförslag som påverkade bolagsskatteuttaget för hela\r\ndet år som förflutit dessförinnan, dvs. från januari\r\ntill december. Det är oansvarigt. Det är att rycka\r\nundan grunden för planering. Har man den\r\ninställningen till framförhållning finns det ingen\r\nanledning att kritisera andra som lägger fram\r\nförslag i god tid enligt de angivna riktlinjerna.</pre><pre>Anf. 95  LARS HEDFORS (s):</pre><pre></pre><pre>Fru talman! Bo Lundgren säger att man har följt\r\nregeringsförklaringen. Betyder det i klartext att det\r\nunder mandatperioden kommer att ske en\r\nbetydande sänkning av momsen? Betyder det, om\r\nni tänker följa finansplanen, att ni kommer att\r\nsänka skatterna med 10 miljarder kronor per år?</pre><pre>Överläggningen var härmed avslutad.</pre><pre>12 §  Svar på fråga 1991/92:584 om\r\nskattelagstiftningen och arbete i bostaden</pre><pre>Anf. 96  Statsrådet BO LUNDGREN (m):</pre><pre></pre><pre>Fru talman! Conny Sandholm har frågat mig om jag\r\när villig att ta de initiativ till ändringar i\r\nskattereglerna som kan anses nödvändiga för att\r\nöka möjligheterna till arbete i bostaden.</pre><pre>Conny Sandholm hävdar i sin fråga att den snabba\r\nutvecklingen av telekommunikationer medför att\r\nallt fler kan ha sin arbetsplats i eller i anslutning till\r\nsin bostad. Han framhåller vidare att flexibilitet och\r\nförändringsmöjligheter måste prioriteras för att\r\nklara den snabba utvecklingen i ny teknik.</pre><pre>Det ligger i sakens natur att skattereglerna\r\nfortlöpande måste omprövas med hänsyn till\r\nsamhällsutvecklingen. Eftersom Conny Sandholm\r\ninte närmare konkretiserat vilka skatteregler han\r\navser med sin fråga vill jag härutöver lämna\r\nföljande mer generella synpunkter.</pre><pre>Allmänt gäller vid beskattningen att avdrag medges\r\nför kostnader för intäkternas förvärvande, medan\r\navdrag för personliga levnadskostnader inte är\r\navdragsgilla. Det föreligger därvidlag ingen\r\nskillnad beträffande om arbetet bedrivs i den egna\r\nbostaden eller på en särskild arbetsplats. En del\r\nspecialregler finns visserligen vad gäller\r\nkostnadsavdrag vid arbete i bostaden. Dessa regler\r\nsyftar främst till att dra upp gränsen mellan privata\r\nlevnadskostnader och kostnader för intäkternas\r\nförvärvande.</pre><pre>Även om det måhända kan riktas kritik mot vissa\r\nav dessa regler har jag svårt att se att de, eller\r\nskattereglerna i övrigt, skulle utgöra något\r\npåtagligt hinder för att bedriva arbete i bostaden. I\r\nmånga fall torde det i stället vara så att den som har\r\nsin arbetsplats i hemmet har en gynnsammare\r\nsituation än den som arbetar utom hemmet. Den\r\nförstnämnda har t.ex. inga kostnader för resor till\r\noch från arbetsplatsen och därigenom förmodligen\r\ni de flesta fall kostnader som understiger\r\nschablonavdraget.</pre><pre>Jag kan således, i vart fall för närvarande, inte se\r\nnågot behov av ändrade skatteregler för dem som\r\narbetar i den egna bostaden.</pre><pre>Anf. 97  CONNY SANDHOLM (fp):</pre><pre></pre><pre>Fru talman! Låt mig börja med att tacka statsrådet\r\nför svaret. Att det var generellt kan kanske bero på\r\natt en fråga på 29 rader också blir litet generell\r\nibland.</pre><pre>Jag tror att vi i grunden är överens om målet,\r\nnämligen att ta till vara den snabba utvecklingen\r\noch även det positiva i att öka möjligheterna att\r\narbeta i hemmet. Det är positivt även ur barnens\r\nsynvinkel. Man kan arbeta i en kreativ miljö, och\r\ndet medför ett minskat pendlande.</pre><pre>Hindren finns i skattereglerna. Jag måste erkänna\r\natt jag inte har den kompetensen att jag kan säga\r\nvilka regler som gäller. Men den kompetensen\r\nfinns, förmodar jag, hos statsrådet och hans stab.\r\nRegelsystemet är nog många gånger till för att\r\nhindra missbruk, men den misstanken kan ibland\r\nockså hindra goda och kreativa utvecklingar. Det är\r\nbakgrunden till frågan. Finns det möjligheter att\r\nändra detta på något sätt?</pre><pre>Anf. 98  Statsrådet BO LUNDGREN (m):</pre><pre></pre><pre>Fru talman! Det är svårt att diskutera om Conny\r\nSandholm inte kan peka på de problem som\r\nuppkommer till följd av nuvarande skatteregler.\r\nSkattereglerna skall inte diskriminera den som\r\nväljer att arbeta i hemmet. Jag tycker inte att de gör\r\ndet, vilket jag redovisade.</pre><pre>Det finns en gränsdragningsproblematik. Där\r\ngäller det att se till att man inte karakteriserar ett\r\nrum i en villa eller lägenhet som arbetsrum fast man\r\ni realiteten i första hand använder det för privat\r\nbruk. Jag tror att vi är överens om att den\r\ngränsdragningen måste göras. I övrigt ser jag\r\nfaktiskt inga problem i det här avseendet. Om\r\nConny Sandholm definierar problemen kan vi\r\ndiskutera dem i det här sammanhanget.</pre><pre>Jag har även tillsatt en utredare som skall se över\r\nreglerna för inkomst av tjänst. Den utredaren\r\nskulle naturligtvis också kunna se över regler som\r\neventuellt skulle kunna vara diskriminerande, även\r\nom jag inte har kunnat identifiera några.</pre><pre>Anf. 99  CONNY SANDHOLM (fp):</pre><pre></pre><pre>Fru talman! Som jag ser det handlar det inte om\r\nextra rum i en bostad. Det handlar om att förlägga\r\nden huvudsakliga arbetsplatsen i eller i anslutning\r\ntill bostaden. De erfarenheter som jag har visar att\r\nskattemyndigheterna ofta är mycket restriktiva. I\r\nframtiden kommer ett helt nytt tänkande. Därför\r\nvore det bra om man kunde föra en dialog om hur\r\nman kunde befrämja, och framför allt inte hindra,\r\nen sådan utveckling.</pre><pre>I min egen kommun kan jag tänka mig att vi\r\nkommer att starta byggprojekt med just den\r\ninriktningen att man kombinerar arbete och\r\nbostad. Kan kommunen då komma till regeringen\r\nmed en förfrågan om att få starta ett försöksområde\r\ndär man bygger med just denna målsättning?</pre><pre>Anf. 100  Statsrådet BO LUNDGREN (m):</pre><pre></pre><pre>Fru talman! Tanken bakom regeringens politik är\r\natt inte reglera i det här avseendet eller i andra. Det\r\ninnebär att man får bygga ett bostadsområde med\r\nden kombination som Conny Sandholm talar om.\r\nJag kan inte se vilka förändringar i skattereglerna\r\nsom skulle krävas för att det skulle vara möjligt att\r\ngöra det. Den enda regel som jag kan hitta är den\r\nsom Conny Sandholm uppenbarligen inte avser.</pre><pre>Genom skattereglerna skall vi ju varken befrämja\r\narbete i hemmet eller utom hemmet. Syftet med\r\nskattereglerna är inte att lösa den valsituationen,\r\nutan att ta bort eventuella regler som skulle\r\ndiskriminera i det här valet. Några sådana regler\r\nhar vi inte sett.</pre><pre>Anf. 101  CONNY SANDHOLM (fp):</pre><pre></pre><pre>Fru talman! Det finns i dag en restriktiv hållning ute\r\ni landet hos de lokala skattemyndigheterna när det\r\ngäller tillämpningn. Om arbetsgivaren betalar en\r\ndel av bostaden är ju den ersättningen mer eller\r\nmindre en inkomst av tjänst. Då är det svårt att få\r\nkvitta detta. Det jag försöker aktualisera hos\r\nskatteministern är att se möjligheterna att ändra\r\ndessa regler.</pre><pre>Anf. 102  Statsrådet BO LUNDGREN (m):</pre><pre></pre><pre>Fru talman! Om det är fråga om att arbetsgivaren\r\nbetalar hela eller en del av hyran för bostaden är\r\ndet klart att det finns ett gränsdragningsproblem\r\ndär. Det gäller att se till att detta inte är en dold\r\nlöneförmån. Det man får kvitta mot ersättningen är\r\nde kostnader man faktiskt har. Då har vi de krav\r\nsom ställs om att ett arbetsrum skall vara särskilt\r\navdelat osv. Den typen av klara regler från\r\nskattemyndigheternas sida behöver finnas.</pre><pre>Jag har svårt att tro att man skulle vara särskilt\r\nrestriktiv om det är seriöst menat och man faktiskt\r\narbetar i hemmet och har sin arbetsplats förlagd\r\ndär. Man får lov att lösa problemet genom att\r\nuppfylla de krav som kan ställas för att man skall\r\nkunna dra gränsen mellan arbetsrummet och\r\nbostadsrummet. Jag kan inte se att det finns några\r\nproblem i dag. I det här speciella fallet finns det\r\nkanske anledning att diskutera direkt med\r\nriksskatteverket.</pre><pre>Anf. 103  CONNY SANDHOLM (fp):</pre><pre></pre><pre>Fru talman! Jag skymtar en mycket god och välvillig\r\ninställning från statsrådet. Det är möjligt att vi\r\növerdriver farhågorna. Erfarenheterna hittills har\r\nju visat att man har haft en mycket restriktiv\r\nhållning. Med en annan form av byggnation där\r\nman möjliggör en bättre avgränsning minskar\r\nkanske problemen. Vi får se. Jag kanske får\r\nåterkomma. Tack för det här svaret så länge.</pre><pre>Överläggningen var härmed avslutad.</pre><pre>13 §  Svar på fråga 1991/92:599 om ökad ram för\r\ntilläggsbelåning till reparationer m.m.</pre><pre>Anf. 104  Statsrådet BO LUNDGREN (m):</pre><pre></pre><pre>Fru talman! Magnus Persson har frågat mig om jag\r\navser att acceptera Socialdemokraternas förslag att\r\nöka ramen för tilläggslån för reparationer och\r\nombyggnader med 250 milj.kr. för att förhindra att\r\nden öppna arbetslösheten stiger till 6 %.</pre><pre>Den arbetslöshet som för närvarande råder inom\r\nbyggsektorn är inte bara konjunkturbetingad. Den\r\norsakas till stor del av den ekonomiska politik som\r\ntidigare förts och som bl.a. innebar att\r\nbostadssubventionerna tilläts öka under\r\nhögkonjunkturen. Det socialdemokratiska\r\nförslaget innebär att de problem som härigenom\r\nhar skapats nu skall lösas genom ytterligare statliga\r\nsubventioner. En politik med den inriktningen kan\r\njag självklart inte medverka till.</pre><pre>Avgörande för trovärdigheten för den svenska\r\nekonomin är bl.a. att vi nu för en stram\r\nfinanspolitik och sänker de offentliga utgifterna.\r\nAtt därvid undanta bostadsbyggandet från de\r\nomedelbara effekterna av en sådan politik vore helt\r\nfel.</pre><pre>Mitt svar på Magnus Perssons fråga är alltså nej.\r\nJag accepterar inte förslaget att öka ramen för\r\ntilläggslån för reparation och ombyggnader.</pre><pre>Anf. 105  MAGNUS PERSSON (s):</pre><pre></pre><pre>Fru talman! Jag får tacka statsrådet för svaret på\r\nmin fråga. Svaret andas inte något nytt. Det är\r\ntyvärr negativt och förändrar inte vare sig dagens\r\nsituation eller kommande sysselsättningsprognoser.\r\nInför den ökade byggarbetslösheten, som nu\r\ntenderar att ligga mellan 20 och 30 % inom många\r\nregioner, är vi många som känner en stark oro och\r\nindignation över varför inget görs för öka antalet\r\njobb.</pre><pre>Hemma i Värmland går nu i runda tal ca 1 100\r\nbyggnadsarbetare arbetslösa. Prognoserna är\r\noroande för hela landet. Det fanns 30 000\r\narbetslösa byggnadsarbetare i november månad.\r\nNorrbotten toppar ligan. Där befarar man att\r\nsiffran skall bli ca 40 % kommande höst och vinter.\r\nOm inget under inträffar skulle den unika\r\nsituationen uppstå att vi under sommarmånaderna\r\nhar en högre byggarbetslöshet än under\r\nvinterhalvåret samma år.</pre><pre>Fru talman! Med tanke på de siffror som här\r\npresenteras borde, tycker jag, statsrådet Lundgren,\r\nsom inom regeringen är ansvarig för detta, tänka\r\nom. Borde man inte vara öppen för en dialog och\r\nen diskussion med oss från oppositionens sida? Vi\r\nhar från socialdemokratiskt håll föreslagit en rad\r\nåtgärder. Vi föreslår ca 4 miljarder till konkreta\r\nåtgärder för jobb och utbildning. Ett konkret\r\nförslag är det jag här har framfört, nämligen att\r\nman ökar tilläggslånen för reparationer och\r\nombyggnader inom byggsektorn med ca 250\r\nmiljoner för att minska den öppna arbetslösheten.</pre><pre>Fru talman! I dessa tider avvecklar man --\r\ntvärtemot alla goda råd -- i snabb takt tilläggslånen.\r\nI stället för att avveckla borde man utveckla. Ibland\r\nfår jag en känsla av att regeringen har blandat ihop\r\nkorten och att ''avveckling'' och ''utveckling'' givits\r\nfel innebörd i den av regeringen förda politiken.\r\nKanske borde regeringen vid ett allmänt\r\nregeringssammanträde diskutera frågan -- det är ett\r\nråd som jag i all välmening vill ge skatteministern.\r\nOm missuppfattning föreligger kan vi i\r\nfortsättningen servera goda råd för att rädda\r\njobben i framtiden.</pre><pre>Anf. 106  Statsrådet BO LUNDGREN (m):</pre><pre></pre><pre>Fru talman! Arbetslöshet är oacceptabel för den\r\nsom drabbas. En arbetslöshet på de nivåer som vi\r\nför närvarande upplever och riskerar att få uppleva\r\när i sig själv helt oacceptabel. Den är en följd av den\r\npolitik som Magnus Perssons parti har fört tidigare\r\ni regeringsställning. Den har skapat grundläggande\r\nproblem för svensk ekonomi.</pre><pre>Vi har från 1989 till 1991 sett ett fall i\r\nindustriproduktionen som är utan jämförelse i\r\nsvensk ekonomi under modern tid. De\r\ngrundläggande orsakerna till detta problem måste\r\nåtgärdas: offentliga system måste reformeras, och\r\nskatterna måste sänkas för att dra ned de hinder\r\nsom finns för tillväxten i ekonomin. Självfallet\r\nmåste vi under tiden också ta hand om och försöka\r\nlindra den process som Socialdemokraterna har satt\r\ni gång till dess vi får grund för en ny tillväxt i\r\nekonomin.</pre><pre>Visst är regeringen öppen för en dialog, men det får\r\ninte vara en dialog som innebär att man för den\r\npolitik som Socialdemokraterna nu förordar och\r\nsom innebär att man höjer skatter som hämmar\r\ntillväxten och därmed försämrar tillväxtförmågan i\r\nsvensk ekonomi eller att man för en lössläppt\r\nfinanspolitik, som kan leda till kraftiga\r\nräntechocker och därmed försvårar både byggandet\r\ngenerellt sett och situationen för villaägare, ja hela\r\nsituationen när det gäller investeringar. Det gäller\r\nalltså att föra en förnuftig ekonomisk politik, och\r\ndet innebär inte de åtgärder som Magnus Persson\r\nhär förespråkar.</pre><pre>Vi beklagar att vi har kommit i den situation som vi\r\nhar gjort, men det är regeringens ambition och vilja\r\natt lägga grunden för en sund ekonomisk utveckling\r\ni Sverige. Om socialdemokraterna vill föra en\r\ndialog med den utgångspunkten är det naturligtvis\r\nbra.</pre><pre>Anf. 107  MAGNUS PERSSON (s):</pre><pre></pre><pre>Fru talman! Det är ju inte vi som står här i\r\ntalarstolarna som drabbas av regeringens\r\nbannbulla, utan det är de arbetslösa i Sysslebäck,\r\nUddevalla, Täby eller var de nu befinner sig. Det\r\när de som känner oket av den av regeringen förda\r\npolitiken.</pre><pre>Jag tycker att regeringen kör med skygglappar. Bo\r\nLundgren och andra statsråd har en enda väg som\r\nde kör. Prova gärna att ratta våra vägar! De kan\r\nvara både smala och breda, men vi har alternativ.\r\nMen ni lyssnar inte på förslag från oppositionens\r\nsida, utan ni kör er väg! Det är därför situationen\r\nute i landet är så alarmerande, fru talman.</pre><pre>Jag såg i en presskommentar häromdagen att\r\nskatteministern uttalat att han inte tyckte att\r\narbetslösheten var för hög. Var det möjligen ett\r\nfelaktigt citat, eller är det riktigt återgivet?</pre><pre>Delar skatteministern den oro som jag och många\r\nmed mig känner och gör oss till tolk för? Låt mig\r\nsom exempel ta mitt hemlän, där boardindustrin nu\r\ndrabbas -- Persson-Invest och fabriken i Vårberg,\r\nsom inte längre har avsättning för sina produkter,\r\nför spånplattorna. Regeringen kapar här så snabbt\r\natt folk inte känner igen sig i dagens situation.</pre><pre>Anf. 108  Statsrådet BO LUNDGREN (m):</pre><pre></pre><pre>Fru talman! Det är hemskt för dem som drabbas av\r\narbetslöshet -- det må vara i Uddevalla eller\r\nSysslebäck, i Täby eller vilken annan ort som helst\r\ni Sverige. De känner verkligen oket av den tidigare\r\nregeringens politik. Det är ju uppenbart att den\r\nnuvarande regeringen inte har orsakat den\r\nindustriproduktionsnedgång som skedde under\r\nperioden 1989--1991, för att ta ett exempel.</pre><pre>Självfallet lyssnar vi på vad oppositionen säger -- vi\r\nanalyserar det också, och den analysen visar att\r\nman inte kan följa de råd som ni ger. Andra\r\nsocialdemokratiska debattörer har i bostadsfrågan\r\nsagt att de inser att byggsektorn de senaste åren var\r\növerdimensionerad och att detta är ett problem.</pre><pre>Arbetslösheten är oacceptabel. Vi måste komma\r\ntill rätta med arbetslösheten, men det måste ske\r\nmed sådana metoder som inte möjligen innebär\r\nvissa förbättringar på kort sikt men ännu djupare\r\nproblem på några års sikt. Vi måste ta itu med de\r\ngrundläggande orsakerna till Sveriges ekonomiska\r\nproblem.</pre><pre>Anf. 109  MAGNUS PERSSON (s):</pre><pre></pre><pre>Fru talman! Låt mig säga att jag är stolt över att\r\nvara socialdemokrat. Vi har regerat det här landet\r\ni 53 av de senaste 60 åren. Vi har fört en ganska\r\nhygglig politik -- det har funnits jobb och\r\nsysselsättning. Nu redovisas det i\r\nbyggnadsprognoser att man i 20 av 24 län kommer\r\natt ha sysselsättningssiffror som är alarmerande.\r\nOch då går skatteministern Bo Lundgren och\r\nregeringen ut och klipper tvärt. Det är därför\r\nsituationen ser ut som den gör både inom\r\nbyggsvängen och på materielsidan.</pre><pre>Det är riktigt att vi kanske har legat på en alltför\r\nhög nivå, men man kunde ju föra en dialog och\r\ndiskussion med oss från oppositionens sida om\r\nmjukare övergångsregler. Därför är det naturligt,\r\nfru talman, att många arbetslösa här i landet -- det\r\nkan bli mer än 6 %; vi tror inte längre att den siffran\r\nhåller -- kommer att ställa sig frågan: Vad gör\r\nregeringen, vad gör Bo Lundgren och alla andra\r\nstatsråd?</pre><pre>Anf. 110  Statsrådet BO LUNDGREN (s):</pre><pre></pre><pre>Fru talman! Jag skulle vilja fråga Magnus Persson\r\nom han är stolt över att industriproduktionen i\r\nSverige minskade med en femtedel under åren\r\n1989--1991.</pre><pre>Anf. 111  MAGNUS PERSSON (s):</pre><pre></pre><pre>Fru talman! Om en inkompetent regering har\r\nefterträtt den tidigare socialdemokratiska\r\nregeringen är jag stolt över den politik vi har fört\r\nunder årens lopp. Det är de hastiga svängningarna\r\nsom visar att Bo Lundgren och andra i\r\nregeringskansliet inte är beredda att köra skutan --\r\nni rattar er väg ensidigt med skygglappar och\r\nlyssnar inte på de förslag oppositionen framför, och\r\ndet är tragiskt, inte minst för de arbetslösa.</pre><pre>Anf. 112  Statsrådet BO LUNDGREN (m):</pre><pre></pre><pre>Fru talman! Vi lyssnar på de förslag oppositionen\r\nlägger fram, vi tar del av dem, vi analyserar dem\r\noch kommer fram till att de i grunden innebär\r\nsamma politik som den som ledde till att\r\nindustriproduktionen i Sverige sjönk så kraftigt,\r\nsom ledde till att vi genom byggexplosionen de\r\nsenaste åren har fått en kostnadsutveckling som gör\r\natt ingen i realiteten kan betala en nyproducerad\r\nlägenhet utan kraftiga subventioner, en politik som\r\nledde till att tusentals människor har blivit\r\narbetslösa.</pre><pre>Det är en politik som vi strävar efter att rätta till\r\ngenom att ta itu med de grundläggande orsakerna.\r\nMan kan inte lösa problemen genom att fortsätta på\r\nden väg med hög räntenivå och stor arbetslöshet\r\nsom Socialdemokraterna är inne på.</pre><pre>Anf. 113  MAGNUS PERSSON (s):</pre><pre></pre><pre>Fru talman! Jag vill ge ett gott råd till\r\nskatteministern, nämligen att man i regeringen\r\nsätter sig ned och är beredd att lägga prestigen åt\r\nsidan och ta del av våra konkreta förslag, att lyssna.</pre><pre>Det gör ni inte. Jag märker ju bland kamraterna i\r\nde olika utskotten att regeringsföreträdarna inte\r\nhar läst motionerna. Och så sitter man i\r\nregeringskansliet och stirrar sig blind och trumpetar\r\nom att allt vad oppositionen kommer med är fel,\r\nsamtidigt som arbetslösheten segar sig upp mot 6 à\r\n7 %. De heliga tal som arbetsmarknadsministern\r\ntidigare talat om har vi snart slutat att tro på.</pre><pre>Det drabbar människorna, Bo Lundgren. Åk ut till\r\nVärmland, åk ut till Uddevalla, åk ut till\r\nstorstäderna och åk ut till glesbygden och lyssna på\r\nvad människorna säger! Lyssna på de arbetslösa --\r\ndet är ett gott råd.</pre><pre>Anf. 114  Statsrådet BO LUNDGREN (m):</pre><pre></pre><pre>Fru talman! Den nya regeringen har kavlat upp\r\närmarna för att rätta till de misstag som begicks av\r\nden förra regeringen, som lett landet in i en\r\nindustriell kris och en stor arbetslöshet. Jag tycker\r\ndet är något märkligt att man vill fullfölja en politik\r\nsom har givit det resultatet.</pre><pre>Överläggningen var härmed avslutad.</pre><pre>14 §  Svar på fråga 1991/92:562 om övergrepp\r\nmot flickor</pre><pre>Anf. 115  Justitieminister GUN HELLSVIK\r\n(m):</pre><pre></pre><pre>Fru talman! Elver Jonsson har frågat mig om\r\nregeringen överväger åtgärder som skulle kunna\r\nförhindra övergrepp i framtiden mot flickor av\r\njämnåriga pojkar.</pre><pre>Elver Jonsson hänvisar till tidningsuppgifter, enligt\r\nvilka var tredje skolflicka blir våldtagen av\r\njämnåriga pojkar. Uppgifterna avser ett visst\r\nskolområde, men skoldirektören som intervjuats\r\nsäger att siffrorna skulle kunna vara tillämpliga för\r\nhela landet. Elver Jonsson önskar därför få ett\r\nklarläggande av om uppgifterna från Norrköping\r\noch Uppsala är sanningsenliga och om situationen\r\när likartad på flera orter. Han anför vidare att det i\r\nså fall är angeläget att åtgärder vidtas som kan\r\nförbättra situationen.</pre><pre>Eftersom Elver Jonsson har ställt frågan till mig vill\r\njag först framhålla att vi har stränga\r\nstraffbestämmelser mot såväl våldtäkt som andra\r\nformer av sexuella övergrepp. Så sent som i förra\r\nveckan beslöt riksdagen också om ytterligare\r\nskärpningar, som bl.a. tar sikte på övergrepp som\r\nriktar sig mot barn. Låt mig emellertid säga att\r\nsexuella övergrepp mot barn och ungdomar är ett\r\nområde där vi länge haft alltför dåliga kunskaper\r\nom problemens omfattning, karaktär och\r\nskadeverkningar.</pre><pre>Under senare år har det dock skett klara\r\nförbättringar i det hänseendet. Bl.a. har\r\nBrottsförebyggande rådet (BRÅ) genomfört en\r\nomfattande kartläggning av sexualbrott mot barn i\r\nett projekt som pågick under tiden 1985--1991.\r\nResultatet av arbetet har redovisats i flera\r\nrapporter och promemorior (bl.a. BRÅ-PM\r\n1986:12, 1990:3, BRÅ-rapport 1989:1, 1990:6,\r\n1990:8 och 1991:1).</pre><pre>Vid sidan om projektet har BRÅ på grundval av två\r\nofferundersökningar, som utfördes 1989, beräknat\r\natt andelen flickor som utsätts för sexuella\r\növergrepp före 18 års ålder antagligen inte\r\növerstiger 11 %. De uppgifter som Elver Jonsson\r\nrefererar till står således inte i överensstämmelse\r\nmed dessa resultat. Det är givetvis angeläget att vi\r\nfår en fortsatt diskussion om tillförlitligheten av\r\nolika undersökningar och om hur resultaten av\r\ndessa bör tolkas.</pre><pre>När det gäller att förebygga sexuella övergrepp\r\ninom ungdomsgrupper har vi alla ett stort ansvar\r\nför att förmedla och hävda de normer som måste\r\nupprätthållas i umgänget mellan könen. Familjen\r\noch skolan har här en avgörande betydelse. Det är\r\ndå också viktigt att det finns lättillgänglig och\r\ntillförlitlig information om problemen med sexuella\r\növergrepp och de skadeverkningar övergreppen\r\nkan medföra. Jag kan här nämna att BRÅ nyligen\r\nframställt en skrift som ger sådan information och\r\nsom inte bara riktar sig till alla som i sitt arbete\r\nkommer i kontakt med barn utan också andra\r\nvuxna som har barn i sin närhet.</pre><pre>Anf. 116  ELVER JONSSON (fp):</pre><pre></pre><pre>Fru talman! Jag tackar justitieministern för svaret.</pre><pre>Utgångspunkten var, som statsrådet också har\r\nrefererat, de som jag upplevde det omtumlande\r\nuppgifter som återgavs i våra aviser. Nu säger\r\nstatsrådet att vi har för små kunskaper och hänvisar\r\nbl.a. till Brottsförebyggande rådets undersökningar\r\noch verksamhet. Det är väl om det är så att\r\nomfattningen är mindre än som har påståtts -- det\r\när nästan så att jag hör en lättnadens suck från\r\nregeringen: Det var inte så allvarligt som Elver\r\nJonsson sade!</pre><pre>Men låt oss ta de lägre talen! Det är klart att det är\r\nallvarligt om mer än var tionde 18-åring har varit\r\nutsatt för ett djupt kränkande brott, som är så\r\nallvarligt att riksdagen -- på justitieministerns\r\nförslag, tror jag -- har ansett att det är nödvändigt\r\nmed strängare straff, som justitieministern säger i\r\nsvaret. Finns det något annat brott som florerar i\r\nsådan mängd, och förekommer det då att vi till\r\nsynes tar det så ''lugnt''?</pre><pre>Jag har inte någon invändning mot vad\r\njustitieministern här säger om vad som skulle\r\nkunna göras. Det är klart att ytterligare\r\nundersökningar är bra. Vad som sägs om ansvaret\r\nfrån skola och hem, osv. är också riktigt, men jag\r\nundrar om det inte skulle vara välgörande om\r\njustitieministern tog upp det här i ett -- inte\r\nnödvändigtvis stort -- tal. Här diskuterar vi så\r\ntriviala saker -- vad som är rimliga skattesatser, om\r\nde skall gå upp eller ned -- men när det gäller det\r\nsom rör det mycket närgångna och starkt\r\nemotionella bör vi göra något mer. Jag skulle vilja\r\nställa just frågan: Är justitieministern beredd att gå\r\nut med klara och tydliga budskap som förpliktar oss\r\nalla?</pre><pre>Anf. 117  Justitieminister GUN HELLSVIK\r\n(m):</pre><pre></pre><pre>Fru talman! Jag kan då som kommentar till det\r\nsenaste Elver Jonsson sade berätta att jag i förra\r\nveckan höll ett tal på detta tema i samband med ett\r\nstort seminarium på polishögskolan. Jag höll i\r\nhöstas ett tal på samma tema. Båda dessa tillfällen\r\nvar väl bevakade av massmedia, så i varje fall jag\r\nsjälv har i efterhand kunnat se att budskapet inte\r\nbara nådde dem som var närvarande utan även\r\nandra.</pre><pre>Jag tycker att det finns skäl att ta upp det som sades\r\ni den artikel som jag utgår ifrån att vi båda har som\r\nunderlag. Det är en artikel i Aftonbladet från den\r\n12 mars. En skoldirektör och en barn- och\r\nungdomspsykiater uttalar att de som det bästa\r\nbotemedlet ser mer diskussioner om sex och\r\nsamlevnad mellan ungdomar och vuxna. Där kan vi\r\nfrån den offentliga sidan medverka på olika sätt.\r\nEtt sätt att medverka är det informationsmaterial\r\nom sexualbrott mot barn som i år har kommit från\r\nbrottsförebyggande rådet.</pre><pre>Anf. 118  ELVER JONSSON (fp):</pre><pre></pre><pre>Fru talman! Jag tackar justitieministern för de tal\r\nsom är hållna. Det återstår möjligen att hålla ett\r\nlitet tal inom regeringskretsen. Det här berör\r\nnämligen så många politikområden, inte minst\r\nskol- och hemområdet.</pre><pre>Till skillnad från de mera genuina övergreppen när\r\ndet gäller sexualbrott där personerna inte känner\r\nvarandra, har vi här en annan typ av övergrepp som\r\nsker trots att personerna är välbekanta med\r\nvarandra. Det kanske är ett skäl till att man inte är\r\nlika benägen att göra anmälan eller ta upp ett\r\nsamtal med t.ex. en skolsköterska. Man är rädd för\r\natt tala ut om det här.</pre><pre>Så utvecklas på något sätt ett slags pennalism som\r\njag tror att vi alla känner oss främmande för och vill\r\nbekämpa. Det rör sig här om saker som vi i en\r\nrättsstat inte stillatigande kan låta fortgå. Därför\r\nbehöver det beivras men framför allt förhindras.</pre><pre>Anf. 119  Justitieminister GUN HELLSVIK\r\n(m):</pre><pre></pre><pre>Fru talman! En punkt i det som Elver Jonsson tog\r\nupp är mycket viktig. Det gäller att alla som kan ha\r\nanledning att komma i kontakt med dessa frågor\r\noch med människor som har drabbats av sexuella\r\növergrepp måste ge tydliga signaler om att den som\r\ndrabbas av ett övergrepp icke är gärningsman utan\r\noffer. Jag tror att det ofta i olika sammanhang\r\nförekommer felaktiga signaler.</pre><pre>Överläggningen var härmed avslutad.</pre><pre>15 §  Svar på fråga 1991/92:570 om\r\npolishögskolan och ämnet sexuella övergrepp mot\r\nbarn</pre><pre>Anf. 120  Justitieminister GUN HELLSVIK\r\n(m):</pre><pre></pre><pre>Fru talman! Sigrid Bolkéus har frågat mig om det är\r\nförenligt med ämnets vikt att en tjänst som\r\nutbildare på polishögskolan i frågor som rör\r\nsexuella övergrepp mot barn dragits in.</pre><pre>Jag vill inledningsvis säga att jag självfallet ser\r\nmycket allvarligt på den typ av brott Sigrid Bolkéus\r\ntagit upp i sin fråga. Ett uttryck för detta är att\r\nregeringen i budgetpropositionen fastslagit att\r\nökade resurser bör sättas in för att bekämpa\r\nvåldsbrotten, till vilka sexualbrotten hör. I\r\npropositionen pekar också regeringen på vikten av\r\natt enskilda personer som utsätts för brott får\r\npolisens uppmärksamhet och omsorg.</pre><pre>Vad härefter gäller frågan om tjänst som utbildare\r\ni det aktuella ämnet vill jag först nämna att någon\r\ntjänst som lärare i ämnet aldrig har funnits inrättad\r\noch följaktligen inte heller har dragits in.</pre><pre>Huvuddelen av lärarna på polishögskolan är\r\ninkommenderade från den lokala\r\npolisorganisationen för att undervisa i ett eller flera\r\nämnen. Inkommenderingens längd uppgår oftast\r\ntill ett år varefter behovet omprövas. Endast ett\r\nfåtal lärare har fast tjänst vid skolan. En polis har\r\nunder förra året varit inkommenderad på heltid för\r\natt undervisa i frågor som rör sexuella övergrepp\r\nmot barn.</pre><pre>I budgetpropositionen för budgetåret 1992/93\r\nföreslås att polishögskolan skall verka som en\r\nresultatenhet inom rikspolisstyrelsen med\r\nefterfrågestyrning och intäktsfinansiering.</pre><pre>Detta innebär bl.a. att polishögskolan själv avgör\r\nvilken personal som erfordras för att kunna bedriva\r\nden undervisning som de olika polismyndigheterna\r\ni landet efterfrågar. Omfattningen styrs alltså av\r\npolismyndigheternas behov av utbildningen.</pre><pre>Polishögskolan har bedömt att det inte kommer att\r\nfinnas behov av en lärare på heltid i det aktuella\r\nämnet vid skolan.</pre><pre>Jag har emellertid inhämtat från polishögskolan att\r\nundervisning i ämnet utredningar av sexuella\r\növergrepp mot barn naturligtvis även i\r\nfortsättningen kommer att erbjudas\r\npolismyndigheterna.</pre><pre>Anf. 121  SIGRID BOLKÉUS (s):</pre><pre></pre><pre>Fru talman! Jag tackar justitieministern för svaret.</pre><pre>Även om beslutet att inte förlänga uppdraget som\r\nutbildare på polishögskolor i frågor som rör\r\nsexuella övergrepp mot barn är högskolans egen\r\nangelägenhet, tror jag att det är viktigt att\r\njustitieministern som här i svaret markerar allvaret\r\nnär det gäller sexuella övergrepp mot barn.</pre><pre>Att den här tjänsten inte förlängs eller permanentas\r\nhar upprört många sinnen. Det skall inte finnas\r\nnågot tvivel om var riksdag och regering står i dessa\r\nfrågor. Det har visat sig att goda utredningar är de\r\ndär läkare, psykolog och polis gör en\r\ntotalvärdering. De senaste åren har polisens\r\nkunskap om dessa brott och barns reaktioner blivit\r\nstörre.</pre><pre>Bra utbildning behövs i alla rättsfrågor. Särskilt\r\nviktiga är frågor om brott mot barn, eftersom de\r\nhar svårt att föra sin egen talan. Nyblivna poliser\r\nmåste lära sig att känna igen signaler hos utsatta\r\noch inte vara rädda för att ta tag i frågorna. Ca\r\n17 000 barn under 15 år utnyttjas sexuellt.</pre><pre>Justitieministern sade att polishögskolan har\r\nbedömt att det inte kommer att finnas behov av en\r\nlärare på heltid i det aktuella ämnet vid skolan. Jag\r\nantar att det ligger besparingsskäl bakom. Men det\r\nhär är i längden ingen besparing. Vad som verkligen\r\nkostar pengar är att dessa utsatta barn får men för\r\nlivet. Det är inte mindre utan mer utbildning som\r\nbehövs angående brott mot barn.</pre><pre>Fru talman! Jag har varit lärare i 25 år, och jag\r\nfrågar mig själv allvarligt om jag i okunskap har\r\nvarit blind för orsaken till elevers oro, magvärk och\r\nsömnproblem. Den frågan får jag troligen aldrig\r\nsvar på. Men jag har fått ett svar från\r\njustitieministern, och det tackar jag för.</pre><pre>Anf. 122  Justitieminister GUN HELLSVIK\r\n(m):</pre><pre></pre><pre>Fru talman! Jag vill gärna tillägga att enligt\r\npolishögskolans kurskatalog för kommande läsår\r\nerbjuds två grundkurser och två fortbildningskurser\r\ni ämnet utredning av sexuella övergrepp och\r\nmisshandel mot barn. Kurserna är på en vecka.</pre><pre>Jag vill också påpeka att den aktuella\r\ninkommenderade polisen inte har ägnat sig åt\r\nutbildningen på polishögskolan på heltid. Hon har\r\nhaft möjlighet att sälja sina tjänster på andra håll.</pre><pre>Anf. 123  SIGRID BOLKÉUS (s):</pre><pre></pre><pre>Fru talman! Jag läste att Monica Dahlström-Lannes\r\nskall fortsätta på egen hand, och det är mycket bra.\r\nMen som sagt, jag tycker att tjänsten på\r\npolishögskolan behövs i allra högsta grad.</pre><pre>Innebär detta, justitieministern, att alla nyblivna\r\npoliser får utbildning i dessa viktiga frågor? Är det\r\nfrivilligt eller kommer det att bli obligatoriskt?</pre><pre>Anf. 124  Justitieminister GUN HELLSVIK\r\n(m):</pre><pre></pre><pre>Fru talman! Jag kan inte svara på om innehållet i\r\nkurskatalogen enbart bjuds ut externt eller om\r\nämnena ingår separat i den obligatoriska\r\nutbildningen.</pre><pre>Överläggningen var härmed avslutad.</pre><pre>16 §  Svar på fråga 1991/92:589 om\r\nkriminalvårdsanstalten i Karlskrona</pre><pre>Anf. 125  Justitieminister GUN HELLSVIK\r\n(m):</pre><pre></pre><pre>Fru talman! Yvonne Sandberg-Fries har frågat mig\r\nom regeringen avser att behålla\r\nKarlskronaanstalten för att tillgodose behovet av\r\nslutna anstaltsplatser inom kriminalvården.</pre><pre>Frågan om att riva upp nedläggningsbeslutet av\r\nkriminalvårdsanstalten i Karlskrona diskuterades\r\nhär i kammaren senast den 26 november förra året.\r\nJag redogjorde då för bakgrunden till\r\nnedläggningsbeslutet och att frågan skulle\r\nbehandlas i 1992 års budgetproposition. Som\r\nYvonne Sandberg-Fries konstaterar i sin fråga har\r\nregeringen i budgetpropositionen gjort\r\nbedömningen att det inte finns skäl att ändra på\r\nbeslutet. Jag gör samma bedömning i dag.</pre><pre>Jag vet att 17 platser på avdelningar på\r\nKarlskronaanstalten som varit stängda en tid togs i\r\nbruk på nytt i fredags. Enligt vad jag inhämtat skall\r\ndessa platser utnyttjas omkring en månad. Därefter\r\nfortsätter den tidigare påbörjade avvecklingen av\r\nanstalten. Anledningen till öppnandet var bl.a. att\r\ndet behövdes extra platser i samband med att de\r\nintagna som strejkade på Kumlaanstalten skulle\r\nförflyttas till andra anstalter. Dessutom kan nämnas\r\natt omkring 230 anstaltsplatser är tillfälligt stängda\r\npå grund av ombyggnadsarbeten.</pre><pre>Som Yvonne Sandberg-Fries vet kommer flertalet\r\nav de anställda vid anstalten att beredas fortsatt\r\nanställning på det nya häktet. Med anledning av\r\nöppnandet av de 17 platserna har fyra tidigare\r\nanställda vikarier anställts på nytt.</pre><pre>Svaret på frågan är således att regeringen inte har\r\nför avsikt att ändra nedläggningsbeslutet.</pre><pre>Anf. 126  YVONNE SANDBERG-FRIES (s):</pre><pre></pre><pre>Fru talman! Jag ber att få tacka justitieministern för\r\nsvaret på frågan, även om jag inte är särskilt glad\r\növer innehållet i svaret. Den här frågan har\r\ndiskuterats länge. Jag måste säga att problemen\r\nmed att förstå regeringens ställningstaganden\r\nkvarstår.</pre><pre>Vi talar här om en anstalt som är förhållandevis\r\nbillig. Den driver en verksamhet med motivations-\r\noch påverkansprogram, som justitieministern själv\r\nhar uttalat sig för. Den har en mycket hög säkerhet,\r\nbåde för personal och intagna. Det har nyligen\r\ngjorts stora investeringar.</pre><pre>Vi kan t.ex. jämföra med Malmöregionens\r\nrymningar. Moderater brukar vara angelägna om\r\natt förhindra sådana, har vi förstått. 1990/91 rymde\r\n28 intagna i Malmö, medan ingen rymde i\r\nKarlskrona.</pre><pre>Justitieministern säger att ett skäl är att 230 platser\r\när tillfälligt stängda. Men justitieministern egna\r\nförslag kommer väl ändå att leda till att behovet av\r\nanstaltsplatser kommer att öka.\r\nHäktesbeläggningen är redan i dag mycket hög.\r\nSlopandet av halvtidsfrigivningen kommer,\r\nvisserligen rakt av, att innebära ett behov av mellan\r\n500 och 600 nya platser, enligt uppgifter från\r\ndepartementet. Till detta kommer t.ex.\r\nskärpningen av påföljden för rattfylleri.\r\nSammantaget borde detta innebära att det finns en\r\nuppgift för den här anstalten även i fortsättningen.</pre><pre>Anf. 127  Justitieminister GUN HELLSVIK\r\n(m):</pre><pre></pre><pre>Fru talman! Jag vill först påminna om att det var\r\nden socialdemokratiska regeringen som fattade\r\nbeslutet om nedläggning. Som jag sade har vi inte\r\nfunnit skäl att ompröva beslutet.</pre><pre>Det är riktigt att det just nu finns en hög\r\nbeläggning. Utöver de skäl jag nämnde inträffar\r\nden högsta beläggningen normalt vid den här tiden\r\npå året. Sedan har vi dessutom ombyggnadsarbeten\r\noch omflyttning för att få stopp på strejken på\r\nKumla.</pre><pre>Det är också korrekt att vi med vår politik kommer\r\natt få behov av ytterligare platser, framför allt när\r\nvi slopar den obligatoriska halvtidsfrigivningen.\r\nDet har vi naturligtvis också sett över. Det sker\r\nombyggnadsarbeten och nybyggande är på gång.\r\nan skall ha klart för sig att\r\nKarlskronaanstalten -- och den typen av anstalter --\r\när byggda på ett sådant sätt att de är mycket\r\npersonalkrävande. Med nybyggnader kan vi hålla\r\ndriftskostnaderna nere och därmed göra det\r\nbilligare på sikt.</pre><pre>Anf. 128  YVONNE SANDBERG-FRIES (s):</pre><pre></pre><pre>Fru talman! Det var visserligen den\r\nsocialdemokratiska regeringen som föreslog en\r\nnedläggning, men det var inte någon\r\nsocialdemokrat som i valrörelsen stod i Karlskrona\r\noch sade: Rösta på mig, så kommer vi att behålla\r\nanstalten. Det var i stället en moderat, den\r\nmoderate riksdagsmannen K-G Svenson, som hade\r\nfått löfte ifrån partiledningen om att få göra detta\r\nuttalande i valrörelsen. Därför är det naturligt för\r\nmig att fråga varför regeringen inte fullföljer det\r\nlöfte som avgavs, särskilt med tanke på att man har\r\nen moderat som justitieminister.</pre><pre>Jag har intrycket av att det har gått något slags\r\nprestige i den här frågan. Kriminalvårdsstyrelsen\r\nhar ett uppdrag att gå igenom anstaltsbeståndet och\r\ndra slutsatser om vilka anstalter som skall vara\r\nkvar, vilka som skall läggas ner samt var\r\nnybyggnationerna skall göras. Den skall också\r\nbedöma platsbehovet för framtiden. Denna\r\nbedömning är mig veterligen ännu inte gjord.\r\nDärför tycker jag att det är egendomligt att man\r\nkan säga att Karlskronaanstalten inte behövs i\r\nframtiden.</pre><pre>Anf. 129  Justitieminister GUN HELLSVIK\r\n(m):</pre><pre></pre><pre>Fru talman! Vi har enligt min uppfattning en god\r\nkommunikation med kriminalvårdsstyrelsen. Det\r\nhade naturligtvis varit betydligt enklare för mig att\r\nsäga att vi inte skall lägga ner Karlskronaanstalten.\r\nMen efter en ordentlig genomgång och just på\r\ngrund av känslan av ansvar inför framtiden och för\r\nhur vi på lång sikt skall klara kriminalvården har\r\ngjort att jag har accepterat och står bakom beslutet\r\natt inte riva upp nedläggningsbeslutet.</pre><pre>Anf. 130  YVONNE SANBERG-FRIES (s):</pre><pre></pre><pre>Fru talman! Jag vill nog ändå hävda att denna fråga\r\nhar blivit ett slags prestigefråga. Anstalten skall\r\nläggas ner till varje pris, oavsett om det finns\r\nargument för det eller inte.</pre><pre>Justitieministern säger också i sitt svar att flertalet\r\nav dem som är anställda på anstalten kommer att\r\nberedas arbete på det nya häktet. Det är i och för\r\nsig riktigt, men om inte annat tycker jag faktiskt att\r\nregeringen har ett mycket stort ansvar för att se till\r\natt statliga jobb inte i onödan tas bort ifrån den här\r\nkommunen. Det gäller bl.a. mot bakgrund av att\r\nnär det förslag till försvarsproposition som\r\nregeringen har lagt fram väl har antagits i den här\r\nkammaren, kommer i storleksordningen 350\r\nstatligt anställda att tvingas lämna sina arbeten. Det\r\nborde också vara ett skäl att ta hänsyn till i\r\nsammanhanget.</pre><pre>Anf. 131  Justitieminister GUN HELLSVIK\r\n(m):</pre><pre></pre><pre>Fru talman! Flertalet av de anställda kommer, som\r\nYvonne Sandberg-Fries själv sade, att beredas\r\nfortsatt anställning på det nya häktet.</pre><pre>Överläggningen var härmed avslutad.</pre><pre>\r\n17 §  Svar på fråga 1991/92:603 om i Sverige\r\ndömda utlänningar, som får avtjäna straffet i sitt\r\nhemland</pre><pre>Anf. 132  Justitieminister GUN HELLSVIK\r\n(m):</pre><pre></pre><pre>Fru talman! Lars-Erik Lövdén har ställt en fråga till\r\nmig med anledning av ett uppmärksammat fall där\r\ntvå personer, som i Sverige dömts till långa\r\nfängelsestraff, överförts till Turkiet för\r\nverkställighet av straffen och där inom kort\r\nfrigivits. Lars-Erik Lövdén undrar vilka åtgärder\r\nregeringen avser att vidta i syfte att förhindra\r\nliknande händelser i framtiden.</pre><pre>Jag kan upplysa om att frigivningen har skett enligt\r\nen särskild turkisk lag om amnesti.</pre><pre>Överföringen har skett enligt lagstiftningen om\r\ninternationellt samarbete rörande verkställighet av\r\nbrottmålsdomar. Lagstiftningen innehåller tre olika\r\nfall där överförande av fängelsestraff kan ske. I de\r\nfall som är vanligast i praktiken -- och dit det nu\r\naktuella hör -- beslutar regeringen om överförande\r\ntill Sverige, medan kriminalvårdsstyrelsen prövar\r\närenden om överförande från Sverige. Det finns\r\ninte någon skyldighet för Sverige att medverka till\r\növerförande. Det innebär att det finns ett visst\r\nutrymme för att vägra överförande. Lagen anger\r\ndock inte när detta bör ske.</pre><pre>Det kan i ett fall där det är tveksamt om ett\r\növerförande bör ske behöva fattas beslut som\r\npåverkar Sveriges förbindelser med en annan stat,\r\nvilket bör ankomma på regeringen. Jag anser\r\ndärför att man bör överväga att införa en möjlighet\r\nför kriminalvårdsstyrelsen att i sina\r\növerförandeärenden hänskjuta sådana fall till\r\nregeringen.</pre><pre>Genom en sådan ändring skulle det också tydligare\r\nframgå av lagen att ett överförande inte alltid bör\r\nske, även om de formella förutsättningarna finns\r\nför detta.</pre><pre>Anf. 133  LARS-ERIK LÖVDÉN (s):</pre><pre></pre><pre>Fru talman! Jag ber att få tacka justitieministern för\r\nsvaret.</pre><pre>När två i Sverige för grovt narkotikabrott dömda\r\nutländska medborgare vars straffverkställighet\r\növerförs till Turkiet där omedelbart släpps fria, blir\r\nnaturligtvis upprördheten stor, detta särskilt som\r\nden brottsliga verksamheten var synnerligen grov.</pre><pre>En av männen dömdes i Sverige till tolv års fängelse\r\nför langning av 220 kilo heroin. Det var det största\r\nnarkotikamålet någonsin i Sverige. Efter att ha\r\navtjänat fyra år i svenskt fängelse överförs de båda\r\ntill Turkiet och frisläpps omedelbart enligt, som\r\njustitieministern anger i sitt svar, särskild\r\namnestilagstiftning. Här kan man verkligen, för att\r\nanvända ett av Moderaterna myntat begrepp, tala\r\nom svängdörrar från Kumla.</pre><pre>Överförandet har skett enligt lagstiftningen om\r\ninternationellt samarbete rörande verkställighet av\r\nbrottmålsdomar. Denna lagstiftning är, som\r\njustitieministern mycket riktigt anger, inte\r\nbindande. Man är inte tvingad att bevilja\r\növerförandet. Det är en fakultativ lagstiftning. Det\r\nfinns alltså inga tvingande bestämmelser som\r\nålägger Sverige att överföra verkställigheten till\r\nannat land.</pre><pre>Jag tycker att den åtgärd som justitieministern\r\nanger i sitt svar är riktig, dvs. att regeringen i vissa\r\nfall skall få möjlighet att pröva dessa ärenden.\r\nHade man i detta fall haft kunskap om\r\namnestilagstiftningen skulle naturligtvis\r\nsituationen ställts i en helt annan dager.</pre><pre>Nu har det förekommit uppgifter bl.a. i massmedia\r\natt regeringen haft kännedom om den förestående\r\namnestin i Turkiet innan beslutet fattades av\r\nkriminalvårdsstyrelsen. Jag vill fråga\r\njustitieministern om detta är riktigt och varför\r\nkriminalvårdsstyrelsen i så fall inte fick ta del av\r\nden kunskapen.</pre><pre>Anf. 134  Justitieminister GUN HELLSVIK\r\n(m):</pre><pre></pre><pre>Fru talman! Den framställan som gjordes i detta\r\närende skedde i februari 1991. Enligt den\r\ninformation som jag har fått fick UD under våren,\r\ndvs. våren 1991, information om den turkiska\r\namnestilagen. Jag kan inte svara för varför den\r\ndåvarande regeringen inte vidarebefordrade den\r\ninformationen.</pre><pre>Anf. 135  LARS-ERIK LÖVDÉN (s):</pre><pre></pre><pre>Fru talman! Jag är som jag tidigare sade nöjd med\r\ndet svar som justitieministern har avgivit, nämligen\r\natt hon är beredd att ta upp frågan om att införa en\r\nbestämmelse som gör det möjligt för\r\nkriminalvårdsstyrelsen att hänskjuta ärenden till\r\nregeringen när det är fråga om särskilt känsliga fall.</pre><pre>Jag hoppas också att justitieministern ser till att\r\nkommunikationen mellan utrikesdepartementet\r\noch kriminalvårdstyrelsen i den här typen av\r\närenden sker på ett bättre sätt fortsättningsvis.\r\nHärmed ber jag än en gång att få tacka\r\njustitieministern för svaret.</pre><pre>Överläggningen var härmed avslutad.</pre><pre>18 §  Svar på fråga 1991/92:527 om en\r\njärnvägstunnel under Öresund</pre><pre>Anf. 136  Statsrådet GÖREL THURDIN (c):</pre><pre></pre><pre>Fru talman! Georg Andersson har frågat mig om\r\nregeringen avser att fördröja genomförandet av\r\nbroprojektet genom att kräva förnyad utredning av\r\nen järnvägstunnel under Öresund.</pre><pre>Bakgrunden till frågan är den skrivelse som\r\nmiljöoch naturresursdepartementet upprättat och\r\növersänt till Svensk-Danska Broförbindelsen AB. I\r\nskrivelsen ges vägledning för den ansökan som\r\nbolaget skall göra med anledning av att regeringen\r\nbeslutat att utformningen av en fast förbindelse\r\nskall prövas enligt 4 kap. naturresurslagen. Enligt\r\nGeorg Andersson har redovisningen i massmedia\r\nskapat ett intryck av att departementet nu kräver\r\nen förnyad utredning av ett tunnelalternativ.</pre><pre>Låt mig erinra om att det folkrättsligt bindande\r\navtal som Sveriges och Danmarks regeringar ingått\r\nförutsätter att projektets lämplighet prövas enligt\r\nresp. stats lagstiftning. För vår del innebär denna\r\nprövning bl.a. att sökanden skall göra en\r\nmiljökonsekvensbeskrivning som uppfyller kraven\r\ni naturresurslagen.</pre><pre>I motiven till den lagstiftning som ligger till grund\r\nför kraven på miljökonsekvensbeskrivningar (prop\r\n1990/91:90, BoU18) sägs bl.a. att i en\r\nmiljökonsekvensbeskrivning skall redovisas vilka\r\nrealistiska alternativ som kan övervägas när det\r\ngäller lokalisering eller utformning.</pre><pre>I den skrivelse som Georg Andersson åberopar i sin\r\nfråga påpekas att de alternativ som övervägts\r\nbeträffande förbindelsens utformning m.m. bör\r\nredovisas. Vidare anges att det står den sökande\r\nfritt att redovisa även andra alternativ som är\r\nintressanta från ekonomisk, miljömässig eller\r\nkommunikationsteknisk synpunkt. Det sägs också\r\natt en av förutsättningarna för att regeringens\r\nprövning enligt naturresurslagen inte skall\r\nfördröjas, är att det från miljösynpunkt\r\ngynnsammaste alternativet är tillfredsställande\r\nbehandlat. Detta påpekande från departementet\r\nsyftar till att undvika förseningar och definitivt inte\r\ntill att fördröja prövningen av projektet.</pre><pre>Anf. 137  GEORG ANDERSSON (s):</pre><pre></pre><pre>Fru talman! Tack för svaret, men det gjorde mig\r\ninte klokare. Det innehåller bara en upprepning av\r\ndet som redan står att läsa i det dokument som\r\nutgått från miljö- och naturresursdepartementet\r\noch på vilket jag grundade min fråga. Denna\r\nskrivelse ledde till att jag kände mig vilsen. Så har\r\ntydligen massmedia också känt det. Jag tror mig\r\nveta att man även i trafikutskottet står undrande\r\ninför vad detta betyder. Det är mot denna bakgrund\r\njag har ställt frågan.</pre><pre>Innebär detta att tunnelalternativet skall utredas på\r\nnytt, och är detta en förutsättning som\r\nmiljödepartementet nu ställer för en\r\nmiljöprövning? Frågan som ligger bakom är: Kan\r\ntidtabellen hålla, dvs. kan man starta projektet\r\nunder 1993 som vi har kommit överens om i\r\navtalet? Det är mina två konkreta frågor. Jag\r\nhoppas verkligen att jag kan få ett förtydligande.\r\nDet är många som undrar.</pre><pre>Anf. 138  Statsrådet GÖREL THURDIN (c):</pre><pre></pre><pre>Fru talman! I avtalet står att det åligger Sverige och\r\nDanmark att tillse att arbetet med\r\nÖresundsförbindelsen inriktas på att\r\nanläggningsarbetena kan påbörjas år 1993. Vi är\r\nhelt inriktade på att avtalet skall fullföljas. Det\r\nföreligger inga oklarheter på denna punkt. Över\r\nhuvud taget har hela regeringen samma inriktning\r\nnär det gäller att följa upp avtalet och också se till\r\natt det sker ett så snabbt beslut som möjligt.</pre><pre>När det gäller den andra frågan utgår jag ifrån att\r\nGeorg Andersson anser att vi skall följa\r\nnaturresurslagen, dvs. svensk lagstiftning, vid\r\nmiljöprövningen. Det betyder att vi måste se till att\r\nvi har ett ordentligt beslutsunderlag när vi fattar\r\nbeslut i frågan. Vi måste också vara ganska lyhörda\r\nför vad experter anser. Vi vet inte vad t.ex. en\r\ninternationell expertpanel kan komma fram till.\r\nDet kan inte jag säga någonting om i dag, eftersom\r\nnågon sådan inte ens är tillsatt.</pre><pre>Dessutom har Helcom mycket tydligt i flera länder\r\nuttalat att man ser det som önskvärt att alla\r\ntänkbara alternativ utreds. Det är deras önskemål.\r\nJag har enbart visat på de förutsättningar vi arbetar\r\nunder på miljö- och naturresursdepartementet.</pre><pre>Anf. 139  GEORG ANDERSSON (s):</pre><pre></pre><pre>Fru talman! Nu har vi ett avtal, och det gäller en\r\nbro. Kommunikationsministern har vid upprepade\r\ntillfällen slagit fast att faktum är att avtalet av den\r\n23 mars 1991 mellan den svenska regeringen och\r\nden danska regeringen inte tillåter någon annan\r\nutformning än en kombinerad järnvägs- och\r\nvägförbindelse. Det sade\r\nkommunikationsministern t.ex. den 18 februari här\r\ni kammaren. Det bekräftades ytterligare i förra\r\nveckan i ett svar till Lars-Erik Lövdén.</pre><pre>Vi har i riksdagen behandlat frågan om en tunnel.\r\nRiksdagen har avvisat det förslaget. Den danska\r\nregeringen har också avvisat förslaget. Jag noterar\r\natt den danska brobolaget säger att en lösning med\r\nen tunnel under Öresund inte är aktuell. Då frågar\r\njag mig återigen: Är det verkligen allvarligt menat\r\natt man av något slags formalistiska skäl skall\r\nutreda tunnelalternativet en gång till? I så fall blir\r\ndet ingen start under 1993, det är jag övertygad om.</pre><pre>Den andra luddigheten i denna skrivelse är när ni\r\nredovisar vilka realistiska alternativ som bör\r\növervägas när det gäller lokalisering och\r\nutformning. Lokaliseringen är ganska klart fixerad\r\ni avtalet. En utformning med en bro och en\r\nsänktunnel under Drogden är vad som har avtalats.\r\nDet är detta som skall utformas så, att det uppfyller\r\nmiljökrav beträffande vattengenomströmning och\r\nannat.</pre><pre>Anf. 140  Statsrådet GÖREL THURDIN (c):</pre><pre></pre><pre>Fru talman! Också jag kan läsa ur avtalet. Där står\r\natt allting skall ske med hänsyn till vad som är\r\nekologiskt motiverat, tekniskt möjligt och\r\nekonomiskt rimligt. Det är kopplat till att det skall\r\nhandla om en bro. Även en bro kan faktiskt få olika\r\nutformning. Den skall ju bl.a. vara kombinerad\r\nmed en tunnel på den danska sidan. Såvitt jag\r\nförstår är det inte alldeles säkert att den i dag har\r\nden utformning som man slutligen kommer att\r\ngodkänna.</pre><pre>Det som är viktigt för mig är att vi hanterar vår\r\nlagstiftning, naturresurslagen, på ett riktigt sätt och\r\natt vi verkligen skaffar ett så bra underlag som\r\nmöjligt för beslutet. Jag har inte ställt något krav på\r\natt ett tunnelalternativ skall utredas. Jag har bara\r\ntalat om de förutsättningar vi kommer att arbeta\r\nunder på miljö- och naturresursdepartementet i\r\nförhållande till både den nationella lagstiftningens\r\nkrav och internationella krav.</pre><pre>Anf. 141  GEORG ANDERSSON (s):</pre><pre></pre><pre>Fru talman! På denna punkt är jag överens med\r\nGörel Thurdin. En broförbindelse kan utformas på\r\nolika sätt och likaså sänktunneln under Drogden.\r\nDet är väl detta som miljöprövningen i första hand\r\nskall ta sikte på, att se till att utformningen blir på\r\nett sätt som i så hög grad som möjligt tillgodoser\r\nmiljökraven.</pre><pre>Sedan säger Görel Thurdin att hon inte har ställt\r\nkrav på att tunnelalternativet skall utredas på nytt.\r\nJag noterar detta med tacksamhet. Jag hoppas att vi\r\ninte behöver föra någon ytterligare debatt om den\r\nfrågan, utan att regeringen,\r\nkommunikationsministern och miljödepartement\r\när överens om att det inte ånyo krävs en utredning\r\nav tunnelalternativet. Det är avvisat av bl.a.\r\nekonomiska skäl.</pre><pre>Anf. 142  Statsrådet GÖREL THURDIN (c):</pre><pre></pre><pre>Fru talman! Jag kan naturligtvis inte garantera vilka\r\ndiskussioner som kommer att föras utifrån det\r\nmaterial som kommer att ligga på departementets\r\nbord och som kommer att skickas ut på remiss. Det\r\när många som kommer att ha åsikter om detta\r\nmaterial. Den diskussionen vill jag inte föregripa.</pre><pre>Jag tänker faktiskt ställa en motfråga till Georg\r\nAndersson. Anser Georg Andersson att svensk\r\nlagstiftning på något sätt har avtalts bort? Anser\r\nGeorg Andersson att vi inte över huvud taget skall\r\nlyssna på vad andra Östersjöländer har att säga i\r\ndenna fråga?</pre><pre>Anf. 143  GEORG ANDERSSON (s):</pre><pre></pre><pre>Fru talman! Det finns ett uttalande i\r\nriksdagsbeslutet om de sakerna. Därom råder inga\r\ndelade meningar. Men jag menar att det är väl ändå\r\nonödigt att hålla på och utreda alternativ som den\r\nsvenska riksdagen och den danska regeringen en\r\ngång har avvisat och som man också har avvisat i\r\navtalet. Det är att fördröja hela processen, om man\r\nkräver nya utredningar av detta, som av andra --\r\ntrafikpolitiska och ekonomiska -- skäl är avvisat, låt\r\nvara att tunnelalternativet kunde vara ur\r\nmiljösynpunkt något bättre än broalternativet.\r\nMen det fanns ju andra skäl till att det avvisades.</pre><pre>Tidigare sade Görel Thurdin att hon inte kräver en\r\nutredning om tunnelalternativet. Jag tar fasta på\r\ndet, och vi går vidare i det här arbetet -- med så hög\r\nhastighet som möjligt, hoppas jag.</pre><pre>Anf. 144  Statsrådet GÖREL THURDIN (c):</pre><pre></pre><pre>Fru talman! Jag har ju haft kontakter med\r\nmiljöminister M ller i Danmark, och vi har båda\r\nkommit fram till att högsta möjliga miljöambition\r\nskall gälla vad avser beslutet i den här frågan. Jag\r\nutgår från att om vi skall ha trovärdighet när vi\r\nfastställer ett beslut måste också underlaget visa att\r\nvi verkligen har valt ett så att säga för miljön\r\ntrovärdigt alternativ.</pre><pre>Anf. 145  GEORG ANDERSSON (s):</pre><pre></pre><pre>Fru talman! Men alternativet är en gång för alla\r\nvalt, och regeringen har inget mandat att nu hålla\r\npå och förhandla om något annat alternativ än det\r\nsom riksdagen har beslutat om. Det skall utformas\r\nså att det blir ur miljösynpunkt så bra som möjligt.\r\nKan man inte nå upp till vad som rimligen krävs för\r\ndetta alternativ får man väl återkomma till\r\nriksdagen om saken. Men något mandat att utreda\r\nett tunnelalternativ, som är avvisat av ekonomiska\r\noch trafikpolitiska skäl, kan jag inte se att det finns.\r\nEtt sådant utredande är ju bara ägnat att fördröja\r\nhela processen och släpa upp frågan på den\r\nberyktade långbänken.</pre><pre>Jag hoppas verkligen att regeringen är enig och står\r\nbakom vad kommunikationsministern vid\r\nupprepade tillfällen har sagt, och jag tar än en gång\r\nfasta på att Görel Thurdin sade att hon inte kräver\r\natt tunnelalternativet skall utredas.</pre><pre>Anf. 146  Statsrådet GÖREL THURDIN (c):</pre><pre></pre><pre>Fru talman! Jag har inte ställt några krav på\r\nbroföretaget, för det har varit fullständigt omöjligt\r\natt där kräva någonting annat än vad som fastställts\r\ni det avtal som föreligger.</pre><pre>Men jag konstaterar att enligt Georg Andersson --\r\noch jag utgår från att det gäller Socialdemokraterna\r\növer huvud taget -- är egentligen\r\nmiljökonsekvensbeskrivningen ganska onödig. Jag\r\nför min del tänker se till att vi följer\r\nnaturresurslagen och dess intentioner att man skall\r\nvälja det för miljön bästa alternativet.</pre><pre>Anf. 147  GEORG ANDERSSON (s):</pre><pre></pre><pre>Fru talman! Innebär det att Görel Thurdin ånyo\r\naktualiserar tunnelalternativet? Talar jag inte med\r\nföreträdare för en och samma regering när jag talar\r\nmed Odell och när jag talar med Thurdin?</pre><pre>Anf. 148  Statsrådet GÖREL THURDIN (c):</pre><pre></pre><pre>Fru talman! Jag tror att Georg Andersson inte ens\r\när medveten om att ett nollalternativ också skall\r\nprövas och att det skall ske sammanvägningar och\r\njämförelser mellan de två alternativen. Det är sagt.</pre><pre>Anf. 149  GEORG ANDERSSON (s):</pre><pre></pre><pre>Fru talman! Vi har tecknat avtal om att bygga en\r\nbro för järnvägs- och landsvägstrafik mellan Malmö\r\noch Köpenhamn. Jag hoppas att regeringen ser till\r\natt det avtalet genomförs, med allt beaktande av\r\nden lagstiftning som gäller och precis enligt vad\r\nriksdagen tidigare uttalat sig för.</pre><pre>Anf. 150  Statsrådet GÖREL THURDIN (c):</pre><pre></pre><pre>Fru talman! Jag bara konstaterar att Georg\r\nAndersson vill inte följa svensk lagstiftning.</pre><pre>Anf. 151  GEORG ANDERSSON (s):</pre><pre></pre><pre>Fru talman! Det var ett mycket enfaldigt\r\nkonstaterande. Jag har deltagit i kammardebatten\r\nefter att ha varit föredragande statsråd för den\r\nproposition som presenterades och där riktlinjerna\r\nför hanteringen av frågan fastlades, och jag hoppas\r\natt den nuvarande regeringen håller fast vid dessa.</pre><pre>Överläggningen var härmed avslutad.</pre><pre>19 §  Svar på fråga 1991/92:605 om\r\nSträngforsen</pre><pre>Anf. 152  Statsrådet GÖREL THURDIN (c):</pre><pre></pre><pre>Fru talman! Jarl Lander har frågat miljöminister\r\nOlof Johansson om Strängforsen i norra Klarälven\r\nredan är skyddad mot vattenkraftsutbyggnad.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>Strängforsen, som ligger invid Kärrbackstrand,\r\nfinns inom den sträcka i Klarälven som skyddas\r\nenligt bestämmelserna i naturresurslagen. Ett kort\r\nsvar på Jarl Landers fråga är därför ja.</pre><pre>Anf. 153  JARL LANDER (s):</pre><pre></pre><pre>Fru talman! Först ber jag att få tacka statsrådet för\r\nsvaret på frågan.</pre><pre>Det kanske kan anses onödigt att framställa en\r\nsådan här fråga, eftersom jag har tolkat\r\nlagstiftningen på samma sätt som statsrådet. Jag var\r\nmed 1987 när kammaren fattade det här beslutet.\r\nDå trodde jag inte att jag några år senare skulle\r\nbehöva resa frågeställningen igen. Men tyvärr är\r\ndet så, fru Thurdin, att vi i norra delen av Värmland\r\nfått uppleva hur statsrådets partikamrater och hur\r\nfolkpartister i detta område har svängt i frågan och\r\nåterigen, tillsammans med moderaterna i\r\nkommunstyrelsen, väckt frågan om att utreda\r\nmöjligheterna att bygga ut Strängforsen. Det är\r\ndetta som frågan gäller: Är det verkligen så att man\r\nefter fyra fem års tid ånyo skall kunna föra upp en\r\nsådan här frågeställning till behandling? Eller är\r\nmin tolkning av vad statsrådet sagt riktig, så att det\r\nfår anses vara en sådan signal till kraftverksivrare\r\noch andra älvutbyggare i norra Värmland, att vi kan\r\nanse att forsen i fortsättningen är räddad och att det\r\ninte blir någon utbyggnad?</pre><pre>Anf. 154  Statsrådet GÖREL THURDIN (c):</pre><pre></pre><pre>Fru talman! Om man ser efter hur det var när\r\nnaturresurslagen kom till finner man att\r\nSträngforsen från början inte omfattades av\r\nskyddet mot vattenkraftsutbyggnad. Sedan fattades\r\nett kompletterande beslut, och i det ingår just\r\nskyddet av Strängforsen, och även en ganska lång\r\nsträcka av Klarälven finns med. Vid den tidpunkten\r\nansåg också Torsby kommun, som det handlar om,\r\natt den här forsen borde skyddas.</pre><pre>I enlighet med vad som angavs i\r\nregeringsförklaringen kommer regeringen att värna\r\nom de älvar och älvsträckor som undantas från\r\nutbyggnad. För det första finns det över huvud\r\ntaget inga ambitioner att ändra den redan befintliga\r\nlagstiftningen. För det andra innehåller\r\nregeringsförklaringen att regeringen avser att\r\nföreslå att fler värdefulla vattendrag skyddas enligt\r\nnaturresurslagen. Vi har i departementet utifrån de\r\nskälen tagit fram ett material som kommer att gå ut\r\npå remiss i dagarna.</pre><pre>Anf. 155  JARL LANDER (s):</pre><pre></pre><pre>Fru talman! Då tolkar jag statsrådet så, att\r\nstatsrådets partikamrater och övriga borgerliga\r\nledamöter i kommunstyrelsen i min hemkommun,\r\nTorsby kommun, har fattat ett omöjligt beslut\r\ngenom att bestämma sig för att ytterligare utreda\r\nfrågan tillsammans med kraftbolaget i norra\r\nVärmland. Det svar jag fått i dag tolkar jag alltså\r\npå det sättet att jag kan tala om för\r\nkommunstyrelseledamöterna i min hemkommun,\r\natt det är ingen mening med ytterligare utredning,\r\nför statsrådet Thurdin har sagt att Strängforsen är\r\nskyddad för kraftverksutbyggnad.</pre><pre>Anf. 156  Statsrådet GÖREL THURDIN (c):</pre><pre></pre><pre>Fru talman! Det är alldeles rätt att den befintliga\r\nlagstiftningen kommer inte att ändras, utan vad\r\nsom sker är att ytterligare älvsträckor skyddas.</pre><pre>Anf. 157  JARL LANDER (s):</pre><pre></pre><pre>Fru talman! Jag kan då kanske bara få den\r\nbekräftelsen från statsrådet, att den borgerliga\r\nregeringen inte tänker göra samma snabba\r\nsvängning rörande den här frågeställningen som\r\npartikamraterna har gjort hemma i Torsby\r\nkommun.</pre><pre>Anf. 158  Statsrådet GÖREL THURDIN (c):</pre><pre></pre><pre>Fru talman! Jag tycker att jag har svarat klart och\r\ntydligt på frågan. När jag ser på vår svenska\r\nlagstiftning och på ärenden som miljö- och\r\nnaturresursdepartementet behandlar, då är det\r\nviktigt för mig att rättssäkerheten gäller, och jag tar\r\ninte i beaktande konstellationer ute i landet.</pre><pre>Överläggningen var härmed avslutad.</pre><pre>20 §  Svar på fråga 1991/92:569 om\r\njämställdhetsaspekter vid tillsättningen av\r\nlandshövdingeposter</pre><pre>Anf. 159  Kulturminister BIRGIT FRIGGEBO\r\n(fp):</pre><pre></pre><pre>Herr talman! Maj-Lis Lööw har frågat mig hur jag\r\nvill kommentera att fyra landshövdingeposter\r\ntillsätts med enbart män.</pre><pre>Jag tycker naturligtvis inte att detta är bra.</pre><pre>Vid utnämning av landshövdingar finns inga fasta\r\nprocedurregler. Praxis har dock hittills varit att\r\nregeringarna bett de större oppositionspartierna\r\nom förslag till lämpliga personer. Överläggningar\r\nhar sedan skett mellan partierna.</pre><pre>Allmänt sett är det upp till alla partier att driva\r\nkravet på en jämn fördelning av kvinnor och män i\r\nbeslutande positioner. Jag kan bara konstatera att\r\nvi inte har levt upp till den ambitionen vid den\r\nutnämning av fyra landshövdingar som skedde i\r\nförra veckan. Detta i kombination med tidigare\r\nutnämningar av landshövdingar ger ett resultat som\r\när otillfredsställande ur jämställdhetssynpunkt.</pre><pre>Anf. 160  MAJ-LIS LÖÖW (s):</pre><pre></pre><pre>Fru talman! Jag tackar jämställdhetsministern för\r\nsvaret. Jag förstår att det inte var så lätt att svara på\r\nfrågan, men det fanns egentligen bara ett svar på\r\nden. Vi är säkert överens om att det inte är bra som\r\ndet är.</pre><pre>Jag måste ändå konstatera att det i denna riksdag\r\nvisserligen blivit en försämrad\r\nkvinnorepresentation, därför att vi fick in två nya\r\n''gubbpartier'' i riksdagen. Men i regeringen är det\r\nfortfarande en hyfsad kvinnorepresentation. Om\r\nregeringens kvinnor satte sig på bakhasorna, hade\r\nde väl kunnat driva fram en annan tingens ordning\r\ni den här frågan. Till syvende och sist är det ändå\r\nden som utser som har ansvaret, har överblicken\r\noch kan se hur helheten blir vid en utnämning, vare\r\nsig det handlar om utredningar, kommittéer,\r\nstyrelser eller nämnder. I det här fallet handlade det\r\nom fyra landshövdingar.</pre><pre>Det finns visserligen inga fasta procedurregler här,\r\nprecis som Birgit Friggebo säger. Icke desto mindre\r\nfinns det ändå möjligheter att gå tillbaka till dem\r\nsom nominerat och säga: Detta kommer inte som\r\nhelhet att bli bra, och därför måste vi försöka hitta\r\nen annan lösning.</pre><pre>Jag är alldeles säker på att om kvinnorna i\r\nregeringen står på sig, kan vi få en förbättring. Den\r\nhär gången är det dessutom inte snett bara i\r\nförhållande till tidigare utnämningar, utan det\r\nfatala den här gången är att två av det fåtal\r\nkvinnliga landshövdingar som vi har också ersattes\r\nav män.</pre><pre>Anf. 161  Kulturminister BIRGIT FRIGGEBO\r\n(fp):</pre><pre></pre><pre>Fru talman! Maj-Lis Lööw sade att det kanske inte\r\nvar så lätt att svara. Jag tycker att det var ganska\r\nlätt att svara och göra den sammanfattning som jag\r\ngjorde, att situationen naturligtvis inte är\r\ntillfredsställande.</pre><pre>Maj-Lis Lööw uppmanar mig att gå tillbaka till dem\r\nsom nominerat. Faktum är att det faktiskt skedde.\r\nStatsministern hade kontaktat bl.a.\r\nSocialdemokratiska partiet och konfronterade\r\nSocialdemokraterna med det faktum att det var\r\nväldigt många män som nominerats, två från\r\nsocialdemokraterna. Men det ledde inte till något\r\nannat resultat än att det blev två män från\r\nSocialdemokraterna.</pre><pre>Nu vill jag inte rättfärdiga det beslut som har fattats\r\nmed denna upplysning, men så är fallet.</pre><pre>Jag har tittat litet grand på statistiken bakåt i tiden.\r\nJag har statistik sedan 1963. Sedan dess har det\r\nutsetts bara sju kvinnliga landshövdingar i Sverige\r\növer huvud taget. Det är intressant att se hur\r\nblocken har nominerat, eftersom partierna i\r\növerläggningarna styr det hela ganska mycket; det\r\när inte bara regeringen som gör det. Fem borgerliga\r\nkvinnliga landshövdingar har utsetts och två\r\nsocialdemokratiska kvinnliga landshövdingar. Hur\r\nhar då regeringarna utsett landshövdingar -- det har\r\nnaturligtvis också betydelse? Socialdemokratiska\r\nregeringar har utsett fyra kvinnliga landshövdingar,\r\nde borgerliga tre. Då skall man alltså jämföra den\r\ntid som resp. partier har suttit i regeringsställning.</pre><pre>Utvecklingen under årens lopp visar att vi fick den\r\nförsta kvinnliga landshövdingen 1974. 1977 fick vi\r\ntvå, 1980 tre och 1986 fyra. Men bara två år efter,\r\n1988, vände det igen, och vi fick tre kvinnliga\r\nlandshövdingar. Nu har vi två. Det är alltså bara\r\nunder en kort period 1986-1988 som vi hade fyra\r\nkvinnliga landshövdingar.</pre><pre>Den slutsats jag drar av detta, fru talman, är att\r\ninget parti och ingen regering kan slå sig för bröstet.</pre><pre>Anf. 162  MAJ-LIS LÖÖW (s):</pre><pre></pre><pre>Fru talman! Nej, det kan jag hålla med om. Det är\r\nsjälvklart så att det under en mycket lång tid hade\r\nbehövt utnämnas bara kvinnliga landshövdingar för\r\natt vi skulle ha fått en som både Birgit Friggebo och\r\njag tycker bra fördelning mellan män och kvinnor\r\npå dessa poster. I det här fallet blir det påtagligt\r\nojämnt, när fyra utnämns på en gång, alla manliga.\r\nJag vet att vi hade en liknande situation i den\r\nsocialdemokratiska regeringen. Detta är väl inte\r\nplatsen för Birgit Friggebo och mig att utbyta\r\ninteriörer från regeringsarbetet, men jag vill\r\npåpeka att vi då faktiskt satte oss på bakhasorna\r\noch sade att vi i så fall fick låta någon plats stå\r\nvakant tills vi kunde hitta en annan och bättre\r\ntingens ordning.</pre><pre>Jag tackar för svaret, och jag utgår från att vi inom\r\nvåra resp. partier kommer att se till så att det i\r\nframtiden blir bättre på detta område.</pre><pre>Anf. 163  Kulturminister BIRGIT FRIGGEBO\r\n(fp):</pre><pre></pre><pre>Fru talman! Jag delar Maj-Lis Lööws uppfattning i\r\ndenna fråga till hundra procent. Jag tror att vi\r\nkvinnor måste se till att det blir en annan tingens\r\nordning. Detta får inte i fortsättningen skötas\r\nendast av partiledarna i slutna rum.</pre><pre>Överläggningen var härmed avslutad.</pre><pre>21 §  Svar på fråga 1991/92:602 om\r\ngästarbetarsystem</pre><pre>Anf. 164  Kulturminister BIRGIT FRIGGEBO\r\n(fp):</pre><pre></pre><pre>Fru talman! Georg Andersson har frågat mig om\r\nregeringen kommer att hålla fast vid\r\njämlikhetsprincipen i invandrarpolitiken och\r\nsåledes förhindra att svenska företag anställer\r\ngästarbetare.</pre><pre>Sverige har, som Georg Andersson väl känner till,\r\nen reglerad invandring. På grund härav skall en\r\nutlänning för att arbeta i Sverige ha arbetstillstånd,\r\nom inte utlänningen har permanent\r\nuppehållstillstånd eller är medborgare i de nordiska\r\nländerna.</pre><pre>Kriterierna för möjligheten att få arbetstillstånd är\r\nmycket omfattande. Arbetstillstånd beviljas av\r\nstatens invandrarverk i samråd med\r\narbetsmarknadsverket efter hörande av\r\narbetsmarknadens parter.</pre><pre>Svaret på Georg Anderssons fråga är att vi inte har\r\nnågot system för gästarbetare i Sverige och att jag\r\ngivetvis inte har för avsikt att föreslå regeringen att\r\nett sådant system skall införas.</pre><pre>Anf. 165  GEORG ANDERSSON (s):</pre><pre></pre><pre>Fru talman! Jag ber att få tacka för svaret. Jag\r\ntycker att det var ett bra svar. Jag noterar att Birgit\r\nFriggebo säger att hon inte har för avsikt att föreslå\r\nregeringen att ett system med gästarbetare skall\r\ninföras. Jag utgår då ifrån att Birgit Friggebo också\r\nkommer att motsätta sig om någon annan skulle\r\nföreslå att gästarbetare skulle få anställas i svenska\r\nföretag.</pre><pre>Min fråga är motiverad av att det har lämnats en\r\npromemoria i vilken man föreslår att\r\ndiskriminerande villkor för första gången skulle\r\nkunna införas för utländska arbetare på den\r\nsvenska arbetsmarknaden. Jag tänker på\r\npromemorian om ett nytt sjöfartsregister. De\r\nutländska sjömän som skulle anställas skulle inte\r\nomfattas av det sociala trygghetssystemet. Av\r\npromemorian framgår också att exempelvis ATP\r\ninte skall gälla för utländska sjömän som inte är\r\nbosatta i Sverige. Sjömän från u-länder skulle då\r\nanställas på svenskflaggade fartyg på svenskt\r\nterritorium och bli vad vi allmänt kallar för\r\ngästarbetare, utan några som helst rättigheter. Jag\r\nhoppas att Birgit Friggebo står emot om man skulle\r\ndriva kravet på att ett sådant system skall införas.</pre><pre>Anf. 166  Kulturminister BIRGIT FRIGGEBO\r\n(fp):</pre><pre></pre><pre>Fru talman! Kommunikationsministern besvarade i\r\nförra veckan frågor om den\r\ntjänstemannapromemoria som har utarbetats inom\r\nkommunikationsdepartementet. Hans svar var att\r\nden frågan nu är ute på remiss och att regeringen\r\ninte har tagit ställning till de olika förslag som i\r\ndenna promemoria förs fram som ett sätt att rädda\r\nsvensk rederinäring, vilket naturligtvis också är\r\nviktigt för svenska medborgare som är sjömän.</pre><pre>Anf. 167  GEORG ANDERSSON (s):</pre><pre></pre><pre>Fru talman! Jag är medveten om detta. Jag var inte\r\nnöjd med att kommunikationsministern tog över\r\nsvaret på den frågan, eftersom jag ställde frågan\r\nutifrån en mer generell utgångspunkt. Om man nu\r\nskulle börja vackla och säga att svenska företag som\r\nbedriver sjöfartsverksamhet kan få tillämpa\r\ngästarbetarsystem för att klara sin\r\nkonkurrenssituation, blir nästa fråga: Hur går det\r\ndå med landbaserade svenska företag som har svårt\r\nmed den utländska konkurrensen? Det kan gälla\r\nföretag inom teko, inom transportnäringen och\r\ninom andra branscher. Av den anledningen har den\r\nhär frågan en principiell och generell karaktär.</pre><pre>Anf. 168  Kulturminister BIRGIT FRIGGEBO\r\n(fp):</pre><pre></pre><pre>Fru talman! Som jag har sagt i mitt svar är det inte\r\naktuellt att införa något gästarbetarsystem för\r\nutlänningar som arbetar i Sverige.</pre><pre>Regeringen kommer senare att ta ställning till de\r\nolika förslag i promemorian som finns redovisade.\r\nDet finns därför ingen anledning för mig att ha\r\nsynpunkter på de olika förslag som där läggs fram\r\njust i syfte att rädda rederinäringen och ge arbete åt\r\nsvenska medborgare och svenska sjömän.</pre><pre>Anf. 169  GEORG ANDERSSON (s):</pre><pre></pre><pre>Fru talman! Jag skall inte gå djupare in i den\r\ndiskussionen, men resonemanget är litet\r\nvilseledande när man talar om att rädda svensk\r\nsysselsättning genom tankar på att införa ett system\r\ndär man slår ut svenska sjömän med lågavlönade\r\nutländska. Dessa omfattas dessutom inte av de\r\nsociala trygghetssystem, sociala arbetsrättsregler\r\noch andra arbetsvillkor som gäller på den svenska\r\narbetsmarknaden.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 17.10 på förslag av talmannen\r\natt ajournera förhandlingarna till kl. 18.00.</pre><pre></pre><pre>Återupptagna förhandlingar</pre><pre>Förhandlingarna återupptogs kl. 18.00.</pre><pre>22 §  Svar på fråga 1991/92:611 om bättre\r\nmöjligheter för journalister att utöva sin\r\nverksamhet</pre><pre>Anf. 170  Statsrådet REIDUNN LAURÉN (-):</pre><pre></pre><pre>Herr talman! Tage Påhlsson har frågat\r\njustitieministern om hon avser att vidta åtgärder för\r\natt förbättra journalisternas möjligheter att bedriva\r\nsin verksamhet i tryckfrihetsförordningens anda\r\nutan hinder från myndigheternas sida.\r\nFördelningen av arbetet inom regeringen är sådan\r\natt det är jag som skall svara på frågan.</pre><pre>Det övergripande syftet med\r\ntryckfrihetsförordningen är att främja spridningen\r\nav åsikter och information genom tryckt skrift. Den\r\nnya yttrandefrihetsgrundlag som gäller för andra\r\nmedier som radio, TV, filmer och videogram har\r\nmotsvarande uppgift på det övriga\r\nmassmedieområdet. Båda grundlagarna innehåller\r\nen rad regler med detta syfte. Bl.a. finns det\r\nföreskrifter om journalisters och andras rätt att\r\nskaffa information. Också bestämmelser i t.ex.\r\nbrottsbalken kan givetvis vara till skydd för\r\njournalisters verksamhet.</pre><pre>Det är ett allmänt intresse att inte bara lagens\r\nbokstav utan också dess anda genomsyrar\r\nmyndigheternas kontakter med massmedierna.\r\nBl.a. uttalanden av JO kan vara till ledning för hur\r\ntjänstemän bör uppträda gentemot massmedierna.\r\nDäremot är det svårare för t.ex. regeringen att\r\nannat än på ett mycket allmänt plan framhålla\r\ndetta. För min del tror jag att det effektivaste\r\nmotmedlet mot att myndigheternas personal inte\r\nuppträder som den bör göra i detta avseende är\r\nbevakningen och uppmärksamheten i\r\nmassmedierna själva av händelser av olika slag som\r\nrör detta område. Jag ser det därför inte som\r\npåkallat att jag tar något sådant initiativ som Tage\r\nPåhlsson efterlyser.</pre><pre>Anf. 171  TAGE PÅHLSSON (c):</pre><pre></pre><pre>Herr talman! Jag tackar statsrådet för svaret. Men\r\njag tycker inte att det är särskilt positivt. Jag tycker\r\natt det är tråkigt att man från regeringshåll inte\r\nanser det vara värt att ta litet kraftfullare initiativ i\r\ndet här sammanhanget.</pre><pre>Nämnda enstaka händelse skall vi kanske inte\r\nhänga upp oss så mycket på. Händelsen i sig är\r\nolycklig och får kanske tillskrivas detta med den\r\nmänskliga faktorn. Men det finns, tyvärr, en\r\ntendens till att man från myndighetshåll vill\r\nundanhålla massmedierepresentanter information.\r\nDärom råder inget tvivel. Vad det beror på kan väl\r\ndiskuteras.</pre><pre>Bl.a. har man en viss förmåga att åberopa\r\ndatatekniken i sådana här sammanhang. Jag har\r\nsjälv varit vittne till att man just har gjort det\r\nsvårare för bl.a. journalister att komma åt\r\noffentliga handlingar genom att åberopa att\r\närenden eller register finns på data, att det är svårt\r\natt få fram uppgifter osv.</pre><pre>Jag tror dock att det finns anledning att se litet\r\nallvarligare på den här frågan. Det går inte att bara\r\nse på detta som en enstaka händelse, utan det\r\ngäller, som sagt, att se till tendenserna. Kanske\r\nskall man inte bara lita på JO. Det behövs nog\r\nockså ett auktoritativt uttalande från regeringshåll.</pre><pre>Vidare har Sverige en unik lagstiftning på detta\r\nområde. Vi i Sverige är ju inte alls på samma linje\r\nsom man är i andra länder. I många länder är en\r\nhändelse av nämnda slag egentligen vardagsmat.\r\nMen vad händer vid en eventuell EG-anpassning\r\nnär det gäller de här frågorna? Jag ser gärna ett\r\nbesked från statsrådet på den punkten.</pre><pre>Anf. 172  Statsrådet REIDUNN LAURÉN (-):</pre><pre></pre><pre>Herr talman! Journalisterna i vårt land har, som\r\nTage Påhlsson sade, rent allmänt en bra\r\narbetssituation. Jag tänker då på öppenheten i\r\nsamhället som grundlagsfästs genom\r\noffentlighetsprincipen, den vidsträckta rätten att\r\ninförskaffa information, meddelarfriheten -- dvs.\r\natt vem som helst kan lämna ut uppgifter till bl.a.\r\njournalister -- och meddelarskyddet som garanterar\r\nuppgiftslämnaren anonymitet. Allt detta\r\nmedverkar och samverkar till att en mycket\r\ngynnsam arbetssituation skapas för journalister.</pre><pre>Att det sker enstaka övertramp, vilket skett i det\r\nhär nämnda fallet, får -- och det sade ju också Tage\r\nPåhlsson -- snarast rubriceras som en\r\nolyckshändelse. Men naturligtvis är det beklagligt\r\natt sådant här sker. Myndighetspersonen, i det här\r\nfallet en polis, måste ju vinnlägga sig om att\r\nuppträda behärskat och korrekt gentemot både\r\nallmänhet och journalister.</pre><pre>Tage Påhlsson talade om svårigheter som vissa\r\npersoner har stött på när det gällt att få\r\ninformation. Man har alltså åberopat datatekniken.\r\nMin erfarenhet är nog att journalister i allmänhet\r\nbehärskar dessa saker väldigt väl och att de inte har\r\nnågra svårigheter att klara sådan här\r\ninformationssökning. Värre är det kanske för dem\r\nsom är representanter för allmänheten.</pre><pre>Vad gäller en eventuell svensk anslutning till EG\r\nvill jag säga att svenska journalisters arbete inte\r\nkommer att påverkas särskilt mycket. I så fall blir\r\ndet bara fråga om ett ganska begränsat område.</pre><pre>Anf. 173  TAGE PÅHLSSON (c):</pre><pre></pre><pre>Herr talman! Jag frågade om EG-anpassningen\r\ndärför att det verkligen finns oro också i just det\r\nsammanhanget. Det finns alltså viss anledning att\r\nbefara att förhållandena kan bli sämre.</pre><pre>För att återgå till frågan om möjligheterna att\r\nkomma åt offentliga handlingar vill jag säga\r\nföljande. Det gäller alltså, som statsrådet säger,\r\ninte bara journalisterna -- som i ganska stor\r\nomfattning har lärt sig att behärska datorer osv. --\r\nutan också alla andra medborgare i Sverige. Det\r\nskall vara möjligt att ta del av offentliga handlingar.\r\nMen det är inte så lätt. Här kommer problemet med\r\nresurserna med i bilden. Det gäller då både\r\nekonomiska och personella resurser på\r\nmyndigheten i fråga. I dagens läge har man inte råd\r\natt hålla personal för detta. Då kan det uppstå\r\nkonflikter. Det finns exempel i det sammanhanget.</pre><pre>Anser statsrådet att det finns anledning att titta\r\nnärmare på den här biten?</pre><pre>Anf. 174  Statsrådet REIDUNN LAURÉN (-):</pre><pre></pre><pre>Herr talman! Statskontoret ger fortlöpande både\r\nmuntlig och skriftlig information till myndigheterna\r\ni det här ämnet när det gäller offentligheten. Även\r\nvi på justitiedepartementet har gått ut med en\r\nbroschyr beträffande offentligheten. Det\r\nankommer i första hand på myndigheternas chefer\r\natt se till att det här fungerar som det skall från\r\noffentlighetssynpunkt.</pre><pre>Anf. 175  TAGE PÅHLSSON (c):</pre><pre></pre><pre>Herr talman! Kan jag tolka statsrådet så, att hon\r\noch övriga i regeringen anser att det här är en viktig\r\nfråga att bevaka och att det även i fortsättningen\r\nskall vara möjligt för yrkesmän, journalister och\r\nallmänhet att ta del av offentliga handlingar? Finns\r\ndet alltså en reell möjlighet i det här\r\nsammanhanget? Därmed menar jag att man måste\r\nse till att just detta med att handlingar finns på data\r\ninte får vara ett hinder. Kan jag tolka statsministern\r\nså, att hon delar min uppfattning?</pre><pre>Anf. 176  Statsrådet REIDUNN LAURÉN (-):</pre><pre></pre><pre>Herr talman! Självfallet anser vi i regeringen att det\r\nhär är en viktig fråga. Själva insynen och\r\nöppenheten i samhället är ju av grundläggande\r\nbetydelse för hela vårt samhällsskick.</pre><pre>Vi på justitidepartementet följer utvecklingen\r\nmycket noga.</pre><pre>Anf. 177  TAGE PÅHLSSON (c):</pre><pre></pre><pre>Herr talman! Jag vill göra ytterligare en kort\r\nkommentar. Jag tolkar statsrådet så, att hon i alla\r\nfall är inne på samma linje som jag. Statsrådet inser\r\nalltså att det här är något som vi måste hålla ögonen\r\npå.</pre><pre>Överläggningen var härmed avslutad.</pre><pre>23 §  Svar på fråga 1991/92:578 om de\r\nhandikappade och arbetsmarknaden</pre><pre>Anf. 178  Arbetsmarknadsminister BÖRJE\r\nHÖRNLUND (c):</pre><pre></pre><pre>Herr talman! Inger Hestvik har frågat mig om jag\r\nhar någon strategi för att försäkra mig om att\r\nhandikappgrupperna inte blir de stora förlorarna i\r\nden rådande situationen på arbetsmarknaden.</pre><pre>Som ett led i statsmakternas mål- och\r\nresultatstyrning av den statliga verksamheten har\r\nregeringen i 1992 års budgetproposition angett\r\nvilken inriktning arbetsmarknadspolitiken skall ha.\r\nDär sägs det att ''utsatta grupper skall prioriteras''\r\noch att arbetshandikappade i ökad omfattning skall\r\nfå del av de arbetsmarknadspolitiska åtgärderna.</pre><pre>För innevarande budgetår gäller följande\r\nföreskrifter för arbetsmarknadsverket: ''Det\r\nförsvagade arbetsmarknadsläget får inte innebära\r\nökad utslagning av de arbetshandikappade.\r\nInsatserna för att bistå denna grupp skall fortsätta\r\nliksom de särskilda insatserna för unga\r\nhandikappade.''</pre><pre>Arbetsmarknadsdepartementet och AMS har\r\nkvartalsvisa överläggningar om hur dessa och andra\r\nresultatkrav skall kunna uppnås. Vid dessa\r\ngenomgångar behandlas de resultat som nåtts för\r\narbetshandikappade sökande mycket utförligt. Jag\r\nhar kunnat konstatera att antalet arbetsplaceringar\r\nav arbetshandikappade har minskat jämfört med\r\nmotsvarande period ett år tidigare. Det är inte\r\noväntat med det nuvarande svaga efterfrågeläget.\r\nDet får kompenseras med mer utbildning som kan\r\nstärka de sökandes ställning inför en kommande\r\nkonjunkturuppgång. I stort sett har lika många\r\narbetshandikappade fått arbete eller utbildning det\r\nsenaste halvåret som föregående år.</pre><pre>När det gäller unga handikappade har\r\narbetsförmedlingar och arbetsmarknadsinstitut\r\nt.o.m. nått bättre resultat andra halvåret 1991 än\r\nåret före.</pre><pre>Enligt min bedömning gör arbetsmarknadsverket\r\nett bra arbete med arbetshandikappade sökande.\r\nInte minst i nuvarande arbetsmarknadsläge är det\r\nviktigt att stödja grupper, som annars riskerar att\r\nhelt slås ut från arbetsmarknaden.</pre><pre>Anf. 179  INGER HESTVIK (s):</pre><pre></pre><pre>Herr talman! Jag tackar statsrådet för svaret.</pre><pre>De handikappade arbetssökande är precis som\r\nandra arbetssökande. Men det blir särskilt svårt för\r\nde handikappade på den nu rådande\r\narbetsmarknaden. De borde dock inte få det\r\nsvårare än vanliga arbetssökande. Själva upplever\r\nde sin situation i alla fall på det sättet, och så har det\r\nnog alltid känts för dem. Redan då arbetslösheten\r\nomfattade mindre än 2 % kände de handikappade\r\natt de inte kunde konkurrera på arbetsmarknaden.</pre><pre>Statsrådet säger i svaret att det var bättre under\r\nandra halvåret 1991 än det var under halvåret\r\ndessförinnan. I Kopparbergs län var det mer än\r\n1 000 arbetssökande i februari i år. Förra året var\r\nmotsvarande antal bara 600. Det stämmer alltså\r\ninte riktigt. Likadant var det med de\r\narbetssökande. 366 arbetssökande var arbetslösa.\r\nDet innebär alltså en fördubbling jämfört med året\r\ninnan. Om man bryter ut siffrorna och tar län för\r\nlän blir det kanske litet annorlunda.</pre><pre>Jag tänker på en särskilt utsatt grupp\r\nhandikappade, nämligen de\r\nförståndshandikappade. Dessa utgör den absolut\r\nsvagaste gruppen. Det är en grupp som vi\r\ngemenligen har mycket liten kunskap om. Också\r\nden här gruppen måste omfattas av det vi menar\r\nmed uttrycket allas rätt till arbete.</pre><pre>Jag undrar hur den målsättning som framgår av\r\nsvaret, och jag förmodar att det är regeringens och\r\ndepartementets målsättning, förmedlas vidare till\r\nden personal som har att handlägga de\r\nhandikappades ansökningar.</pre><pre>De arbetsmarknadspolitiska åtgärderna är alltså\r\nmycket viktiga för alla arbetssökande. När det\r\ngäller de förståndshandikappade är det\r\nförmodligen lika viktigt att handläggande\r\ntjänstemän har en riktig människosyn och\r\nkunskaper om de handikappades möjligheter och\r\nbegränsningar.</pre><pre>Det gäller att utnyttja den kunskap som finns t.ex.\r\ni landstingens sociala nämnder för att utbilda\r\ntjänstemännen på arbetsförmedlingarna och\r\nutveckla deras kunskaper. Man kan t.ex. utse en\r\nspeciell tjänsteman på arbetsförmedlingen för att\r\nhandha svåra fall med arbetssökande som är\r\nsärskilt oroade i dag.</pre><pre>Anf. 180  Arbetsmarknadsminister BÖRJE\r\nHÖRNLUND (c):</pre><pre></pre><pre>Herr talman! Jag försäkrar att vid de kvartalsvisa\r\ngenomgångar som vi har med AMS just frågan om\r\nde handikappade är en huvudfråga. De\r\ndiskussionerna tyder på att man verkligen försöker\r\nta det här på stort allvar, även om det i en stor\r\nverksamhet kan ske ett och annat misstag -- både\r\ngenom uttalanden och på annat sätt.</pre><pre>Jag har lagt märke till att riksdagen har samma syn\r\nsom jag och regeringen på uppgifterna för framtida\r\nSamhall, som gör allt större insatser för de\r\nförståndshandikappade.</pre><pre>Vidare har det lagts till ca 700 milj.kr. just\r\nbeträffande lönebidragsdelen. Vi trodde att man\r\nmed flexibla lönebidrag skulle få ut fler i arbete för\r\nsamma summa pengar. Men just i nuvarande\r\nbesvärliga arbetsmarknadsläge är det väldigt svårt\r\natt uppnå det målet. När företag går dåligt kräver\r\nde ju högre belopp i ersättning.</pre><pre>Anf. 181  INGER HESTVIK (s):</pre><pre></pre><pre>Herr talman! Det är mycket positivt att regeringen\r\nhar förståelse för de handikappade. Men jag tror att\r\nde förståndshandikappade är en absolut särgrupp\r\nnär det gäller de handikappade. Vidare tror jag att\r\ndessa på grund av handikappets art har svårare att\r\nförstå och acceptera att arbetslösheten inom den\r\ngruppen är högre än för andra arbetslösa.</pre><pre>Mot den bakgrunden är det viktigt att\r\narbetsförmedlarna visar både en positiv och en\r\nfördomsfri inställning. Det behövs för att en\r\neventuell arbetsgivare skall bemöta de\r\nhandikappade både positivt och fördomsfritt.</pre><pre>Vilka insatser görs för att de etiska värderingar som\r\narbetsmarknadspolitiken bygger på skall fortleva\r\ninom arbetsmarknadsverket -- ända ner till enskilda\r\nhandläggare -- och för att dessa kan föras vidare till\r\narbetsgivarna?</pre><pre>Den oro som jag här har gett uttryck för har delvis\r\ngrund i ett tidigare yttrande från en\r\nlänsarbetsdirektör som gjort gällande att\r\narbetsförmedlingarna måste begränsa\r\nservicegraden för vissa handikappgrupper. Detta\r\nuttalande har oroat handikappgrupperna väldigt\r\nmycket.</pre><pre>Min följdfråga blir: Har man legitimerat en\r\nnyprioritering inom arbetsmarknadspolitiken, eller\r\nhandlar det bara om förflugna ord?</pre><pre>Anf. 182  Arbetsmarknadsminister BÖRJE\r\nHÖRNLUND (c):</pre><pre></pre><pre>Herr talman! I valrörelsen besökte jag en\r\nsnickerifabrik som hade ungefär 20 anställda. Jag\r\ntror att så många som fem stycken av dessa var\r\nförståndshandikappade. De gjorde en alldeles\r\nutomordentlig insats på denna fabrik, och de\r\nstortrivdes med sitt arbete.</pre><pre>Därför delar jag Inger Hestviks uppfattning, dvs.\r\natt det är oerhört viktigt att de\r\nförståndshandikappade i vårt land kommer i\r\narbete. Det är bra för dem. Men det är också bra\r\nför hela samhället.</pre><pre>Sedan vill jag påminna om att regeringen nu på\r\nallvar kommer att bearbeta\r\nhandikapputredningens förslag.</pre><pre>Överläggningen var härmed avslutad.</pre><pre>24 §  Svar på fråga 1991/92:585 om\r\nsysselsättningsskapande åtgärder i Stockholms\r\nlän</pre><pre>Anf. 183  Arbetsmarknadsminister BÖRJE\r\nHÖRNLUND (c):</pre><pre></pre><pre>Herr talman! Anita Johansson har frågat mig om\r\njag är beredd att föreslå att länsstyrelsen eller\r\nlänsarbetsnämnden i Stockholms län, som ett led i\r\nkampen mot arbetslösheten, skall få disponera 1\r\nmiljard kronor. Myndigheterna skall i sin tur låna\r\nut dessa medel till offentliga investeringar.</pre><pre>Arbetsmarknadsstyrelsen (AMS) har i\r\nframställning inför kompletteringspropositionen\r\nföreslagit att ett räntestöd införs, med syfte att\r\nstimulera investeringar. AMS förslag uppvisar vissa\r\nlikheter med länsstyrelsens i Stockholm förslag.\r\nDessa förslag till sysselsättningstimulerade\r\nåtgärder ingår, liksom andra idéer och förslag inom\r\nområdet, som underlag i regeringens\r\nberedningsarbete inför\r\nkompletteringspropositionen.</pre><pre>Anf. 184  ANITA JOHANSSON (s):</pre><pre></pre><pre>Herr talman! Jag tackar arbetsmarknadsministern\r\nför svaret på min fråga.</pre><pre>Bakgrunden till frågan är, och det är helt naturligt,\r\nden stora oro som jag känner med anledning av\r\narbetslösheten i Stockholms län. Arbetslösheten\r\nhär växer ju mycket snabbt -- ja, faktiskt snabbast i\r\nhela landet. Förra veckan sökte drygt 45 000\r\npersoner arbete. Och det värsta av allt, herr\r\nminister, är att det rör sig om 11 200 ungdomar\r\nunder 24 år. Här i länet har vi verkligen slagit våra\r\nkloka huvuden ihop.</pre><pre>Många kommuner och andra offentliga\r\nverksamheter behöver investera i nyttiga\r\nbyggnader och anläggningar. Det vet vi alla. Men\r\nderas ekonomi är ofta svag, och bidragen vid\r\nberedskapsarbete är långtifrån tillräckliga.</pre><pre>I Stockholms län betalas ca 15 milj.kr. ut varje dag\r\ni arbetslöshetsersättning. Vi vill att dessa passiva\r\npengar skall bli aktiva. Det är därför vi i vårt län har\r\nföreslagit att vi, som ett led i kampen mot\r\narbetslösheten och som en försöksverksamhet,\r\nskall få disponera en miljard, som kan lånas ut till\r\ninvesteringar som ger sysselsättning. Det tycker jag\r\när ett mycket intressant förslag, som vi gemensamt\r\nhar arbetat fram i Stockholmsregionen.</pre><pre>Jag är glad över det som sägs, att AMS har\r\nföreslagit det i sin anslagsframställning. Men var\r\nstår egentligen arbetsmarknadsministern i denna\r\nfråga? Det sägs inte ett dyft om det i svaret.</pre><pre>Anf. 185  Arbetsmarknadsminister BÖRJE\r\nHÖRNLUND (c):</pre><pre></pre><pre>Herr talman! Riksdagen har påbörjat en\r\nutskottsbehandling av regeringens förslag för\r\nungdomar under 25 år. Det förslaget kommer att\r\nklara ut mycket för dessa 11 200 ungdomar.</pre><pre>Jag förutsätter att Anita Johansson inte begär att\r\njag skall ha någon typ av offentlig budgetberedning\r\ni dessa frågor innan regeringen har tagit ställning.</pre><pre>Anf. 186  ANITA JOHANSSON (s):</pre><pre></pre><pre>Herr talman! Jag tycker att\r\narbetsmarknadsministern skulle bry sig litet mera\r\nnär det gäller arbetslösheten i vår region. Förra\r\nveckan varslades 3 500. Vi vet att 90 % av varslen\r\nfaller ut. Därför är jag litet missnöjd med svaret.\r\nJag tycker att vi kunde få en viljeyttring från\r\nstatsrådet i denna fråga.</pre><pre>Här har vi gjort en kraftsamling, med Ulf Adelsohn\r\noch andra i spetsen, för att lösa\r\narbetslöshetsproblemen. Det är ett utmärkt förslag\r\natt vi skulle få låna en miljard, som faktiskt skulle\r\nge ytterligare 5 000 personer arbete i vår region. Jag\r\ntror att det skulle vara bra för både Börje Hörnlund\r\noch Centerpartiet i denna region, om Börje\r\nHörnlund kunde visa litet sympati för det förslag vi\r\nhar lagt fram.</pre><pre>Anf. 187  Arbetsmarknadsminister BÖRJE\r\nHÖRNLUND (c):</pre><pre></pre><pre>Herr talman! Jag tar arbetslösheten på mycket stort\r\nallvar, oavsett var i riket den uppträder, oavsett om\r\nden drabbar unga, medelålders eller personer som\r\ntillhör den äldre arbetskraften och oavsett om den\r\ndrabbar män eller kvinnor.</pre><pre>Anita Johansson är nog medveten om att det som\r\nhar hänt under spekulations- och\r\ninflationsårtiondet 80-talet tillsammans med den\r\ninternationella lågkonjunkturen gör att dessa\r\nfrågor i dag är mycket svåra. Jag kan ge beskedet\r\natt regeringen kommer att hålla arbetslösheten\r\nväsentligt lägre än de tal som har förekommit i\r\ndebatten på senare tid.</pre><pre>Anf. 188  ANITA JOHANSSON (s):</pre><pre></pre><pre>Herr talman! Jag kan bara konstatera att min\r\nregering höll en låg arbetslöshet. Carl Bildt sade\r\nhär i kammaren i ett frågesvar till Ingvar Carlsson i\r\ndag att regeringen är beredd att pröva alla förslag.</pre><pre>Avslutningsvis tänker jag lämna över detta förslag\r\ntill Börje Hörnlund, så att han kan studera det\r\nhemma på kammaren.</pre><pre>Överläggningen var härmed avslutad.</pre><pre>25 §  Svar på fråga 1991/92:593 om\r\narbetslösheten bland handikappade</pre><pre>Anf. 189  Arbetsmarknadsminister BÖRJE\r\nHÖRNLUND (c):</pre><pre></pre><pre>Herr talman! Bo Nilsson har frågat mig vilka\r\nspeciella åtgärder jag är beredd att sätta in för att\r\nminska arbetslösheten bland de handikappade.</pre><pre>I AMS bedömning av arbetsmarknadsutsikterna år\r\n1992 och första halvåret 1993 befarar man att\r\narbetshandikappade kommer att få svårare att\r\nfinna arbete och att den latenta arbetslösheten\r\nkommer att stiga. De arbetslöshetstal som anges i\r\nhandikapputredningens delbetänkande (1990:19)\r\ngäller ju i huvudsak personer, som inte var sökande\r\nvid arbetsförmedlingarna, trots att\r\narbetsmarknadsläget 1989--1990 var väsentligt\r\nmycket bättre.</pre><pre>Arbetsförmedlingarna har hittills klarat att ordna\r\narbete eller utbildning åt i stort sett lika många\r\narbetshandikappade som året dessförinnan.\r\nDäremot har man inte kunnat öka dessa\r\nplaceringar. Eftersom de arbetssökande samtidigt\r\nblivit fler, har vi nu ca 7 000 fler\r\narbetshandikappade, som kvarstår som sökande\r\nräknat vid månadens slut.</pre><pre>För att möta och motverka en kraftig försämring av\r\narbetsmarknaden har de arbetsmarknadspolitiska\r\nåtgärderna förstärkts. Utbildningsplatserna har\r\nutökats. AMS har fått medel till ytterligare 2 500\r\nlönebidragsplatser detta budgetår. Jag räknar också\r\nmed att ungdomspraktiken kommer att ge många\r\nhandikappade ungdomar en chans till nyttig praktik\r\nsom stärker deras möjligheter på\r\narbetsmarknaden. Ungdomspraktiken utformas\r\nmed hänsyn till att handikappade ungdomar kan\r\nbehöva längre tids praktik.</pre><pre>Hela det arbetsmarknadspolitiska åtgärdssystemet\r\nskall användas för att stödja och förbättra\r\narbetshandikappades ställning på\r\narbetsmarknaden. Regeringen har särskilt\r\nframhållit att arbethandikappade sökande måste få\r\ndel i den ökning av åtgärdsvolymen som sker. I den\r\nverksamhetsplanering som AMS nu gör ges\r\ninsatserna för arbetshandikappade sökande en hög\r\nprioritet. Som Bo Nilsson känner till bereds också i\r\nsocialdepartementet ett förslag från\r\nhandikapputredningen om kommunal\r\nsysselsättning för svårt handikappade personer.</pre><pre>Anf. 190  BO NILSSON (s):</pre><pre></pre><pre>Herr talman! Jag får tacka ministern för svaret. Jg\r\nmåste säga att det inte innehöll många nyheter, med\r\nhänsyn till hur arbetslösheten stiger bland de\r\nhandikappade. Det finns siffror som tyder på att\r\n50 % av de handikappade är arbetslösa. Bland dem\r\nsom har svårast funktionshinder är arbetslösheten\r\n70 %, enligt handikapputredningen.</pre><pre>De åtgärder som ministern här redovisar är klart\r\notillräckliga. ''Arbete åt alla'' gäller väl även för\r\ndem som är handikappade och funktionshindrade,\r\nBörje Hörnlund?</pre><pre>Jag har i dag talat med representanter för DHR och\r\nHCK. I DHR:s tidning sägs bl.a. så här:\r\n''Granskad, vägd, bedömd. -- Arbetssökande\r\nförnedras, arbetsförmedlare bakbinds och ideella\r\norganisationers möjligheter att föra sin talan\r\nvingklipps. Anslagen är otillräckliga och\r\növergången allmänt krånglig. Ja, så kan kritiken\r\nmot de nya ''åtgärderna för arbetshandikappade'\r\nsammanfattas.'' Detta är en hård kritik, delvis\r\nberättigad -- eller hur?</pre><pre>Vi har resonerat om åtgärder. Ett önskemål från\r\nhandikapporganisationerna är att taket för\r\nlönebidrag tas bort. Det finns alla skäl att pröva den\r\nmöjligheten.</pre><pre>Arbetsmarknadsministern tog i svaret upp att ett\r\nförslag från handikapputredningen bereds i\r\nsocialdepartementet. Jag hoppas att det kommer\r\nett förslag som innebär att de 100 000 svårast\r\nhandikappade får en sysselsättningsgaranti\r\nframöver. Det skulle vara en stor framgång för de\r\nhandikappade.</pre><pre>Just nu bereds en proposition om Samhall.\r\nHandikapputredningen hade ett förslag, där det\r\nsades att man skulle ge Samhall möjlighet att skapa\r\nett antal jobb varje år. Det tog inte\r\narbetsmarknadsministern med i sin proposition.\r\nJag undrar varför.</pre><pre>Anf. 191  Arbetsmarknadsminister BÖRJE\r\nHÖRNLUND (c):</pre><pre></pre><pre>Herr talman! Jag tror att Bo Nilsson vet att olika\r\nverksamheter har att jobba inom sina ramar. Det\r\nsom nu sker är att Samhall inom ungefär samma\r\nekonomiska ram stegvis skall kunna bli effektivare,\r\nvilket innebär att man kan ge fler handikappade\r\narbete. Jag vill påminna Bo Nilsson om att det på\r\ndenna punkt inte föreligger något motförslag från\r\nSocialdemokraterna, som i detta har läge\r\naccepterat min proposition.</pre><pre>Bo Nilsson läser upp kritik som har framförts. De\r\nregler som kritiseras är de regler som gäller sedan\r\ntidigare, eftersom jag än så länge inte har lagt fram\r\nförslag om nya regler. Vi har kanske anledning att\r\nlitet till mans följa det som inte ser riktigt bra ut.</pre><pre>Anf. 192  BO NILSSON (s):</pre><pre></pre><pre>Herr talman! När det gäller detta med Samhall vill\r\njag säga att jag tycker att det är\r\narbetsmarknadsministerns uppgift att lägga fram\r\npropositioner med utredningar som bakgrund.\r\nBörje Hörnlund kunde säga här att vi skall\r\nåterkomma till detta. Jag tror att det är nödvändigt,\r\nom vi skall klara denna besvärliga fråga.</pre><pre>Enligt vad jag har erfarit har inte\r\narbetsmarknadsministern några speciella kontakter\r\nmed handikapprörelsen. Jag tänkte att jag skulle\r\nkunna vara en förmedlande länk, så att vi kan\r\nförbättra kontakterna och framför allt skapa jobb\r\ntill de handikappade.</pre><pre>Anf. 193  Arbetsmarknadsminister BÖRJE\r\nHÖRNLUND (c):</pre><pre></pre><pre>Herr talman! Det var bara fjorton dagar sedan jag\r\ntog emot en uppvaktning från ett\r\nhandikappförbund. De som kom var mäkta\r\nförvånade över att jag bara med någon veckas\r\nvarsel tog emot. Jag har alltid ställt upp när jag har\r\nkunnat. Har jag någon gång inte kunnat, har min\r\nstatssekreterare ställt upp. Jag är mycket mån om\r\natt hålla god kontakt. Men om vi kan hjälpas åt\r\nlitet, Bo Nilsson, skall vi gärna göra det.</pre><pre>Anf. 194  BO NILSSON (s):</pre><pre></pre><pre>Herr talman! Det låter mycket bra.</pre><pre>Jag har väckt motioner till årets riksdag om två\r\nsaker. Det gäller dels att man skulle utvärdera det\r\nnya, flexibla lönebidraget, dels att man skulle göra\r\nen ordentlig statistik över den verkliga\r\narbetslösheten bland de handikappade. I dag\r\nomfattar statistiken bara dem som står till\r\narbetsmarknadens förfogande. Jag har haft kontakt\r\nmed AMS och vet att det är så, och att man där\r\nt.o.m. kanske önskar att statistiken skulle kunna\r\nförbättras. Jag undrar om\r\narbetsmarknadsministern har någon synpunkt på\r\ndetta.</pre><pre>Anf. 195  Arbetsmarknadsminister BÖRJE\r\nHÖRNLUND (c):</pre><pre></pre><pre>Herr talman! Det är litet synd att tvingas utvärdera\r\nde flexibla lönebidragen i en extrem lågkonjunktur.\r\nDå har man svårt att se om de kan ge det som var\r\ntänkt. Som Bo Nilsson påminner sig visar\r\nförsöksverksamheten i ett par län mycket goda\r\nresultat. Därför har utskottet och riksdagen\r\nutvidgat den till att gälla hela området. Jag skulle\r\nönska att systemet fick en chans att betittas i en\r\nbättre konjunktur. Självfallet måste man alltid ha\r\nen beredskap och se om det fungerar.</pre><pre>Jag kan gärna ta med mig det som sägs om verklig\r\nstatistik och vid de regelbundna träffarna med\r\nAMS förhöra mig om hur man där upplever att det\r\när.</pre><pre>Anf. 196  BO NILSSON (s):</pre><pre></pre><pre>Herr talman! Jag tackar för det sistnämnda.\r\nMinistern kunde ändå åstadkomma något\r\nmedgivande.</pre><pre>Överläggningen var härmed avslutad.</pre><pre>26 §  Svar på fråga 1991/92:594 om åtgärder för\r\natt hindra en ökad arbetslöshet</pre><pre>Anf. 197  Arbetsmarknadsminister BÖRJE\r\nHÖRNLUND (c):</pre><pre></pre><pre>Herr talman! Ingela Thalén har frågat mig vilka\r\nåtgärder jag avser att vidta för att förhindra att\r\narbetslösheten stiger till 6 %</pre><pre>De av regeringen föreslagna praktikplatserna för\r\nungdomar är i sig en tillräcklig åtgärd för att\r\nförhindra att arbetslösheten kommer upp i en nivå\r\nav 6 %. Jag utgår här från att prognoserna är\r\nriktiga, vilket de nästan aldrig är.</pre><pre>Min ambition sträcker sig dock högre. Inom\r\nregeringskansliet bereds för närvarande ett antal\r\nförslag inför kompletteringspropositionen som\r\nskall föreläggas riksdagen i slutet av april. Vilka\r\ndessa förslag är vill jag i detta beredningsskede inte\r\nnärmare kommentera.</pre><pre>Anf. 198  INGELA THALÉN (s):</pre><pre></pre><pre>Herr talman! Jag ber att få tacka statsrådet för\r\nsvaret.</pre><pre>Vi skall se till att det blir en klart lägre öppen\r\narbetslöshet än vad prognosen förutspår, sade\r\nstatrådet i en kommentar till AMS-prognosen förra\r\nfredagen. Men då krävs det snabba besked av\r\nstatsrådet!</pre><pre>Den socialdemokratiska regeringen tog fram\r\n20 miljarder, så att Sverige skulle kunna investera\r\nför framtiden. Riksdagen har tidigare beslutat,\r\nefter ett socialdemokratiskt förslag, att satsa\r\n5 miljarder på äldreboende och annan\r\näldreomsorg. Socialdemokraterna föreslog redan i\r\nvintras insatser för 4 miljarder mer än regeringen:\r\nett tredje gymnasieår i höst, särskilda insatser\r\nredan i sommar för att förhindra att ungdomar blir\r\nutan sysselsättning under sommaren, 300 miljoner\r\ntill skolornas upprustning, 780 miljoner till\r\nombyggnad och underhåll av kommunala lokaler\r\noch 1,2 miljarder extra till vägunderhåll -- och en\r\nrad ytterligare konkreta insatser, just för att minska\r\nden öppna arbetslösheten.</pre><pre>Olika statsråd säger i intervjuer och på möten att\r\nregeringen vill göra extraordinära insatser för att\r\nhålla arbetslösheten under 6 %, bl.a. genom\r\nvägunderhåll och kommunalt underhåll för\r\n9 miljarder kronor, ett tredje gymnasieår och 3\r\nmiljarder för att tidigarelägga byggande av\r\näldrebostäder och eget rum inom sjukvården.\r\nDetta är utomordentligt bra.</pre><pre>Det måste betyda, herr statsråd, att\r\nregeringspartierna nu är beredda att bifalla de\r\nsocialdemokratiska förslagen om t.ex. ett tredje\r\ngymnasieår nu i höst och 1,2 miljarder extra till\r\nvägunderhåll. I så fall vill jag upplysa Börje\r\nHörnlund om att det är bråttom. Flera av de viktiga\r\nförslag vi har lagt fram har redan avslagits av de\r\nborgerliga ledamöterna i utskotten. Om det skall\r\nske en omsvängning, måste den ske snabbt, om de\r\nsom är arbetslösa skall ha någon glädje av dessa\r\nförslag i år.</pre><pre>Är Börje Hörnlund nu beredd att ge riksdagen\r\nsamma information som tidigare har lämnats till\r\nradio och TV och på möten ute i landet?</pre><pre>Anf. 199  Arbetsmarknadsminister BÖRJE\r\nHÖRNLUND (c):</pre><pre></pre><pre>Herr talman! Jag har inte gett någon annan\r\ninformation till TV än att, om prognosen på t.ex.\r\n7 % arbetslöshet i slutet av nästa budgetår är riktig,\r\nregeringen kommer att vidta åtgärder som innebär\r\natt den sänks. Jag har däremot inte personligen\r\nredovisat de funderingar som finns inom\r\nregeringen. Ett par saker har varit uppe i debatten;\r\ndet är jag medveten om. Vad TV har fått tag i är\r\nicke en redovisning utan något annat.</pre><pre>Anf. 200  INGELA THALÉN (s):</pre><pre></pre><pre>Herr talman! Det är ju nu i sommar och i höst,\r\nBörje Hörnlund, som arbetslösheten riskerar att gå\r\nupp emot ca 6 %. Vi socialdemokrater har sagt att\r\nvi är beredda att satsa ytterligare 4 miljarder\r\nkronor. En del satsningar gäller ungdomar.</pre><pre>Om det här skall få genomslag, är det då inte rimligt\r\natt regeringspartierna stödjer t.ex. det\r\nsocialdemokratiska förslaget om ett tredje\r\ngymnasieår redan i höst, och att ni i så fall bifaller\r\nvåra motioner nu. Vi både spar tid och skapar\r\nklarhet för dem som skall planera.</pre><pre>Jag skulle gärna vilja höra Börje Hörnlunds\r\nkommentarer till detta.</pre><pre>Anf. 201  Arbetsmarknadsminister BÖRJE\r\nHÖRNLUND (c):</pre><pre></pre><pre>Herr talman! Jag har studerat en hel del\r\nsocialdemokratiska förslag. En del är jag verkligen\r\ninte imponerad av, medan andra ligger ungefär i\r\nlinje med vad vi har tänkt oss. Helheten får vi\r\nemellertid diskutera vid ett senare debattillfälle.\r\nSåsom tidigare minister vet Ingela Thalén att man\r\ninte har budgetberedning i dessa båda talarstolar.</pre><pre>Anf. 202  INGELA THALÉN (s):</pre><pre></pre><pre>Herr talman! Om nu inte Börje Hörnlund är\r\nsärskilt imponerad av en del av de\r\nsocialdemokratiska förslagen, kan jag turnera med\r\natt säga att jag inte är särskilt imponerad av\r\nregeringens handläggning av\r\nsysselsättningsfrågorna heller.</pre><pre>Är det nu så, att tidigare budgetberedningar skötts\r\npå ett speciellt sätt, kanske det möjligen berodde\r\npå att det fanns tid till att hantera ärendena mellan\r\nordinarie budgetförslag och kompletterande\r\nbudgetförslag. Nu har vi emellertid en extraordinär\r\nsituation med en galopperande arbetslöshet. Och\r\ndet finns i riksdagen konkreta förslag från\r\nsocialdemokraterna som går att bifalla redan nu om\r\noch när de ligger i linje med det som regeringen har\r\ntänkt sig, t.ex. ett tredje gymnasieår och 1,2\r\nmiljarder kronor extra till vägunderhåll.</pre><pre>Varför inte bifalla dessa förslag? Vad har Börje\r\nHörnlund att säga om dessa konkreta förslag som\r\nnu är framlagda?</pre><pre>Anf. 203  Arbetsmarknadsminister BÖRJE\r\nHÖRNLUND (c):</pre><pre></pre><pre>Herr talman! Vad jag har att säga är att vi genom\r\natt sammanställa finansieringsfrågorna och\r\nförslagen till åtgärder kan komma med ett mer\r\ngenomarbetat totalförslag.</pre><pre>Anf. 204  INGELA THALÉN (s):</pre><pre></pre><pre>Herr talman! Eftersom Börje Hörnlund inte vill\r\nkommentera de förslag som redan finns, får jag väl\r\nändå hoppas på att de förslag som Börje Hörnlund\r\noch regeringen kommer med ligger i linje med det\r\nsom vi socialdemokrater har föreslagit. Förslagen\r\när konkreta och går att genomföra.</pre><pre>Det finns en fara i det sätt på vilket Börje Hörnlund\r\nhanterar detta, nämligen: Tiden rinner i väg. Börje\r\nHörnlund vet också att det sitter ett antal aktörer\r\nute i landet och väntar på besked. Om dessa aktörer\r\nfinge besked redan nu av Börje Hörnlund, skulle de\r\nkunna påbörja sin planering, vilket i sin tur skulle\r\nbidra till att hålla nere arbetslöshetsökningen.\r\nTänk på ungdomarn, som Börje Hörnlund gärna\r\ntalar så varmt om i andra sammanhang.</pre><pre>Anf. 205  Arbetsmarknadsminister BÖRJE\r\nHÖRNLUND (c):</pre><pre></pre><pre>Herr talman! Arbetsmarknadsverket, både på\r\nlänsplanet och centralt, har i stor utsträckning varit\r\ndelaktiga i att arbeta fram vårt ungdomsförslag. De\r\när ordentligt beredda. Så sent som i går kväll\r\nstöddes förslaget i ett TV-inslag. Det här är alltså\r\ninget större problem. Alla åtgärder som förbereds\r\noch som beslutas i denna riksdag skall träda i kraft\r\nden 1 juli. När det gäller tiden är jag inte orolig, och\r\njag tycker inte att kritiken på något sätt är\r\nberättigad.</pre><pre>Anf. 206  INGELA THALÉN (s):</pre><pre></pre><pre>Herr talman! Jag skulle ha varit orolig om jag hade\r\nvarit arbetsmarknadsminister i dag och om jag hade\r\nhaft den inställning som Börje Hörnlund har till det\r\nhär med tidsaspekten.</pre><pre>Det finns konkreta förslag från\r\nSocialdemokraterna, och förslagen är färdiga att\r\nsägas ja till. Är det så, att regeringen ändå har tänkt\r\nsig att komma med sådana förslag, förstår jag inte\r\nalls varför man inte skulle kunna bifalla dem redan\r\ni det här läget. När det gäller kommentarerna i vad\r\ngäller ungdomsinsatserna som meddelades i går,\r\nkan jag bara konstatera att det finns vissa\r\nnyansskillnader i de kommentarer som har lämnats\r\ni arbetsmarknadsutskottet och de kommentarer\r\nsom har lämnats inför TV-kamerorna. Detta\r\nfaktum kan vi i och för sig lämna därhän. I sak har\r\njag tidigare framfört kritik mot\r\nungdomspraktikförslaget, men jag har också\r\nframfört beröm för det sätt på vilket regeringen ser\r\npå helheten.</pre><pre>Så som diskussionerna nu pågår i riksdagens\r\nutskott, vill jag hävda att det inte är så alldeles\r\nsjälvklart att förslaget hamnar precis där\r\nregeringen har tänkt sig. Jag tycker emellertid\r\nfortfarande att det är mycket märkligt att inte Börje\r\nHörnlund kan ge klarare besked om det som han\r\nändå uppenbarligen har tänkt sig att komma med.</pre><pre>Överläggningen var härmed avslutad.</pre><pre>27 §  Svar på frågorna 1991/92:595 och 596 om\r\nkompetensutveckling inom tillverkningsindustrin\r\nm.m.</pre><pre>Anf. 207  Arbetsmarknadsminister BÖRJE\r\nHÖRNLUND (c):</pre><pre></pre><pre>Herr talman! Berit Andnor och Lahja Exner har\r\nfrågat mig om jag accepterar Socialdemokraternas\r\nförslag att satsa 780 milj.kr. på tidigareläggning av\r\nkommunala investeringar resp. 425 milj.kr. på\r\nkompetensutveckling inom tillverkningsindustrin.</pre><pre>Herr talman! Dessa frågeställningar härör från\r\nSocialdemokraternas motion om kamp mot\r\narbetslöshet. Motionen behandlas för närvarande i\r\nriksdagens arbetsmarknadsutskott och riksdagen\r\nkommer senare i vår att få ta ställning till förslagen.\r\nJag vill inte föregripa riksdagens ställningstagande.</pre><pre>Anf. 208  BERIT ANDNOR (s):</pre><pre></pre><pre>Herr talman! Jag får tacka statsrådet för svaret. Jag\r\nkan inte påstå att jag känner mig speciellt nöjd med\r\ndet -- det måste jag ändå säga. Jag hade faktiskt\r\nförväntat mig att statsrådet skulle vara beredd att\r\nföra en diskussion utifrån den mycket allvarliga\r\nsysselsättningssituation som vi nu befinner oss i.\r\nAllt går väldigt snabbt och de prognoser som vi har\r\npekar ju på att vi kommar att få en arbetslöshet på\r\nnivåer som inte tidigare varit kända för oss.</pre><pre>Genom att lämna ett sådant svar som statsrådet har\r\ngjort, visar statsrådet att han inte vill diskutera\r\ndessa frågor med oss här i dag, vilket jag finner\r\nmärkligt. Med tanke på det läge som vi befinner oss\r\ni, borde man vara beredd att diskutera alla de idéer\r\noch alla de förslag som kommer fram.</pre><pre>Förslaget som jag har pekat på i min fråga är\r\nkonkret. Det finns hos riksdagenn som har\r\nmöjlighet att ta ställning till det. Det är ett förslag\r\nsom skulle innebära att vi för en mycket hanterlig\r\nsumma på 708 milj.kr. skulle kunna få till stånd\r\ninvesteringar i kommuner och landsting på en nivå\r\nom 3 miljarder kronor. Det skulle kunna ge direkta\r\nsysselsättningsinsatser ganska snabbt, men också\r\nandra positiva effekter. Och det är just sådana här\r\ninsatser som vi socialdemokrater tycker är så\r\nviktiga. Dels ger de snabba sysselsättningspolitiska\r\neffekter, dels positiva effekter för samhällets\r\nutveckling över huvud taget. Jag tycker därför att\r\ndet är märkligt att Börje Hörnlund inte är beredd\r\natt diskutera det här förslaget med oss här i dag.</pre><pre>Anf. 209  LAHJA EXNER (s):</pre><pre></pre><pre>Herr talman! Det är knappast möjligt att tacka för\r\nsvaret, därför att jag och mina kamrater -- flera\r\nsitter här i kammaren -- vet ju att jag sitter i\r\narbetsmarknadsutskottet och att vi från det\r\nSocialdemokratiska partiet behandlar det här\r\nförslaget. Jag hade faktiskt väntat mig att vi skulle\r\nkunna få en ordentlig sakdebatt här i dag med tanke\r\npå att statsministern och Ingvar Carlsson tidigare\r\nunder dagen debatterade arbetslösheten och de\r\nallvarliga problem som vi har.</pre><pre>Vid det tillfället uppehöll sig statsministern mycket\r\nvid vikten av att ha konkurrenskraftiga företag.\r\nSom bekant är det många faktorer som påverkar\r\nföretagens konkurrenskraft, t.ex. att företagen\r\nmåste ha modern teknik, aktiv produktutveckling\r\noch aktiv marknadsföring. Men det är ju ändå så,\r\nBörje Hörnlund, att företagens viktigaste tillgång\r\nmåste vara personalens kunskap.</pre><pre>Vi vet också att det finns stora brister och att vi\r\nkommer att ställas inför helt nya mycket högre krav\r\ninom det här området. Vi menar att det i nuvarande\r\nkonjunkturläge är nödvändigt att på bred front\r\nstimulera till kompetensutveckling ute på\r\narbetsplatserna. Det är nu det bör vara\r\nhögkonjunktur för utbildning. Därför har vi\r\nföreslagit att en tvåårig försöksverksamhet på bred\r\nbasis skall genomföras inom tillverkningsindustrin\r\nför att öka personalens kompetens. Den borde\r\nriktas direkt mot de små och medelstora företagen,\r\ndär ju behoven är störst. Jag väntar mig att Börje\r\nHörnlund ändå skall ha någon åsikt om det.</pre><pre>Anf. 210  Arbetsmarknadsminister BÖRJE\r\nHÖRNLUND (c):</pre><pre></pre><pre>Herr talman! Efter 15 år i riksdagen har jag stor\r\nrespekt för riksdagen. När jag har lämnat mina\r\nförslag är det upp till kamraterna i utskott och\r\nkammare att diskutera dem liksom motförslag.</pre><pre>När det gäller kompetensutveckling och\r\nproduktivitet sker väldigt mycket i de svenska\r\nföretagen och också i kommunerna och landstingen\r\ni dag. Det här är ett problem, för man höjer\r\nproduktiviteten väldigt snabbt, men på bekostnad\r\nav färre anställda. Tänk om detta hade skett under\r\nhögkonjunkturen i stället, då hade vi sluppit den\r\növerhettning som har ställt vårt land i den\r\nnuvarande situationen. Men att vi har hamnat i det\r\nhär läget går ju inte att skylla på en enda part,\r\nframför allt inte på en regering som då inte satt.</pre><pre>Anf. 211  BERIT ANDNOR (s):</pre><pre></pre><pre>Herr talman! Nej, det är inte fråga om det, utan det\r\nhandlar om att hantera en situation som vi är mitt\r\nuppe i. Det handlar om att regeringen har ansvaret\r\nför att ta de inititiv och fatta de beslut som krävs.\r\nDär har regeringen ett ansvar.</pre><pre>Med tanke på den debatt som vi har haft tidigare i\r\ndag kan jag konstatera att det finns en tendens att\r\nskylla allting på den förra socialdemokratiska\r\nregeringen. Men nu har vi faktiskt en borgerlig\r\nregering sedan den 1 oktober 1991. Den regeringen\r\nhar genom sin ekonomiska politik och sin politik i\r\növrigt sett till att vi har fått en arbetslöshet, som når\r\nnivåer som vi aldrig tidigare haft i det här landet.\r\nDå måste regeringen och statsrådet ta sitt ansvar.</pre><pre>Vi har kommit med en rad olika idéer och konkreta\r\nförslag som skulle ge goda effekter för\r\nsysselsättningen, effekter som också skulle vara\r\npositiva ur andra synvinklar, t.ex. förslaget att\r\nstimulera kommuner och landsting att tidigarelägga\r\nsina investeringar.</pre><pre>Börje Hörnlund med sin bakgrund känner väl till\r\nsituationen i kommuner och landsting -- vi har ju\r\nträffats i andra sammanhang.</pre><pre>Anf. 212  LAHJA EXNER (s):</pre><pre></pre><pre>Herr talman! Tiden rinner i väg, precis som Ingela\r\nThalén sade. Jag kan ändå påminna Börje Hörnlund\r\nom att den socialdemokratiska regeringen under\r\n80-talet, medan vi hade högkonjunktur i industrin,\r\nlade fram förslag här i riksdagen just för att öka\r\nkompetensen hos den svenska arbetskraften, bl.a.\r\nförslaget om utvecklingsfonderna som skulle\r\nanvändas just till att vidareutbilda de redan\r\nanställda. Men för att vi skall komma bort från de\r\nvackra orden krävs att företagen och även de\r\noffentliga arbetsplatserna ger kompetens- och\r\narbetsorganisationsfrågorna en helt annan dignitet\r\nän de har i dag. Företagen måste ta ett mycket\r\nstörre ansvar för utvecklingen av den arbetskraft\r\nsom de har fått sig anförtrodd. Men där behöver\r\nframför allt de små och medelstora företagen en\r\ndragkraft, och där har vi från Socialdemokraterna\r\nanvisat vägar.</pre><pre>Anf. 213  Arbetsmarknadsminister BÖRJE\r\nHÖRNLUND (c):</pre><pre></pre><pre>Herr talman! Riksdagen kommer att få ett väl\r\ngenomarbetat förslag den 24 april. Där har vi\r\navvägt finansiering och åtgärder. Förslaget är nu\r\nunder beredning.</pre><pre>Jag vill dock kommentera inlägget om att det är\r\nefter oktober som det har vidtagits saker och ting\r\nsom har lett till arbetslöshet. Jag tycker inte det är\r\nnågon vidare riktig debatt. Det finns kurvor över\r\nhur utvecklingen har varit i näringslivet inom EG\r\noch OECD. De visar att den 1990 och 1991 fortsatte\r\natt ligga på en hög nivå i dessa länder, medan\r\nSverige alldeles på egen hand gick precis rakt ner\r\noch visar på en minskning med hela 14\r\nprocentenheter från den nivå Sverige tidigare låg\r\npå. Då regerade inte vi.</pre><pre>Anf. 214  BERIT ANDNOR (s):</pre><pre></pre><pre>Herr talman! Jag har full förståelse för att Börje\r\nHörnlund inte tycker att detta är en riktig debatt.\r\nDet vore konstigt annars. Men faktum är att\r\nregeringen genom sin ekonomiska politik och sin\r\npolitik i övrigt har bidragit till att arbetslösheten har\r\nökat på ett sätt som den inte skulle ha behövt göra.\r\nMan har vidtagit åtgärder, bl.a. stoppat byggandet\r\noch genomfört besparingar inom kommuner och\r\nlandsting, som kommer att leda till att\r\narbetslösheten kommer att öka. Genom\r\nindragningar över huvud taget från hushållen får\r\ndet effekter. Det är någonting som den här\r\nborgerliga regeringen har sett till att genomföra.\r\nDet är ingenting som kan hänföras till den förra\r\nsocialdemokratiska regeringen, utan det har den\r\nborgerliga regeringen ansvaret för. Därför är det\r\nockså den borgerliga regeringens ansvar att ta vara\r\npå de goda idéer som finns för att komma till rätta\r\nmed den mycket höga arbetslöshet som vi har och\r\ngöra de insatser som krävs.</pre><pre>Nu har Börje Hörnlund sagt flera gånger att han tar\r\narbetslösheten på det största allvar. Men vi har sett\r\nväldigt litet handling från statsrådets sida.</pre><pre>Anf. 215  LAHJA EXNER (s):</pre><pre></pre><pre>Herr talman! Jag skulle inte vilja påstå att Börje\r\nHörnlund med sin bakgrund är glad åt den\r\narbetslöshet som växer och som till stora delar\r\nberor på den politik som den nuvarande regeringen\r\nför. Tyvärr har man ett kollektivt ansvar i\r\nregeringen.</pre><pre>Med tanke på beredningsarbetet inför den 24 april\r\nskulle jag vilja rekommendera både Börje\r\nHörnlund och hela regeringen att läsa\r\ndebattskriften från produktivitetsdelegationen och\r\narbetslivsfonden. Där finns mycket tänkvärt att\r\nläsa just om kompetensutvecklingen och de krav\r\nsom kommer att ställas på arbetskraften i\r\nframtiden. Låt inte tiden rinna ur händerna!</pre><pre>Överläggningen var härmed avslutad.</pre><pre>28 §  Svar på fråga 1991/92:606 om ökade\r\nstatliga utgifter för att bekämpa arbetslösheten</pre><pre>Anf. 216  Arbetsmarknadsminister BÖRJE\r\nHÖRNLUND (c):</pre><pre></pre><pre>Herr talman! Mona Sahlin har frågat\r\nfinansministern om hon avser att öka statens totala\r\nutgifter för att bekämpa den öppna arbetslösheten.\r\nFrågan har överlämnats till mig för besvarande.</pre><pre>Regeringen har i 1992 års budgetproposition\r\nföreslagit att mycket stora resurser anvisas för att\r\nbekämpa den öppna arbetslösheten. Den\r\nnuvarande regeringen har också genom\r\ntilläggsbudget I och finansfullmakten gjort stora\r\nsatsningar utöver vad den tidigare regeringen har\r\nföreslagit för innevarande budgetår. Genom den\r\nstora satsningen redan i budgetpropositionen har\r\nregeringen dessutom givit arbetsmarknadsstyrelsen\r\nväsentligt bättre planeringsförutsättningar än\r\ntidigare.</pre><pre>Det räcker dock inte med att enbart satsa nya\r\nresurser på arbetsmarknadspolitiken. En regering,\r\nsom även tar budgetunderskottet på allvar, måste\r\ndessutom se till att medlen används effektivt och\r\nräcker till så många arbetslösa som möjligt.\r\nFörslaget om praktikplatser för ungdomar är ett bra\r\nexempel på kostnadseffektivt tänkande.</pre><pre>Regeringen förbereder dessutom för närvarande\r\nkompletterande förslag som kommer att föreläggas\r\nriksdagen i senare delen av april månad.</pre><pre>Anf. 217  MONA SAHLIN (s):</pre><pre></pre><pre>Herr talman! Jag får väl tacka för svaret. Med all\r\nrespekt för att det säkert är roligare att debattera\r\nmed arbetsmarknadsministern än med\r\nfinansministern, måste jag ändå säga att jag är\r\nbesviken över att det inte är Anne Wibble som står\r\nhär i talarstolen. Jag trodde att regeringen i alla fall\r\nlåtsades att ha en hel och sammanhållen politik för\r\natt klara jobben och att finansministern har\r\nansvaret för den samlade bedömningen av statens\r\ntotala utgifter för arbetslöshetsbekämpningen. För\r\ndet var i alla fall detta och ingenting annat som min\r\nfråga handlade om. Det var dock inte detta som\r\nsvaret handlade om. Det känns litet som årets\r\nunderstatement att arbetsmarknadsministern i\r\nsvaret säger:</pre><pre>''Det räcker dock inte med att enbart satsa nya\r\nresurser på arbetsmarknadspolitiken.'' Nej, just\r\ndet. Det var detta och ingenting annat som min\r\nfråga handlade om.</pre><pre>Det handlar också om investeringar, högskolan,\r\ngymnasieskolan, upprustning, kommunernas\r\nekonomi, näringspolitiken och statens ansvar som\r\nägare. Det var detta och ingenting annat jag ville\r\nhöra finansministerns syn på. Jag får väl försöka\r\nfortsätta att fråga för att få svaret från\r\nfinansministern.</pre><pre>Anf. 218  Arbetsmarknadsminister BÖRJE\r\nHÖRNLUND (c):</pre><pre></pre><pre>Herr talman! Mona Sahlin får leva med sin\r\nbesvikelse ett tag till. Det får väl duga med mig för\r\nkvällen.</pre><pre>Anne Wibble förhandlar liksom jag med flera\r\nandra departement för att få ett samlat förslag till\r\nkompletteringsproposition. Den skall som sagt\r\nredovisas snart. Då ser vi fram emot nya debatter.</pre><pre>Anf. 219  MONA SAHLIN (s):</pre><pre></pre><pre>Herr talman! Jag måste ändå få kommentera det\r\nBörje Hörnlund sade. Det handlar inte om\r\nhuruvida det är roligare eller inte, utan det handlar\r\nom det jag ställde min fråga om, nämligen\r\nregeringens syn på de totala utgifterna för\r\narbetslöshetsbekämpningen. Inte bara\r\nprognoserna drar i väg, utan också utgifterna för\r\narbetslöshetsförsäkringen drar i väg, samtidigt som\r\nvi i riksdagen sitter och är frustrerade. Vi vet att det\r\nfinns förslag att kunna ta itu med. Då väntar man\r\npå en samlad bedömning av detta från regeringen.\r\nMan blir litet trött på att alltid få höra att ärendet\r\nbereds. Ibland passar det att gå ut med saker och\r\nibland passar det att nappa på vissa saker. Jag var\r\nute efter en samlad bedömning. Kan\r\narbetsmarknadsministern ge den till mig, nöjer jag\r\nmig väl med det. Men det står ingenting om det i\r\nsvaret.</pre><pre>Anf. 220  Arbetsmarknadsminister BÖRJE\r\nHÖRNLUND (c):</pre><pre></pre><pre>Herr talman! Jag skall ge den samlade\r\nbedömningen, att hög öppen arbetslöshet alltid är\r\ndålig hushållning med medlen. Dessutom är det illa\r\nför dem som råkar ut för en långvarig öppen\r\narbetslöshet. Därför finns det all anledning att\r\nsamlat inom regeringen mellan olika departement\r\nförsöka komma fram till ett väl genomarbetat\r\nförslag under april.</pre><pre>Anf. 221  MONA SAHLIN (s):</pre><pre></pre><pre>Herr talman! Jag förstår att det inte blir mer till svar\r\nän att man ser fram emot detta. Jag hoppas också\r\natt det då framgår att man har en samlad total\r\npolitik för att bekämpa arbetslösheten, att man inte\r\ndrar frågorna i långbänk på det sätt som hittills har\r\nskett.</pre><pre>Överläggningen var härmed avslutad.</pre><pre>29 §  Svar på fråga 1991/92:614 om nya arbeten\r\ntill friställda kvinnor</pre><pre>Anf. 222  Arbetsmarknadsminister BÖRJE\r\nHÖRNLUND (c):</pre><pre></pre><pre>Herr talman! Margareta Viklund har frågat mig\r\nvilka planer jag har för att även få fram\r\narbetsplatser för friställda kvinnor inom bl.a. den\r\noffentliga sektorn. Det senaste halvåret har\r\narbetslösheten ökat oroväckande snabbt. Den har\r\nframför allt drabbat ungdomar i åldern 20--24 år\r\noch hittills mestadels män. AMS statistik för\r\nfebruari visar att 124 000 män och 73 000 kvinnor\r\nvar arbetslösa i slutet av månaden. Jag är väl\r\nmedveten om att kvinnor inom offentlig sektor kan\r\nkomma att drabbas i högre grad än hittills. Enligt\r\nAMS prognoser kommer strukturförändringarna\r\ninom kommuner och landsting att få genomslag på\r\narbetsmarknaden under åren 1993 och 1994. Jag\r\nföljer utvecklingen mycket noga, och jag vet också\r\natt beredskapen på AMS är god för att anpassa de\r\narbetsmarknadspolitiska insatserna utifrån olika\r\nsökandegruppers behov. Regeringen har redan lagt\r\nfram en proposition om arbetsmarknadspolitiska\r\nåtgärder för ungdomar under 25 år (prop.\r\n1991/92:124). Den s.k. ungdomspraktiken syftar till\r\natt ge både unga kvinnor och män viktig\r\nyrkespraktik inom hela arbetsmarknaden. För\r\növrigt är det AMS och länsarbetsnämndernas\r\nuppgift att på ett rättvist och jämlikt sätt erbjuda\r\nbåde kvinnor och män lämplig utbildning eller\r\ntillfällig sysselsättning, om det inte går att få fram\r\nett arbete på den öppna arbetsmarknaden.\r\nYtterligare satsningar inom\r\narbetsmarknadspolitikens område kommer\r\nregeringen att redovisa i\r\nkompletteringspropositionen under april.</pre><pre>Anf. 223  MARGARETA VIKLUND (kds):</pre><pre></pre><pre>Herr talman! Jag får tacka statsrådet för svaret.\r\nAnledningen till att jag har ställt frågan till\r\narbetsmarknadsministern är att kvinnors\r\narbetslöshet nästan inte alls berörs när den oroande\r\nstigande arbetslösheten diskuteras. Det finns inte\r\nens en bra fortlöpande statistik över kvinnors\r\narbetslöshetsutveckling. Jag vill ändå lämna några\r\nexempel på kvinnors situation.</pre><pre>I slutet av år 1991 var enligt SCB antalet kvinnor\r\nsom var deltidsarbetslösa mer än dubbelt så stort\r\nsom antalet män, dvs. sådana som ville ha\r\nheltidstjänst men inte kunde få det. Som statsrådet\r\nnämnde är kvinnorna i stor majoritet inom den\r\noffentliga sektorn, dit kvinnor under många år har\r\nvarit välkomna. Enbart i februari i år hade totalt\r\n5 833 nya arbetssökande från hälso- och sjukvården\r\ninkl. socialt arbete anmält sig till\r\narbetsförmedlingen. Av dessa 5 833 var 4 916\r\nkvinnor. Av de arbetssökande kunde 4 689\r\npersoner ta arbete direkt om det hade funnits\r\nnågot.</pre><pre>I februari var den öppna arbetslösheten enligt AMS\r\n4,4 % av arbetskraften. 197 000 människor ville ha\r\narbete men kunde inte få det. 73 000 var kvinnor.</pre><pre>Varför berörs kvinnors arbetslöshet när insatser\r\nmot arbetslösheten över huvud taget diskuteras?\r\nNu har man beslutat att satsa på ungdomars och\r\nmäns arbetslöshet -- det är ju bra -- genom att\r\ntidigarelägga olika aktiviteter inom den s.k.\r\ninfrastrukturen. Men vad tänker statsrådet göra för\r\nde arbetslösa kvinnorna? Vad finns det för planer?\r\nKvinnan har ju tagit sin plats i arbetslivet för att\r\nfinnas där. Hon har rätt till arbetsbefrämjande\r\nåtgärder i samma utsträckning som männen, även\r\nom hon kanske inte alltid bygger vägar.</pre><pre>Anf. 224  Arbetsmarknadsminister BÖRJE\r\nHÖRNLUND (c):</pre><pre></pre><pre>Herr talman! En enig riksdag har haft den\r\nuppfattningen att vi måste ge\r\narbetsmarknadsverket stor frihet att välja de\r\nåtgärder som är de bästa för olika sökandegrupper.\r\nDärför skall riksdagen inom kort behandla ett\r\nförslag om närmare 20 miljarder kronor till\r\narbetsmarknadsverket. Sedan är det upp till\r\narbetsmarknadsverkets styrelse att fördela dessa\r\npengar på olika län efter de svårigheter som de\r\nupplever, och självfallet skall den behandla män\r\noch kvinnor rättvist. Om den offentliga sektorn\r\nbörjar friställa, innebär det här att\r\narbetsmarknadsverket måste ha en speciell\r\nberedskap.</pre><pre>Anf. 225  MARGARETA VIKLUND (kds):</pre><pre></pre><pre>Herr talman! Finns den planen? Finns den\r\nberedskapen redan? Jag tycker att det är väldigt\r\npositivt att arbetsmarknadsdepartementet och\r\nkommunikationsdepartementet nu samarbetar när\r\ndet gäller infrastruktursatsningar. Finns det också\r\nplaner på att samarbeta mellan andra departement\r\nför att hjälpa t.ex. kvinnorna i den situation som de\r\neventuellt kommer att hamna i? Situationen är\r\nbesvärlig redan i dag. Jag tänker t.ex. på\r\nsocialdepartementet.</pre><pre>Anf. 226  Arbetsmarknadsminister BÖRJE\r\nHÖRNLUND (c):</pre><pre></pre><pre>Herr talman! Jag använder i det närmaste halva min\r\ntid som statsråd till att samarbeta med andra\r\ndepartement som är speciellt viktiga för att jag skall\r\nkunna få så väl genomarbetade förslag som möjligt\r\noch en helhet i mina åtgärder, både när det gäller\r\natt bekämpa arbetslösheten och när det gäller att\r\nutveckla hela landet. Där är socialdepartementet,\r\nnäringsdepartementet,\r\nkommunikationsdepartementet och\r\nutbildningsdepartementet alla mycket viktiga.</pre><pre>Anf. 227  MARGARETA VIKLUND (kds):</pre><pre></pre><pre>Herr talman! Jag får tacka för dessa försäkringar.\r\nJag väntar dock fortfarande på en plan för hur man\r\nskall kunna tackla problemet. Kanske kommer\r\nden?</pre><pre>Överläggningen var härmed avslutad.</pre><pre></pre><pre>30 §  Svar på frågorna 1991/92:577 och 579 om\r\ninfrastrukturella satsningar i Skåne m.m.</pre><pre>Anf. 228  Kommunikationsminister MATS\r\nODELL (kds):</pre><pre></pre><pre>Herr talman! Per Stenmarck har frågat mig vilka\r\nåtgärder jag avser att vidta för att öppna en fullgod\r\ntransportled mot Centraleuropa via Ystad.</pre><pre>Ingbritt Irhammar har frågat mig om regeringen\r\nhar några planer på infrastrukturella satsningar i\r\nSkåne i allmänhet och på järnvägssträckan\r\nMalmö--Ystad--Simrishamn i synnerhet.</pre><pre>Jag har valt att svara på dessa frågor i ett\r\nsammanhang.</pre><pre>Som jag redovisade i riksdagen förra veckan har\r\nSkåne genom beslut av såväl den tidigare\r\nregeringen som den nuvarande regeringen erhållit\r\nmedel för satsningar på vägar och järnvägar. Bl.a.\r\nhar 900 milj.kr. anslagits till en tunnel under\r\nHallandsåsen och 80 milj.kr. till\r\nsnabbtågsanpassning av södra stambanan. Inom\r\nvägområdet har totalt 353 milj.kr. anvisats till bl.a.\r\nväg E 4 Hyllinge--Åstorp, väg 12 vid Veberöd och\r\nväg 21 förbi Hässleholm.</pre><pre>Totalt har Skåne därmed fått drygt 1 300 milj.kr.\r\nNär byggandet av Öresundsbron startar får\r\nregionen dessutom ett stort och långvarigt projekt\r\nsom kommer att generera ökad sysselsättning i\r\nregionen.</pre><pre>Järnvägslinjen Malmö--Ystad--Simrishamn är en\r\nlänsjärnväg. Det är alltså länsstyrelserna i\r\nMalmöhus och Kristianstads län som beslutar om\r\ninvesteringar på denna bana. Länsstyrelsen i\r\nMalmöhus län har avsatt 65 milj.kr. under åren\r\n1996 och 1997 för elektrifiering av delen Malmö--\r\nYstad. Länsstyrelsen i Kristianstads län har avsatt 5\r\nmilj.kr. för investeringar på banan under år 1993.\r\nEnligt uppgift är banans nuvarande kapacitet\r\ntillräcklig för de godstransporter som sker på\r\nbanan.</pre><pre>Anf. 229  INGBRITT IRHAMMAR (c):</pre><pre></pre><pre>Herr talman!Först vill jag tacka för svaret.</pre><pre>Jag har tagit del av förra veckans debatt och detta\r\nsvar, där kommunikationsministern hänvisar även\r\ntill tidigare regeringars satsningar, vilket kanske\r\nkan vara bra. Men det var inte någon stor del av de\r\nsenaste satsningarna, paketet på 4 miljarder, som\r\ngick till Skåne, om man inte dit räknar tunneln\r\ngenom Hallandsåsen. Därför blev besvikelsen\r\noerhört stor i Skåne. Samtidigt har jag förståelse för\r\ndetta beslut, eftersom det var den tidigare\r\nriksdagens direktiv till regeringen.</pre><pre>Nu vill jag emellertid blicka framåt och peka på\r\nmindre projekt som kan behövas just av\r\narbetsmarknadsskäl i Skåne, eftersom vi känner oss\r\nförfördelade efter den senaste tidens paket då så\r\nlitet gick till oss i Skåne.</pre><pre>Inför den kommande kompletteringspropositionen\r\nvill jag framhålla att kommunikationsministern\r\ninom regeringen arbetar för att även Skåne får del\r\nav mindre projekt.</pre><pre>Järnvägssträckan Simrishamn--Ystad--Malmö må\r\nvara en länsjärnväg, men jag undrar om regeringen\r\nmed statsbidrag inte skulle kunna stödja\r\nlänsstyrelsernas arbete på detta område, eller har\r\nlänsstyrelserna så fullständigt fel i sin uppfattning\r\nnär de så sent som i mars lade fram en skrivelse för\r\nregeringen om att få stöd för denna sträcka? Är det\r\nfel av regeringen att stödja även en länsjärnväg?</pre><pre>Anf. 230  PER STENMARCK (m):</pre><pre></pre><pre>Herr talman! Låt mig först tacka\r\nkommunikationsministern för svaret.</pre><pre>1990-talet skall bli infrastrukturens årtionde. Detta\r\när en klart uttalad ambition från regeringen och en\r\nanledning till den satsning som nu görs. Detta är\r\nviktigt, eftersom det skapar möjlighet till en\r\ndynamisk utveckling inför framtiden.</pre><pre>Sverige har nu en regering som i förhållande till\r\nbruttonationalproduktern höjer anslagen till vägar\r\noch järnvägar. Och det var mycket länge sedan som\r\ndet senast skedde. Detta kommer på sikt att få\r\nmycket stor betydelse för vårt land.</pre><pre>Det är emellertid också viktigt var dessa satsningar\r\ngörs. För att anknyta till den fråga som jag här har\r\nställt kan jag inte undvika följande fundering: Vad\r\när egentligen den verkliga orsaken till att man inte\r\nsatsar något alls på järnvägssträckan Malmö--\r\nYstad, där en relativt begränsad satsning skulle\r\nkunna få en direkt tillväxtfrämjande effekt?</pre><pre>Den som i dag vill transportera gods till\r\nCentraleuropa kan göra detta bl.a. via\r\njärnvägsfärja från Ystad till Polen. För vidare\r\ntransport finns det en numera elektrifierad\r\njärnvägssträcka till den tjeckoslovakiska gränsen.</pre><pre>I Sverige är järnvägen elektrifierad ned till Malmö,\r\ndäremot inte på järnvägslinjen Malmö--Ystad.\r\nDenna sträcka utgör därmed ett nålsöga, som de\r\nflesta inte kommer förbi. Därmed borde det vara\r\nen självklarhet med en upprustning av denna\r\nbandel.</pre><pre>Nu är det samtidigt på det sättet att satsningarna på\r\ninfrastrukturen skall fortsätta. Jag vill därför fråga\r\nom kommunikationsministern i dag är beredd att ge\r\nnågot besked om huruvida järnvägslinjen Malmö--\r\nYstad, och så småningom i dess förlängning till\r\nSimrishamn, kommer att tillhöra de projekt som\r\nbör prioriteras vid nästa satsning från regeringens\r\nsida.</pre><pre>Anf. 231  Kommunikationsminister MATS\r\nODELL (kds):</pre><pre></pre><pre>Herr talman! Jag kan nämna några ord om denna\r\njärnvägssträcka som intresset delvis fokuseras\r\nkring. Den har en hel del godstrafik, och denna\r\ntrafik med gods har legat på en ganska stabil nivå.\r\nDen har faktiskt inte förändrats särskilt mycket\r\nefter omdaningarna i Östeuropa. Banverkets\r\nbedömning är att trafiken kommer att öka först på\r\nsikt i samband med en ekonomisk utveckling i Öst-\r\noch Centraleuropa. Banverket bedömer även att\r\natt den nuvarande standarden på Ystadsbanan är\r\ntillräcklig för den trafik som bedrivs på banan. Den\r\när egentligen inte i någon mening ett nålsöga, för\r\natt använda detta uttryck.</pre><pre>Dessutom finns en elektrifiering av banan med i\r\nden s.k. LTA-planen, alltså de medel som staten\r\nställer till länstrafikens förfogande, och\r\nelektrifieringen skall ske 1996 och 1997. En\r\nelektrifiering torde i första hand gynna\r\npersontrafiken på banan, eftersom man då kan\r\ntrafikera banan med eldrivna motorvagnssätt. Jag\r\nåkte själv i somras på denna bana, och det går\r\nalldeles utmärkt, och det finns ingen restriktion.\r\nMen man kan inte förvänta sig någon väldig ökning\r\nav passagerarunderlaget, om dessa vagnar skulle\r\nframdrivas med elektricitet i stället för med\r\ndieselolja. Men det finns naturligtvis andra\r\nmiljömässiga effekter på detta.</pre><pre>Jag skall besvara Ingbritt Irhammars fråga genom\r\natt säga att det i och för sig är möjligt för staten att\r\ngå in och göra olika insatser av detta slag. Men det\r\när en länsjärnväg, och det delas ut medel speciellt\r\nför detta. Om man i regionen prioriterar detta så\r\nhögt är det möjligt att med LTA-medel\r\ntidigarelägga elektrifieringen av denna bana.</pre><pre>Anf. 232  INGBRITT IRHAMMAR (c):</pre><pre></pre><pre>Herr talman! Det var ju väl att\r\nkommunikationsministern klargjorde att det är\r\nmöjligt för staten att gå in med stöd till\r\nlänsjärnvägar och att det även är möjligt för\r\nlänsstyrelserna att göra en tidigareläggning.\r\nProblemet är ju även ekonomin i länsstyrelserna\r\noch på länsnivå. Med ett stöd från staten skulle det\r\nvara möjligt med en tidigareläggning.</pre><pre>Jag är medveten om att elektrifieringen i första\r\nhand kanske inte skulle öka antalet\r\npersontransporter, men den skulle ju förbättra\r\nmiljön, precis som kommunikationsministern sade,\r\nvilket är ytterst angeläget i Skåne.</pre><pre>Det som också diskuteras när det gäller denna\r\nsträcka är att den skulle kunna gå förbi Sturup. På\r\ndet sättet skulle man kunna utveckla hela\r\ntrafikkomplexet och även få en ökning av antalet\r\npersontransporter. Därför är det angeläget,\r\nförutom av sysselsättningsskäl och miljöskäl.</pre><pre>Anf. 233  PER STENMARCK (m):</pre><pre></pre><pre>Herr talman! Det går alldeles utmärkt att åka på\r\ndenna järnvägssträcka, och det vore bra om fler\r\ngjorde det. Standarden på den skulle utan tvivel\r\nhöjas om den blev elektrifierad. Och jag är nog\r\nberedd att säga emot kommunikationsministern på\r\nden punkten, eftersom jag är övertygad om att vi\r\ndärmed skulle få en högre standard även när det\r\ngäller möjligheterna för godstrafiken.</pre><pre>Det går naturligtvis alltid att hänvisa till att\r\nsatsningar har gjorts tidigare, och det har säkert\r\nskett vid åtskilliga tillfällen, och att satsningar skall\r\nske också i framtiden. Men frågan gäller vad\r\nregeringen vill satsa på nu. Och det är denna\r\nprioritering som jag anser att det finns anledning att\r\npå något sätt ifrågasätta.</pre><pre>Jag kan inte undvika att konstatera att det är\r\nfullständigt obegripligt att man kan satsa 4\r\nmiljarder kronor på 38 olika väg- och\r\njärnvägsprojekt och undanta elektrifieringen av\r\njärnvägssträckan Malmö--Ystad, som omedelbart,\r\ntror jag, skulle få direkt positiva effekter.</pre><pre>Anf. 234  Kommunikationsminister MATS\r\nODELL (kds):</pre><pre></pre><pre>Herr talman! Om vi skall tränga in litet grand i\r\ndenna problematiken kring infrastruktursatsningar\r\ni Skåne, är Skåne en av de regioner som har ett\r\nmycket gott vägnät jämfört med många andra delar\r\nav landet. Det är samtidigt strategiskt ett oerhört\r\nviktigt område för Sveriges fönster eller länk ut mot\r\nexportmarknaderna.</pre><pre>Skåne kommer inom en nära framtid att bli föremål\r\nför mycket stora satsningar på infrastrukturen.\r\nMen först måste det fattas ett antal strategiskt\r\nviktiga beslut, bl.a var riksbangård syd skall ligga.\r\nDet är inte möjligt att börja bygga spår på måfå av\r\nsysselsättningsskäl innan man har fattat den typen\r\nav beslut.</pre><pre>Avslutningsvis skulle jag därför till Ingbritt\r\nIrhammar och Per Stenmarck vilja säga att den\r\nregion som de representerar kommer -- inte minst i\r\nsamband med att Öresundsförbindelsen och alla de\r\nanslutningar, citytunnlar och annat, som\r\ndiskuteras, blir verklighet -- att bli en av de mest\r\ninfrastrukturtäta regionerna i det här landet.</pre><pre>Anf. 235  INGBRITT IRHAMMAR (c):</pre><pre></pre><pre>Herr talman! Det finns gott om vägar och järnvägar\r\ni Skåne, till stor del av det skälet att en åttondel av\r\nlandets befolkning finns där och att det är nära till\r\nkontinenten. Därför försöker många människor\r\nfrån andra länder att ta sig igenom Skåne på olika\r\nsätt.</pre><pre>Jag har talat om järnvägssträckan Malmö--Ystad--\r\nSimrishamn, men för att inte fastna vid enbart den,\r\noch eftersom kommunikationsministern säger att\r\nden kanske hör ihop med Öresundsbron osv., vill\r\njag peka på att det finns projekt för 1 miljard\r\nkronor i Skåne som är färdiga att starta omgående.\r\nFör att någon del till Skåne skall tas med i\r\nkompletteringspropositionen, hänvisar jag även till\r\ndessa projekt. Det viktiga är nämligen inte bara de\r\ndelar som vi nu har talat om, utan det viktiga är att\r\nSkåne nu får del av infrastrukturella satsningar i en\r\nnära framtid, eftersom arbetslösheten är mycket\r\npåfrestande och besvärlig även för vår landsända.</pre><pre>Anf. 236  PER STENMARCK (m):</pre><pre></pre><pre>Herr talman! Jag tycker att\r\nkommunikationsministerns sista svar var\r\nutomordentligt glädjande. Skåne är strategiskt en\r\nviktig region. Men den sträcka som jag har tagit\r\nupp i min fråga är också en av våra s.k. missing\r\nlinks. Om södra Skåne skall kunna ansvara för en\r\nfungerande, effektiv och rationell ut- och\r\ninskeppning av varor, krävs faktiskt också de\r\nnödvändiga förutsättningarna för att kunna klara\r\ndetta.</pre><pre>Mot denna bakgrund ser jag det bara som en\r\ntidsfråga innan denna järnvägssträcka blir\r\nelektrifierad. I annat fall kommer godset att ta\r\nandra vägar i framtiden, sannolikt då på väg i stället\r\nför på järnväg. Därmed blir också\r\ntransportsträckan ofta en annan. Och jag vill\r\nunderstryka, och detta vet naturligtvis\r\nkommunikationsministern, att transportsträckan\r\nför svensk industri redan i dag är alldeles för lång.\r\nDet är därför, som jag ser det, inte av\r\nregionalpolitiska skäl som denna järnvägssträcka\r\nmåste elektrifieras, utan därför att det för Sveriges\r\nvidkommande är en vettig framtidsinvestering.</pre><pre>Överläggningen var härmed avslutad.</pre><pre>31 §  Svar på frågorna 1991/92:586 och 612 om\r\nombyggnaden av riksväg 41</pre><pre>Anf. 237  Kommunikationsminister MATS\r\nODELL (kds):</pre><pre></pre><pre>Herr talman! Lars Björkman och Berndt Ekholm\r\nhar frågat mig om jag kan ge besked om när\r\nbyggandet av riksväg 41 vid Kinna kan påbörjas,\r\nresp. när regeringen är beredd att ta ställning till\r\narbetsplanen för riksväg 41. Jag väljer att besvara\r\nfrågorna i ett sammanhang.</pre><pre>Den förra regeringen beslöt i september 1991 att\r\ntidigarelägga ett antal vägbyggnadsobjekt i landet,\r\nbland dem ombyggnaden av riksväg 41 vid Kinna i\r\nMarks kommun. I beslutet angavs bl.a. att\r\nförutsättningen för byggstart av i beslutet angivna\r\nobjekt var att arbetsplaner för objekten finns\r\nfastställda och att tillstånd i övrigt har meddelats\r\nenligt gällande lagstiftning.</pre><pre>Arbetsplanen för riksväg 41 vid Kinna har\r\növerklagats till regeringen. I överklagandena har\r\nde klagande motsatt sig vägens lokalisering, bl.a.\r\nmed hänsyn till de ingrepp som vägen gör i det\r\nravinsystem som finns utmed Viskans dalgång, dit\r\nvägen i huvudsak är lokaliserad. Synpunkter har\r\nockså lämnats på den miljökonsekvensbeskrivning\r\nsom finns upprättad.</pre><pre>Regeringen bereder för närvarande ärendet. Med\r\nhänsyn till den enskildes och det allmännas intresse\r\nav att obefogade intrång av olika slag inte\r\nuppkommer, är det av vikt att prövningen görs\r\ningående och omsorgsfullt. Detta medför\r\nemellertid att prövningen blir tidskrävande.</pre><pre>Eftersom ärendet ännu inte är avgjort, kan jag inte\r\nge Lars Björkman besked om när vägbygget kan\r\npåbörjas, men däremot kan jag ge Berndt Ekholm\r\ndet beskedet att regeringen handlägger ärendet så\r\nsnabbt som det är möjligt och att beslut kommer att\r\nfattas när beredningen i regeringskansliet är\r\navslutad.</pre><pre>Anf. 238  LARS BJÖRKMAN (m):</pre><pre></pre><pre>Herr talman! Jag ber att få tacka\r\nkommunikationsministern för svaret. Vi är\r\nnaturligtvis tacksamma för den satsning på\r\ninfrastrukturen som görs. Samtidigt är det svårt att\r\ninte känna en viss besvikelse över att detta fördröjs\r\ngenom överklaganden och på annat sätt. Jag vill\r\nockså deklarera att jag självfallet har respekt för att\r\nbåde enskilda och myndigheter skall kunna utnyttja\r\nmöjligheterna att bevaka samhällets handlande,\r\noch jag är medveten om att sådana här\r\ntidsutdräkter är svåra att förutse.</pre><pre>Likväl måste vi också konstatera, som jag gjort i\r\nmin fråga, att förutom att vägen är efterlängtad av\r\ntrafikanterna -- sträckan är livligt trafikerad, och\r\nman kunde förvänta sig att vägen skulle vara i\r\nannorlunda skick -- är det av sysselsättningsskäl\r\nangeläget att vi snabbt får i gång detta bygge.</pre><pre>Sysselsättningsläget på entreprenadsidan är i denna\r\nbygd likaväl som inom många andra områden i\r\nlandet oerhört svagt. Många entreprenörer står\r\nformligen och väntar på att denna typ av objekt\r\nskall kunna startas. Ett objekt av detta slag skulle\r\nkunna ge byggnadsarbetare i området möjligheter\r\ntill en vettig sysselsättning, bl.a. därför att det har\r\nmånga inslag av broar och överbyggnader.</pre><pre>Jag har som sagt respekt för att frågan fördröjs\r\ngenom överklagandena, men jag tycker ändå att\r\nman kan förvänta sig att regeringen kraftfullt och\r\nsystematiskt tar itu med denna typ av frågor och\r\ninventerar möjligheterna att snabbt komma fram\r\ntill lösningar för ge ytterligare trovärdighet åt den\r\nsatsning som vi alla är överens om är riktig.</pre><pre>Anf. 239  BERNDT EKHOLM (s):</pre><pre></pre><pre>Herr talman! Jag tackar så mycket för svaret, herr\r\nkommunikationsminister. Det är inte underligt om\r\nman är otålig i detta ärendet. Denna vägfråga har\r\ndiskuterats i minst 30 år, och den har utretts\r\nintensivt under halva denna period, men det tycks\r\nvara omöjligt att komma fram till ett beslut.\r\nRegeringen har haft den uppe i två omgångar sedan\r\n1987, men nu är vi inne i ett tidsmässigt kritiskt och\r\nviktigt läge. Det är därför särskilt angeläget att man\r\nkan komma till skott. Det är frustrerande att se att\r\nviktiga arbetstillfällen kan gå om intet.</pre><pre>Vägen är som sagt välutredd. Om detta talar\r\ndokument som Lokaliseringsplan 77,\r\nUtredningsplan 78, Områdesplan 79,\r\nAngelägenhetsbedömning 83 samt Översiktsplan\r\n87 och Översiktsplan 90. Därutöver finns\r\nvägverkets formella arbetsplaner.</pre><pre>I dessa utredningar anförs mycket starka skäl för\r\nutbyggnad, som jag inte tror att\r\nkommunikationsministern ifrågasätter. Jag\r\nkommer själv från Marks kommun, och jag har haft\r\nförmånen att vara med i detta planeringsarbete. Jag\r\nkan intyga att det har lagts ned oerhört mycket\r\narbete på detta. Alla möjliga aspekter har utretts\r\npå både det ena och det andra hållet. Det gäller inte\r\nminst miljöaspekterna. Jag vill påstå att få vägar är\r\nså välutredda.</pre><pre>I svaret säger kommunikationsministern att det är\r\nav vikt att prövningen görs ingående och\r\nomsorgsfullt. Hitintills har det enligt min mening\r\nvarit en minst sagt ingående prövning. Få\r\nvägprojekt kan mäta sig med detta. Även i det\r\nformella skeendet, som jag antar att\r\nkommunikationsministern här åsyftar, har det skett\r\nen mycket ingående prövning. Det känns då litet\r\nfrustrerande att det skall vara så svårt att komma\r\nfram till beslut.</pre><pre>Även jag har respekt för rättvisans gång. Självfallet\r\nskall människor ha rätt att överklaga. Men\r\nsamtidigt är det fel att ärenden kan bli liggande på\r\nkommunikationsdepartementet, som har blivit\r\nförhållandet i detta fall. Jag vill därför fråga\r\nkommunikationsministern om det finns\r\nmöjligheter att nu verkligen sätta fart på detta\r\nprojekt.</pre><pre>Anf. 240  Kommunikationsminister MATS\r\nODELL (kds):</pre><pre></pre><pre>Herr talman! Frågan är naturligtvis berättigad, men\r\njag vill ändå på några punkter klargöra varför detta\r\nprojekt nu återigen har försenats.</pre><pre>Vi var beredda att driva igenom detta projekt för\r\nnågon månad sedan. Det som nu har hänt och som\r\ngör att denna fråga har kommit tillbaka till\r\nmiljödepartementet är att det den 1 augusti 1991\r\nhar införts en regel i väglagen om att en\r\nmiljökonsekvensbeskrivning måste godkännas av\r\nlänsstyrelsen. Ett sådant godkännande fanns inte i\r\närendet, varför det var nödvändigt att göra en\r\nkomplettering. Det här godkännandet har nu också\r\nkommunicerats till de klagande i ärendet. Detta\r\nmen också det faktum att ärendet är mycket\r\nkomplicerat har medfört att beredningen har dragit\r\nut på tiden.</pre><pre>Jag hoppas dock, herr talman, att detta ärende skall\r\navgöras inom en mycket snar framtid. Jag har\r\nanledning att tro att så skall ske. Vad det handlar\r\nom är att den enskildes rättssäkerhet ställs mot\r\nsamhällets krav på att få fram denna typ av\r\nangelägna vägar. Jag förmodar att också Berndt\r\nEkholm i denna kammare har medverkat till att\r\nnaturresurslagen och andra motsvarande lagar har\r\nförstärkts. Detta lagstiftningsarbete gör att denna\r\ntyp av ärenden tar längre tid än innan bl.a. denna\r\nregel kom in i väglagen den 1 augusti förra året.</pre><pre>Anf. 241  LARS BJÖRKMAN (m):</pre><pre></pre><pre>Herr talman! ingen betvivlar\r\nkommunikationsministerns vilja att verkligen\r\ngenomföra detta projekt. Jag tar fasta på löftet att\r\npå ett kraftfullt och handfast sätt angripa dessa\r\nfrågor i det aktuella fallet, så att vi kan få ett\r\nförverkligande som många av oss i bygderna\r\nförväntar oss av denna sträcka av riksväg 41.\r\nDärmed tackar jag för de satsningar och de\r\nstyrkedemonstrationer som jag tror att det kan bli\r\nfråga om från departementets sida för att man nu\r\nskall leva upp till dessa löften.</pre><pre>Anf. 242  BERNDT EKHOLM (s):</pre><pre></pre><pre>Herr talman! Också jag tycker att\r\nkommunikationsministerns ambition i detta ärende\r\när god. Självfallet skall den enskildes rättssäkerhet\r\ninte sättas åsido. Men när\r\nkommunikationsministern hänvisar till hanteringen\r\nav miljökonsekvensbeskrivningen vill jag peka på\r\natt det faktiskt förflöt ett halvår innan handlingen i\r\nfråga hämtades in. I stället för att man omedelbart\r\nhämtade in den från vägverket, som förmodligen\r\nhade ärendet, efter den 1 augusti hämtades den in i\r\nmitten på februari. På det sättet har man förlorat\r\nett halvår. Det ligger ändå på regeringens ansvar.</pre><pre>Om detta projekt drar ut på tiden är det enligt\r\nuppgifter risk för ytterligare tidsutdräkt på grund av\r\nbl.a. SJ:s planeringsläge. Det vore mycket\r\nolyckligt.</pre><pre>Kommunikationsministern avslutar sitt svar med\r\natt framhålla att regeringen handlägger ärendet så\r\nsnabbt som möjligt och att beslut kommer att fattas\r\nnär beredningen i regeringskansliet är avslutad.\r\nMin självklara fråga blir då: När är beredningen\r\navslutad?</pre><pre>Anf. 243  Kommunikationsminister MATS\r\nODELL (kds):</pre><pre></pre><pre>Herr talman! Jag har under de få månader som jag\r\nhar varit kommunikationsminister lärt mig att inte\r\nge något exakt svar på den typen av frågor. Därför\r\nkommer jag inte heller nu att göra det.</pre><pre>Överläggningen var härmed avslutad.</pre><pre>32 §  Svar på frågorna 1991/92:590 och 591 om\r\nArlandabanan</pre><pre>Anf. 244  Kommunikationsminister MATS\r\nODELL (kds):</pre><pre></pre><pre>Herr talman! Eva Johansson har frågat mig på vilka\r\nfakta jag grundar mitt uttalande om att\r\nArlandabanan kommer att vara klar ett år tidigare\r\nän beräknat.</pre><pre>Ines Uusmann har frågat mig om jag kan garantera\r\natt Arlandabanan inte ytterligare fördröjs.</pre><pre>Jag har valt att besvara dessa frågor i ett\r\nsammanhang.</pre><pre>Låt mig börja med att konstatera att byggandet av\r\nArlandabanan redan har påbörjats på delen mellan\r\nStockholm och Rosersberg. 750 milj.kr. finns\r\navsatta för utbyggnaden av fyrspåret på delen\r\nStockholm C--Rosersberg. Därmed finns medel\r\nreserverade för en utbyggnad av Arlandabanan\r\nfram till början av 1994.</pre><pre>Genom den tidigareläggning av investeringarna\r\nsom regeringen beslutat om vad avser\r\nArlandabanan ges möjlighet för regeringen att\r\nfinna en slutlig lösning för hela projektet utan att\r\nfärdigställandet av projektet försenas.\r\nTidigareläggningen gör det enligt min bedömning\r\nmöjligt att färdigställa Arlandabaneprojektet\r\nunder 1996.</pre><pre>Anf. 245  EVA JOHANSSON (s):</pre><pre></pre><pre>Herr talman! Jag tackar Mats Odell för svaret. Jag\r\nställde i november en fråga om Arlandabanan. Då\r\nville jag veta om den nya regeringen ställde lika\r\nhöga miljökrav, bl.a. beträffande utbyggnaden av\r\nArlandabanan, som den socialdemokratiska\r\nregeringen gjorde. Det intygade Mats Odell, och\r\ndet var bra.</pre><pre>Nu kommer det en rad ganska motstridiga besked\r\nom utbyggnadstakten. Jag måste säga, Mats Odell,\r\natt jag är långt ifrån säker på att det besked som vi\r\nnu har fått är det sista i denna fråga. Det finns en\r\nrad farhågor för att utbyggnadstakten dras ner av\r\nnågra slags ideologiska skäl. Hela frågan om\r\nfinansieringen har fastnat där. Regeringen vill till\r\nvarje pris dra in privata intressenter, trots att det\r\nhittills bara har betytt förseningar och ovisshet och\r\nsåvitt jag vet ännu inga pengar.</pre><pre>Jag tror att kommunikationsministern får akta sig\r\nså att han inte går till historien med en mängd\r\nefterlämnade ''Odellare'', alltså projekt som det\r\nhar talats om i många år men som det inte blivit\r\nnågot av därför att man inte handlat i tid.</pre><pre>Det har funnits möjligheter att snabba på detta\r\nprojekt. Det hade ur många synpunkter kunnat\r\nvara ett bra projekt. Det skulle ha gett\r\nsysselsättning, nödvändig i denna liksom i andra\r\nregioner. Det skulle ha gett oss ett tidigare värn om\r\nmiljön och också bättre trafiksäkerhet.</pre><pre>Jag vill nu fråga Mats Odell om han är beredd att\r\nlåta de ideologiska aspekterna i detta fall stå\r\ntillbaka för intresset av att nu sätta fart på\r\nutbyggnaden av Arlandabanan. Jag vet att den har\r\nstartat, men jag åker varje dag förbi den med tåget\r\noch vet att det är en mycket blygsam start.</pre><pre>Anf. 246  INES UUSMANN (s):</pre><pre></pre><pre>Herr talman! Också jag vill tacka för svaret. Jag vet\r\ndock inte riktigt vad det är för svar som jag skall\r\ntacka för. När jag läser det och lyssnar på\r\nkommunikationsministern finner jag att jag\r\nknappast har fått något svar.</pre><pre>Bakgrunden till min fråga är en artikel i Dagens\r\nIndustri som den högste politiske tjänstemannen i\r\nkommunikationsdepartementet står för. Han säger\r\ndär att regeringen måste dra ner på\r\nmiljardprojektet Arlandabanan. Man har\r\nkontaktat flera banker i Europa för att få hjälp med\r\natt få in utländskt riskkapital till banan osv. Då blir\r\nman litet fundersam -- vad är det nu som är på gång\r\nigen?</pre><pre>Berndt Ekholm sade tidigare här i kväll att det finns\r\nanledning att komma tillbaka till vissa frågor gång\r\npå gång. Också detta är en sådan fråga som man\r\nuppenbarligen måste kräva besked om. Det blir\r\nnaturligtvis inte bättre av att vi får olika besked\r\nvarje gång.</pre><pre>Kommunikationsministern framhåller i svaret att\r\nman skall komma fram till en slutlig lösning för hela\r\nprojektet. Vad är då en slutlig lösning?</pre><pre>Regeringens på det här området högste\r\ntjänsteman, statssekreteraren i\r\nkommunikationsdepartementet, säger att planerna\r\nför byggandet av Arlandabanan är för storvulna\r\noch att man hoppas få in utländska investerare.\r\nJakten på dessa privata investerare går mycket\r\ntrögt, eftersom många av dem är tveksamma. Den\r\ngamla regeringen har konstaterat att detta projekt\r\ninte är attraktivt för de privata investerarna, såvida\r\nde inte har både hängslen och svångrem. Det kunde\r\nockså Nicolin konstatera. Jag undrar vad det är som\r\nnu gör att man kan finna en slutlig lösning.</pre><pre>Anf. 247  Kommunikationsminister MATS\r\nODELL (kds):</pre><pre></pre><pre>Herr talman! Låt mig först till Eva Johansson säga\r\natt jag själv den 15 november förra året var med och\r\ntog det första spadtaget till den byggnation som nu\r\när i gång. Arbetena med att bygga denna bana ut\r\ntill Arlanda från Stockholms central är alltså i gång.</pre><pre>Eva Johansson frågar också vad det är för\r\nideologiska skäl som gör att vi letar efter andra\r\nfinansiärer. Jo, det är att vi skall kunna använda\r\nskattemedel så effektivt som möjligt. Vi skall\r\nförsöka hitta en lösning, där andra intressenter\r\nbidrar till finansieringen av exempelvis det här\r\nprojektet. Detta var inte heller en främmande\r\ntanke för den förra regeringen, som faktiskt tog in\r\nanbud från tre konsortier, varav två var helt\r\nprivata.</pre><pre>Bakgrunden, Eva Johansson, är att vi vill se till att\r\nde pengar vi får fram via skattsedeln, via våra\r\ngemensamma ansträngningar, skall användas så\r\neffektivt som möjligt. Vi skall se till att de räcker till\r\nså många infrastruktursatsningar som möjligt över\r\nhela landet, även på sådana ställen där vi inte kan\r\nräkna med att det finns ett privat riskkapital.</pre><pre>Att man tvekar kan naturligtvis bero den\r\nlågkonjunktur som för närvarande råder. Det gäller\r\natt visa ett hållbart koncept.</pre><pre>Herr talman! Min ambition är att vi så snabbt som\r\nmöjligt skall komma fram till den slutliga lösningen\r\npå finansieringen av driften av banan. Men det\r\nkänns ändå skönt att arbetena pågår för fullt med\r\nutbyggnaden av fyrspåret till Rosersberg.</pre><pre>Anf. 248  EVA JOHANSSON (s):</pre><pre></pre><pre>Herr talman! Det är gott och väl att Mats Odell tog\r\ndet första spadtaget. Det är också bra att det arbete\r\nsom Mats Odell så framgångsrikt inledde har\r\nfortsatts av de åtta tio personer som arbetar där nu.\r\nJag menar att det här arbetet borde snabbas upp.</pre><pre>Mats Odell säger att skattepengarna skall användas\r\nså effektivt som möjligt. Det är därför privata\r\nintressenter söks. Det försökte även den förra\r\nregeringen, och det har även den nuvarande\r\nregeringen försökt med i ett antal månader, där\r\nMats Odell har ansvar för dessa frågor. Än har\r\nregeringen inte lyckats.</pre><pre>Skall utbyggnaden av Arlandabanan göras\r\navhängig av att någon eller några privata\r\nintressenter dyker upp och är beredda att satsa\r\npengar i projektet? Har Mats Odell någon tidsgräns\r\nför när det får vara nog med sökandet?</pre><pre>Anf. 249  INES UUSMANN (s):</pre><pre></pre><pre>Herr talman! Kommunikationsministern säger att\r\nskattepengarna skall användas så effektivt som\r\nmöjligt. Ja, det är en åsikt som vi naturligtvis också\r\ndelar. Men när det gäller de medel som behövdes\r\nför en Arlandabana kunde den gamla regeringen\r\nkonstatera, att de försök som kunde göras med\r\nprivata intressenter, kapitalister, inte var\r\ngenomförbara på grund av att statliga garantier\r\nändå behövdes. Det var bättre med ett bolag\r\nbestående av luftfartsverket och banverket, som\r\nkunde ta ansvaret och göra upphandlingen.</pre><pre>Nu skall olika privatkapitalister sökas för att klara\r\nprojektet. Men vi vet hur det ser ut i Europa. Där\r\nfinns ett intresse att satsa på öst-väst-\r\nförbindelserna. De privata kapitalisterna är inte\r\nens intresserade av bron över Femer Bælt längre.\r\nVilka skall då finnas för Arlandabanan?</pre><pre>Anf. 250  Kommunikationsminister MATS\r\nODELL (kds):</pre><pre></pre><pre>Herr talman! Eva Johansson frågar om\r\nArlandabanan skall vara avhängig av att man hittar\r\nprivat kapital. Svaret på den frågan är nej.\r\nArlandabanan skall byggas även om varje krona\r\nskall tas via skattsedeln, vilket tycks vara något som\r\nEva Johansson och Ines Uusmann tycks föredra.</pre><pre>Ines Uusmann frågar vilka privata finansiärer det\r\ngäller. Det är en av de frågor vi för närvarande\r\narbetar med.</pre><pre>Anf. 251  EVA JOHANSSON (s):</pre><pre></pre><pre>Herr talman! Mats Odell lämnade ett viktigt\r\nbesked, dvs. att Arlandabanan skall byggas även\r\nom det inte dyker upp några privata finansiärer.\r\nFrågan är hur länge sökandet efter de privata\r\nfinansiärerna skall pågå innan regeringen är beredd\r\natt gå in och fatta beslutet.</pre><pre>Vi har en situation nu med många arbetslösa\r\nmänniskor. Det här projektet skulle kunna vara en\r\nhjälp att klara ut arbetsmarknadssituationen. Vore\r\ndet inte förnuftigt att sätta i gång bygget nu och\r\nbidra till att förbättra arbetsmarknadssituationen,\r\nnär nu alla de försök som hittills har gjorts för att\r\nfå fram privata intressenter har misslyckats och det\r\nkanske helt enkelt inte finns några?</pre><pre>Frågan har inte handterats på så sätt att allt är helt\r\nklart. Det finns en hel del saker som är oklara\r\nfortfarande, t.ex. bansträckningen mellan\r\nRosersberg och Odensala. När tänker regeringen\r\npresentera de praktiska förutsättningarna för att\r\nhela projektet skall ros i land?</pre><pre>Anf. 252  INES UUSMANN (s):</pre><pre></pre><pre>Herr talman! Om vi skall kunna lita på beskedet att\r\nArlandabanan skall byggas även om den skall\r\nbetalas med skattemedel, förstår jag inte varför det\r\ninte går att använda -- om det inte är av ideologiska\r\nskäl -- de utredningar och de erfarenheter som\r\nredan finns i kommunikationsdepartementet,\r\nvilket också bekräftades av Nicolins utredning.</pre><pre>På grund av förhalandet av de tunga besluten är\r\nrisken stor att det blir en överhettningssituation. I\r\nnästa högkonjunktur och då det är ont om\r\narbetskraft igen kan vi hamna i en situation med det\r\nmest intensiva byggandet. Det vore verkligen att\r\nslösa med skattepengar. Jag hoppas att det går att\r\nfå garantier för att det går att börja nu.</pre><pre>Överläggningen var härmed avslutad.</pre><pre>33 §  Svar på fråga 1991/92:600 om extra\r\nvägunderhåll för att hindra ökad arbetslöshet</pre><pre>Anf. 253  Kommunikationsminister MATS\r\nODELL (kds):</pre><pre></pre><pre>Herr talman! Jarl Lander har frågat mig om jag\r\navser att acceptera Socialdemokraternas förslag om\r\natt satsa 1 250 milj.kr. extra på vägunderhåll för att\r\nförhindra att den öppna arbetslösheten stiger till\r\n6 %.</pre><pre>Bakgrunden är prognoser från AMS som anger att\r\narbetslösheten kommer att uppgå till 6 % i sommar\r\nom inte några åtgärder vidtas och att\r\narbetsmarknadsministern har uttalat att regeringen\r\ninte kommer att acceptera detta.</pre><pre>Regeringen följer kontinuerligt utvecklingen på\r\narbetsmarknaden och noterar med oro de ökande\r\narbetslöshetssiffrorna. Inom regeringskansliet\r\npågår ett beredningsarbete inför årets\r\nkompletteringsproposition, och det är regeringens\r\navsikt att i denna ange hur regeringen ser på\r\nsysselsättningsläget och vilken inriktning av\r\npolitiken som föranleds härav.</pre><pre>Jag kan därför inte nu redovisa regeringens\r\ninställning till det förslag som lagts av\r\nSocialdemokraterna angående extra pengar till\r\nvägunderhållet.</pre><pre>Anf. 254  JARL LANDER (s):</pre><pre></pre><pre>Herr talman! Jag får ändock börja med att tacka\r\nstatsrådet för svaret på min fråga. Men jag kan\r\nnaturligtvis inte tolka det som något mer än jaså.\r\nStatsrådet säger ju att det inte är möjligt för\r\nregeringen att nu kommentera socialdemokratiska\r\nförslag.</pre><pre>Jag tycker ändå att det är nödvändigt att ta upp\r\nförslaget med kommunikationsministern. I\r\nfrågestund efter frågestund och\r\ninterpellationsdebatt efter interpellationsdebatt tas\r\nfrågan om infrastruktursatsningar upp. Men\r\ningenting sägs om det underhåll som behövs på det\r\nvägnät som finns i dag. Men vi är väl ändå överens\r\nom, herr kommunikationsminister, att det\r\nvägkapital som finns ute i landet inte skall slösas\r\nbort. Det är en stor risk för det om vi hela tiden\r\nriktar in oss på infrastrukturella satsningar och\r\nstorvulna projekt. Det är inget ont i dem. Men som\r\nkommunikationsministern själv har sagt kostar\r\nsådana satsningar många kronor.</pre><pre>Nu ligger på riksdagens bord ett socialdemokratiskt\r\nförslag som kostar 1 250 milj.kr. Förslaget bygger\r\npå att det tidigare funnits 250 arbetsområden inom\r\nvägverket här i landet. Varje sådant vägområde\r\nskulle få sig tilldelat 5 milj.kr. Det är inte fråga om\r\nnågra stora objekt, utan det är objekt där\r\n''gubbarna'' i arbetsområdena direkt skulle kunna\r\nfå sysselsättning. På det sättet skulle direkt\r\nsysselsättning skapas, värd 1 250 milj.kr. Det\r\nförslaget, herr kommunikationsminister, hade varit\r\nvärt en kommentar.</pre><pre>Anf. 255  Kommunikationsminister MATS\r\nODELL (kds):</pre><pre></pre><pre>Herr talman! Jag håller med Jarl Lander om att\r\nvägunderhållet är mycket eftersatt i Sverige. Vi\r\nmåste öka resurserna. Mot detta står det finansiella\r\nläge som jag förmodar att Jarl Lander också är\r\nmedveten om att staten befinner sig i.</pre><pre>Jag vill dock påminna om att regeringen i\r\nbudgetpropositionen har föreslagit riksdagen att\r\nbemyndiga regeringen att mellanskillnaden\r\nbeträffande de lägre priser på entreprenadkontrakt\r\nsom vägverket och banverket nu erfar skall få\r\nanvändas för underhåll av vägnätet. Vi vet inte\r\nexakt hur stor den är. Men erfarenhetsmässigt\r\nhittills handlar det om 10-30 % under den\r\nkalkylerade kostnaden i enskilda kontrakt.</pre><pre>Här finns, Jarl Lander, en hel del pengar för\r\nvägverket och banverket att använda för det\r\nunderhåll som vi är eniga om är alldeles för\r\neftersatt.</pre><pre>Anf. 256  JARL LANDER (s):</pre><pre></pre><pre>Herr talman! Det kan vara gott och väl att man får\r\nanvända pengar som blir över från de\r\ninfrastrukturella nysatsningarna till underhåll.\r\nMen, herr kommunikationsminister, de pengarna\r\nkan väl inte användas för underhållet förrän man\r\nvet att det finns ett överskott från de projekt som är\r\nslutförda. De projekten har inte kommit i gång än.</pre><pre>Vi efterlyser insatser nu! Det är nu som\r\narbetslösheten är på väg upp mot 6 %. AMS säger\r\n7 % för 1993. Därför måste det fram extra pengar\r\ntill vägunderhållet.</pre><pre>Eftersom kommunikationsministern inte vill\r\nkommentera Socialdemokraternas\r\nställningstagande, vill jag skicka med\r\nkommunikationsministern de rader vi har skrivit i\r\nmotioner. Det finns säkert andra sätt att få loss\r\nmedel.</pre><pre>Jag vill påminna om hur bärighetsprojektet\r\nslutfördes, dvs. överenskommelsen om den tunga\r\ntrafiken. Det finns säkert andra sätt, och det är det\r\nvi har föreslagit i motioner. Är det inte värt att\r\nprova nya medel för att få loss pengar?</pre><pre>Överläggningen var härmed avslutad.</pre><pre>34 §  Svar på fråga 1991/92:563 om utvärdering\r\nav försöket med utdelning av sprutor till\r\nnarkomaner</pre><pre>Anf. 257  Socialminister BENGT\r\nWESTERBERG (fp):</pre><pre></pre><pre>Herr talman! Rolf L Nilson har frågat mig vad jag\r\ntänker göra för att garantera en rättvis utvärdering\r\nav sprutbytesprojektet i Lund.</pre><pre>Socialstyrelsen har uppdragit åt Socialhögskolan i\r\nStockholm att under ledning av professor Sten\r\nRönnberg genomföra en studie och en utvärdering\r\nav verksamheten med rena sprutor i Lund och\r\nMalmö.</pre><pre>Socialstyrelsen har själv poängterat att en studie av\r\nsprututbytesverksamheten måste ledas av en\r\nutomstående forskare. Ett av flera skäl till att\r\nprofessor Rönnberg valts att leda undersökningen\r\när att han inte i något sammanhang har tagit\r\nställning i frågan om utdelning av sprutor till\r\nnarkotikamissbrukare.</pre><pre>Jag ser mot bakgrund härav ingen anledning att\r\nvidta några åtgärder.</pre><pre>Anf. 258  ROLF L NILSON (v):</pre><pre></pre><pre>Herr talman! Jag kan förstå att socialministern har\r\nstörre frågor att engagera sig i och kanske inte\r\ntycker att det är så märkvärdigt med en utvärdering\r\nav ett behandlingsprogram.</pre><pre>Programmet om byte av sprutor för narkomaner i\r\nLund är speciellt och kräver särskild\r\nuppmärksamhet. Jag tror inte att det finns något\r\nprogram för att behandla en dödlig\r\ninfektionssjukdom som har usatts för så kritisk,\r\norättvis och hårdhänt granskning som\r\nsprutbytesprojektet.</pre><pre>Det här handlar om ett område som är känsligt och\r\nberör narkotikabekämpningen. Det råder ett stort\r\nkänslomässigt engagemang i kampen mot\r\nnarkotika. Ideologiska gränser och uppfattningar\r\nom behandlingsmetoder är starkt markerade.\r\nMånga aktiva insatser har gjorts för att försöka\r\nstoppa projektet.</pre><pre>Utvärderingen av projektet har vilat i flera år och\r\nsedan hamnat i händerna på en tjänsteman vid\r\nsocialstyrelsen som har utmärkt sig som en mycket\r\nhårdhänt kritiker av projektet. Han har velat lägga\r\nner projektet.</pre><pre></pre><pre>Det är ingen som ifrågasätter professor Sten\r\nRönnberg, vare sig hans vetenskapliga kompetens\r\neller hans oväld, men kanske är hans omdöme inte\r\ndet bästa när han bland sina doktorander, som skall\r\ngöra den praktiska utvärderingen, väljer en\r\nförespråkare för Riksförbundet för ett\r\nnarkotikafritt samhälle som också aktivt har\r\nbekämpat projektet. Det är klart att detta bland de\r\ninblandade väcker oro och frågor om de skall bli\r\nrättvist behandlade.</pre><pre>Anf. 259  Socialminister BENGT\r\nWESTERBERG (fp):</pre><pre></pre><pre>Herr talman! Den tjänsteman på socialstyrelsen\r\nsom Rolf L Nilson syftar på deltar inte i projektet.\r\nDäremot har han varit med och drivit fram det.\r\nDenna utvärdering är ju egentligen en beställning\r\nfrån riksdagen.</pre><pre>Det är riktigt att en av de fyra doktorander som\r\nSten Rönnberg kommer att anlita är Ulrik\r\nHermansson, som är aktiv inom RNS och som\r\nsåvitt jag vet har yttrat sig kritiskt om projektet.\r\nMen ingen av de övriga personer som deltar i\r\narbetsgruppen har några sådana synpunkter. Jag\r\nkänner personligen Ulrik Hermansson som en\r\nutomordentligt kompetent och bra person, och jag\r\när alldeles övertygad om att han i sin utvärdering av\r\nprojektet som forskare kommer att inta en opartisk\r\nhållning, även om har haft synpunkter på projektet.\r\nVi kan nog vara ganska säkra på att vi kan lita på\r\ndet omdöme han till sist kommer fram till.</pre><pre>Jag vill också nämna att det parti jag företräder\r\nliksom jag personligen har haft en positiv\r\ninställning till sprututbytesprogrammet. Jag har\r\nbesökt Kerstin Tunving och hennes medarbetare\r\nnere i Lund och fått ett mycket gott intryck av\r\nprogrammet. Jag hoppas naturligtvis att den\r\nvetenskapliga utvärdering som nu skall ske\r\nkommer att bekräfta det intryck jag har fått i\r\nsammanhanget.</pre><pre>Anf. 260  ROLF L NILSON (v):</pre><pre></pre><pre>Herr talman! Bengt Westerberg är precis som jag\r\nmedveten om att det ofta är mycket svårt att hålla\r\nen objektiv linje, även när man skall uppträda som\r\nforskare och speciellt i frågor där man är starkt\r\nengagerad. Det kan enligt min mening vara befogat\r\natt följa den här utvärderingen, inte ingripa i den,\r\nmen göra en markering av att det är värdefullt att\r\ndet här projektet får en rättvis, objektiv\r\nbedömning. De inblandade nere i Lund har sagt att\r\nde självfallet skall medverka på alla sätt och se till\r\natt det blir en korrekt bedömning av projektet.</pre><pre>Tyvärr kan inte jag som Bengt Westerberg säga att\r\nmitt parti har förordat det här projektet. Själv har\r\njag gjort det, men tyvärr var jag ensam om den\r\nuppfattningen. Det har visat sig vara\r\nframgångsrikt, och det är värt en hederlig\r\nbehandling.</pre><pre>Anf. 261  Socialminister BENGT\r\nWESTERBERG (fp):</pre><pre></pre><pre>Herr talman! Det är självklart att vi skall följa\r\nprojektet och se vad som kommer fram. Jag\r\nkonstaterar att en av dem som är inblandade i\r\nprojektet, tillförordnade chefsöverläkaren Stig\r\nKronberg, i ett brev till professor Rönnberg har\r\nsagt att han välkomnar Rönnberg som granskare av\r\nprojektet. Jag tror att detta kan ligga till grund för\r\natt granskningen blir saklig och riktig.</pre><pre>Anf. 262  ROLF L NILSON (v):</pre><pre></pre><pre>Herr talman! Jag vill tacka Bengt Westerberg för\r\nsvaret, och jag tar fasta på den här i mitt tycke\r\npositiva markeringen. Jag nöjer mig med det tills\r\nvidare.</pre><pre>Överläggningen var härmed avslutad.</pre><pre>35 §  Svar på fråga 1991/92:574 om\r\nbostadsfinansieringen och äldreboendet</pre><pre>Anf. 263  Socialminister BENGT\r\nWESTERBERG (fp):</pre><pre></pre><pre>Herr talman! Sinikka Bohlin har frågat mig om jag\r\nkan garantera att den föreslagna\r\nbostadsfinansieringen inte äventyrar\r\nförverkligandet av ÄDEL-reformens intentioner\r\nvad gäller äldreboendet.</pre><pre>Utredningen om statens stöd för\r\nbostadsfinansiering överlämnade den 18 mars\r\ndelbetänkandet Avreglerad bostadsmarknad (SOU\r\n1992:24) till statsrådet Lundgren.</pre><pre>Omfattning och inriktning av samhällets finansiella\r\nstöd till bostadsbyggande måste bedömas i relation\r\ntill statens utgifter för andra viktiga\r\nsamhällssektorer och inom ramen för den\r\nekonomiska politik som regeringen lagt fast.\r\nRegeringen har ännu inte tagit ställning till\r\nutredningens förslag om hur den framtida\r\nbostadsfinansieringen bör utformas, och Sinikka\r\nBohlins fråga är därför för tidigt väckt.</pre><pre>ÄDEL-reformen trädde i kraft vid årsskiftet och\r\ninnebär en omfattande förändring när det gäller\r\nansvaret för vård och omsorg om äldre och\r\nhandikappade. En av reformens hörnstenar är att\r\näldre och handikappade skall erbjudas ett varierat\r\nutbud av väl anpassade boendeformer där ett tryggt\r\noch självständigt liv kan tillgodoses. Enligt\r\nriksdagens beslut skall totalt 2 miljarder kronor\r\nanslås under kommande femårsperiod för att\r\nstimulera utbyggnaden av gruppboende och 1\r\nmiljard kronor för att få till stånd fler egna rum\r\ninom långtidssjukvården. Detta beräknas motsvara\r\nca 25 000 platser i gruppboende och 20 000 egna\r\nrum eller nyproducerade äldrebostäder.</pre><pre>Jag anser det mycket angeläget att äldreboendet\r\nsnabbt byggs ut och att boendekvaliteten inom\r\nlångtidssjukvården förbättras. Nuvarande\r\narbetslöshet och pressade priser inom byggsektorn\r\nbör kunna ge goda förutsättningar och öka takten i\r\nutbyggnaden av äldreboendet. Jag har för avsikt att\r\nta initiativ som syftar till att stimulansbidragen skall\r\nfå disponeras i den takt byggprojekten kommer till\r\nstånd och även att bidragen skall betalas ut till\r\nkommuner, landsting eller enskilda direkt när\r\nbostäderna tagits i bruk och inte som nu först året\r\ndärpå. Det är min förhoppning att kommunerna\r\nskall utnyttja denna möjlighet att tidigarelägga\r\ninvesteringar som under alla förhållanden måste\r\nkomma till stånd.</pre><pre>Anf. 264  SINIKKA BOHLIN (s):</pre><pre></pre><pre>Herr talman! Jag vill tacka socialministern för\r\nsvaret. Det glädjer mig att socialministern har\r\ninsett att äldres och handikappades boende är en\r\nviktig socialpolitisk fråga. Det är inte enbart en\r\nresursfråga, utan det är en prioriteringsfråga. Att\r\njust nu stimulera kommuner att tidigarelägga\r\nutbyggnaden av olika typer av äldreboende och\r\nboende för handikappade är ett bra förslag.\r\nBehovet är stort, och det är rätt tid att bygga nu när\r\narbetslösheten är hög och priserna pressas ner. Så\r\nlångt håller jag med socialministern.</pre><pre>Min fråga har också en annan dimension.\r\nSocialministern säger att frågan är för tidigt väckt,\r\nmen oron i kommunerna och bland olika\r\nbyggherrar är väldigt stor. Man tvekar inför att\r\nstarta nya projekt inom äldreboendet. Oron för den\r\nframtida bostadsfinansieringen och\r\nboendekostnaderna är stor. Det finns t.o.m. i dag\r\nkommuner som har lediga gruppbostäder på grund\r\nav att människor anser att de inte har råd att bo i\r\nnyproducerade lägenheter.</pre><pre>Danell har nu lagt fram sitt förslag, som enligt olika\r\nberäkningar innebär kraftiga hyreshöjningar. Kan\r\nsocialministern garantera att våra äldre och\r\nhandikappade i framtiden kommer att ha råd att bo\r\ni nyproducerade gruppbostäder? Eller med andra\r\nord: Finns det en social dimension i regeringens\r\nbostadspolitik?</pre><pre>Anf. 265  Socialminister BENGT\r\nWESTERBERG (fp):</pre><pre></pre><pre>Herr talman! Låt mig först konstatera att det inte\r\nbehöver finnas någon oro vad gäller det byggande\r\nsom skulle kunna starta i år, eftersom de gamla\r\nbostadsfinansieringsreglerna gäller också i år.\r\nDanell har i sin utredning uppmärksammat det\r\nförhållandet att speciella förutsättningar gäller för\r\nbostadshus för äldre och att det i\r\nbostadsfinansieringssystemet finns anledning att ta\r\nhänsyn till detta. Han föreslår också i utredningen\r\natt man skall ha andra regler för detta byggande än\r\nför annat byggande. Det är möjligt att hans förslag\r\ninte är tillräckliga. Den frågan har vi inte prövat än.</pre><pre>Låt mig på Sinikka Bohlins direkta fråga svara att\r\ndet är alldeles självklart att vi måste garantera att\r\nhandikappade, äldre och psykiskt sjuka kan flytta\r\nin i de gruppbostäder som vi bygger -- annars är ju\r\ndenna utbyggnad ganska meningslös, eftersom det\r\nknappast finns andra hyresgäster utan det är just för\r\ndessa kategorier vi bygger.</pre><pre>Anf. 266  SINIKKA BOHLIN (s):</pre><pre></pre><pre>Herr talman! Jag håller med socialministern om att\r\nreglerna i år är desamma. Jag har i dag haft kontakt\r\nmed några kommuner och frågat vilka nybyggen\r\nman kan starta i år, och det som man är orolig för\r\när gruppboendet. Detta stärker den oro man har för\r\natt inte klara av att uppfylla intentionerna i ÄDEL-\r\nreformen.</pre><pre>Det är väldigt lätt att tala om bostaden som en vara,\r\nsom en marknadsfråga, men byggande är inte\r\nenbart en fråga för byggherrar, utan det är också en\r\nfråga för de boende, och bostäderna skall också\r\nbetalas av de boende. Bostaden har också en\r\nmycket viktig social funktion, speciellt för de\r\ngrupper vi talar om i debatten här i dag.</pre><pre>Det är i dag inte enbart bostadsfinansieringen som\r\noroar, utan det gör även två andra stora frågor, som\r\nockså ligger inom socialministerns ansvarsområde,\r\nnämligen KBT och avgiftssystemet för sjukhem.</pre><pre>Jag vill ställa ytterligare en fråga till\r\nsocialministern: Har de mest utsatta och\r\nresurssvaga möjlighet att få en bra bostad i\r\nregeringens och speciellt Folkpartiets Sverige?\r\nFolkpartiet talade ju i valrörelsen mycket om dessa\r\nfrågor.</pre><pre>Anf. 267  Socialminister BENGT\r\nWESTERBERG (fp):</pre><pre></pre><pre>Herr talman! Det är ett av målen för regeringens\r\noch också för mitt partis politik att vi skall kunna\r\nskapa bättre boendeförhållanden för äldre. Det är\r\nett mycket eftersatt område i Sverige. Precis som\r\nSinikka Bohlin sade är detta inte i första hand en\r\nresursfråga utan en prioriteringsfråga. Vi har i\r\nSverige en mycket hög bostadsstandard, som vi har\r\nklarat av genom utbyggnaden av bostäder under\r\nefterkrigstiden. Det råder emellertid inget tvivel\r\nom att det särskilda boendet för äldre under den\r\nhär tiden har försummats. Av den anledningen\r\nsaknas det i dag många gruppbostäder, många\r\ndementa kan inte få ett värdigt boende, många\r\ngamla tvingas bo i flerbäddsrum på institutioner,\r\nosv. Syftet med dessa bidrag och med de åtgärder vi\r\nnu vidtar -- ja, med hela ÄDEL-reformen, skulle\r\njag vilja säga -- är just att komma till rätta med de\r\nhär problemen.</pre><pre>Vad gäller kommunala bostadstillägg återkommer\r\nregeringen så småningom med förslag inför nästa\r\når. Det finns också en avgiftsutredning som är\r\ntillsatt till följd av ÄDEL-reformen och som nu är i\r\nslutskedet av sitt arbete. Vi räknar med att\r\nåterkomma till riksdagen med förslag också på den\r\npunkten.</pre><pre>Anf. 268  SINIKKA BOHLIN (s):</pre><pre></pre><pre>Herr talman! Det är kanske just helhetsbilden man\r\nsaknar inom bostadssektorn, speciellt på\r\näldreboendets område. Regeringen har ju delat\r\nupp frågorna på olika departement.</pre><pre>Det som litet grand oroar mig är hur detta har\r\nbeskrivits i Danells förslag -- kanske har\r\nbostadspolitiken fått en ny inriktning. Det tidigare\r\nmålet en bra bostad till alla kommer nu inte som\r\nförsta punkt, utan som tredje. Det ekonomisk-\r\npolitiska perspektivet och målet en fungerande\r\nbostadsmarknad sätts alltså före det som borde vara\r\ndet övergripande bostadspolitiska målet. Anser\r\nsocialministern att målet en bra bostad till alla\r\nfortfarande är det övergripande målet för svensk\r\nbostadspolitik, eller är det marknaden som är det\r\nhögsta målet?</pre><pre>Anf. 269  Socialminister BENGT\r\nWESTERBERG (fp):</pre><pre></pre><pre>Herr talman! Marknaden kan aldrig vara ett mål\r\nutan bara ett medel att tillfredsställa\r\nkonsumenternas efterfrågan. Jag tycker självfallet\r\natt en bra bostad till alla är ett bra bostadspolitiskt\r\nmål, och jag beklagar att man, trots att man under\r\nmycket lång tid har haft det målet, har försummat\r\nutbyggnaden av bra boendealternativ för äldre.\r\nDen bristen på den svenska bostadsmarknaden\r\nförsöker vi nu med olika åtgärder reparera, bl.a.\r\ngenom det förslag som jag redogjorde för i mitt svar\r\ntill Sinikka Bohlin.</pre><pre>Anf. 270  SINIKKA BOHLIN (s):</pre><pre></pre><pre>Herr talman! Jag är glad över att socialministern\r\nsäger att målet fortfarande finns -- annars har man\r\ni riksdagen bytt ut målet mot medel och också\r\nifrågasatt vad riksdagen egentligen skall göra.</pre><pre>Jag har en sista fråga. Man föreslår nu en mycket\r\nomfattande förändring av bostadspolitiken utan att\r\negentligen ha gjort någon betydande analys av\r\nkonsekvenserna, t.ex. hur de resurssvaga\r\ngrupperna kommer att klara av boendekostnader i\r\nolika typer av serviceboende. Tänker\r\nsocialministern medverka till att en sådan analys\r\ngörs innan beslutet fattas av riksdagen?</pre><pre>Anf. 271  Socialminister BENGT\r\nWESTERBERG (fp):</pre><pre></pre><pre>Herr talman! Nu vidgar Sinikka Bohlin frågan till\r\natt gälla bostadsbyggandet över huvud taget. Som\r\nSinikka Bohlin känner till är detta inte en fråga som\r\nligger under mitt ansvarsområde. Däremot har jag\r\nhand om bostadsbidragen och äldreboendet.\r\nBostadsbidragen syftar till att det skall finnas\r\nmöjlighet även för inkomstsvaga grupper att få tag\r\ni en bra bostad. Jag utgår ifrån att bostadsbidragen\r\nkommer att byggas ut i takt med att de generella\r\nsubventionerna minskar. Som jag nu har sagt flera\r\ngånger är det dessutom vår ambition att skapa bra\r\nboendealternativ för de äldre. Sådana finns tyvärr\r\ninte i dagens samhälle.</pre><pre>Överläggningen var härmed avslutad.</pre><pre>36 §  Svar på fråga 1991/92:581 om rätten till\r\nbarnomsorg</pre><pre>Anf. 272  Socialminister BENGT\r\nWESTERBERG (fp):</pre><pre></pre><pre>Herr talman! Berith Eriksson har frågat mig när\r\nregeringen kommer att ta initiativ till en lagstiftning\r\nför barnomsorg åt alla.</pre><pre>Utgångspunkten för Berith Erikssons fråga är de\r\nproblem som uppstår i samband med arbetslöshet.\r\nAtt i en sådan situation förlora sin daghemsplats\r\noch till följd härav inte anses stå till\r\narbetsmarknadens förfogande leder i många fall till\r\natt ersättningen från arbetslöshetsförsäkringen dras\r\nin. Detta är enligt min mening orimligt. Den bästa\r\nlösningen är naturligtvis att barnomsorgen är så\r\nutbyggd att tillgången motsvarar efterfrågan.</pre><pre>Genom kommunalekonomiska kommitténs förslag\r\nom ett generellt statsbidrag till kommunerna har\r\nfrågan om en lagstiftning om barnomsorgen åter\r\naktualiserats. Det nya kommunbidragets\r\nkonstruktion gör nämligen att kommunernas\r\nekonomiska incitament för att bedriva barnomsorg\r\nförsvagas. Samtidigt är det av hänsyn till såväl\r\njämställdheten som samhällsekonomin angeläget\r\natt fullfölja utbyggnaden av barnomsorgen. Jag\r\nanser därför att tiden nu är inne för en lagreglering\r\nav detta område. Det är nödvändigt också för att\r\nsäkerställa ekonomiskt stöd till alternativ\r\nbarnomsorg.</pre><pre>Anf. 273  BERITH ERIKSSON (v):</pre><pre></pre><pre>Herr talman! Jag ber att få tacka för svaret.\r\nEftersom jag under många år har arbetat inom\r\nbarnomsorgen på olika nivåer, även med forskning\r\noch utveckling och politiskt som vänsterpartist, är\r\njag glad och nöjd med svaret. I båda dessa roller har\r\njag arbetat mot det här målet. Målet uppfylls i elfte\r\ntimmen. Som socialministern säkert känner till gör\r\nman i en stad i mitt hemlän, i Uppsala, kraftiga\r\nnedskärningar inom barnomsorgen just nu.</pre><pre>Barn växer upp på föräldrars villkor. I en familj där\r\narbetslöshetsspöket har slagit till hopar sig\r\nbekymren, och man kan förutsäga att familjen inte\r\nmår så bra. Daghemmet skall i den situationen inte\r\nunderskattas som ett komplement till hemmet.</pre><pre>Jag har i dag fått ta del av Rädda barnens\r\nundersökning av hur barn i Sverige har det. Det\r\nverkar helt enkelt som om vuxna har förlorat\r\nförmågan att se saker ur barnperspektiv.</pre><pre>Rätten till barnomsorg sett ur barnens perspektiv är\r\nockså ett fullgott skäl för lagstiftning. Daghem kan\r\nvara ett mycket viktigt komplement i ett\r\nförebyggande arbete när det gäller alla de barn som\r\nmår illa i samhället i dag.</pre><pre>Anf. 274  Socialminister BENGT\r\nWESTERBERG (fp):</pre><pre></pre><pre>Herr talman! Låt mig först understryka det Berith\r\nEriksson säger om att det finns stora brister när det\r\ngäller att se samhällsproblem ur barnperspektiv.\r\nDet är påvisat i denna rapport, men också i en del\r\nandra rapporter som vi har sett. Regeringen ger nu\r\npengar till socialstyrelsen -- det finns också förslag\r\ni den nu aktuella budgeten om detta -- för att öka\r\nkunskapen bland socialtjänstpersonalen om\r\nbarnperspektivet och hur barn ser på olika\r\nproblem. Jag tror att det är mycket viktigt.</pre><pre>Låt mig också säga, precis som jag säger i mitt svar,\r\natt jag instämmer i Berith Erikssons kritik mot de\r\nförhållanden som råder på sina håll. Det gör jag\r\ninte bara därför att föräldrarna förlorar på att\r\ndaghemsplatsen försvinner och får svårare att söka\r\narbete, utan också för barnens skull. De har ju ofta\r\nsina kamrater på daghemmet. Att förlora\r\ndaghemsplatsen innebär också att förlora\r\nkamraterna. Det är naturligtvis otillständigt att vi\r\nskall behandla små barn på det sättet.</pre><pre>Anf. 275  BERITH ERIKSSON (v):</pre><pre></pre><pre>Herr talman! Likaväl som det behövs\r\nsjukdomsinsikt behövs det i det här fallet\r\nprobleminsikt, precis som socialministern säger.\r\nBarnomsorgspersonalen vet många gånger mycket\r\nväl att barn far illa och ser det, men de har\r\ningenstans att ta vägen med sin vetskap. Det man\r\nhåller på med nu i t.ex. Uppsala är att rasera just\r\nkunskap som har byggts upp under många år. Det\r\ngäller det tillvägagångssätt som kommunen har att\r\nsäga upp alla och sedan flytta om personal. Det är\r\nockså en mycket stor kapitalförstöring också.</pre><pre>Överläggningen var härmed avslutad.</pre><pre>37 §  Svar på fråga 1991/92:582 om\r\ngruppbostäder för utvecklingsstörda</pre><pre>Anf. 276  Socialminister BENGT\r\nWESTERBERG (fp):</pre><pre></pre><pre>Herr talman! Lisbeth Staaf-Igelström har frågat\r\nmig om jag är beredd att satsa ytterligare\r\nstatsbidrag för nybyggnation av gruppbostäder för\r\nutvecklingsstörda.</pre><pre>Boende i gruppbostad är en särskild omsorg enligt\r\nlagen (1985:568) om särskilda omsorger om\r\npsykiskt utvecklingsstörda m.fl. Denna form av\r\nsärskild omsorg har sedan lagens ikraftträdande\r\nvarit under stark utveckling. I genomsnitt har mer\r\nän 600 nya bostadslägenheter i gruppbostad\r\ninrättats per år. Bara under år 1991 har drygt 1 000\r\nbostadslägenheter tillkommit.</pre><pre>Trots denna utbyggnad kvarstår ett betydande\r\nbehov av gruppbostäder. Enligt\r\nhandikapputredningens beräkningar skulle\r\nytterligare mer än 7 000 utvecklingsstörda personer\r\nbehöva sådant boende.</pre><pre>Som jag tidigare meddelat kommer jag att inom\r\nramen för det anvisade statsbidraget vidta åtgärder\r\nför att påskynda utbyggnaden av gruppbostäder för\r\nbl.a. utvecklingsstörda.</pre><pre>Anf. 277  LISBETH STAAF-IGELSTRÖM\r\n(s):</pre><pre></pre><pre>Herr talman! Jag får tacka socialministern för\r\nsvaret på min fråga, men jag är inte riktigt nöjd med\r\ndet. Anledningen till att jag har ställt den här\r\nfrågan är den situation som råder för de\r\nutvecklingsstörda i mitt landsting hemma i\r\nVärmland.</pre><pre>I nuläget har vi 26 länsrättsdomar när det gäller de\r\nutvecklingsstörda. Det innebär att de är tilldömda\r\nen rätt till boende i en gruppbostad. Dessa\r\ngruppbostäder finns inte i dag.</pre><pre>Vidare har vi många utvecklingsstörda som bor\r\nhemma hos sina åldriga föräldrar. De är också i\r\nstort behov av en gruppbostad. Sedan har vi också\r\nden utflyttning som pågår från de stora\r\ninstitutionerna. Det finns alltså ett stort behov av\r\ngruppbostäder i mitt landsting hemma i Värmland.\r\nDet gäller säkerligen också i andra landsting i\r\nSverige.</pre><pre>Landstingen har inte de ekonomiska möjligheterna\r\natt bygga dessa gruppbostäder. Jag vill upprepa\r\nfrågan om inte socialministern är beredd att satsa\r\nytterligare statsbidrag för att förbättra för dessa\r\nutsatta grupper.</pre><pre>Anf. 278  Socialminister BENGT\r\nWESTERBERG (fp):</pre><pre></pre><pre>Herr talman! Jag tycker nog att jag har svarat på\r\nfrågan. Staten har anvisat 2 miljarder kronor för\r\nutbyggnad av gruppbostäder. Anslaget var från\r\nbörjan avsett att disponeras under fem år. Jag\r\nkommer nu att vidta sådana åtgärder att pengarna\r\nkan användas snabbare. Det innebär att\r\nkommunerna kan påskynda den utbyggnad som\r\nsker och utnyttja den lågkonjunktursituationen\r\nsom nu råder, då man kan bygga billigare. De får\r\nsammanlagt ett bidrag på ungefär 500 000 kr. per\r\ngruppbostad. Det motsvarar grovt räknat halva\r\ninvesteringskostnaden, kanske t.o.m. något mer i\r\ndet lågkonjunkturläge som vi nu har med pressade\r\npriser.</pre><pre>Nu frågar Lisbeth Staaf-Igelström om jag vill\r\ntillskjuta mer pengar. Den frågan får vi väl\r\ndiskutera när de pengar som finns är slut. Det\r\nåterstår fortfarande att disponera 1,7 miljarder\r\nkronor för det här ändamålet. Kommunerna kan\r\nalltså komma och begära bidrag så fort de har byggt\r\nbostäderna. Vi kommer också att se till att\r\npengarna utbetalas så fort gruppbostaden är byggd\r\noch inte året efter enligt gällande reglering. Det\r\nsom Lisbeth Staaf-Igelström är ute efter anser jag\r\natt jag i sak redan har tillgodosett med de initiativ\r\njag har tagit.</pre><pre>Anf. 279  LISBETH STAAF-IGELSTRÖM\r\n(s):</pre><pre></pre><pre>Herr talman! Det låter positivt att det om det\r\nbehövs ytterligare medel för att utveckla och bygga\r\nfler gruppbostäder finns möjligheter att få dessa\r\npengar. Det är ju rätt tid att bygga nu, som\r\nsocialministern också har sagt.</pre><pre>Hemma i Värmland har vi en byggarbetslöshet på\r\n21 %, och den ökar stadigt. Därför är det så enormt\r\nviktigt att byggandet av gruppbostäder kommer i\r\ngång. Jag får tacka för svaret. Jag tycker att det är\r\npositivt. Vi kommer att återkomma om det behövs\r\nytterligare ekonomiska medel.</pre><pre>Överläggningen var härmed avslutad.</pre><pre>38 §  Svar på frågorna 1991/92:564 och 565 om\r\nutsläppen från kärnkraftverket Sosnovyj Bor</pre><pre>Anf. 280  Miljöminister OLOF JOHANSSON\r\n(c):</pre><pre></pre><pre>Herr talman! Hadar Cars har frågat mig vilka\r\nåtgärder regeringen överväger med anledning av de\r\nradioaktiva utsläppen förra veckan från det ryska\r\nkärnkraftverket Sosnovyj Bor. Göthe Knutson har\r\nfrågat mig om jag vill skyndsamt påkalla\r\nuppmärksamheten hos den s.k. G-24-EG-gruppen\r\noch samtidigt följa upp det informationsarbete som\r\nstatsministern inledde i USA.</pre><pre>Jag besvarar frågorna i ett sammanhang.</pre><pre>De radioaktiva utsläppen från Sosnovyj Bor den 24\r\nmars bekräftade tyvärr de bedömningar som redan\r\ntidigare gjorts av reaktorsäkerhetsexperter i\r\nSverige och andra västländer när det gäller\r\nkärnkraftanläggningar i det forna Sovjetunionen\r\nliksom i Centraleuropa och övriga Östeuropa. Nu\r\nblev effekterna denna gång begränsade. Enligt vad\r\njag har erfarit har statens strålskyddsinstitut genom\r\nmätdata som inhämtats genom olika kanaler fått\r\nbekräftat att utsläppen till omgivningen inte varit\r\nav sådan omfattning att de får några konsekvenser\r\nvare sig i kraftverkets närhet eller i t.ex. Sverige.\r\nNågon ökning av strålnivån i Sverige har heller inte\r\nuppmätts. Skärpt uppmärksamhet riktas dock\r\nnaturligtvis den närmaste tiden mot såväl data från\r\nstrålskyddsinstitutets mätstationer som\r\ninformation från finska mätningar och andra\r\nmätningar utomlands.</pre><pre>När det gäller konsekvenser för kraftverkets\r\npersonal och för kraftverket som sådant, har\r\nstrålskyddsinstitutet och statens\r\nkärnkraftinspektion begärt närmare information\r\nfrån ryska myndigheter. Ytterligare analyser\r\nbehöver nu göras vid verket. Vidare har\r\nstrålskyddsinstitutet och kärnkraftinspektionen\r\nfortlöpande kontakter och informationsutbyte med\r\nmotsvarande finska myndigheter.</pre><pre>För svensk del blev det således denna gång inte\r\nnågot radioaktivt nedfall. Händelsen ger ändå\r\nanledning att kontrollera våra\r\nberedskapsförberedelser. Jag vill då erinra om att\r\nvi efter olyckan i Tjernobyl har vidgat och förstärkt\r\nvår kärnkraftsberedskap i flera avseenden. Antalet\r\nmätstationer har ökat. Numera finns i varje län en\r\nräddningstjänstorganisation förberedd som kan\r\nsammankallas med kort varsel vid olycka i ett\r\nsvenskt eller ett utländskt kärnkraftverk. I\r\nriksdagens försvarsutskott behandlas för\r\nnärvarande förslag om bl.a. fortsatta satsningar på\r\nstrålskyddsinstitutets beredskapsverksamhet\r\n(prop. 1991/92:99).</pre><pre>Kännedomen om bristerna i säkerheten i\r\nreaktoranläggningar av den nu aktuella typen är\r\nnumera allmänt spridd i västvärlden. Särskilt efter\r\nde politiska förändringarna i öst har också\r\ntillgången till information blivit påtagligt\r\nförbättrad. Därmed har förutsättningar skapats för\r\ninternationellt samarbete på olika nivåer för att\r\nvidta säkerhetshöjande åtgärder. En rad initiativ\r\nhar tagits på senare år både bilateralt och\r\nmultilateralt.</pre><pre>Ett omfattande samarbete pågår i syfte att bistå\r\nvåra grannländer i öst med att förbättra\r\nkärnsäkerhet och strålskydd. Jag redovisade detta\r\nhär i riksdagen för ungefär en månad sedan och\r\narbetet har givetvis gått vidare sedan dess. I\r\ndagarna kommer kostnadsberäknade\r\nprojektförslag att överlämnas från\r\nkärnkraftinspektionen. Jag räknar med att det skall\r\nvara möjligt att inom en ram av några tiotals\r\nmiljoner kronor per reaktor kunna vidta åtgärder\r\nsom påtagligt förbättrar förhållandena, även om en\r\nefter västerländska mått godtagbar säkerhet\r\nfortfarande inte nås. För en sådan krävs\r\ninvesteringar i en helt annan storleksordning.</pre><pre>Det av Göthe Knutson nämnda arbetet inom G-24-\r\nEG-gruppen är ett exempel på det multilaterala\r\nsamarbetet. Enligt vad jag erfarit går arbetet\r\nfortfarande ganska trögt, beroende på att det tar tid\r\nför de nya statsbildningarna i öst att bygga upp de\r\ninstitutioner som behövs för att kunna genomföra\r\nsamarbetet. Händelsen i Sosnovyj Bor har dock\r\nrimligen nu satt ytterligare tryck på ett snabbt\r\nagerande inom G-24. Sverige deltar aktivt där,\r\nparallellt med att våra bilaterala projekt speciellt\r\nmed Litauen går vidare. Självfallet tar jag och\r\nandra medlemmar av regeringen alla tillfällen i akt\r\natt trycka på såväl i G-24 som vid olika bilaterala\r\nkontakter.</pre><pre>Man måste vara på det klara med att en radikal och\r\nbestående sänkning av riskerna kräver\r\ninvesteringar av en helt annan storleksordning än\r\nvad som diskuteras i det akuta läget nu. För mer\r\nlångsiktiga satsningar -- som även kommer att\r\nbehöva omfatta investeringar i alternativ\r\nkraftproduktion m.m. -- måste reguljär finansiering\r\nordnas genom det internationella bankväsendet.\r\nFörberedelser för detta har vidtagits, bl.a. av\r\neuropeiska utvecklingsbanken.</pre><pre>Jag anser mot denna bakgrund att allt som rimligen\r\nkan göras på kort sikt är i gång. Förberedelser\r\nvidtas nu för att få fram underlag för de mer\r\ngenomgripande insatser som är nödvändiga på sikt.</pre><pre>Då Hadar Cars, som framställt frågan, anmält att\r\nhan var förhindrad att närvara vid sammanträdet,\r\nmedgav andre vice talmannen att Gudrun Norberg\r\ni stället fick delta i överläggningen.</pre><pre>Anf. 281  GUDRUN NORBERG (fp):</pre><pre></pre><pre>Herr talman! Jag ber att få tacka statsrådet för\r\nsvaret på den fråga som Hadar Cars har ställt\r\nangående incidenten vid kärnkraftverket utanför\r\nS:t Petersburg och vilka åtgärder regeringen ämnar\r\nvidta med anledning av det inträffade.</pre><pre>I Sverige har man länge vetat och förstått att\r\nkärnkraftverken i f.d. Sovjetunionen och staterna\r\ndäromkring utgör en risk för grannländerna och\r\ndäribland Sverige. Det finns faktiskt fog för att\r\nkalla dessa kärnkraftverk för tidsinställda bomber.</pre><pre>Samtidigt vet vi att öststaterna är helt beroende av\r\natt hålla i gång kraftverken för sin elförsörjning,\r\ntrots att säkerheten är undermålig. Jag är\r\nnaturligtvis medveten om att hjälpbehoven är\r\nenorma till de länder och folk som har utarmats på\r\ngrund av kommunismens och planekonomins\r\nförödande system. Men frågan är om inte åtgärder\r\nför att undvika haverier i kärnkraftverken är bland\r\nde mest angelägna.</pre><pre>Jag tror inte att Sverige ensamt kan åstadkomma\r\nmer än en liten del av den hjälp som behövs. Det\r\nkrävs samlade krafter från övriga industriländer för\r\natt väsentligt öka säkerheten i alla de aktuella\r\nkärnkraftverken i öst, precis som statsrådet har\r\nsagt. Men för ett näraliggande land som Sverige\r\nmåste det vara av största intresse att få till stånd\r\ngemensamma aktioner. Man kan inte bara låta\r\ntiden gå. Nu måste vi försöka att handla snabbt.\r\nVilka kontakter har statsrådet med IAEA i Wien?\r\nFinns det planer på att söka hjälp via det organet?</pre><pre>Anf. 282  GÖTHE KNUTSON (m):</pre><pre></pre><pre>Herr talman! Jag tackar statsrådet för svaret. Det\r\när ett långt och utförligt svar. Jag fäste mig framför\r\nallt vid vad statsrådet säger mot slutet i sitt svar\r\nbeträffande G-24-EG-gruppen: ''Enligt vad jag\r\nerfarit går arbetet fortfarande ganska trögt''.</pre><pre>Det är alldeles klart att de nya stater som är med i\r\ndetta har enorma svårigheter att kravla sig ur den\r\ndy av statsbyråkrati som det kommunistiska\r\nsystemet inneburit och innebär. Men nu måste vi i\r\nvästvärlden, och inte minst Sverige, verkligen\r\nåstadkomma underverk när det gäller den mycket\r\nfarliga situation som föreligger i de bristfälliga f.d.\r\nsovjetiska kärnkraftverken. Det är Sverige och\r\nFinland som sannolikt i första hand skulle drabbas\r\nom det blir en verkligt omfattande olycka av\r\nTjernobyltyp. Den kan vara av mindre omfattning\r\noch ändå åstadkomma enorma problem och\r\nskadeverkningar i Sverige.</pre><pre>Vi har i Sverige en optimalt säker kärnkraft. Trots\r\ndet har den föranlett riksdagsbeslut om att vi skall\r\nbegränsa oss när det gäller antalet kärnkraftverk\r\noch inte bygga fler. Men öster om oss, bara några\r\ntiotal mil, finns det fullkomliga krutdurkar. Min\r\nfråga är ungefär samma som Gudrun Norbergs.\r\nVad gör regeringen och statsrådet mer konkret dag\r\nför dag för att påkalla uppmärksamhet och skynda\r\npå processen?</pre><pre>Anf. 283  Miljöminister OLOF JOHANSSON\r\n(c):</pre><pre></pre><pre>Herr talman! Jag tror att det finns en betydande\r\nenighet oss emellan om de faror som\r\nkärnkraftverken i f.d. Sovjetunionen representerar\r\noavsett vilka etiketter vi vill sätta på dem.</pre><pre>Människor är alltid ofullkomliga. Den mänskliga\r\nfaktorn är närvarande där likaväl som här, och det\r\ninnebär att olyckor aldrig är uteslutna. Men när\r\nsystemet dessutom motverkar människors\r\nansvarstagande blir effekten mångdubbelt värre.</pre><pre>Det är riktigt att vi inte har någon anledning att låta\r\ntiden gå -- det gör vi inte heller. Sedan vi hade vår\r\ndebatt i februari har jag haft många kontakter på\r\ndet här området -- den senaste när vi i den här\r\nveckan i samband med undertecknandet av nya\r\nmiljöavtal med Estland, Lettland och Litauen har\r\ngått igenom en del av de prioriteringar som vi måste\r\nha också i de nya och självständiga staterna. Det\r\nfinns där en naturlig öppenhet från deras sida för\r\nsvenska insatser. Det gäller såväl i fråga om\r\nläckande kärnavfallsförvar som när det gäller\r\nIgnalina i Litauen.</pre><pre>När det gäller frågan om G-24 och kontakterna med\r\nandra länder vill jag särskilt nämna en kontakt som\r\njag har och kommer att ha under den här veckan\r\nmed Tysklands miljöminister. Avsikten är att\r\ntillsammans med honom och även Finlands\r\nrepresentant diskutera de möjligheter som dessa\r\ntre länder -- Sverige, Tyskland och Finland -- har att\r\ngemensamt driva fram beslut i G-24-gruppen. Ett\r\nsådan besök från Klaus Töpfer kommer på fredag.</pre><pre>Anf. 284  GUDRUN NORBERG (fp):</pre><pre></pre><pre>Herr talman! Jag tror säkert att det råder största\r\nenighet om farorna även för svenskt vidkommande.\r\nAtt den mänskliga faktorn naturligtvis spelar in och\r\natt olyckor inte är uteslutna kan jag hålla med om,\r\nmen självfallet måste vi göra allt för att minska\r\nriskerna, och det kan man naturligtvis göra genom\r\ninsatser för att öka säkerheten.</pre><pre>De kontakter och det samarbete som förekommer\r\nmed Tyskland och Finland och som statsrådet här\r\npekade på gläder mig. Det är uppenbart att\r\nhjälpinsatser inte kan göras slumpmässigt här och\r\ndär, utan man måste göra en ordentlig inventering\r\nav behoven och av var olycksriskerna är störst, och\r\ndet måste göras upp ett program på basis av det.</pre><pre>Som jag ser det är atomenergiorganet IAEA den\r\nbästa sakkunskapen på det området -- jag hörde\r\ninte att statsrådet nämnde någonting om ett\r\nsamarbete där.</pre><pre>Men Sverige är inte oförmöget att göra egna\r\ninsatser.</pre><pre>Anf. 285  GÖTE KNUTSON (m):</pre><pre></pre><pre>Herr talman! Tack, miljöministern, för\r\nkompletteringar av svaret.</pre><pre>Jag gläder mig åt det aviserade sammanträffandet\r\nmed Tysklands miljöminister. Det skall bli\r\nintressant att få veta vilka konkreta\r\nsamarbetsavsikter ni har inom 24-gruppen.</pre><pre>Därmed kommer jag till min fråga, vilka åtgärder\r\nsom har vidtagits för att följa upp statsminister Carl\r\nBildts inledda informationsarbete i USA. Vill\r\nstatsrådet tala om vad som pågår därvidlag och\r\nvilka kontakter statsrådet har för avsikt att ta?</pre><pre>Ytterligare en delfråga: Svensk kärnkraftsindustri\r\nhar ett stort kunnande på området. Den har hört av\r\nsig till regeringskansliet. Percy Barnevik har uttalat\r\nsin oro och förklarat att där finns en stor\r\nbenägenhet att rycka in och hjälpa till.</pre><pre>Anf. 286  Miljöminister OLOF JOHANSSON\r\n(c):</pre><pre></pre><pre>Herr talman! Låt mig följa upp en fråga som\r\nGudrun Norberg ställde i sitt första inlägg.</pre><pre>Hjälp via IAEA handlar det inte om i första hand,\r\nutan det handlar om att IAEA:s\r\nkontrollverksamhet skall fungera. IAEA är ett\r\nviktigt organ när det gäller att lämna information\r\ntill de svenska myndigheterna enligt de\r\ninternationella avtal som vi har. På det sättet har vi\r\nen löpande kontakt med IAEA:s\r\nkontrollorganisation, likaväl som vi naturligtvis har\r\nmängder av officiell information från Finland och\r\nen del andra stater.</pre><pre>Vi har dessutom från myndigheternas sida begärt\r\nbesked om vad som egentligen har hänt i Sosnovyj\r\nBor, enhet 3. Rätt många skrivelser har gått från\r\nkärnkraftinspektionen till den ryska\r\növervakningskommittén på det här området och\r\ndess ordförande. Det finns mängder av\r\ninformation.</pre><pre>Jag tycker att det är viktigt att man diskuterar\r\ninformationen. Jag skall gärna återkomma till det.</pre><pre>Anf. 287  GUDRUN NORBERG (fp):</pre><pre></pre><pre>Herr talman! Tack, statsrådet! Det är bra -- vi vill\r\ngärna driva på i frågan. Jag skulle vilja komma till\r\nvilka insatser Sverige kan göra.</pre><pre>Jag såg i ett pressklipp att statsrådet inte ansåg att\r\nsvensk export av kärnkraftsteknologi är en aktuell\r\nfråga. Därför vill jag gärna ställa frågan till Olof\r\nJohansson: Är det tidningsreferatet riktigt -- är det\r\nstatsrådets inställning att svensk\r\nkärnkraftsteknologi inte skall få användas för att\r\nuppnå en betydligt ökad kärnkraftssäkerhet i de här\r\nländerna och därmed även för Sverige?</pre><pre>Anf. 288  GÖTHE KNUTSON (m):</pre><pre></pre><pre>Herr talman! Även jag hade tänkt ta upp just det\r\ncitatet från en tidning. Jag utgår från att det inte\r\nkan vara korrekt. Det måste rimligen vara så att\r\ndetta stora svenska kunnande skall tillvaratas i det\r\nenormt viktiga arbete som nu inte ens har begynt i\r\nåtminstone 20 av de ca 60 kärnkraftsreaktorer som\r\när aktuella i Östeuropa och f.d. Sovjetunionen.</pre><pre>Självfallet måste detta svenska kunnande vara till\r\nhjälp. Visserligen är det en annan teknik i de gamla\r\nkärnkraftverken i f.d. Sovjet, men ändå!</pre><pre>Nu skall jag inte ta upp frågan om nybyggnation av\r\nsådana. Summorna vet vi -- det kan kosta upp till\r\nen miljard att reparera vart och ett av dessa verk.\r\nMen vi måste ändå rimligen ställa vårt kunnande till\r\nförfogande. Det var därför jag tog upp frågan, om\r\nde uttalanden som har gjorts av bl.a. ASEA Brown\r\nBoveri.</pre><pre>Anf. 289  Miljöminister OLOF JOHANSSON\r\n(c):</pre><pre></pre><pre>Herr talman! Låt mig kommentera citatet. Jag vet\r\ninte varifrån det är hämtat -- jag känner i varje fall\r\ninte igen det.</pre><pre>Vad det handlar om är att det inte är aktuellt med\r\nleveranser av kärnkraftverk, inte heller av stora,\r\ntunga komponenter. De kräver sin kommersiella\r\nfinansiering, och det är det det handlar om. Det\r\nhoppas jag har framgått av mina övriga uttalanden.\r\nJag hoppas att det inte behöver råda några\r\nmissförstånd på den punkten.</pre><pre>Det skulle för övrigt förvåna mig om den här\r\nregeringen skulle fatta beslut om att leverera\r\nkärnkraftverk till icke stabila länder. Det strider\r\nnämligen mot kärntekniklagens anda och bokstav.\r\nDet görs som bekant en prövning av ländernas\r\nstabilitet -- har man inte kunnat klara de\r\nkärnkraftverk som finns där i dag, har man\r\nnaturligtvis inte heller förtroendet från omvärlden\r\natt klara dem som kan finnas i framtiden, innan\r\nman har fått ordning på den situation som nu råder.</pre><pre>Anf. 290  GUDRUN NORBERG (fp):</pre><pre></pre><pre>Herr talman! Jag sade inte att vi skulle exportera\r\nkärnkraftverk. Däremot kan man kanske exportera\r\nviss teknologi som kan hjälpa till att höja\r\nsäkerheten på de befintliga kärnkraftverken där\r\nborta, och det är det jag är ute efter. Där tycker jag\r\natt det vore bra att statsrådet inte låste sig i några\r\ngamla principer. Släng dem och låt oss arbeta\r\ntillsammans och enigt för att försöka höja\r\nsäkerheten! Har vi kunnande och teknologi som\r\nskulle behövas där och som vi kan hjälpa till med\r\nskall vi vara öppna för att göra det så fort som\r\nmöjligt, tycker jag.</pre><pre>Anf. 291  GÖTHE KNUTSON (m):</pre><pre></pre><pre>Herr talman! Jag påminner om min\r\nkompletterande fråga till statsrådet, om man har\r\nhunnit med att göra någon uppföljning av det\r\ninitiativ som statsminister Carl Bildt tog i USA och\r\nden information han lämnade och vilka planer man\r\ndärvidlag har.</pre><pre>Låt mig sedan försöka sammanfatta läget: I Sverige\r\nbygger vi icke ut vår kärnkraft -- det finns\r\nrestriktioner för detta; det skall inte byggas fler\r\nkärnkraftverk -- trots att våra kärnkraftverk är\r\noptimalt säkra. Men -- och nu upprepar jag mig --\r\nbara några tiotal mil öster om våra gränser finns\r\nkärnkraftverk som är ytterligt farliga på grund av\r\nbrister. Jag håller med statsrådet om att det är det\r\nsystem och de personer som finns där som inte har\r\nkunnat förvalta denna teknik på rätt sätt -- det är\r\ndenna brist på ansvar som är orsaken.</pre><pre>Vi kan inte räkna med att de stänger av sina\r\nkärnkraftverk -- då saknar de inte bara bröd utan\r\nockså värme. Vad är statsrådet beredd att göra för\r\natt de skall få den elektriska ström, den kraft, den\r\nenergi de behöver?</pre><pre>Anf. 292  Miljöminister OLOF JOHANSSON\r\n(c):</pre><pre></pre><pre>Herr talman! Låt mig svara växelvis.</pre><pre>Våra diskussioner med t.ex. de baltiska\r\nrepublikerna under gårdagen handlade mycket om\r\nhur vi skall kunna bistå dem för att bygga upp\r\nalternativa energisystem. Det ingår i det miljöavtal\r\nsom vi har slutit. Det handlar naturligtvis om att\r\növerföra både kunskap och teknik. De kontakterna\r\när som sagt inledda och har sin avtalsenliga form.</pre><pre>När det gäller frågan om information har\r\ntyngdpunkten inte lagts på den utåtriktade\r\ninformationen, men jag kan försäkra att det\r\nförekommer diplomatiska kontakter både med\r\nUSA och med Ryssland när det gäller att få ordning\r\npå och mobilisera mer av de experter och tekniker\r\nsom i dag tack och lov inte behövs för framställning\r\nav t.ex. nukleära vapen för att hantera och följa\r\nupp de diskussioner som statsministern förde i\r\nUSA.</pre><pre>Överläggningen var härmed avslutad.</pre><pre>39 §  Svar på fråga 1991/92:583 om\r\nreturpappersmarknaden</pre><pre>Anf. 293  Miljöminister OLOF JOHANSSON\r\n(c):</pre><pre></pre><pre>Herr talman! Rolf L Nilson har frågat mig vad\r\nregeringen kommer att göra för att\r\nreturpappersmarknaden skall fungera\r\ntillfredsställande i både ekologiskt och ekonomiskt\r\nhänseende.</pre><pre>Sverige har en internationellt sett hög grad av\r\nåtervinning av såväl tidningspapper från hushållen\r\nsom annat papper för produktion av nytt papper.\r\nDen totala mängden insamlade tidningar från\r\nhushållen har minskat under år 1991, främst\r\nberoende på tunnare tidningar på grund av färre\r\nannonser. Trots detta har återvinningsgraden enligt\r\npreliminära uppgifter ökat från 60 till 62 % för\r\ndessa tidningar under året.</pre><pre>Returpappersbruken har genom utbyggnader\r\nbetydligt förbättrat kapaciteten för att ta emot\r\nreturpapper. Ytterligare utbyggnad planeras hos\r\nSCA i Obbola. Detta bör ge bätte förutsättningar\r\nför avsättningen av norrländskt returpapper genom\r\nkortare transporter av insamlat papper.</pre><pre>Vad gäller konkurrensbegränsande inslag på\r\nreturpappersområdet har två sådana ärenden\r\nbehandlats av näringsfrihetsombudsmannen under\r\når 1991. I inget av fallen har NO funnit att bedrivet\r\nsamarbete medför skadlig verkan i\r\nkonkurrenslagens (1982:729) mening.</pre><pre>Anf. 294  ROLF L NILSON (v):</pre><pre></pre><pre>Herr talman! Att man tar upp en fråga i riksdagen\r\nberor givetvis på att det är en angelägen fråga, men\r\ndet avgörande för tidpunkten när man tar upp en\r\nfråga kan ofta vara något så banalt som att man har\r\nhört ett radioprogram, att man har läst en\r\ntidningsartikel eller att någon har stött på en om att\r\ndet inte står rätt till på ett angeläget område.</pre><pre>Så är det i det här fallet, och det gör att jag blir litet\r\nförbryllad när jag läser miljöministerns svar och\r\nnästan undrar om det inte saknas en sida i svaret.\r\nHär ger miljöministern en bild av\r\nreturpappershanteringen som ett område där\r\nallting i princip är frid och fröjd.</pre><pre>Det skulle då innebära att representanter för de\r\nstora avfallsbolagen i storstadsområdena --\r\nStockholm, Göteborg och Malmö -- pratar i\r\nnattmössan när de talar om att det är stora problem\r\npå området; de har mycket svårt att få lönsamhet på\r\nsin insamling och menar att det beror på bristande\r\nkonkurrens på marknaden. Det finns två\r\ninköpsbolag, som de anser vara ett onödigt\r\nmellanled. De menar också att de här bolagen inte\r\nkonkurrerar sinsemellan, och det håller priserna\r\nnere.</pre><pre>Det är i och för sig ett inlägg i en affärstransaktion,\r\ndär man vill ha så bra pris på en vara som möjligt.\r\nMen man påpekar ändå brister i verksamheten,\r\nman gör framställningar om att få elda upp det\r\ninsamlade papperet i stället för att låta det gå\r\ntillbaka till produktionen av tidningspapper eller\r\nannat papper.</pre><pre>Det är alltså en bild som inte all stämmer överens\r\nmed det goda sakernas tillstånd som miljöministern\r\npresenterar här. Står det verkligen så väl till på\r\nområdet att inga åtgärder är befogade?</pre><pre>Anf. 295  Miljöminister OLOF JOHANSSON\r\n(c):</pre><pre></pre><pre>Herr talman! Nej, det ligger inte i svaret att allting\r\nskulle vara välbeställt. Exakt de problem som Rolf\r\nL Nilson tar upp förekommer naturligtvis. Det har\r\nskett en klar prisnedgång under senare tid, vilket i\r\nsig skapar problem.</pre><pre>Enligt den information jag har hunnit inhämta\r\nbetalar pappersbruken nu 400 kr. per ton för fritt\r\nlastat återvunnet tidningspapper. Priset har sjunkit\r\nifrån 500 kr. per ton hösten 1990. Kommunerna får\r\ni genomsnitt 150--225 kr. per ton vid leverans till\r\ninköpsbolagen. Den kommunala\r\ninsamlingskostnaden ligger i genomsnitt på 300 kr.\r\nper ton. Kommunerna måste alltså täcka\r\nmellanskillnaden via avfallstaxan, dvs. hushållen\r\nfår betala.</pre><pre>Det här är naturligtvis inget bra tillstånd. Men det\r\när en bild som i och för sig också har ett positivt\r\ninslag, nämligen att det finns väldigt mycket\r\nreturpapper utomlands som är billigt. Eftersom vi\r\nexporterar utomlands är det väl vår skyldighet att\r\nta tillbaka en del av detta. Det pressar\r\nmarknadspriserna.</pre><pre>Systemet är inte helt i balans ur den här\r\nsynpunkten. Jag antar att vi är överens om att syftet\r\ninte är att hushållen bakvägen skall betala för att de\r\ngör en insats.</pre><pre>När det gäller oligopolsituationen utgår jag bara\r\nifrån de granskningar som\r\nnäringsfrihetsombudsmannen har gjort. Det är\r\nganska naturligt. Jag kan inte själv skapa mig en\r\nbild av den här situationen utan jag måste stöda mig\r\npå de fall som har prövats. Det gäller de fall jag\r\nhänvisar till både på kund- och leverantörssidan.\r\nDet är dessa fall jag har tagit del av.\r\nNäringsfrihetsombudsmannens slutsats har varit\r\nsådan som jag har nämnt.</pre><pre>Anf. 296  ROLF L NILSON (v):</pre><pre></pre><pre>Herr talman! Det var skönt att höra att\r\nmiljöministern erkänner att det finns problem på\r\ndet här området.</pre><pre>När det gäller den utländska konkurrensen säger\r\nuppgifterna från avfallsbolagen att det rör sig om\r\norättvisa jämförelser. Det är inte samma kvalitet på\r\ndet papper som man levererar från de svenska\r\navfallsbolagen och det papper som man importerar.</pre><pre>Det problematiska är om konsumenterna,\r\nhushållen skulle upptäcka att man eldar upp det\r\nsom samlas in och att det inte går tillbaka i form av\r\nnya produkter. De kan då tappa intresset och\r\nmotivationen att samla in mera papper.</pre><pre>Det finns i dag möjligheter att skapa en stabil och\r\nännu större marknad, t.ex. genom att ålägga\r\npappers- och tidningspappersproducenter att\r\nblanda in en viss fraktion av returpapper i det\r\nnyproducerade papperet. Det är den s.k.\r\nKalifornienmodellen. Är det något som övervägs?</pre><pre>Anf. 297  Miljöminister OLOF JOHANSSON\r\n(c):</pre><pre></pre><pre>Herr talman! Jag skall återigen ta upp litet statistik,\r\näven om jag är bekymrad för att jag nämner för\r\nmycket siffror här. Man får nog ändå säga att vi i\r\nSverige har haft en hygglig utveckling av\r\nreturpappersanvändningen. Sammanfattningsvis\r\nkan man säga att prognoserna pekar i samma\r\nriktning. En av prognoserna säger att vi kommer att\r\nöka användningen av returpapper, även med\r\ndagens system, upp till 1,45 miljoner ton till år\r\n1995.</pre><pre>Marknaden vidgas hela tiden. Det har i Sverige av\r\ndet skälet inte varit nödvändigt att överväga\r\ninblandningstvång. Däremot finns sådan tankar på\r\nen del andra håll. Vi är naturligtvis beredda att följa\r\nerfarenheterna ifrån sådana experiment.</pre><pre>Anf. 298  ROLF L NILSON (v):</pre><pre></pre><pre>Herr talman! Det har gjorts starka markeringar\r\nfrån regeringen -- även om de inte i första hand har\r\nkommit från miljöministern -- att man skall se upp\r\nmed konkurrensbegränsande åtgärder. Jag\r\nförutsätter att det gäller alla branscher.</pre><pre>Jag förstår att miljöministern inte kan göra\r\nbedömningar på fri hand av om det föreligger\r\nkonkurrensbegränsningar eller ej utan måste hålla\r\nsig till fall som är avgjorda. Jag förväntar mig ändå\r\natt man mycket skärpt och uppmärksamt följer och\r\nförsöker motverka alla tendenser till\r\nkonkurrensbegränsningar och försöker få\r\nmarknaden för dessa produkter, för det insamlade\r\npapperet, att fungera så sunt som möjligt.</pre><pre>Anf. 299  Miljöminister OLOF JOHANSSON\r\n(c):</pre><pre></pre><pre>Herr talman! Detta är en självklar uppgift, som\r\näven gäller miljödepartementet. Det kan jag\r\nförsäkra.</pre><pre>Överläggningen var härmed avslutad.</pre><pre>40 §  Svar på fråga 1991/92:601 om\r\nmiljöinvesteringar m.m. för att hindra ökad\r\narbetslöshet:</pre><pre>Anf. 300  Miljöminister OLOF JOHANSSON\r\n(c):</pre><pre></pre><pre>Herr talman! Margareta Winberg har frågat mig\r\nvilka initiativ jag är beredd att ta för att påskynda\r\nmiljöinvesteringar, naturvårdsprojekt m.m. för att\r\nförhindra att den öppna arbetslösheten når 6 %.</pre><pre>Margareta Winberg tar i sin fråga upp insatser med\r\navseenden på gamla miljöskador, skydd och\r\nkonservering av kulturminnen, samt vård och\r\nskötsel av naturreservat.</pre><pre>För åtgärdande av gamla miljöskador har\r\nnaturvårdsverket resurser motsvarande ca 20\r\nmilj.kr. för projektverksamhet. Dessa projekt\r\nkräver dock till största delen specialistkompetens\r\ndå det ofta handlar om att utveckla ny teknik för att\r\nåtgärda problemen. Att påskynda dessa projekt är\r\nsvårt då det rör sig om omfattande insatser av\r\nkomplicerad teknisk natur.</pre><pre>För insatser avseende kulturmiljöer och\r\nkulturlokaler anslog riksdagen sammanlagt 75\r\nmilj.kr. efter regeringens förslag om tilläggsbudget\r\nI för budgetåret 1991/92 (prop. 1991/92:25, KrU 9,\r\nrskr. 86).</pre><pre>Av naturvårdens egna resurser går ca 75 milj.kr.\r\nårligen till den löpande vården av\r\nnaturvårdsobjekt.</pre><pre>Arbetsmarknadsstyrelsen fördelar resurser för\r\narbetsmarknadsinsatser till lokal och regional nivå\r\ndär medlens fördelning på olika insatsområden\r\nbestäms efter regionala och lokala behov. För\r\nåtgärder inom naturvårdsobjekt görs insatser i dag i\r\nde flesta län med hjälp av arbetsmarknadsresurser.\r\nDetsamma gäller även inom kulturmiljövårdens\r\nområde. Hur stor del av dessa resurser som används\r\ninom naturvårdsområdet eller inom\r\nkulturmiljöområdet bestäms av\r\nlänsarbetsnämnderna och arbetsförmedlingarna. I\r\ndet sammanhanget finns ingen brist på projekt.</pre><pre>Möjligheten att bekämpa arbetslösheten måste tas\r\ntill vara inom varje samhällssektor.</pre><pre>Regeringen kommer i\r\nkompletteringspropositionen närmare att redovisa\r\nde åtgärder som initieras inom olika\r\npolitikområden för att motverka arbetslösheten.</pre><pre>Anf. 301  MARGARETA WINBERG (s):</pre><pre></pre><pre>Herr talman! Tack för svaret, miljöministern.</pre><pre>Thorbjörn Fälldin sade i en intervju 1985 att\r\nfrågorna om miljö och livskvalitet kvävdes i\r\nlågkonjunktur och strukturkris i den desparata\r\nkampen för att rädda jobben. Vi försöker nu rädda\r\njobben. Jag vill bara upprepa vad som har sagts\r\nunder den här eftermiddagen, då väldigt många\r\nfrågor har handlat om arbetslösheten.</pre><pre>I oktober i fjol räknade regeringen med en\r\narbetslöshet på 3,5 % för år 1993. I januari räknade\r\nman upp siffran till 4,5 %. Långtidsutredningen\r\nräknar med 4,8 %, dvs. ytterligare 60 000. AMS\r\nsäger att arbetslösheten i sommar kan nå 6 % och\r\nnästa sommar 7 %.</pre><pre>Det är i det här perspektivet som jag tycker att man\r\nskall se Fälldins uttalanden. Nu träder olika\r\nministrar fram och säger olika saker för att inge\r\ntrovärdighet när det gäller förmågan att lösa\r\narbetslösheten.</pre><pre>Ledaren för Centerpartiet tillika miljöminister som\r\ndärtill av sig själv och andra stundtals betecknas\r\nsom grön partiledare, har nu chansen att tala för en\r\nannan ordning än den som Fälldin kritiserade så.</pre><pre>Jag tycker att vi skall diskutera om inte ett offensivt\r\nmiljöarbete kan bidra till att skapa jobb. Skulle det\r\ninte vara bra om industrin nu tog chansen till\r\nmiljöförbättringar, så att man skulle vara bättre\r\nrustad när lågkonjunkturen går över i en\r\nhögkonjunktur. Visserligen tycks det inte bli någon\r\navfallsproposition, men kommunerna skulle kunna\r\ninvestera i nya avlopp, t.ex. i sopsortering, om man\r\ngjorde det möjligt att tidigarelägga investeringar.\r\nSkall vi inte lära av de misstag som Fälldin talade\r\nom och satsa för både jobbens och miljöns skull?</pre><pre>Anf. 302  Miljöminister OLOF JOHANSSON\r\n(c):</pre><pre></pre><pre>Herr talman! Jag har hört en serie frågor och svar\r\nunder eftermiddagens lopp. Jag tycker att det är\r\noerhört angeläget att vi slutar med den instängda\r\nsektorpolitiken och verkligen satsar på att få fram\r\narbetstillfällen oavsett sektor. Jag har svarat på hur\r\nstrukturen ser ut inom miljöområdet.</pre><pre>Låt mig påminna Margareta Winberg om att\r\nmiljödepartementet för drygt en månad sedan\r\nfattade beslut om miljötillstånd, som sedan skall\r\nföljas upp av koncessionsnämnden enligt gällande\r\nlag, om det största industriprojektet i Nordeuropa\r\nför närvarande. Det gäller utbyggnaden av\r\nMönsteråsfabriken. Det har vi inte gjort därför att\r\nvi på något sätt har nonchalerat miljöintressena\r\nutan vi har tillämpat mycket skärpta miljökrav.</pre><pre>Det här ärendet har legat ett par år i\r\nmiljödepartementet. Vi avgjorde det efter drygt\r\nfyra månader. Ärendet låg på statsrådet Görel\r\nThurdins bord. Jag hoppas att det här kommer att\r\nforceras på ett sådant sätt att det är möjligt att göra\r\nupphandling och se till att få fram de\r\nfinansieringsmedel som krävs för att projektet skall\r\nbli verklighet. Detta skall göras, precis som\r\nMargareta Winberg säger, för att man skall se till\r\natt gå mot strömmen, dvs. under en lågkonjunktur\r\nskall man satsa ännu hårdare. Det gäller då inte\r\nminst att mobilisera industrins kapital. Jag tycker\r\natt Mönsteråsfabriken och dessa planer är ett\r\nutomordentligt bra exempel på detta. Det är inte\r\nalltid lika välbeställt på en del andra håll inom\r\nindustrin -- tyvärr.</pre><pre>Anf. 303  MARGARETA WINBERG (s):</pre><pre></pre><pre>Herr talman! Jag tycker att regeringen har tagit ett\r\nbra initiativ, och då skall ni också ha erkännande\r\nför det, särskilt i dessa tider. Jag såg på Rapport i\r\nTV där några ungdomar som hade suttit på läktaren\r\noch lyssnat på debatten om arbetslösheten sade att\r\npolitikerna nu måste kompromissa för att det skall\r\nbli nya jobb. Därför tycker jag att man skall\r\nerkänna när regeringen gör något bra.</pre><pre>Men det finns andra områden. Jag vet att länen\r\nsjälva bestämmer över t.ex. naturvården och\r\nskötsel av områden med de pengar som man har i\r\nlänsarbetsnämnderna.</pre><pre>Jag tycker att svaret är litet glidande i den här\r\ndelen. Jag vet också att miljöministern inte kan gå\r\nin och styra, men det vore en bra fingervisning om\r\nmiljöministern kunde göra en lätt antydan om att\r\nde pengar som finns ute i länen med fördel skulle\r\nkunna användas för naturvårdsinsatser och skötsel\r\nav naturvården.</pre><pre>Anf. 304  Miljöminister OLOF JOHANSSON\r\n(c):</pre><pre></pre><pre>Herr talman! Det är lätt att svara på den frågan. Jag\r\nhar redogjort för det formella systemet och för hur\r\ndet verkar. Det ankommer alltså inte direkt på\r\ndepartementen att besluta om de här frågorna. Det\r\nhar jag klargjort. Men självfallet har vi --\r\nregeringen i sin helhet och vi som sköter om\r\nmiljöfrågorna -- ett intresse av att man också\r\nutnyttjar möjligheterna att ta tag i sådana\r\nnaturvårdsprojekt som är viktiga och därmed kan\r\nge människor meningsfull sysselsättning. Det är för\r\nmig en självklarhet. Jag har tilltron till de instanser\r\nsom sköter det här att de inser detta.</pre><pre>Anf. 305  MARGARETA WINBERG (s):</pre><pre></pre><pre>Herr talman! Det här gäller också en principiell\r\ndebatt om hur man skall hantera en lågkonjunktur.\r\nSkall man t.ex. använda sig av\r\ninvesteringsmodellen för att när högkonjunkturen\r\nkommer kunna vara beredd?</pre><pre>När det gäller kompletteringspropositionen vill jag\r\nfråga om man kan räkna med att sådana här tankar\r\nfinns med. Går det att få ett svar på den frågan?</pre><pre>Anf. 306  Miljöminister OLOF JOHANSSON\r\n(c):</pre><pre></pre><pre>Herr talman! Det är naturligt att vi tittar på alla\r\nsektorer. Den här delen är inte bortglömd. Jag kan\r\nförsäkra detta.</pre><pre>Anf. 307  MARGARETA WINBERG (s):</pre><pre></pre><pre>Herr talman! Det handlar t.ex. om att skapa\r\nberedskapsarbeten. Vi har tidigare använt det i stor\r\nutsträckning när det gäller skötsel av naturvård.\r\nNär det gäller industrin har vi använt oss av\r\ninvesteringsfonderna som släpptes fria för\r\nmiljöändamål. Nu är de fria helt och hållet och man\r\nhar inte den möjligheten. Jag tycker att\r\nberedskapsjobb för skötsel av naturvård har\r\nfungerat mycket bra, och jag hoppas att ni inte\r\nglömmer bort det.</pre><pre>Överläggningen var härmed avslutad.</pre><pre>41 §  Svar på fråga 1991/92:561 om Europeiska\r\nutvecklingsbanken</pre><pre>Anf. 308  Finansminister ANNE WIBBLE (fp):</pre><pre></pre><pre>Herr talman! Lars Sundin har frågat mig om hur jag\r\navser agera vid Europeiska utvecklingsbankens\r\nårsmöte för att säkerställa att banken fungerar väl\r\noch att det svenska biståndet snabbt når sina\r\nadressater.</pre><pre>Europeiska utvecklingsbanken (EBRD)inledde sin\r\nverksamhet i april 1991. Dess huvudsakliga syfte är\r\natt underlätta övergången till marknadsekonomi i\r\nCentral- och Östeuropa. Under den korta tid som\r\nbanken har arbetat, har en bred verksamhet satts i\r\ngång. Parallellt härmed har banken snabbt anpassat\r\nsig till de politiska omvälvningar som inträffat\r\nunder senare tid. De tre baltiska länderna är redan\r\nmedlemmar i banken. Inom kort kommer också\r\nnästan samtliga republiker i OSS att inträda.</pre><pre>Den kritik som har framförts mot banken är enligt\r\nmin mening klart överdriven. Jag anser att EBRD:s\r\nledning på ett framgångsrikt sätt hanterat de\r\nproblem som alltid finns när en helt ny institution\r\nskall inrättas. I detta sammanhang måste man\r\nockså beakta att ett antal av bankens\r\nmedlemsländer tidigare stått helt utanför det\r\ninternationella finansiella samarbetet, vilket leder\r\ntill särskilda svårigheter. Dessa länder har av\r\nnaturliga skäl ingen erfarenhet av hur\r\nfinansinstitutioner av denna typ arbetar.</pre><pre>Lars Sundin pekar på önskvärdheten av att\r\nutbetalningar sker snabbt. Jag tolkar det så att han\r\ndärmed avser att projekt skall komma i gång. Den\r\nuppfattningen delar jag. Man måste dock utgå från\r\nförutsättningarna för verksamheten. EBRD är inte\r\nen biståndsinstitution. Inte heller ägnar sig banken\r\nåt allmänt betalningsbalansstöd, som ju ofta kan\r\nutbetalas snabbt. EBRD:s uppgift är att finansiera\r\nprojekt genom utlåning och riskkapitalsatsningar.\r\nFinansieringen, som ges på marknadsvillkor, skall i\r\nförsta hand inriktas på den privata sektorn.\r\nVerksamheten skall bedrivas i enlighet med\r\nbankmässiga principer.</pre><pre>Den viktigaste förklaringen till att\r\nutbetalningstakten hittills har varit måttlig är att det\r\nråder brist på goda och genomarbetade projekt. De\r\nprojektidéer som presenteras för banken är ofta\r\notillräckligt förberedda. I det nordiska\r\ninvesteringsprogrammet för Baltikum har vi\r\nförsökt dra lärdom av detta genom att göra en\r\nsärskild satsning på tekniskt bistånd till\r\nprojektförberedelser. Sådant stöd kommer att\r\nkanaliseras via olika organ, bl.a. EBRD.</pre><pre>Sammanfattningsvis menar jag att banken även\r\nfortsättningsvis skall granska projekten noggrant\r\noch satsa på dem som är ekonomiskt och finansiellt\r\nsunda. På denna punkt finns det ingen skillnad\r\nmellan bankens ordinarie verksamhet och dess\r\nmedverkan i det baltiska investeringsprogrammet.\r\nDet får inte bli ett mål i sig att hålla en hög\r\nutbetalningstakt. Det är viktigt att få fram vettiga\r\noch bra projekt som EBRD kan finansiera,\r\neftersom det är projekten och deras resultat som\r\nunderlättar den ekonomiska utvecklingen i\r\nländerna i fråga, t.ex. de baltiska staterna. Detta\r\nkommer jag också att framhålla vid det förestående\r\nårsmötet.</pre><pre>Anf. 309  LARS SUNDIN (fp):</pre><pre></pre><pre>Herr talman! Jag ber att få tacka finansministern\r\nför svaret på frågan. Anledningen till min fråga var\r\npressuppgifter om att denna bank skulle ha\r\nbetydande startproblem. Det lät allvarligt,\r\neftersom regeringen nu valt att använda banken\r\nsom en kanal för att bistå balterna vid övergången\r\nfrån den gamla planekonomin till den nya\r\nmarknadsekonomin.</pre><pre>Nu säger finansministern att kritiken har varit\r\növerdriven och att bankens ledning framgångsrikt\r\nhar löst problemen. Jag hoppas verkligen att den\r\nbedömningen är riktig, eftersom det är viktigt för\r\nbalterna själva.</pre><pre>När nu regeringen har valt banken som en kanal i\r\ndet baltiska investeringsprogrammet är det\r\nnaturligtvis av stort intresse för balterna men också\r\nför oss att denna del av bankens verksamhet inte\r\nförsummas. Hur bevakar regeringen att den\r\nbaltiska aspekten inte försummas i bankens arbete\r\noch kommer i skuggan av större kanske\r\nstorpolitiskt mer intressanta satsningar i t.ex. f.d.\r\nSovjetunionen?</pre><pre>Anf. 310  Finansminister ANNE WIBBLE (fp):</pre><pre></pre><pre>Herr talman! Jag kan nämna att regeringen\r\nnaturligtvis kontinuerligt bevakar hur\r\nverksamheten fungerar i EBRD. Det sker primärt\r\nvia den representant vi har i bankens\r\nexekutivstyrelse. Det sker regelbundna\r\nstyrelsemöten, och vi kan då framföra våra\r\nsynpunkter på bankens politik och på enskilda\r\nprojekt. Det är också ganska vanligt att vi gör det.</pre><pre>Jag kan också nämna att EBRD:s chef Jacques\r\nAttali kommer till Stockholm i slutet av denna\r\nvecka. Vi kommer då att ha överläggningar om\r\nEBRD:s verksamhet inkl. dess medverkan i det\r\nbaltiska investeringsprogrammet.</pre><pre>Det är min uppfattning att EBRD som kanal för\r\ndelar av det baltiska investeringsprogrammet har\r\nstora förutsättningar att bli framgångsrikt, inte\r\nminst därför att det baltiska\r\ninvesteringsprogrammet är upplagt som ett öppet\r\nprogram. Vi kan förhoppningsvis få ytterligare\r\nmedverkan från andra än de nordiska länderna. Då\r\nkommer den finansieringsmöjlighet som vi skapar\r\ngenom detta nordiska investeringsprojekt i\r\nBaltikum att bli större än vad de nordiska länderna\r\nsjälva kan svara för. Jag ser EBRD:s medverkan\r\nsom något mycket bra just med hänsyn till de\r\nbaltiska ländernas behov av viktiga och angelägna\r\nprojekt.</pre><pre>Anf. 311  LARS SUNDIN (fp):</pre><pre></pre><pre>Herr talman! Nu säger finansministern i sitt svar att\r\ndet råder brist på goda och genomarbetade projekt\r\noch att det är därför som utbetalningstakten från\r\nbanken till sådan projekt har varit måttlig. Vad\r\nbetyder ordet ''måttlig'' i sådana här sammanhang?\r\nHur många goda och genomarbetade projekt i\r\nBaltikum har kommit i gång genom bankens\r\nfinansiering, och vad har det kostat?</pre><pre>Anf. 312  Finansminister ANNE WIBBLE (fp):</pre><pre></pre><pre>Herr talman! Banken började sin verksamhet förra\r\nåret, dvs. 1991. Då hade man samlade åtaganden\r\nför ca 3,7 miljarder kronor. Det var fråga om såväl\r\nlån som riskkapital på ungefär 500 miljoner ecu.</pre><pre>Hittills under 1992 har det handlat om åtaganden\r\nför ca 140 miljoner ecu, dvs. 1 miljard svenska\r\nkronor. Om man tittar på vad banken själv\r\nuppskattar att de totala investeringarna kommer att\r\nuppgå till under 1992 kan man konstatera att de\r\nväntas uppgå till ca 1 miljard ecu. Det är alltså fråga\r\nom bankens egen uppskattning, eftersom år 1992\r\nännu inte har gått till ända. Detta motsvarar\r\nungefär 7,4 miljarder kronor.</pre><pre>Det är möjligen inte några jättebelopp om man\r\nsätter det i relation till de behov som finns. Men det\r\när ändå en ganska så omfattande låneverksamhet\r\nsom har kommit i gång. Jag tycker att det vittnar väl\r\nom bankens förmåga att delta i finansieringen av\r\nsådana här projekt.</pre><pre>Anf. 313  LARS SUNDIN (fp):</pre><pre></pre><pre>Herr talman! Finansministern är så nöjd och\r\nbelåten med bankens verksamhet i detta avseende\r\natt det nog blir ett mycket stillsamt utbyte av\r\nsynpunkter när Jacques Attali i slutet av veckan\r\nkommer hit till Stockholm. Allt är ganska väl\r\nbeställt på den här fronten. Eller kommer\r\nfinansministern att försöka ''agera blåslampa'' i\r\ndetta avseende?</pre><pre>Anf. 314  Finansminister ANNE WIBBLE (fp):</pre><pre></pre><pre>Herr talman! Även om allting är hyfsat bra ställt i\r\nbanken anser jag att det från utgångspunkten att\r\nman bör stimulera fram ytterligare hjälp till de\r\nbaltiska republikerna alltid är angeläget att ''agera\r\nblåslampa'', som Lars Sundin uttryckte det. Jag har\r\nen känsla av att chefen för EBRD också tar till sig\r\nblåslampetaktiken. Jag tror inte att han är den som\r\nsitter stillsamt och väntar på att saker skall ske,\r\nutan han är i högsta grad en dynamisk person.\r\nOckså det tycker jag vittnar om att de projekt som\r\nvi kan få finansierade i de baltiska länderna via\r\nEBRD kommer att bli mycket omfattande och till\r\nstor hjälp för de baltiska länderna.</pre><pre>Anf. 315  LARS SUNDIN (fp):</pre><pre></pre><pre>Herr talman! Kommer finansministern i detta\r\navseende att vara denna blåslampa också senare i\r\når vid årsmötet i Budapest?</pre><pre>Anf. 316  Finansminister ANNE WIBBLE (fp):</pre><pre></pre><pre>Herr talman! Vid årsmötet i Budapest kommer de\r\nmer formella delarna av EBRD:s medverkan i det\r\nbaltiska investeringsprogrammet förhoppningsvis\r\natt undertecknas. Det ser jag som startsignalen för\r\nen mycket intensiv verksamhet. Det är alldeles\r\nsjälvklart att EBRD:s årsmöte i Budapest kommer\r\natt utnyttjas av den svenska regeringen för att se till\r\natt riktiga projekt blir av.</pre><pre>Överläggningen var härmed avslutad.</pre><pre>42 §  Svar på fråga 1991/92:613 om statens\r\nindragningar från kommunerna</pre><pre>Anf. 317  Finansminister ANNE WIBBLE (fp):</pre><pre></pre><pre>Herr talman! Inge Carlsson har frågat mig om\r\nregeringen kommer att förändra sin politik\r\nangående kommunerna mot bakgrund av det\r\nbesvärliga läget på arbetsmarknaden.</pre><pre>Långtidsutredningen visar att vi i Sverige har stora\r\nchanser till en god ekonomisk utveckling i\r\nframtiden. En sådan utveckling kräver dock att de\r\noffentliga utgifterna hålls tillbaka. Ett av\r\nlångtidsutredningens scenarier visar att en ökning\r\nav den offentliga konsumtionen riskerar att relativt\r\nsnabbt leda till ökad arbetslöshet. En sådan\r\nutveckling måste undvikas.</pre><pre>Även kommuner och landsting måste anpassa sig\r\ntill den ekonomiska verklighet vi lever i. I ett läge\r\ndär den samlade produktionen i samhället inte\r\nväxer utan tvärtom krymper, kan den offentliga\r\nkonsumtionen inte fortsätta att växa.</pre><pre>En skattefinansierad expansion av kommunernas\r\nverksamhet skulle underminera det svenska\r\nnäringslivets konkurrenskraft och därmed riskera\r\natt leda till ökad arbetslöshet på andra håll i\r\nekonomin.</pre><pre>En ofinansierad ökning av den kommunala\r\nkonsumtionen skulle riskera förtroendet för den\r\nsvenska låginflationspolitiken. Den kan därmed\r\nleda till räntehöjningar som slår hårt mot de\r\nkommuner som har dålig ekonomi och är högt\r\nbelånade. En politik som leder till höjda räntor\r\nvore direkt skadlig för kommuners och landstings\r\nekonomi, och skulle leda till ökade uppsägningar.</pre><pre>Kommunernas och den offentliga sektorns\r\nekonomi i övrigt är beroende av tillväxt i\r\nsamhällsekonomin och låga räntor. En politik för\r\ndetta har som en viktig del sunda statsfinanser.\r\nRegeringen är därför inte beredd att ompröva\r\nindragningen från kommunsektorn.</pre><pre>Anf. 318  INGE CARLSSON (s):</pre><pre></pre><pre>Herr talman! Jag tackar finansminsitern för svaret\r\npå min fråga.</pre><pre>Under de senaste åren har riksdagens beslut\r\ninneburit ett minskat stöd till landets kommuner.\r\nKommunerna har vidtagit effektiva\r\nrationaliseringar utan några omfattande\r\nuppsägningar av befintlig personal. Nu är\r\nemellertid situationen mycket besvärande för\r\nmånga kommuner. Varsel och uppsägningar sprids\r\nnu från kommun till kommun. Oron är stor inte\r\nbara bland kommunpolitiker. Det är främst kvinnor\r\nsom upplever det hot som regeringens långsiktiga\r\nstrategi innebär mot daghem, skola, äldreomsorg\r\noch den välfärd med arbete åt alla som stora delar\r\nav svenska folket har tagit för given.</pre><pre>För oss socialdemokrater är kommunens\r\nverksamhet en central del av den välfärdspolitik\r\nsom skall ge alla människor tillgång till en väl\r\nfungerande vård, omsorg och utbildning. Vi är\r\ndärför kritiska mot den borgerliga regeringens\r\nuppfattning att den kommunala sektorn inte alls\r\nkan tillåtas expandera under 1992/93. Det skulle gå\r\nut över vård och omsorg och dessutom bidra till att\r\nfördjupa lågkonjunkturen och öka arbetslösheten.\r\nTill detta kommer de hotande förslagen från den\r\nborgerliga regeringen om en indragning på 7,5\r\nmiljarder kronor från den kommunala sektorn för\r\ndet kommande budgetåret.</pre><pre>Jag måste tolka svaret som att regeringen inte är\r\nberedd att ompröva denna enorma indragning.\r\nBedömer finansministern att det kommer att ske\r\nnågon mer sådan stor indragning? Jag vill också\r\nfråga finansministern vilken bedömning hon gör\r\nnär det gäller det finansiella överskottet i landets\r\nkommuner.</pre><pre>Anf. 319  Finansminister ANNE WIBBLE (fp):</pre><pre></pre><pre>Herr talman! På en punkt delar jag Inge Carlssons\r\nuppfattning, nämligen den att verksamheten i\r\nkommuner och landsting är oerhört viktig för\r\nenskilda människors välfärd. Den verksamhet som\r\nsker i kommuner och landsting är oerhört\r\nangelägen eftersom det handlar om mycket viktiga\r\ntjänster i fråga om vård, omsorg och utbildning.</pre><pre>Det är just för att kunna garantera människor i\r\nSverige fortsatt tillgång till en bra välfärd -- en god\r\ntillgång till vård, omsorg och utbildning -- som den\r\nekonomiska politiken måste inriktas på att ge\r\nekonomin växtkraft så att hela ekonomin växer.\r\nVad vi nu ser är nämligen att när ekonomin står\r\nstilla skapar det problem för just de människor som\r\nhar störst behov av samhällets hjälp i olika\r\navseenden.</pre><pre>Regeringen har aviserat förslag som kommer att\r\nförbättra för kommunerna i kolossalt många\r\navseenden. Det gäller att t.ex. använda de pengar\r\nman har på ett sätt som svarar mot medborgarnas\r\nbehov i de olika kommunerna och landstingen.\r\nBl.a. kommer dessa förslag att innebära mycket\r\nbättre möjligheter både för medborgarna att själva\r\nvälja former för vård, omsorg och utbildning och\r\nför de kommunal och landstingsanställda att själva\r\npåverka sin arbetssituation.</pre><pre>Jag tror att det finns mycket stora välfärdsvinster\r\nför medborgare som är anställda i kommuner och\r\nlandsting och för medborgare som behöver och vill\r\nha bra vård-, omsorgs- och utbildningstjänster. De\r\nkommer att dra nytta av den process med förnyelse\r\nsom kommer att initieras av de förslag regeringen\r\nhar aviserat till den reviderade finansplanen.</pre><pre>Anf. 320  INGE CARLSSON (s):</pre><pre></pre><pre>Herr talman! Finansministern gav inte något svar\r\npå min fråga om vilken bedömning finansministern\r\ngör när det gäller det finansiella överskottet.</pre><pre>Jag kommer från en kommun, Finspångs kommun,\r\ndär det inte finns något finansiellt överskott.\r\nFinspångs kommun har nu varslat 283 personer.\r\nDessa har råkat illa ut därför att befolkningen\r\nunder de senaste 13 åren har minskat med 2 000\r\npersoner. Det innebär ett skattebortfall om\r\n32 milj.kr. per år. Vår gemensamma\r\nskatteuppgörelse innebar att Finspångs kommun\r\ngick miste om 16 milj.kr. Den var alltså inte\r\nkostnadsneutral i det här fallet.</pre><pre>Många andra bekymmer har också bidragit till att\r\nvi inte har något finansiellt överskott.</pre><pre>Finansministern pekar på långtidsutredningen och\r\nsäger att man nu kan se att 90-talet kan bli väldigt\r\nbra. Men min fråga blir då: För vem blir det bra?</pre><pre>Anf. 321  Finansminister ANNE WIBBLE (fp):</pre><pre></pre><pre>Herr talman! Jag är ledsen att jag glömde att svara\r\npå Inge Carlssons fråga om det finansiella\r\növerskottet. Tyvärr kan jag inte förmedla någon\r\nriktigt aktuell bedömning, eftersom det fortfarande\r\npågår ett beräkningsarbete. Men en redovisning\r\nkommer i den reviderade finansplanen och i den\r\nkommunalekonomiska propositionen.</pre><pre>Jag är väl medveten om att enskilda kommuner har\r\ngjort andra kalkyler vad gäller skattereformens\r\neffekter än vad som då gjordes från mera centralt\r\nhåll. Detta är en källa, skulle jag vilja säga, till viss\r\noro i en del kommuner. Jag tror därför att just de\r\nförändringar som ligger i den\r\nkommunalekonomiska kommitténs förslag -- man\r\ngör rent hus med de olika pengaströmmar som går\r\nfram och tillbaka, och i stället blir det en ström av\r\npengar från staten till kommunerna -- i framtiden\r\nkommer att vara starkt underlättande för den\r\nkommunala planeringen. Man kommer att veta\r\nvilka pengar som finns och kunna använda dem på\r\nbästa sätt.</pre><pre>Anf. 322  INGE CARLSSON (s):</pre><pre></pre><pre>Herr talman! Avslutningsvis har jag en fråga till\r\nfinansministern. Det kan ju hända att\r\nKommunförbundet och regeringen tillsammans\r\nkommer fram till att det finansiella överskottet inte\r\när så stort att det går att dra in de 7,5 miljarderna.\r\nMen finns det, även om regeringen kommer med\r\nett förslag om att 7,5 miljarder skall dras in för\r\n1993, några idéer om att detta på något sätt kan\r\ngöras selektivt, så att de kommuner som i dag har\r\ndet mycket besvärligt ekonomiskt kan komma\r\nlättare undan?</pre><pre>Om det alltså blir en indragning om 7,5 miljarder\r\nkronor innebär varje miljard en försämring med 1,8\r\nmiljoner. Det betyder en försämring för Finspångs\r\nkommun med 13--14 milj.kr. Mot den bakgrunden\r\ntycker jag att det här skulle göras mera selektivt,\r\nom det nu finns sådana möjligheter.</pre><pre>Anf. 323  Finansminister ANNE WIBBLE (fp):</pre><pre></pre><pre>Herr talman! Jag måste erkänna att jag nog inte\r\nhade tänkt mig att finansdepartementet och\r\nregeringen skulle gå in på varje enskild kommuns\r\noch varje landstings ekonomiska situation för att\r\nsedan avgöra hur mycket pengar som skulle dras in\r\nfrån den aktuella kommunen eller det aktuella\r\nlandstinget. Det tycker jag faktiskt vore en något\r\notillbörlig inblandning från centralmaktens sida i\r\nfråga om de enskilda kommunernas situation.</pre><pre>Däremot har vi för avsikt att avväga storleken av\r\nindragningen från primärkommuner resp.\r\nlandstingskommuner med hänsyn både till\r\nmöjligheten till förnyelse i samband med\r\nborttagandet av statliga regler och till min\r\növertygelse att själva sjukvårdsbehoven behöver\r\nprioriteras något i detta sammanhang -- men alltså\r\ninte med hänsyn tagen till varje enskild kommun,\r\nför det tycker jag vore fel.</pre><pre>Överläggningen var härmed avslutad.</pre><pre>43 § Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1991/92:120 och 121 till jordbruksutskottet</pre><pre>Motion</pre><pre>1991/92:Sk24 till skatteutskottet</pre><pre>44 § Bordläggning</pre><pre>Anmäldes och bordlades</pre><pre>Propositionerna</pre><pre>1991/92:86 Ändring i reglerna för lagervärdering</pre><pre>1991/92:92 Utskiftning av löntagarfondernas\r\ntillgångar m.m.</pre><pre>1991/92:95 Valfrihet och fristående skolor</pre><pre>1991/92:117 Avdragsrätt för avgifter till\r\narbetsgivarorganisationer 1991/92:118 Förenklad\r\nstatistikreglering</pre><pre>1991/92:123 Slopande av intresserepresentation i\r\nvissa statliga myndigheters styrelser</pre><pre>1991/92:125 Förslag om tilläggsbudget II till\r\nstatsbudgeten för budgetåret 1991/92</pre><pre>1991/92:129 Socialavgifter på vissa förmåner när\r\nförutsättningar för jämkning av förmånsvärdet\r\nföreligger, m.m.</pre><pre>1991/92:133 En elmarknad med konkurrens</pre><pre>1991/92:134 Riktlinjer för överföringen av\r\nverksamheten vid domänverket till\r\naktiebolagsform</pre><pre>1991/92:135 Produktansvar för skador orsakade av\r\nelektrisk ström</pre><pre>1991/92:138 Ändringar i utlänningslagen\r\n(1989:529), m.m.</pre><pre>1991/92:139 Statlig lönegaranti vid konkurs</pre><pre>1991/92:151 Vissa ändringar i förmånssystemet för\r\nläkemedel m.m.</pre><pre>1991/92:152 Hälso- och sjukvårdens ansvar vid\r\ndödsfall, m.m.</pre><pre>1991/92:157 Vissa gymnasie- och\r\nvuxenutbildningsfrågor m.m.</pre><pre>1991/92:163 Anslag till en ny myndighet på\r\ntelekommunikationsområdet för budgetåret\r\n1992/93, m.m.</pre><pre>Skatteutskottets betänkanden</pre><pre>1991/92:SkU18 De kyrkliga kommunernas uttag av\r\nskatt</pre><pre>1991/92:SkU20 Skattepolitiken</pre><pre>1991/92:SkU21 Arvs- och gåvoskatt</pre><pre>1991/92:SkU22 Indirekta skatter</pre><pre>Trafikutskottets betänkande</pre><pre>1991/92:TU24 Sjöfart m.m. (förnyad behandling)</pre><pre>45 § Anmälan om interpellationer</pre><pre>Anmäldes att följande interpellationer framställts</pre><pre>den 31 mars</pre><pre>1991/92:165 av Gullan Lindblad (m) till statsrådet\r\nBo Könberg om bidrag till Noaks Ark m.m.:</pre><pre>Noaks Ark/Röda korset gör sedan flera år tillbaka\r\nen ovärderlig insats i kampen mot HIV/aids i form\r\nav preventiv verksamhet, stöd och hjälp till HIV-\r\nsmittade och hospice-verksamhet för aids-sjuka.</pre><pre>Verksamheten bedrivs med medel från stat,\r\nkommun och landsting men också till stor del\r\ngenom ekonomiskt stöd från frivilligorganisationer,\r\nfrämst Röda korset, och genom donationer från\r\nprivatpersoner.</pre><pre>Det står helt klart att Noaks Arks verksamhet har\r\noerhört stor betydelse i kampen mot HIV och aids.\r\nDet är också klart att den offentliga sektorn i form\r\nav landsting och stat inte skulle kunna ersätta vare\r\nsig det förebyggande arbetet eller arbetet med stöd\r\noch hjälp åt smittade och sjuka.</pre><pre>Under årens lopp har Noaks Ark samlat på sig\r\nmycket stor erfarenhet och kunskap i arbetet. Det\r\ngäller såväl den anställda personalen som alla de\r\nvolontärer som 1990 t.ex. lade ner över 24 000\r\narbetstimmar i kampen mot HIV -- utan ersättning!</pre><pre>Antalet nysmittade med HIV har de senaste åren\r\nsjunkit. Men vi såg 1991 ett trendbrott. Helt\r\nplötsligt ökade antalet nysmittade igen -- speciellt\r\ninom den heterosexuella gruppen. Av de 329 HIV-\r\npositiva som nyanmäldes 1991 var 104\r\nhomosexuella, 30 sprutnarkomaner och 180\r\nheterosexuella. I dag finns över 3 000 HIV-smittade\r\npersoner i Sverige och varje dag anmäls en ny\r\nsmittad!</pre><pre>Mot denna bakgrund är det allvarligt att staten inte\r\ninser att man bara skjuter problemen framför sig,\r\nnär man drar ner på bidraget till Noaks Ark. I och\r\nför sig är det den gamla regeringen som är skyldig\r\ntill att organisationen i dag har mindre medel att\r\nröra sig med än 1989. Men detta får inte tas till\r\nintäkt för att fortsätta på den felaktiga vägen.</pre><pre>Fr.o.m. 1991 betalas stödet till Noaks Ark enligt\r\nstatens budgetår, d.v.s. stödet betalades ut fr.o.m.\r\nden 1 juli 1991. Resultatet av förändringen av\r\nutbetalningen blev att staten höll inne med bidraget\r\nför våren 1991, vilket var 1 miljon kronor.</pre><pre>Noaks Ark har nu i en ansökan daterad 1992-03-27\r\nhos aids-delegationen ansökt om ett tillägg\r\nomfattande de 1 miljon kronor som till följd av\r\nomläggningen hölls inne.</pre><pre>Mina frågor till statsrådet är mot bakgrund av det\r\nanförda:</pre><pre>1.  Är statsrådet beredd att tillstyrka ansökan om 1\r\nmiljon kronor i tilläggsanslag?</pre><pre>2.  Om statsrådet inte är beredd att tillstyrka\r\ntillläggsanslaget, hur vill statsrådet i så fall utforma\r\narbetet mot HIV/aids på det mest effektiva sättet?</pre><pre>1991/92:166 av Ulla Tillander (c) till socialministern\r\nom arbetslösa och barnomsorgen:</pre><pre>Arbetslösheten som drabbar många människor\r\nmed barn innehåller en mekanism som riskerar att\r\ngöra det omöjligt för en arbetslös att återgå till ett\r\nförvärvsarbete.</pre><pre>Allt fler arbetslösa föräldrar riskerar att förlora sina\r\nbarns dagisplatser. Därmed hotar den onda cirkeln:\r\navstängning från A-kassa och hänvisning till\r\nsocialbyrån.</pre><pre>En kartläggning som gjorts av tidningen Kommun-\r\nAktuellt visar att i 42 % av landets kommuner\r\nmåste barn till föräldrar som blivit arbetslösa lämna\r\nsin dagisplats efter tre månader. Endast en\r\nfjärdedel av kommunerna saknar någon form av\r\ntidsbegränsning.</pre><pre>Problemet är att en del kommuner tillämpar regler\r\nför barnomsorgen som sedan följs så rigoröst att det\r\nskapar nya problem. Det här skulle kunna lösas\r\ngenom en större generositet och en större\r\nkänslighet för den enskildes speciella situation.</pre><pre>Med hänvisning till ovanstående vill jag till\r\nsocialministern ställa följande fråga:</pre><pre>Vad kan regeringen göra för att undanröja denna\r\nonda cirkel?</pre><pre>46 § Anmälan om frågor</pre><pre>Anmäldes att följande frågor framställts</pre><pre>den 30 mars</pre><pre>1991/92:615 av Ian Wachtmeister (nyd) till\r\nstatsrådet Bo Lundgren om fastighetsskatten:</pre><pre>Den fastighetsrelaterade utlåningen står för drygt\r\nhälften av utlåningen på hela kreditmarknaden.\r\nKreditförlusterna har lett till att många banker och\r\nkreditföretag fått kraftigt försvagade finansiella\r\nställningar. Ett sätt att stödja kreditmarknaden\r\nvore att avskaffa fastighetsskatten. Den positiva\r\neffekten skulle bli betydligt större än beloppet på\r\nsänkningen av fastighetsskatten eftersom beloppet\r\nkapitaliseras av fastighetsmarknaden till en\r\nvärdeeffekt som är flera gånger större än den årliga\r\nsänkningen. Fastighetsskatten för hyresbostäder\r\noch kontorslokaler är drygt 6 miljarder kronor. Om\r\nden avskaffas blir den kapitaliserade effekten ca 80\r\nmiljarder kronor (ca 10 % av fastigheternas\r\nmarknadsvärde). Om skatten inte sänks kommer\r\nprisnedgången att fortsätta, tillväxten hämmas,\r\nkreditmarknaden drabbas och antal konkurser\r\nökar.</pre><pre>Min fråga till skatteministern är om regeringen\r\ntänker ta bort fastighetsskatten.</pre><pre>1991/92:616 av Peter Kling (nyd) till socialministern\r\nom alkohollagstiftningen:</pre><pre>För en kort tid sedan polisanmäldes ansvariga vid\r\nMedborgarskolan därför att det serverades vin\r\nunder en vinprovarkurs utan att man hade\r\nutskänkningstillstånd. Detta är bara ett exempel på\r\nen gammal och otidsenlig alkohollagstiftning där\r\nstaten genom krångel och förbud omyndigförklarar\r\nvuxna medborgare.</pre><pre>Avser socialministern att vidta någon åtgärd så att\r\ndenna lagstiftning blir anpassad till en modern\r\ndemokrati som Sverige?</pre><pre>47 § Kammaren åtskildes kl. 21.10.</pre><pre>Förhandlingarna leddes</pre><pre>av talmannen från sammanträdets början t.o.m.\r\n21 § och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}