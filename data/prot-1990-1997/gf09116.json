{"dokumentstatus":{"dokument":{"hangar_id":"2387820","dok_id":"GF09116","rm":"1991/92","beteckning":"116","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"116","slutnummer":"0","datum":"1992-05-20 00:00:00","systemdatum":"2005-10-27 14:01:52","publicerad":"1992-05-20 00:00:00","titel":"Riksdagens snabbprotokoll 1991/92:116 Onsdagen den 20 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{3184677B-579D-451F-AC60-6BD2AE912696}","dokument_url_text":"http://data.riksdagen.se/dokument/GF09116/text","dokument_url_html":"http://data.riksdagen.se/dokument/GF09116","dokumentstatus_url_xml":"http://data.riksdagen.se/dokumentstatus/GF09116","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:116</div>\r\n<div class=\"sidhuvud_datum\">Onsdagen den 20 maj</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Avsägelse</pre><pre>Talmannen meddelade att Jan-Erik Wikström (fp)\r\nanhållit om att fr.o.m. den 1 juli 1992 bli entledigad\r\nfrån uppdraget som ledamot av riksdagen.</pre><pre>Kammaren biföll denna avsägelse.</pre><pre>2 §  Justering av protokoll</pre><pre>Justerades protokollet för den 14 maj.</pre><pre>3 §  Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1991/92:N56--N59 till näringsutskottet</pre><pre>4 §  Förnyad bordläggning</pre><pre>Föredrogs men bordlades åter</pre><pre>Utrikesutskottets betänkanden 1991/92:UU19,\r\nUU22--UU24 och UU26</pre><pre>Socialutskottets betänkande 1991/92:SoU17</pre><pre>5 §  Granskning av statsrådens tjänsteutövning\r\noch regeringsärendenas handläggning</pre><pre>Föredrogs</pre><pre>konstitutionsutskottets betänkande</pre><pre>1991/92:KU30 Granskning av statsrådens\r\ntjänsteutövning och regeringsärendenas\r\nhandläggning.</pre><pre>Regeringen och regeringsarbetet m.m.</pre><pre>Anf. 1  THAGE G. PETERSON (s):</pre><pre>Fru talman! Under mina 23 riksdagsår har jag sett\r\npå KU med respekt och vördnad. Jag har känt till\r\nKU:s viktiga uppgifter enligt grundlagen. Men det\r\när först inifrån, som jag nu har mött det hårda\r\ngranskningsarbetet och det noggranna arbetet.</pre><pre>Konstitutionsutskottets granskning är allvarlig och\r\nseriös, och jag har som ny ordförande i KU mött ett\r\nutskott, vars ledamöter anstränger sig för att på ett\r\nansvarsfullt och korrekt sätt fullgöra den enligt\r\ngrundlagen tilldelade granskningsuppgiften. Jag\r\nkände ett behov av att få säga detta.</pre><pre>Jag vill, fru talman, inleda årets granskningsdebatt\r\nmed att till riksdagens protokoll uttrycka ett tack\r\nfrån konstitutionsutskottet till kanslichef Robert\r\nSöderblom som, efter 21 år varav 9 år som\r\nkanslichef, med detta riksmötes utgång slutar sin\r\ntjänst i KU. Hans stora kunnande och kompetens\r\nhar under åren betytt mycket för\r\nkonstitutionsutskottet.</pre><pre>Jag vill också notera en glädje och tillfredsställelse\r\növer att två av KU:s tidigare ledamöter finns på\r\nplats i kammaren.</pre><pre>Nu är det måhända slut på vänligheterna. KU:s\r\ngranskning av regeringen och dess ledamöter är\r\nkonstitutionell -- inte politisk.</pre><pre>Den politiska granskningen sker först och främst i\r\nde allmänna valen. Från riksdagens sida sker den\r\npolitiska granskningen genom behandlingen av\r\nregeringens förslag och genom interpellations-  och\r\nfrågeinstituten. Där får riksdagens ledamöter klara\r\nut sina mellanhavanden i olika ämnen med\r\nstatsråden. Och inte att förglömma: en viktig del av\r\nden politiska granskningen svarar massmedia för. I\r\nen demokrati som vår är medias granskning av den\r\npolitiska verksamheten och av politikernas\r\ngöranden och låtanden en viktig del av den\r\ndemokratiska processen. KU:s konstitutionella\r\ngranskning av statsrådens tjänsteutövning och\r\nregeringsärendenas handläggning är en annan\r\nviktig del. Svenska folket har en stark känsla för\r\nrättssäkerhet, en stark känsla för att allt skall gå rätt\r\ntill. Den granskningsverksamhet som jag här har\r\ntalat om skall ses som en demokratisk tillgång värd\r\nrespekt.</pre><pre>När KU startade en granskning av statsrådens\r\naktieinnehav följde en principiell, intressant\r\ndebatt. Själva ärendet står inte denna gång på\r\nsaklistan, men med hänsyn till ärendets aktualitet\r\noch principiella natur vill jag ändå ta upp frågan i\r\ndag.</pre><pre>Några tidningar tappade fullkomligt besinningen,\r\nnär KU ordnade utfrågningar i ärendet som gällde\r\nstatsministern och näringsministern. Man glömde\r\nhelt bort KU:s skyldighet att på riksdagens vägnar\r\ngranska statsrådens tjänsteutövning och\r\nregeringsärendenas handläggning.</pre><pre>Någon tidning betraktade granskningen som en\r\npolitisk träta, en annan som en politisk\r\nskådeprocess mot kapitalisterna i regeringen Bildt.\r\nEn tredje tidning betygsatte KU-utfrågningarna\r\nsom trams.</pre><pre>Statsministern försökte i sin trängda situation att\r\nblanda bort korten, när han sade att ''det är bättre\r\natt statsråden har sitt sparkapital i svenskt\r\nnäringsliv än i banker och statsskuldsväxlar''.</pre><pre>Den opolitiska juristkonsulten Reidunn Laurén\r\nskrev till mångas häpnad i en morgontidning att det\r\nförhållandet att en näringsminister äger aktier i\r\nsvenska företag får anses visa att han eller hon\r\ndemonstrerar sin tilltro till näringslivet.</pre><pre>Statsministerns informationssekreterare tyckte att\r\n''det är jättebra att vi har en näringsminister, som\r\när engagerad i svenskt näringsliv''.</pre><pre>Men det är ju inte detta frågan gäller!\r\nGranskningsärendet handlar inte om det. Deras\r\nkommentarer visar att de inget har förstått eller helt\r\nenkelt att de inte vill förstå. Frågan gäller ju\r\nsvenska folkets förtroende för att våra mest\r\nframträdande beslutsfattare fattar sina beslut utan\r\nvarje hänsyn till privatekonomiska intressen.\r\nFrågan är om just näringsministerns stora\r\naktieinnehav rubbar svenska folkets förtroende för\r\nhonom! Det är ju inte särskilt anmärkningsvärt om\r\ndet föds misstankar om jäv, när näringsministern så\r\ngott som dagligen -- formellt som informellt -- fattar\r\nbeslut i frågor som rör företag som han är\r\naktieägare i. Det är en principiellt viktig fråga,\r\ndärför att trovärdigheten riskerar att bli nedsatt.\r\nDetta är farligt för politikens anseende och för folks\r\nförtroende för de politiska beslutsfattarna.</pre><pre>Men majoriteten av tidningar anser att KU:s\r\npågående granskning av näringsministerns\r\naktieinnehav är högst befogad. Man talar om att\r\nhans stora aktieinnehav inte är helt okomplicerat.\r\nMan anser att näringsministerns deltagande i beslut\r\nsom rör företag där han själv har stora aktieposter\r\ninte är helt lämpligt.</pre><pre>Ingen har beskyllt näringsministern för att\r\nmedvetet fatta beslut som skulle gynna företag där\r\nhan har stora aktieposter och därmed honom själv.\r\nKU eller de socialdemokratiska ledamöterna i KU\r\nhar inte misstänkliggjort näringsministern. Vi\r\ngranskar hans aktieinnehav utifrån konstitutionella\r\nutgångspunkter. Att KU gör sådana granskningar\r\när för övrigt inget nytt. Det skedde 1979, 1981 och\r\n1984. Vid 1984 års granskning uttalade ett enigt\r\nutskott att utskottet hade för avsikt att även\r\nfortsättningsvis uppmärksamt följa regeringspraxis\r\ni dessa frågor.</pre><pre>Jag tar upp dessa frågor därför att detta tillhör en\r\nav de viktigaste punkterna i KU:s\r\ngranskningsverksamhet. Redan misstanken om jäv\r\när skadlig för landet, för riksdag och regering och\r\nför politikens anseende. Politik är ju först och\r\nfrämst en fråga om förtroende. Det är med\r\nnäringsministern och övriga statsråd som med\r\nCaesars hustru. De får inte ens misstänkas. Därför\r\när det ingen liten eller ointressant fråga som KU\r\nkommer att arbeta med i fortsättningen. Jävsrisken\r\nfår aldrig bagatelliseras. Det är en styrka för den\r\nsvenska demokratin att vi ser ytterst allvarligt på\r\nfrågor om jäv och på frågor om mutbrott och andra\r\nting, som skadar förtroendet för dem som utövar\r\npolitisk makt, som väljarna har anförtrott dem. Jag\r\ntycker faktiskt att statsministern hittills har tagit för\r\nlätt på frågan om statsrådens aktieinnehav. Vid\r\nutfrågningen i KU tyckte jag närmast att\r\nstatsministern raljerade med problemet när han\r\nsade: ''Det är en fråga om att försöka vara heligare\r\nän de heliga.'' Den kommentaren tycker jag i detta\r\nsammanhang visar på brist på förståelse för\r\nproblemet, ja kommentaren är närmast arrogant.</pre><pre>Fru talman! Jag måste också få tillägga att\r\nstatsministern tyvärr återföll till den partipolitiska\r\nangreppsarsenalen, när han i radioekot från\r\nLondon kommenterade KU:s\r\ngranskningsbetänkande. Där anger ett enigt KU\r\nvad ett statsråd bör iaktta när det gäller uttalanden\r\nsom rör myndighetsutövning eller myndigheternas\r\ntillämpning av lag. KU höjer här ett kraftfullt\r\nvarnande finger: Utskottet förutsätter nämligen att\r\nstatsråd framdeles ålägger sig särskilt stor\r\nåterhållsamhet i samband med sådana uttalanden.\r\nPå detta viktiga principiella KU-uttalande ansåg sig\r\nstatsministern ha rätt att sätta betyg efter sin egen\r\npartipolitiska måttstock.</pre><pre>Jag vill gärna få säga följande: Tänk om Carl Bildt\r\nhade haft styrkan att leva upp till de krav som vi har\r\nrätt att ställa på en statsminister och i stället från\r\nLondon sagt att nu skall vi i regeringskansliet\r\nstudera vad KU har skrivit och i fortsättningen\r\nförsöka respektera eller leva upp till vad KU säger.\r\nMen det sade han inte; i stället angrep han KU för\r\natt ägna sig åt socialdemokratiskt missnöje.\r\nStatsministern får inse att regeringen är\r\nunderordnad riksdagen och inte tvärtom.</pre><pre>KU:s granskning av statsrådens aktieinnehav --\r\nbåde socialdemokratiska och borgerliga -- är inte\r\nslutförd utan kommer att fortsätta i höst. Det blir\r\nsäkerligen nya utfrågningar. Reglerna och kraven\r\npå statsråden i t.ex. USA och Storbritannien skall\r\nvi försöka belysa. Vare sig vi kommer att konstatera\r\natt jäv förelegat eller inte bör frågan resas om\r\ngrundlagen har nog tydliga anvisningar när det\r\ngäller jäv för statsråd. I en kommande större\r\ngrundlagsöversyn bör den frågan finnas med.</pre><pre>En redovisning över KU:s ställningstaganden\r\nkommer i ett senare betänkande, kanske redan i\r\nhöst. KU överväger frågan om ett eller två årliga\r\nbetänkanden. KU återkommer till denna fråga.</pre><pre>Fru talman! Det är min förhoppning att det, under\r\nden tid som det kommer att ta KU att fortsätta\r\ngranskningen av jävsfrågorna, kommer att föras en\r\nprincipiell debatt om frågor som hör till detta\r\närende.</pre><pre>Det är KU:s skyldighet enligt 12:1 regeringsformen\r\natt granska statsrådens tjänsteutövning och\r\nregeringsärendenas handläggning. Ärendena\r\nskiftar. En del utgörs av viktiga men mindre\r\nglamorösa frågor, t.ex. normgivning,\r\ninternationella överenskommelser och hur\r\nregeringen har behandlat riksdagsskrivelser. Men\r\ndet är viktigt att varje regering känner att den har\r\nriksdagens och konstitutionsutskottets ögon på sig\r\nockså på dessa områden.</pre><pre>Beträffande antalet granskningsärenden vore det,\r\nsom jag ser det, en fördel för hela\r\ngranskningsverksamheten om småärenden inte\r\nhamnade på KU:s bord. KU är inte rätt forum för\r\ngranskningsanmälningar med partiegoistiska\r\nsyften. Sådana frågor kan med fördel klaras av i\r\ninterpellationsdebatter och frågestunder.</pre><pre>Det är viktigt för riksdagen, för vår konstitution\r\noch för vår demokrati att KU är ett starkt utskott\r\nmed stor integritet. KU blir starkare om utskottet\r\nslipper att granska ärenden där utskottet -- innan en\r\ngranskning sätts i gång -- efter en\r\ntjänstemannaföredragning kan se att det inte\r\nföreligger någon överträdelse av konstitutionen\r\neller något annat skäl för utskottet att göra ett\r\nuttalande eller påpekande av allmän karaktär. Ett\r\ngranskningsärende bör också kunna läggas ned om\r\ndet inte finns ett konstitutionellt värde i det. Jag\r\ntycker att utskottets ledamöter från alla partier har\r\nvisat en god disciplin i detta avseende. Vissa\r\närenden har vi varit eniga om att snabbt slutföra,\r\nsedan tjänstemannaföredragningar visat att det inte\r\nfinns något skäl att framföra någon konstitutionellt\r\ngrundad kritik. I flertalet granskningsärenden är vi\r\ndessutom överens om skrivningarna, och det gäller\r\närenden som berör statsråd i båda regeringarna\r\nsom vi har granskat.</pre><pre>Utskottet är som sagt enigt i flertalet\r\ngranskningsärenden. Till betänkandet har fem\r\nreservationer fogats, tre från Socialdemokraterna\r\noch en från vartdera Folkpartiet liberalerna och Ny\r\ndemokrati, ett särskilt yttrande från Centern och en\r\nmeningsyttring i nio olika delar från\r\nVänsterpartiet.</pre><pre>Fru talman! Jag yrkar på godkännande av\r\nutskottets anmälan med undantag av de tre delar\r\ndär Socialdemokraterna har reservationer. I dessa\r\ndelar yrkar jag bifall till reservationerna 1, 3 och 5.</pre><pre>Anf. 2  Tredje vice talman BERTIL FISKESJÖ\r\n(c):</pre><pre>Fru talman! Jag ber först att få instämma i\r\nutskottsordförandens tack till utskottets sekretariat\r\nför arbetet med detta granskningsbetänkande och\r\nför dess kompetenta och energiska arbete i övrigt.\r\nJag instämmer naturligtvis särskilt i tacket till den\r\navgående kanslichefen Robert Söderblom, som jag\r\nhar haft anledning att samarbeta med under många\r\når. Det har alltid varit angenämt och trevligt. Det\r\nhar samtidigt var mycket givande ur saklig\r\nsynpunkt, inte minst beroende på den stora\r\nerfarenhet och den stora kunnighet som Robert\r\nSöderblom har visat under sin tid i\r\nkonstitutionsutskottet.</pre><pre>Konstitutionsutskottets granskningsverksamhet\r\nhar under de senaste årtiondena svällt betydligt\r\njämfört med vad som var vanligt i gamla dagar.\r\nVerksamheten har också blivit uppmärksammad på\r\nett helt annat sätt än tidigare. Det visar, brukar jag\r\nsäga, att det finns en plats för denna typ av\r\ngranskning i vårt parlamentariska system och att\r\nkonstitutionsutskottets granskning har en viktig roll\r\natt fylla.</pre><pre>I årets granskningsbetänkande kan vi också se att\r\ndet är en lång rad frågor av mycket olika karaktär\r\nsom utskottet har tittat närmare på. Man kan,\r\ntycker jag, påpeka att det i utskottets betänkanden\r\noch i de bilagor som publiceras finns material öppet\r\nför allmänheten och massmedia, material som\r\nannars inte skulle finnas att tillgå.\r\nKonstitutionsutskottet fyller således också en viktig\r\nroll när det gäller att ta fram underlag för den\r\nallmänna debatten och den allmänna\r\nopinionsbildningen i viktiga politiska frågor.</pre><pre>Ordföranden sade i sitt inlägg att granskningen inte\r\när politisk. Det är väl riktigt så långt att huvudsyftet\r\ninte är att åstadkomma politisk träta. Huvudsyftet\r\när inte att kritisera innehållet och innebörden i\r\npolitiska beslut, utan det är handläggningen av\r\närendena som är föremål för utskottets granskning.</pre><pre>Samtidigt brukar jag påpeka att just den\r\nomständigheten att konstitutionsutskottet är ett\r\npolitiskt organ är en särskild fördel ur\r\ngranskningssynpunkt. Utskottets granskning rör sig\r\ni gränslandet mellan juridik och politik. Det tycker\r\njag inte att det finns någon anledning att dölja. Det\r\när detta som enligt min mening ger utskottet dess\r\nunika karaktär. Det är också detta som gör att t.ex.\r\nen författningsdomstol aldrig skulle kunna fullgöra\r\nde uppgifter som konstitutionsutskottet har. Många\r\nav de frågor som konstitutionsutskottet tar upp till\r\nnoggrann granskning skulle inte kunna aktualiseras\r\ni en författningsdomstol.</pre><pre>Jag blev något överraskad över delar av\r\nordförandens inlägg. Han underströk inledningsvis\r\nmycket kraftfullt att KU:s granskning inte är\r\npolitisk. Sedan höll utskottets värderade\r\nordförande ett anförande som i långa stycken var\r\nett slags politisk pamflett, dessutom i ett ärende, fru\r\ntalman, som inte inryms i konstitutionsutskottets\r\ngranskningsbetänkande till årets riksmöte. Det\r\ntycker jag är litet förvånande. Vi har visserligen\r\nägnat statsrådens aktieinnehav en betydade\r\nuppmärksamhet. Vi har fått fram en hel del\r\nmaterial och haft en del utfrågningar. Men vi har i\r\nutskottet enhälligt beslutat att skjuta på frågan i\r\ndess helhet till nästa granskningsomgång. Vi kan\r\nsätta i gång med den redan under hösten.</pre><pre>För den skull vill jag för min del inte uttala några\r\ndirekta omdömen om regeringens status på det här\r\nområdet mer än att jag helt allmänt vill säga att det\r\nsjävfallet måste vara så att även statsråd får inneha\r\nförmögenhet. Vad som kan vara intressant är\r\nnaturligtvis om statsråd i konkreta beslutslägen kan\r\nhamna i situationer som gör att man kan ifrågasätta\r\njäv. Men detta är, fru talman, en fråga som vi får\r\nanledning att återkomma till.</pre><pre>Jag vill understryka än en gång att det material som\r\nordföranden hade som underlag för det inlägg han\r\nnyss hade inte finns med i årets\r\ngranskningsbetänkande, inte heller dokumenterat i\r\nde utfrågningar som ordföranden refererade till.</pre><pre>Vad gäller granskningsbetänkandet som helhet kan\r\nman säga att enigheten i utskottet är stor. Där vill\r\njag gärna ge utskottets ordförande en eloge. Han\r\nhar medvetet arbetat på att koncentrera\r\ngranskningen till väsentligheter och också\r\nmedverkat till att vi har blivit eniga i en rad av de\r\nfrågor som vi granskat. Det tycker jag är positivt.\r\nDet är naturligtvis viktigt för utskottets verksamhet\r\nmen också för utskottets anseende att vi i\r\nprincipiellt viktiga frågor kan komma fram till en\r\nenhetlig bedömning.</pre><pre>Även om det inte framförs några allvarliga\r\nanmärkningar mot vare sig den förra eller den\r\nnuvarande regeringen -- det är egentligen två\r\nregeringar som vi granskar -- innebär det inte, som\r\njag redan belyst, att utskottets granskning är\r\nmeningslös eller överflödig. Jag brukar för min del\r\nalltid framhålla den preventiva effekt som\r\nutskottets granskningsverksamhet har. Jag vet från\r\nmånga vittnesbörd att den har det. Man är i\r\nkanslihuset, naturligtvis på statsrådsnivå men också\r\npå tjänstemannanivå, medveten om att\r\nkonstitutionsutskottet håller ett vakande öga över\r\nhur saker och ting handläggs och att det som man\r\nförsöker gömma i snö kommer upp i tö, när KU\r\nsätter blåslampan på frågorna.</pre><pre>Här är det en traditionell genomgång av många\r\nfrågor. Vi ser på hur regeringar kommer till, hur\r\nregeringsformen fungerar ur den aspekten. Där\r\ntycker jag mig med viss tillfredsställelse kunna\r\nkonstatera att även det senaste regeringsskiftet helt\r\noch hållet gick enligt de premisser som grundlagen\r\nuppställer. Det har alltså inte varit några onödiga\r\neller för landet skadliga fördröjningar i arbetet med\r\natt få till stånd en ny regering. Grundlagen har\r\nblivit kritiserad på den punkten just när det gäller\r\nhur regeringar skall komma till. Vi har alltså kunnat\r\ngång på gång -- nu har vi ju erfarenhet av ganska\r\nmånga regeringsskiften -- konstatera att\r\ngrundlagens bestämmelser har fungerat\r\ntillfredsställande vad gäller att skaffa landet en\r\nregering.</pre><pre>Granskningen har till syfte att undersöka om och\r\nhelst bestyrka att regeringen handlar enligt det\r\nregelsystem som finns, men det finns en vidare ram\r\nför granskningen. Det framgår direkt av\r\nbestämmelsen i grundlagen. Utskottet kan också ta\r\nupp till granskning och diskutera lämpligheten av\r\ndet sätt på vilket regeringen beter sig, alltså\r\nlämpligheten ur administrativ synpunkt. Vidare är\r\nen viktig uppgift att se till att regeringen beter sig\r\ngentemot riksdagen så som den bör gentemot\r\nlandets första statsmakt, som ju är riksdagen.</pre><pre>Här har vi traditionellt sett på t.ex.\r\npropositionsavlämnanden, där det ofta finns\r\nanledning till anmärkningar.\r\nPropositionsavlämnanden har en tendens att\r\nklumpas samman, så att riksdagen under vissa\r\nperioder blir väldigt jäktad. Det är naturligtvis inte\r\nbra med tanke på den sakliga behandlingen av\r\nfrågorna.</pre><pre>En annan sak som vi har uppmärksammat flera år\r\noch som kommer upp även i årets betänkande är\r\ndet faktum att statsråd ibland har benägenhet att gå\r\nut till allmänheten och tala om vad man föreslår\r\nriksdagen, innan riksdagen har fått regeringens\r\nförslag på sitt bord. Så bör det inte gå till, det säger\r\nvi även i årets betänkande. Vi som sitter i riksdagen\r\nvet vilka bekymmer det åstadkommer för oss när\r\nregeringen håller presskonferens kanske 14 dagar\r\ninnan en proposition är framlagd. Vi blir uppringda\r\nav allmänheten, får brev osv. Vi skall på möten och\r\nkonferenser förklara vad regeringens förslag\r\ninnebär, trots att vi inte fått det i våra händer. Där\r\nbör alltså alla regeringar, även den nu sittande,\r\nskärpa sig och se till att riksdagen alltid kommer i\r\nförsta hand.</pre><pre>Sedan är det vissa frågor som har väckt särskild\r\nuppmärksamhet. Jag tänker inte ta upp igen detta\r\nmed statsrådens aktieinnehav, eftersom jag inte\r\nanser att frågan är aktuell i dagens debatt. Men det\r\nfinns en annan fråga som har väckt viss\r\nuppmärksamhet, och det är påstådda försök från\r\nregeringsledamöters sida att medvetet eller\r\nomedvetet påverka underordnade myndigheter\r\nutan att detta tagit sig uttryck i formella\r\nregeringsbeslut. Det är flera ärenden av den\r\nkaraktären som vi sett närmare på i årets\r\ngranskning.</pre><pre>Man kan sammanfattningsvis säga att utskottet inte\r\ni något av dessa fall kunnat finna någon uttrycklig\r\nsträvan från statsrådens sida att gå förbi de\r\nbestämmelser som finns i regeringsformens 11 kap.\r\n7 § och som stadgar att regeringen inte får lägga sig\r\ni hur myndigheter beslutar i enskilda ärenden. Men\r\ndet har gjorts uttalanden som, om man hårdrar\r\ndem, skulle kunna uppfattas som ett försök till\r\ndirektiv till underordnade myndigheter. Det är inte\r\nförsta gången sådant händer. Ibland försöker\r\nriksdagsledamöter att här i kammaren provocera\r\nstatsråd till att ta ställning i konkreta ärenden, som\r\navgörs av myndigheter. Alla kloka statsråd avvärjer\r\nnaturligtvis sådana försök och förklarar att de inte\r\nfår uttala sig i frågan. Men det har skett ett och\r\nannat övertramp.</pre><pre>Man kan naturligtvis ifrågasätta principen som\r\nsådan, dvs. att statsråd inte får ge direkta konkreta\r\ndirektiv till myndigheter rörande deras handlande.\r\nVi har diskuterat den frågan i olika sammanhang,\r\nbl.a. när vi för några år sedan behandlade\r\nrelationerna mellan regeringen och\r\nförvaltningsmyndigheterna.</pre><pre>Slutresultatet av våra överläggningar när det gäller\r\ndessa frågor har blivit att det traditionella svenska\r\nsystemet skall behållas, dvs. med regeringen som\r\nett politiskt statsorgan och myndigheterna som\r\nsjälvständigt handlande under eget ansvar. Det är\r\nviktigt att man håller på den principen, som har\r\nfungerat bra i vårt land. Den bringar klarhet i hur\r\nansvarsförhållandena skall vara reglerade.</pre><pre>Med anledning av dessa fyra fall vill vi understryka\r\nvikten av att statsråd visar återhållsamhet i\r\nsamband med uttalanden som tangerar 11 kap. 7 § i\r\nregeringsformen. Utskottet uttalar alltså inte någon\r\nanmärkning mot de aktuella statsråden, men med\r\nanledning av vår granskning vill vi understryka\r\nvikten av att man har systemets principiella grunder\r\nklara för sig i alla lägen.</pre><pre>I samband med denna granskning har det\r\nuppkommit en viss diskussion om vad statsråd får\r\ngöra och inte göra. Det är viktigt att understryka\r\ndet som står i utskottets betänkande, att KU inte\r\nhar någon som helst lust att lägga band på\r\nstatsrådens möjligheter att delta i den allmänna\r\ndebatten. Tvärtom, statsråden skall självfallet delta\r\ni den. Därvidlag har de mycket stor frihet under i\r\nförsta hand politiskt ansvar. Det är inte det som\r\nsaken gäller.</pre><pre>Det har t.ex. i Dagens Nyheter förekommit litet\r\nkonstiga inlägg när det gäller en artikel som\r\npublicerades av statsrådet Laurén, där man ville\r\nförmena konstitutionsutskottet att ta upp inlägg av\r\nden här arten till granskning. Det har\r\nkonstitutionsutskottet naturligtvis full frihet att\r\ngöra. Reaktionen på detta har varit litet\r\növerraskande, då statsråd har sagt att man skall\r\nakta sig väldigt noga för att fortsättningsvis delta i\r\nden allmänna debatten. Detta är icke\r\nkonstitutionsutskottets syfte. Utgångspunkten är\r\nvidmakthållande av respekten för det regelsystem\r\nvi har och ett understrykande av vikten av att\r\ndirektiv till myndigheter skall utgå i form av\r\nregeringsbeslut grundade på riksdagsbeslut och inte\r\ni form av enskilda statsråds uttalanden.</pre><pre>Fru talman! Med detta vill jag yrka att\r\nkonstitutionsutskottets betänkande som helhet\r\nläggs till handlingarna med instämmande i vad\r\nutskottet har anfört.</pre><pre>Anf. 3  THAGE G. PETERSON (s) replik:</pre><pre>Fru talman! Tredje vice talman och till lika\r\nutskottets vice ordförande var, om än lågmält, litet\r\növerraskad över att jag tog upp den pågående\r\ngranskningen av statsrådens aktieinnehav,\r\neftersom ärendet inte är slutbehandlat i KU. Jag är\r\nmöjligen något förvånad över den reaktionen från\r\ntredje vice talman. Jag tycker att det närmast var\r\nsjälvklart att jag skulle ta upp den frågan med\r\nhänsyn till ärendets omfattning och natur.</pre><pre>Granskningen föranledde en principiellt viktig\r\ndebatt, som jag anser att konstitutionsutskottets\r\nordförande bör delta i. Jag har blivit uppmanad att\r\nskriva artiklar, men jag har ansett det vara lämpligt\r\noch det mest korrekta att vänta med att göra detta\r\ninlägg i granskningsdebatten, så att företrädarna\r\nför de andra partierna i KU skulle kunna bemöta\r\nmig direkt i debatten. Som vi för övrigt allihop vet\r\när det inte så lätt att få in genmälen i tidningarna.\r\nDärför tyckte jag att riksdagens talarstol var\r\nlämplig. Den kan man som riksdagsledamot alltid\r\nutnyttja.</pre><pre>Som talman arbetade jag aktivt för att så mycket\r\nsom möjligt av den levande debatten skulle äga rum\r\ni riksdagen. Jag försökte få statsråd och partiledare\r\natt inse att riksdagens talarstol är ett bra forum för\r\nen debatt i aktuella politiska frågor.</pre><pre>Jag är naturligtvis medveten om att detta ärende\r\ninte är slutbehandlat, vilket jag också sade.\r\nFortsättning följer av ärendet. Men det hindrar\r\nändå inte ett tankeutbyte. Debatten är ju\r\nlivsnerven för oss i en demokrati.</pre><pre>Som kanske tredje vice talman uppmärksammade\r\navslutade jag med att säga att jag hoppas att det\r\nunder tiden granskningen fortskrider kommer att\r\nföras en principiell debatt ur olika infallsvinklar,\r\ninte minst mot bakgrund av de viktiga\r\ngrundlagsfrågor som berörs när det gäller detta\r\närende. Det fanns alltså inga dolda, skumma\r\navsikter med mitt inlägg mer än att jag tyckte att\r\ndet var självklart att jag som ordförande i KU\r\ngjorde detta inlägg just här i kammaren. Det\r\nhindrar inte från att jag i sommar nog kommer att\r\nskriva en och en annan artikel i detta ämne.</pre><pre>Anf. 4   Tredje vice talman BERTIL FISKESJÖ (c)\r\nreplik:</pre><pre>Fru talman! Utskottets ärade ordförande sade att\r\ndet är viktigt att utnyttja riksdagens talarstol för\r\ninlägg i politiska frågor. Jag instämmer i det.</pre><pre>Som jag uppfattade det var ordförandens inlägg\r\negentligen inte ett inlägg i dagens\r\ngranskningsdebatt, utan ett inlägg i en politisk\r\nfråga. Det förvånar mig, måste jag säga. Vi har inte\r\nunderlag i årets granskningsbetänkande för en\r\ndiskussion i just den frågan. Den finns inte med.\r\nFör den sakens skull är det litet konstigt att frågan\r\nom statsrådens aktieinnehav blir ett slags\r\nhuvudfråga i ordförandens första inlägg i den här\r\ngranskningsdebatten.</pre><pre>Det finns flera andra frågor aktualiserade i KU.\r\nDet är nya granskningsuppgifter som riksdagens\r\nledamöter vill att vi skall ta oss an. Jag tycker att\r\ndet vore mycket märkligt om vi började att här\r\ndiskutera frågor från granskningssynpunkt, vilka\r\nännu inte är slutbehandlade i\r\nkonstitutionsutskottet. Om vi beter oss så, blir det\r\nju fråga om en ren politisk debatt, som ordföranden\r\ninledningsvis sade sig vilja undvika.</pre><pre> Anf. 5  THAGE G. PETERSON (s) replik:</pre><pre>Fru talman! För att vara vänlig mot tredje vice\r\ntalman vill jag säga att jag åberopade hans egen\r\nfilosofi som han gav uttryck för i sitt första inlägg,\r\ndvs. att utskottets debatt och granskning måhända\r\nrör sig i gränslandet mellan politik och juridik. Se\r\nmitt inlägg med utgångspunkt från detta gränsland!\r\nDet är viktigt att vi i granskningsdebatten är så\r\naktuella som möjligt, att vi också deltar i den\r\npolitiska debatten.</pre><pre>Ett problem med riksdagens debatter är att de inte\r\när tillräckligt aktuella. Jag har kanske medverkat\r\ntill att göra den här debatten litet mera aktuell än vi\r\nbrukar göra när det gäller\r\ngranskningsbetänkandena.</pre><pre>Anf. 6  Tredje vice talmannen BERTIL\r\nFISKESJÖ (c) replik:</pre><pre>Fru talman! Det är naturligtvis ingenting som\r\nhindrar att frågan om aktieinnehav kommer upp till\r\ndebatt i riksdagen. Om jag inte missminner mig har\r\nden redan varit uppe till diskussion i samband med\r\ninterpellationer och enkla frågor.</pre><pre>Vad jag vänder mig emot är att frågan nu tas upp\r\nsom en granskningsfråga, eftersom vi ännu inte har\r\nslutbehandlat ärendet. Jag tror inte att det är\r\nefterföljansvärt att på det sättet vitalisera\r\nriksdagens debatter.</pre><pre>Anf. 7  BIRGER HAGÅRD (m):</pre><pre>Fru talman! Också jag vill inleda med att rikta ett\r\ntack till KU:s kansli med tanke på allt arbete som\r\ndär har utförts. Alldeles speciellt tänker jag\r\nnaturligtvis på Robert Söderblom, som ju kommer\r\natt avgå som kanslichef. Han har lett det här arbetet\r\npå ett alldeles eminent sätt.</pre><pre>Inledningsvis konstaterar jag också att jag nu\r\nliksom återvänder till fadershuset. När jag 1982\r\nbörjade min verksamhet här i riksdagen var det\r\nframför allt vissa ärenden på KU-sidan som jag\r\nhade att arbeta med. Sedan dess har jag haft andra\r\narbetsuppgifter i andra utskott. Men nu, som sagt,\r\nfår jag återigen medverka i en dechargedebatt.</pre><pre>Vidare konstaterar jag att det nog är mycket som\r\nhar förändrats under de här inte alltför många åren.\r\nDet är kanske mindre dramatik i dag, mindre av\r\nstrålkastarljus över KU och dess granskning vid ett\r\nsådant här tillfälle. Man har vant sig vid de\r\noffentliga förhör som vi har haft alltsedan 1988.\r\nAffärerna lyser -- tack och lov, skall man kanske\r\nsäga -- med sin frånvaro. Det handlar mera om att\r\nett vardagligt granskningsarbete har ägt rum.</pre><pre>Det är nya aktörer. Från de fyras gäng i det gamla\r\nkonstitutionsutskottet -- dvs. Olle Svensson,\r\nAnders Björck, Birgit Friggebo och Bertil\r\nFiskesjö -- är det nu bara en kvar som deltar i\r\ngranskningsarbetet, nämligen tredje vice\r\ntalmannen Bertil Fiskesjö. Naturligtvis är det också\r\nandra goda debattörer och politiska motståndare\r\nsom har funnits med ganska länge och som också\r\nkommer att framträda här i dag.</pre><pre>Det finns en nyordning i konstitutionsutskottet i\r\noch med att ordföranden inte längre hämtas från\r\nmajoriteten. Tvärtom är det klart utsagt att\r\nordföranden skall hämtas från oppositionen. Här\r\nhar Thage G. Peterson trätt in, och han utövar sitt\r\nordförandeskap med elegans. Dessutom tror jag att\r\nhan har förskaffat konstitutionsutskottet åtskilligt i\r\nform av en ny respekt.</pre><pre>Konstitutionsutskottets roll som övervakare av\r\nförfattningen har framhävts av ordföranden. Bertil\r\nFiskesjö har understrukit att konstitutionsutskottet\r\nhar uppgifter som en författningsdomstol i och för\r\nsig knappast skulle kunna hylla.</pre><pre>Det är angeläget för oss alla att\r\nkonstitutionsutskottet bemöts med respekt och att\r\nutskottets värdighet kan upprätthållas. Det är\r\nangeläget att man inte onödigtvis ägnar sig åt\r\npolitisk pajkastning.</pre><pre>Men utskottet har inte bara i uppgift att granska\r\nstatsrådens agerande, utan det skall också\r\nnaturligtvis se på administrativ praxis. Det är\r\nsjälvfallet inte så som många har trott, nämligen att\r\nutskottets främsta uppgift i granskningsfrågorna är\r\natt till varje pris ''sätta åt'' ett statsråd -- att få\r\nnågon, som det heter, prickad. Inte heller handlar\r\ndet om att kanske av partipolitiska skäl sluta upp i\r\nolika sammanhang. Tvärtom gäller det att med\r\nkraft reagera när konstitutionella övertramp begås,\r\nvilket lyckligtvis hör till undantagen. Dessutom\r\ngäller det att arbeta i preventivt syfte, som just\r\ntredje vice talmannen mycket gärna och ofta vill\r\nunderstryka.</pre><pre>Vi har sett en del exempel på det. Vi har valt att\r\ntitta t.ex. på beslutsformerna när det gäller medlen\r\nur allmänna arvsfonden, ärenden som handlagts av\r\nstatsråden Lönnqvist och Wallström. Men det är\r\ninte personerna och deras agerande som utskottet\r\nhar reagerat mot. Kanske har man ansett det vara\r\nmindre lämpligt att delegera till ett statsråd just\r\nrätten att dela ut medel i olika sammanhang -- med\r\ntanke just på regeringens kollektiva ansvar.</pre><pre>Från ungefär likartade utgångspunkter har vi\r\ngranskat fyra uttalanden som gjorts av fyra olika\r\nstatsråd.Det gäller socialdemokraterna Ulf\r\nLönnqvist och Ingela Thalén. Men också Carl Bildt\r\noch Reidunn Laurén har nämnts i det\r\nsammanhanget. Bertil Fiskesjö har redogjort för\r\nbakgrunden. Jag behöver därför inte närmare gå in\r\npå den.</pre><pre>Bara som ett exempel på hur utskottet kan agera\r\noch höja ett varnande finger vill jag erinra om\r\n11 kap. 7 § i regeringsformen. Statsråden bör visa\r\nstor återhållsamhet i uttalanden när det gäller\r\nfrågor som kan lyda under den här paragrafen. Det\r\nfår inte ens uppstå en misstanke om att ett statsråd\r\npå något sätt vill påverka myndighetsutövningen.</pre><pre>Men förstår medierna detta? Ordföranden tog upp\r\nsådana frågor och pekade på att medierna inte tycks\r\nha erforderliga kunskaper. I varje fall tycks man\r\ninte vilja förstå vad som är konstitutionsutskottets\r\negentliga uppgift. Detta är naturligtvis att beklaga.</pre><pre>I mångt och mycket har jag samma principiella syn\r\nsom ordföranden och tredje vice talmannen när det\r\ngäller konstitutionsutskottets arbetsuppgifter och\r\ndess sätt att arbeta. Men inte heller jag kan\r\nunderlåta att ta upp något som, så uppfattade jag\r\ndet, efter ordförandens utomordentliga inledning\r\nändå kan liknas vid en plump i protokollet.</pre><pre>Vidare förstår jag inte varför ordföranden tar upp\r\nfrågor som vi inte är klara med. För övrigt är det\r\nnågonting nytt att KU:s granskningsarbete skall\r\nfortsätta. Inte heller förstår jag ordföranden när\r\nhan säger att han tar upp frågan därför att han från\r\nriksdagens talarstol vill uttrycka det som han ansett\r\nsig förhindrad att säga i tidningsartiklar i ärendet i\r\nfråga. Men det är just vad ordföranden har gjort.\r\nHan har ju skrivit en artikel. Förlåt, herr\r\nordförande, om jag gör en liten recension av\r\nartikeln. Men jag tycker inte att artikeln var\r\nalldeles bra. Jag tycker kanske inte heller att det var\r\nhelt och hållet på sin plats att skriva den vid den\r\ntidpunkt då den skrevs.</pre><pre>Ordföranden har redan gjort allt det som han sade\r\nsig vilja undvika genom ett opåkallat inlägg här i\r\nkammaren.</pre><pre>Om jag ser på själva frågan som sådan tycker jag att\r\ndet är alldeles uppenbart att den ej skall vara\r\ndiskriminerad från att inneha ett högt ämbete i\r\nregeringen som råkar ha en förmögenhet placerad i\r\nvärdepapper. Men det är inte bara sådana\r\nbindningar som eventuellt förekommer. Det finns\r\nkanske anledning att se på hur stora pensioner som\r\nolika statsråd uppbär i olika sammanhang och vilka\r\nbindningar till olika organisationer som kan\r\nförekomma. Allt det här skall utskottet närmare\r\ntitta på. Sedan, mina damer och herrar och fru\r\ntalman, får vi höra vad konstitutionsutskottet har\r\natt säga om hur det absolut obundna statsrådet med\r\nfläckfritt förflutet kommer att kunna agera i\r\nriksdagen. Det blir en god karamell. Men jag är\r\nrädd för att svenska folket kommer att få vänta\r\nlänge i det fallet och att det här är något av en\r\nomöjlighet.</pre><pre>Fru talman! Jag återvänder till detta med att\r\nutskottet fortsätter sin granskningsverksamhet. I\r\ndet sammanhanget undrar jag om det är möjligt för\r\nutskottet att i fortsättningen ta upp varje anmälan\r\nsom kommer in till utskottet. Många av\r\nanmälningarna är kanske av den karaktären att de\r\npå ett tidigt stadium egentligen kan förpassas till det\r\nvertikala arkivet, som det brukar heta -- dvs.\r\npapperskorgen. De har kommit till av partipolitiskt\r\nnit. De är överdrivna och har avfattats i stundens\r\nhetta.  Jag tror att det kommer att bli nödvändigt\r\nmed någon form av gallringsarbete på ett tidigt\r\nstadium inom utskottet. Men samtidigt vill jag\r\nnaturligtvis understryka att det är fråga om en\r\nsällsynt grannlaga uppgift. Vi får väl se i vilken\r\nutsträckning man lyckas med den.</pre><pre>Sedan vill jag peka på någonting annat som är nytt,\r\nnämligen att riksdagens revisorer har fått ökade\r\nmöjligheter att utföra granskningsarbeten. Det har\r\nockså blivit möjligt för konstitutionsutskottet att i\r\nvissa sammanhang knyta an till det arbete som\r\nutförs av riksdagens revisorer. Om detta kan göras\r\nän mera systematiskt i framtiden tror jag att\r\ngranskningsarbetet har åtskilligt att vinna på det.</pre><pre>Vi kan konstatera att stor enighet föreligger inom\r\nutskottet efter noggranna diskussioner. Det finns\r\nbara ett fåtal reservationer. Andra talare kommer\r\nsenare i den här debatten att gå in på dem.</pre><pre>Jag vill bara erinra om några inledande punkter i\r\ngranskningsbetänkandet.\r\nPropositionsavlämnandet har diskuterats. Här\r\nfinner vi samma kritik som alltid. Det gäller\r\nnaturligtvis för regeringskansliet att hela tiden\r\nunderlätta riksdagens arbete. Liksom tredje vice\r\ntalmannen gjorde vill också jag stryka under\r\nriksdagens företrädesrätt beträffande\r\npropositioner, något som också statsminister Bildt\r\nvid utfrågningen mycket starkt underströk att han\r\npå alla sätt och vis ville leva upp till. Det är alltså\r\nriksdagen som i första hand skall ha\r\npropositionerna, inte pressen vid olika\r\npresskonferenser.</pre><pre>Vi har också tittat på en annan viktig fråga,\r\ntraktatsuccessionen. I det sammanhanget har vi fått\r\nförnämliga föredragningar. Vi har kunnat\r\nkonstatera att det finns brister i\r\nförvaltningsmyndigheternas förteckningar över de\r\ninternationella överenskommelserna. Men vi har\r\näven med tillfredsställelse sett att åtgärder redan\r\nhar vidtagits inom regeringskansliet för att\r\nförbättra de här redovisningarna. Hela frågan om\r\ntraktatsuccessionen -- särskilt gäller det kanske\r\nländerna i Östeuropa -- observeras noga. Man kan\r\nfå resultat på de punkter där sådana kanske kan\r\nefterlysas.</pre><pre>Man kan säga att det varierar från stort till smått\r\nnär det gäller de olika frågor som tas upp av KU.\r\nJag vill gå in på något som kan tyckas vara en\r\nmindre fråga men som är nog så väsentligt. Det\r\ngäller den språkliga utformningen av\r\nregeringsbeslut. Ett skräckexempel återfinns i\r\ngranskningsbetänkandet. Det gäller ett beslut som\r\nfattades i bostadsdepartementet den 14 februari\r\n1991. Det här finns återgivet på s. 25 i betänkandet,\r\ndel 1. Där står det:</pre><pre>''Regeringen, som prövar ärendet på talan av de\r\nklagande som tidigare framställt yrkande som helt\r\neller delvis lämnats utan bifall och som härvid inte\r\nfinner skäl att ändra länsstyrelsens beslut, avslår\r\növerklagandena.''</pre><pre>Utskottet konstaterar helt kort att ''beslutets\r\nspråkliga utformning inte uppfyller de krav som bör\r\nställas på ett regeringsbeslut''. Kan detta på något\r\nsätt leda till rättelser i fortsättningen är det\r\nnaturligtvis positivt.</pre><pre>En annan fråga som tas upp och som jag inte skall\r\nberöra närmare är frågan om jämställdhetsarbetet.</pre><pre>Utskottet konstaterar att det tyvärr inte har skett\r\nnågon egentlig förändring inom regeringskansliet\r\nsedan 1987. Det är fortfarande bara omkring 13 %\r\nkvinnor på chefslöneplanet. Denna frågeställning\r\nkommer att beröras senare i den här debatten.\r\nDärför går jag inte närmare in på den. Jag\r\nkonstaterar bara att man inte skall glömma bort att\r\ndet beträffande chefer i mellanställning under\r\nsenare tid har förekommit en stark frammarsch från\r\nkvinnornas sida över hela landet och på alla olika\r\nområden. Jag tror att det i stor utsträckning också\r\ngäller i våra kommunfullmäktigeförsamlingar.</pre><pre>En del andra ärenden tas också upp till närmare\r\ndiskussion. Det gäller frågan om aktiebolag som\r\nägs av staten. Naturligtvis tillämpas samma regler\r\ndär som de som gäller för andra aktiebolag. Men\r\nKU har sagt att det är önskvärt med mer uttyckliga\r\ndirektiv och en bättre dokumentation när det gäller\r\nstatens företrädare på bolagsstämmor eller i andra\r\nsammanhang. Detta är viktigt, inte minst för\r\nkonstitutionsutskottets granskningsarbete.</pre><pre>Fru talman! Jag avslutar anförandet med att säga\r\nvad jag inledningsvis sagt, nämligen att det här\r\ndechargebetänkandet kanske är mindre dramatiskt\r\nän man varit van vid under senare år. Det är ett\r\ntecken på att just detta vardagliga\r\ngranskningsarbete har en stor uppgift att fylla och\r\natt det bör vara så fritt från partipolitisering som\r\nmöjligt. I stället gäller det att leva upp till de\r\nförväntningar som finns på utskottet när det gäller\r\njust de konstitutionella uppgifterna.</pre><pre>Jag yrkar, fru talman, bifall till utskottets\r\nhemställan i betänkandet.</pre><pre>Anf. 8  THAGE G. PETERSON (s) replik:</pre><pre>Fru talman! Jag tackar Birger Hagård för de vänliga\r\norden om min person. Men jag vill gärna erkänna\r\natt jag faktiskt inte trodde att mitt lilla inlägg skulle\r\nskapa så mycket av olustkänslor att Birger Hagård\r\nmåste tala om en plump i protokollet.</pre><pre>Ett tag inbillade jag mig faktiskt, Birger Hagård, att\r\njag skulle mötas med respekt för att jag inte drog\r\nmig för att ta upp också detta ärende i\r\ngranskningsdebatten.</pre><pre>Sedan vill jag göra ett tillrättaläggande, Birger\r\nHagård. Artikeln i Aftonbladet skrevs nämligen\r\ninnan granskningen påbörjades. Artikeln\r\npublicerades innan statsministern utfrågades i\r\nkonstitutionsutskottet. Jag påpekade för tidningen\r\natt jag hade önskemål därom för att Carl Bildt\r\nskulle känna till mina argument vid utfrågningen.\r\nMen det är lätt att minnas fel. Därför förlåter jag\r\nBirger Hagård på den punkten.</pre><pre>Jag har, fru talman, full förståelse för att Birger\r\nHagård inte tycker om min artikel. Vi har olika syn\r\ni de här frågorna, och det är inget anmärkningsvärt\r\ni en demokrati. Om vi har olika uppfattningar om\r\nsaker och ting skall frågorna luftas. Jag kan inte se\r\nen bättre plats för en riksdagsledamot att göra detta\r\nän just riksdagens plenisal. Vi i den här salen är\r\nnågot för litet för debatter. När vi någon gång får en\r\ndebatt, Birger Hagård, skall vi vara ganska glada\r\nför det.</pre><pre>Anf. 9  BIRGER HAGÅRD (m) replik:</pre><pre>Fru talman! Detta ändrar dock knappast det\r\nfaktum att det kan ifrågasättas om det är lämpligt\r\natt föra en debatt under den tid som ett\r\nutredningsarbete pågår. Man skall kanske vänta\r\noch se vad som därvid kommer fram.</pre><pre>Jag förmodar att den här frågan i varje fall för i dag\r\när utagerad och att vi får återkomma i inlägg\r\nsenare. Jag vill bara erinra om att frågan också i\r\nhögsta grad bevakas av regeringen. En särskild\r\netisk nämnd har ju tillsatts som har att noga\r\növervaka vad som sker på det här området.</pre><pre>Anf. 10  YLVA ANNERSTEDT (fp):</pre><pre>Fru talman! Först vill jag säga att jag instämmer i\r\nfråga om de uppskattande ord som hittills har sagts\r\nom vårt kanslis kompetenta arbete och det stöd som\r\nman ger oss ledamöter. Jag instämmer också i vad\r\nsom har sagts i form av uppskattande ord om vår\r\navgående kanslichef Robert Söderblom, som med\r\nmycket stor kompetens och humor kan både lösa\r\njuridiska problem och hitta lösningar beträffande\r\npolitiska låsningar.</pre><pre>Fru talman! Ju mer man läser om de nya\r\nsjälvständiga staternas arbete med att försöka\r\nåstadkomma en struktur i demokratin och deras\r\nkamp att säkerställa det folkliga inflytandet, desto\r\nmer värderar man den granskningsmakt som\r\nriksdagen har över regeringen.</pre><pre>Jag har vid flera olika tillfällen deltagit i kontakter\r\nmed dessa stater i form av konferenser och\r\nseminarier för att diskutera och för att lära ut vårt\r\ndemokratiska system.</pre><pre></pre><pre>Den gemensamma reaktionen från såväl balter,\r\nryssar som från länder i tredje världen är att\r\nförvåningen är stor över att de folkvalda har en\r\nsådan stor makt och stora möjligheter att\r\nkontrollera det demokratiska systemet.</pre><pre>Låt oss slå vakt om kontrollrätten, och låt oss vårda\r\nden maktdelningsprincip vi har i Sverige, så att det\r\ndemokratiska systemet blir genomskådligt och\r\ndärmed möjligt att kontrollera.</pre><pre>Det finns all anledning att påminna om ett besök i\r\nutskottet av företrädare från ett land som är en av\r\nSveriges största biståndsmottagare. De utsända\r\nregeringsföreträdarna var mycket bekymrade med\r\nanledning av en fråga. De undrade bl.a. om det inte\r\nvar svårt att bestämma vilket parti som krigsmakten\r\nskulle tillhöra när det nu fanns fyra partier i\r\nregeringsställning.</pre><pre>Det är inte självklart att det skall finnas särskilt\r\npublikdragande granskningsområden i den här\r\ngranskningsdebatten. I år innebär det att utskottet\r\nhar uttalat sig relativt enigt i betänkandet. Där\r\nframkommer principiella synpunkter i\r\nförebyggande syfte, och utskottet uttalar enigt både\r\nviss kritik och visst beröm -- när framsteg har gjorts\r\ni ärenden som utskottet behandlat tidigare.</pre><pre>Bara det faktum att konstitutionsutskottet har\r\nmakten att granska regeringskansliet har tjänat\r\nsom påminnelse om de regler och grundlagar som\r\ngäller. Det finns all anledning att vårda makten och\r\natt utöva den med oväld och opartiskhet, så att\r\nrespekten för utskottets granskning upprätthålls.\r\nJag tycker också att det går att framhålla detta om\r\nuskottets arbete. Samtliga ledamöter har ansträngt\r\nsig för att vara principiella och konstruktiva i sina\r\ndiskussioner. Som jag har sagt tidigare är utskottet\r\ntill allra största delen enigt.</pre><pre>Efter den borgerliga regeringens tillträde, har det\r\netablerats en ny och mer demokratisk ordning när\r\ndet gäller ordförandeskapet. Ordföranden i KU\r\ntillhör inte längre något av regeringspartierna, utan\r\nstår fri från bindningar till dem som skall granskas.\r\nVår nye ordförande har med stor kunnighet och på\r\nett skickligt sätt efterträtt Olle Svensson i det svåra\r\nvärvet att vara ordförande i konstitutionsutskottet.</pre><pre>Därför är det desto mer förvånande och\r\nanmärkningsvärt att ordföranden inledde debatten\r\nmed att tala om den konstitutionella granskningen\r\noch hur viktigt det är att avhålla sig från granskning\r\n''med partiegoistiska syften''. Därefter ägnade han\r\nfem minuter åt politiska uttalanden om statsrådens\r\naktieinnehav. Som tidigare har nämnts är det ett\r\närende som inte behandlas i betänkandet. Det\r\nsaknas en mängd underlag för att kunna bedöma\r\närendet. Granskningen skall omfatta\r\naktieinnehaven hos de f.d. socialdemokratiska\r\nstatsråden och deras familjemedlemmar och\r\nhanteringen av de jävsfrågor som uppkommit\r\nunder deras ämbetsutövning. Inget underlag har\r\ninkommit till utskottet. Något underlag för att\r\nkunna göra konstitutionella bedömningar\r\nföreligger således inte.</pre><pre>De politiska utgjutelser som ordföranden ägnade\r\nsig åt tog han ju själv avstånd från. De hör bättre\r\nhemma i en debattartikel, som han själv sade\r\nsenare.</pre><pre>Utskottet har ägnat en hel del möda åt att granska\r\nförfarandet vid remisser till lagrådet. Utskottet har\r\nvid ett flertal tillfällen uppmärksammat lagförslag\r\nsom regeringen inte remitterat till lagrådet och som\r\ndessutom saknat motivering för det. Då, liksom nu,\r\nhar utskottet betonat att det endast går att åberopa\r\nde angivna skälen i 8 kap. 18 § i regeringsformen\r\nom regeringen avstår från en sådan lagrådsremiss.</pre><pre>Om riksdagen skall ha någon chans att planera sitt\r\narbete på ett rationellt sätt måste\r\npropositionsavlämnandet ske i ett någorlunda\r\njämnt flöde -- i varje fall enligt den plan som\r\nlämnats ut i förväg. Under 1991 var det inte mindre\r\nän 33 propositioner som inte hade anmälts i förväg.\r\nUnder påskveckan, när riksdagen inte var samlad,\r\nlämnades 28 propositioner till riksdagen -- vilket\r\ngav en orimlig arbetsbörda för både\r\nriksdagsledamöter, partiernas kanslier och\r\nutskottens kanslier. Det går att ha förståelse för att\r\nförhållandena vid ett regeringsskifte blir\r\nannorlunda -- såsom i höstas. Till nästa granskning\r\nhar den nya regeringen alla möjligheter att\r\nrehabilitera resultatet.</pre><pre>KU har också understrukit att det är riksdagen som\r\nförst skall erhålla nya propositioner.\r\nRiksdagsledamöterna skall inte behöva läsa om\r\npropositionerna efter de presskonferenser som har\r\nhållits. Inte heller är det särskilt trevligt att\r\npressmeddelanden distribueras så mycket som\r\nnästan 14 dagar före propositionen har lämnats till\r\nriksdagen.</pre><pre>Utskottet har också granskat frågan om Sveriges\r\ninternationella överenskommelser. Det är speciellt\r\nintressant att notera den situation som har\r\nuppkommit när stater har försvunnit eller\r\nstatsbildningar upplösts -- som i det forna\r\nÖsteuropa. De föredragningar som utskottet har\r\nfått från UD har varit oerhört värdefulla att följa.\r\nJag kan rekommendera läsning av utfrågningarna\r\noch föredragningarna.</pre><pre>Det är inte bara nationer som träffar\r\növerenskommelser utan också\r\nförvaltningsmyndigheter. Utskottet har funnit att\r\ndet fortfarande brister i myndigheternas\r\nförteckningar över internationella\r\növerenskommelser.</pre><pre>Fru talman! Utskottet har också ingående granskat\r\nturerna kring emissionen i Nordbanken, som\r\ninträffade mitt under valrörelsen. Vid\r\ngranskningen har regeringens dubbla roller\r\naktualiserats, både som ägare och som ansvarig för\r\nstyrningen av riket. Frågor har också uppkommit\r\nangående ansvarsfördelningen mellan regeringen\r\noch myndigheter, finansinspektionens roll samt om\r\nhandläggningen av beslut i krissituationer.</pre><pre>Förre finansministern Allan Larsson har\r\npresenterat sin version av händelseförloppet.\r\nUtskottet har hållit en lång rad utfrågningar för att\r\nförsöka kartlägga vad som verkligen hände.</pre><pre>Det som har framkommit är att kontakterna mellan\r\nfinansministern, bankerna, finansinspektionen och\r\nmellan finansdepartementet, posten och Fortia har\r\nvarit ytterst intensiva. Det har inte gått att klarlägga\r\ntanken om hur posten och Fortia skulle kunna gå in\r\noch garantera en emission. Undanglidande\r\nformuleringar har använts, som t.ex. ''att det\r\nframkom att posten kunde vara intresserad av att\r\ndelta i en nyemission i Nordbanken''.</pre><pre>Slutsatsen av hela affären är dock klar. Staten skall\r\ninte vara ägare till banker och riskera\r\nskattebetalarnas pengar. Staten skall stå fri för att\r\nkunna handla rationellt utan att samtidigt behöva\r\nupprätthålla ett ägaransvar.</pre><pre>Fru talman! Med anledning av fyra anmälningar om\r\nuttalanden från statsråd har utskottet fört ett\r\nprincipiellt resonemang om statsrådens möjligheter\r\natt uttala sig ställt i relation till 11 kap. 7 § i\r\nregeringsformen.</pre><pre>Utskottet har framhållit behovet av informella\r\nkontakter mellan regering och myndighet och\r\nockså att det är en självklar rätt för statsråden att\r\nuttala sig som landets högsta politiker. Utskottet\r\nhar dock velat peka på att statsråden i allmänhet\r\nbör visa återhållsamhet när det gäller att uttala sig\r\nom sådana områden som tangerar\r\nmyndighetsutövning mot enskild och myndighetens\r\ntillämpning av lag, vilket behandlas i just den\r\nnämnda paragrafen.</pre><pre>Utskottet har återigen granskat hur frågor om\r\njämställdhet har hanterats i regeringens fögderi.\r\nSenast skedde det 1989. Enligt den handlingsplan\r\nför jämställdhetspolitiken som riksdagen ställde sig\r\nbakom i juni 1988 skall andelen kvinnlig\r\nrepresentation i centrala och regionala styrelser och\r\ni kommittéer ha ökat till 30 % 1992, till 40 % 1995\r\noch till 50 % 1998.</pre><pre>Vissa förbättringar har skett, och målet har faktiskt\r\nuppnåtts när det gäller centrala styrelser och när det\r\ngäller ledamöter och sekreterare i utredningar. Det\r\nsenare är emellertid helt\r\nutbildningsdepartementets förtjänst, med 61 %\r\nkvinnor i sina utredningar. Fortfarande är dock\r\nsituationen fullkomligt skandalöst på vissa håll.\r\nKommunikationsdepartementet saknar kvinnlig\r\nrepresentation i 84 % av sina kommittéer, och\r\nfinans- och näringsdepartementen har inte en enda\r\nkvinnlig kommittéordförande.</pre><pre>När det gäller kvinnor på högre nivå är\r\nförhållandena fullständigt oacceptabla. Det finns få\r\nkvinnliga chefer. Arbetsmarknadsdepartementet är\r\nsämst med bara 10 %. Av generaldirektörerna är\r\n12 % kvinnor, av landshövdingarna bara 8 %.</pre><pre>Nu finns det de som säger att huvudsaken är ju inte\r\natt kvinnor blir chefer, utan att de får lika villkor på\r\narbetsmarknaden i övrigt. Och det kan ju vara så.\r\nMen liksom på andra sektorer i samhället behövs\r\nockså förebilder på toppnivå, duktiga kvinnor att\r\nidentifiera sig med för de flickor som är på väg ut i\r\narbetslivet, eller har kommit en bit på väg i\r\nkarriären.</pre><pre>Det finns en annan viktig aspekt på bristen på\r\nkvinnor på chefsnivå: Kvinnors syn på\r\nproblemlösningar, eller på hur medel skall\r\nprioriteras, försvinner eller beaktas alldeles för\r\nlitet.</pre><pre>Utskottet har i enighet gjort en rad skarpa\r\nuttalanden som i allra högsta grad är förpliktande\r\nför regeringen, som ju skall vara föregångare och\r\nförebild på jämställdhetsområdet.</pre><pre>Utskottet erinrar också om vad riksdagen uttalade\r\nnär man antog jämställdhetsplanen, nämligen att\r\nman skulle överväga författningsreglering om inte\r\nmålen uppnåddes.</pre><pre>Fru talman! Jag skall senare återkomma till andra\r\nämnesområden som konstitutionsutskottet tagit\r\nupp, och yrkar därför nu bara att betänkandet med\r\ngillande skall läggas till handlingarna, med\r\nundantag för det avsnitt som behandlar folkpartiets\r\nreservation nr 2, som jag yrkar bifall till.</pre><pre>Anf. 11  ROLAND LÉBEN (kds):</pre><pre>Fru talman! Som ny riksdagsledamot är det med\r\nstor respekt jag närmar mig det viktiga arbete som\r\nkonsitutionsutskottet bedriver. Jag har under detta\r\nriksdagsår av naturliga skäl varit mer aktiv i\r\nnäringsutskottet, men den kontakt jag haft med\r\nKU-arbetet har varit stimulerande, och jag är\r\nimponerad av den kompetens som finns hos många\r\nav ledamöterna, och det utomordentligt kunniga\r\nkansliet. Här sällar jag mig till raden av tacksamma\r\ntalare och riktar mig inte minst till den avgående\r\nkanslichefen Robert Söderblom som, ju mer tiden\r\ngår, vinner i förtroende.</pre><pre>I det betänkande som redovisas i dag kommenterar\r\nutskottet redan på första sidan det stora allmänna\r\nintresse som granskningen tilldrar sig. Det nya\r\nsystemet med helt eller delvis öppna utfrågningar,\r\nsom introducerades den 1 februari 1988, är en\r\nstarkt bidragande orsak till det ökade intresset.</pre><pre>Naturligtvis kan man inte heller blunda för det\r\nfaktum att tidigare regeringar, bl.a. genom\r\nkonstitutionsutskottes granskning,\r\nuppmärksammats för sina mindre lyckade\r\nageranden, och ''affärer'' -- ett förhållande som inte\r\nbidragit till att stärka förtroendet för det politiska\r\nlivet, eller höja det parlamentariska arbetets status.\r\nMen valet av Thage G. Peterson till utskottes\r\nordförande är enligt min mening ett klokt val, som\r\nredan bidragit till att stärka utskottets anseende.</pre><pre>Fru talman! Med tanke på det stora allmänna\r\nintresset konstaterar jag att detta maktpåliggande\r\ngranskningsarbete blir om möjligt än mera\r\nmaktpåliggande och ansvarsfullt än tidigare. Det är\r\nav största vikt att riksdagen som helhet, och även\r\nutskottet, målmedvetet verkar för att\r\ngranskningsarbetet skall kunna genomföras med\r\nstörsta möjliga integritet och opartiskhet. KU-\r\nanmälningar som tillkommer i affekt och i stundens\r\ningivelse gagnar inte det parlamentariska arbetet.</pre><pre>Inte heller anmälningar som syftar till att göra\r\npolitiska markeringar, eller poängplockningar inför\r\nallmänheten, gagnar vårt gemensamma arbete.\r\nResultatet blir inte sällan ett antal ur konstitutionell\r\nsynpunkt irrelevanta ärenden, som belastar\r\nutskottet i onödan. Dessutom upplevs det av\r\nallmänheten som ett slags politiskt ''kineseri'', om\r\ndetta uppmärksammade uttryck tillåts i\r\nsammanhanget.</pre><pre>För övrigt har här i dag talats om att redan\r\nmisstanken om jäv är skadlig för förtroendet för\r\nlandets regering. Ja, och till detta kan man foga att\r\ndet partipolitiska dribblandet i en offentlig\r\nutfrågning med upprepat nedlåtande tilltalande av\r\nlandets statsminister med ''Calle Bildt'' under en\r\nhalvtimmeslång soloutfrågning med envist\r\ntrummande på samma frågeställning, som ett slags\r\ntema med variationer, i hög grad också skadar\r\nförtroendet för vårt gemensamma arbete.</pre><pre>Jag tar mig medvetet friheten att göra denna kanske\r\nnågot utsvävande reflexion som ny\r\nriksdagsledamot. Jag har som fritidspolitiker mina\r\negna reaktioner kring de s.k. KU-förhören i färskt\r\nminne, liksom mina arbetskamraters spontana\r\nreaktioner. Det är inte konstruktivt, eller positiv\r\nPR för riksdagens ledamöter och deras arbete, att\r\nett flertal granskningsanmälningar lämnas in utan\r\natt klara övertramp begåtts. Ett överskott av mer\r\neller mindre onödiga anmälningar skapar bara\r\nförlorare.</pre><pre>Fru talman! Jag vill lyfta fram ytterligare en\r\nföreteelse som för mig är en negativ upplevelse i\r\nårets granskningsarbete. Riksdagsarbetet har i stort\r\nsett motsvarat det jag i förväg hade förberett mig\r\npå, och jag känner glädje över mitt hedersamma\r\nuppdrag. Men på en bestämd punkt var jag för\r\ngodtrogen. Jag kunde inte föreställa mig att en\r\npolitiskt förtroendevald ledamot av det ärevördiga\r\nkonstitutionsutskottet medvetet skulle läcka ut\r\nhögst konfidentiella ting från granskningsarbetet.\r\nDet är viktigt att man vid granskningen har tillgång\r\ntill sekretessbelagt material, om så behövs för att\r\nman skall kunna fullgöra ett noggrant\r\ngranskningsarbete. Likväl har en sådan läcka\r\nförekommit. Det har förklarats med att den\r\nhemliga informationen inte fullt ut beskrivits, men\r\nföljderna av sådant läckage av hemlig information\r\nblir den att pusselbitar faller på plats och\r\nhemligheter röjs genom antydningarna.</pre><pre>Därutöver vill jag mena att ytterligare skada sker\r\ngenom att förtroendet för granskningen sviktar, och\r\nmöjligheten att utverka hemligt material som\r\nbehövs för granskningen kan försvagas. Jag anser\r\natt jag här inte gör ett otillbörligt avslöjande, med\r\ntanke på att vederbörande själv trätt fram i\r\nmedierna och kommenterat aktuella ärenden under\r\npågående granskning.</pre><pre>Allt sådant läckage av hemligstämplat material,\r\noch antydningar kring innehållet i detta, är\r\nklandervärt och ovärdigt en ledamot av\r\nkonstitutionsutskottet.</pre><pre>Fru talman! Jag vill avsluta detta inlägg med att\r\nyrka på godkännande av utskottets anmälan -- och\r\natt riksdagen med gillande måtte lägga betänkandet\r\ntill handlingarna.</pre><pre>Anf. 12  HARRIET COLLIANDER (nyd):</pre><pre>Fru talman! Konstitutionsutskottet skall enligt\r\nregeringsformen granska statsrådens\r\ntjänsteutövning och regeringsärendenas\r\nhandläggning.</pre><pre>De är en grannlaga uppgift som vi i\r\nkonstitutionsutskottet har. Det är en uppgift som\r\nkräver objektivitet, högt höjd över\r\npartitillhörigheten -- och det är en uppgift som\r\nockså kräver civilkurage.</pre><pre>Vi har klarat av att granska 36 anmälningar, och det\r\nhar varit ett digert arbete för både ledamöter och\r\npersonal. Det har resulterat i ett betänkande på\r\nsammanlagt 640 sidor.</pre><pre>Här vill även jag rikta ett tack till kansliet för det\r\nutomordentliga arbete som man har gjort, och jag\r\nvill också speciellt rikta mig till Robert Söderblom\r\noch tacka honom för den tid jag har fått lära känna\r\nhonom -- nu snart ett år. Det har varit en kort tid,\r\nmen jag kommer att sakna dig, Robert.</pre><pre>Vissa granskningsärenden har varit rutinmässiga\r\nundersökningar av regeringsärendenas\r\nhandläggning, men merparten är anmälningar från\r\nledamöter om misstankar att enskilda statsråd har\r\ngjort sig skyldiga till ministerstyre eller sagt saker\r\nsom de inte borde ha sagt i sin egenskap av statsråd.</pre><pre>Vårens granskningsarbete är mitt första, och jag vill\r\nredovisa några tankar kring detta.</pre><pre>Det var med en viss förväntan som jag gick in i\r\nvårens granskningsarbete, och det var för mig\r\nsjälvklart att granskningen skulle vara objektiv.\r\nFrågan för mig var: Har det blivit ett fel begånget\r\neller inte? Jag noterade snart med häpnad -- och\r\nden häpnaden var, förstår jag nu, betingad av min\r\npolitiska oskuld -- att partipolitiken ingalunda var\r\nlagd åt sidan. Kan man nita dit motståndarsidan är\r\ndet en poäng i sig. Detta har outtalat legat i luften.\r\nMen från min position i utskottet uppfattar jag ändå\r\natt besluten slutligen har landat rätt.</pre><pre>Min position som nydemokrat är ju sådan att jag\r\nsitter mellan borgerlighet och socialdemokrati. Är\r\nni i utskottet inte överens, är det Ny demokrati som\r\navgör om utskottets utlåtande blir rätt eller fel. Jag\r\nkan inte påstå att jag är odelat förtjust över att i\r\ngranskningsarbetet vara tungan på vågen och\r\navgöra om prickningar eller anmärkningar skall\r\nutdelas.</pre><pre>Den här granskningsomgången har varit speciell\r\ndärför att det har varit två regeringar som har\r\ngranskats. Borgerligheten och Socialdemokraterna\r\nhar ömsom vässat revisorsklorna mot\r\nmotståndarsidans statsråd, och ömsom varit de\r\negna statsrådens försvarsadvokater. Det har\r\nsåledes rått en viss jämvikt i utskottet. Själv har jag\r\nsuttit mittemellan och inte haft lojaliteter åt något\r\nhåll.</pre><pre>Nästa stora granskningsomgång om ett år kommer\r\natt handla om det borgerliga blockets statsråd. Då\r\nkommer min, eller rättare sagt Ny demokratis,\r\nfunktion som tungan på vågen att bli mer utmejslad\r\noch tydlig och också mer ansvarsfylld. Jag vill bara\r\ngöra utskottets ledamöter uppmärksamma på detta\r\nförhållande.</pre><pre>Konstitutionsutskottet fungerar som något av en\r\nförfattningsdomstol. Det är då än mer viktigt att\r\nman bemödar sig att stå över partitaktiska\r\növerväganden och endast arbeta på strikt sakliga\r\ngrunder.</pre><pre>Årets granskningsbetänkande är inte speciellt\r\nupphetsande. En del ledamöter har anmält\r\nstruntsaker för granskning. Grunden för anmälan\r\nkan t.ex. ha varit en dåligt skriven tidningsartikel.\r\nDet kan vara kul att slänga iväg en anmälan från\r\nhöften och se om man kan nita dit motståndarsidans\r\nstatsråd.</pre><pre>Fru talman! Det minsta man kan begära av\r\nriksdagens ledamöter är att de lägger ned litet tid\r\npå att undersöka om det verkligen finns fog för en\r\nanmälan. Många av dem är uppenbarligen inte\r\nmedvetna om vilken procedur som dras igång av en\r\nanmälan. Det är inte bara tidsödande och\r\narbetskrävande för alla inblandade. Det kostar\r\nockså övertidsersättning för kanslipersonalen.\r\nMänniskor kallas till förhör, och vaktpersonal\r\nkallas in när allmänheten kommer för att lyssna på\r\nutskottsförhören. En stenograf skriver ned allt vad\r\nsom sägs, och sedan skall detta skrivas ut. För detta\r\nåtgår tid, pengar och ansträngningar. Riksdagens\r\nledamöter får således skärpa sig och tänka två\r\ngånger innan en granskningsanmälan lämnas in.</pre><pre>Utskottet har möjlighet att vägra att ta upp en\r\nanmälan till granskning om den bedöms som\r\nogrundad. Utskottets inställning har hittills varit att\r\nman skall granska allt som anmälts. Visserligen har\r\njag bara varit med om en granskningsomgång, men\r\njag skulle i likhet med Thage G. Peterson, Birger\r\nHagård, Roland Lében och kanske några fler som\r\nnämnt samma sak, vilja föreslå en annan ordning\r\nför framtiden, som innebär att kansliet gör en\r\nmindre förundersökning när ärendet kommer in\r\noch att utskottet kort därefter kan ta ställning till\r\nom granskning skall beviljas eller inte. På detta sätt\r\nkommer ärenden inte att bli liggande i månader.\r\nLiggande blir bara de ärenden som skall granskas.\r\nMed de tankar som nu finns i utskottet på att man\r\nkanske skall ha två granskningsbetänkanden om\r\nåret, minskar liggetiden ytterligare, och ärendena\r\nförlorar inte sin aktualitet.</pre><pre>Utskottet har varit enigt i sin bedömning av flertalet\r\närenden. Jag står dock för en reservation när det\r\ngäller den tidigare regeringens nyttjande av\r\nbiståndspengar. Jag återkommer till reservationen\r\nsenare i debatten.</pre><pre>Fru talman! Jag yrkar på godkännande av\r\nutskottets anmälan i granskningsbetänkandet utom\r\ni det avsnitt som rör vissa anslagsfrågor, närmare\r\nbestämt U-landsbistånd, avsnitt 20 b. Vad beträffar\r\ndetta avsnitt yrkar jag bifall till Ny demokratis\r\nreservation nr 4.</pre><pre>Anf. 13  Tredje vice talman BERTIL\r\nFISKESJÖ (c) replik:</pre><pre>Fru talman! Jag begärde ordet eftersom Harriet\r\nColliander på sedvanligt nydemokratiskt sätt\r\nförsökte ge sken av, att i och med att\r\nnydemokraterna inträtt i riksdagen och fått en\r\nrepresentant i utskottet, skall det minsann bli en\r\nannan ordning. Vi andra som sitter i utskottet är\r\nfångna i snäva och sneda partipolitiska fållor. Icke\r\nså med Ny demokrati, som företräder den yttersta,\r\nhögsta och ädlaste objektiviteten.</pre><pre>Jag reagerar också mot det sätt på vilket hon\r\nbeskriver utskottets arbete med olika frågor. Det\r\nsom betingat utskottets slutsatser skulle enligt\r\nhennes beskrivning vara rena partipolitiska hänsyn.\r\nAlla som har deltagit i utskottets arbete borde veta,\r\noch således även Harriet Colliander, att så har det\r\nalls inte gått till. I de flesta frågor har som alla vet\r\nutskottet, oavsett vilken regering som vi har\r\ngranskat, kommit till gemensamma slutsatser.</pre><pre>Fru talman! Jag ville bara göra denna korta\r\nnotering med anledning av Harriet Collianders\r\ninlägg.</pre><pre>Anf. 14  HARRIET COLLIANDER (nyd)\r\nreplik:</pre><pre>Fru talman! Jag kan förstå att Bertil Fiskesjö och\r\nkanske också andra känner sig litet angripna. Saken\r\när faktiskt den, att jag inte har lojaliteter åt något\r\nhåll. Jag står mittemellan och fri. Jag är ny och kan\r\nse på företeelser med fräscha ögon.</pre><pre>Det är klart att man ibland tar partipolitiska\r\nhänsyn. Men jag uppfattade ändå, om Bertil\r\nFiskesjö noterade vad jag sade, att besluten\r\nslutligen hade hamnat rätt. Det tycker jag vittnar\r\nom att man när beslutet skall fattas lyfter sig i håret\r\noch fattar det rätta beslutet.</pre><pre>Anf. 15  Tredje vice talman BERTIL\r\nFISKESJÖ (c) replik:</pre><pre>Fru talman! Det skulle vara av stort intresse att av\r\nHarriet Colliander få något exempel på någon fråga\r\ni konstitutionsutskottets föreliggande\r\ngranskningsbetänkande där slutresultatet är en\r\nfrukt av Harriet Collianders intensiva arbete med\r\nfrågan i utskottet och av hennes intensiva strävan\r\natt uppnå en upphöjd objektivitet.</pre><pre>Anf. 16   HARRIET COLLIANDER (nyd)\r\nreplik:</pre><pre>Fru talman! Det finns inga exempel på beslut i detta\r\ngranskningsbetänkande där jag uppfattar att man\r\nhar fattat beslutet utifrån partipolitiska hänsyn.\r\nMen det ligger i sakens natur, vilket Bertil Fiskesjö\r\nsjälv nämnde i sitt tidigare inlägg, att man inte kan\r\nbortse från att vi har olika politiska åsikter. I vissa\r\nfall är man de egna statsrådens försvarsadvokater, i\r\nandra fall är man revisorer, granskar och har vassa\r\nklor. Det ligger i sakens natur.</pre><pre>Jag uppfattar inte att partipolitiken har styrt några\r\nbeslut i detta granskningsbetänkande.</pre><pre>Jag tog mig faktiskt friheten att påpeka att jag sitter\r\nmitt emellan blocken. När de olika blocken\r\nkommer fram till olika åsikter är det faktiskt jag\r\nsom har den något otrevliga rollen att säga om\r\nutskottet skall tycka att en person har handlat rätt\r\neller fel. Därför sade jag att jag hoppades att man i\r\nfortsättningen skall bemöda sig än mer om lämna\r\npartitaktiska hänsyn och arbeta efter strikt sakliga\r\ngrunder.</pre><pre>Anf. 17  JOHAN LÖNNROTH (v):</pre><pre>Fru talman! Ärade ledamöter! Också jag är ny i\r\nkonstitutionsutskottet. Jag tycker att det har varit\r\nlärorikt och spännande. Jag känner också respekt\r\nför konstitutionsutskottet. Ordföranden använde\r\nordet vördnad. Jag tycker kanske att det är litet för\r\nstarkt för min smak. Man skall vara försiktig med\r\nde starka orden och använda dem sällan.</pre><pre>Jag har också mycket stor respekt för\r\nkanslipersonalens arbete och vill instämma i den\r\ngemensamma hyllningen av vår avgående\r\nkanslichef Robert Söderblom. Jag har över huvud\r\ntaget känt att jag har fått god hjälp. För att anknyta\r\ntill ett ämne som jag kommer tillbaka till snart,\r\nskulle jag vilja säga att det arbete utskottets\r\nkanslipersonal utför, visar just vikten av att vi har\r\nopolitiska och oförvitliga tjänstemän anställda vid\r\nriksdagen.</pre><pre>Jag har också förstått att utskottets andra\r\nledamöter ibland tycker att jag pratar för mycket\r\noch kanske begär fram litet för många papper\r\nibland. Om jag tolkade Roland Lében rätt, jag är\r\ninte alldeles säker på det, var det kanske mig han\r\nmenade. Jag skall återkomma till det också.</pre><pre>Det som väckte störst upprördhet var kanske när\r\njag i ett massmedium sade att jag uppfattade\r\nbehandlingen av de fyra statsrådsuttalandena som\r\nett resultat av en sorts politisk uppgörelse.\r\nRegeringssidan sade: ''Om ni inte prickar våra\r\nstatsråd, så prickar vi inte era så hårt som vi från\r\nbörjan hade tänkt oss.''</pre><pre>Jag tycker inte att detta var ett angrepp på\r\nutskottets rena och höga opartiskhet. Nu har vi ju\r\nfått en debatt mellan ordföranden och vice\r\nordföranden i utskottet om just detta. Om jag\r\nförstod saken rätt, sade Thage G. Peterson i det\r\nförsta inlägget att det över huvud taget inte får\r\nförekomma någon partitaktik i utskottets arbete.\r\nNär sedan Bertil Fiskesjö sade att vi rör oss i\r\ngränslandet mellan juridik och politik, backade\r\nThage G. Peterson litet grand och sade att det\r\nkanske snarare är så man skall beskriva det. Det är\r\ninte alldeles lätt att veta på vilken sida av den här\r\ngränsen man befinner sig.</pre><pre>Det är litet farligt att lyfta upp oss för högt på de\r\nkonstitutionella principernas höjder. Var och en vet\r\natt det inte kan vara en slump att KU-\r\nanmälningarna nästan alltid gäller statsråd av en\r\nannan politisk kulör än den egna. Jag tror att alla\r\ninom KU känner att det finns ett element av\r\npolitiskt fredstraktat över årets justerade\r\ngranskningsbetänkande.</pre><pre>Jag är som sagt mycket nöjd med de villkor som jag\r\nhar haft som extra suppleant i utskottet. Möjligen\r\nkan jag säga något om det eviga springandet mellan\r\nplatsen vid väggen och bordet. Jag får sitta med vid\r\nbordet i utskottet när vi granskar, men jag får inte\r\nsitta vid bordet när vi sysslar med andra ärenden.\r\nVid några sammanträden har det blivit så att vi\r\nväxlat mellan granskningsärenden och övriga\r\närenden. Jag känner mig på gränsen till löjlig när\r\njag springer fram och tillbaka. Ibland har jag också\r\nsvårt att hålla reda på var jag har lagt papperet.\r\nLigger det på bordet eller vid väggen? Vi har de\r\nsenaste dagarna fått en debatt om vår position i\r\nutskotten. Vi får kanske återkomma till den frågan\r\ni andra sammanhang.</pre><pre>Sedan har jag några invändningar mot utskottets\r\narbete som jag inte vill lägga skulden för på\r\nutskottet i första hand, utan det är ett resultat av\r\nmånga samverkande faktorer. Först vill jag ta upp\r\nkrisen i Nordbanken.</pre><pre>Den anmälan som lämnades in, av Birgit Friggebo\r\ntror jag, hade ett element av valrörelse i sig. Vi\r\nkonstaterade mycket snabbt i vår granskning att\r\nden proposition som Anne Wibble lade fram som\r\nfinansminister blev praktiskt taget identisk med\r\nden som Allan Larsson hade haft för avsikt att\r\npresentera. Då hade vi kanske kunnat avsluta\r\ngranskningen med det. Alla utfrågningar i samband\r\nmed Nordbankskrisen var mycket intressanta och\r\ngivande på många sätt, men tyvärr tog de nog litet\r\nför mycket tid från oss som vi borde ha kunnat ägna\r\nåt andra och väsentligare frågor. Nu återkommer\r\njag till denna debatt, och orsaken till det hörde vi\r\nnär Ylva Annerstedt var uppe i talarstolen.</pre><pre>Man har nämligen försökt använda\r\nNordbankskrisen som ett led i den politiska\r\nargumentationen mot statligt ägande av banker.\r\nDärför finns det anledning att också ta upp denna\r\nfråga något i den här debatten.</pre><pre>Jag är också missnöjd med den behandling som min\r\negen anmälan vad gäller IB, dvs. den militära\r\nunderrättelsetjänsten, har fått. Där vill jag i första\r\nhand lägga ansvaret på regeringen. Jag såg att\r\nförsvarsministern satt här tidigare. Jag hade\r\nhoppats att han skulle sitta kvar. Då hade jag\r\nkunnat ställa frågan till honom direkt om varför det\r\nbehövde ta så lång tid som mer än en månad för\r\nförsvarsdepartementet att lämna ifrån sig en\r\nfullständigt intetsägande redogörelse för frågan.\r\nJag var redan då ganska klar över att man satt inne\r\nmed dokument som i stort sett presenterade hela\r\nsanningen -- vi vet ju allihop ungefär hur den ser ut.\r\nJag skall återkomma även till denna fråga.</pre><pre>Den andra frågan där jag inte är nöjd med\r\nbehandlingen gäller riksbanken. Det är närmast\r\nobegripligt varför utfrågningen av riksbankschefen\r\nskulle vara sluten. Vi borde även ha fört protokoll\r\növer den. Jag förstår att orsaken var att\r\nriksbankschefen begärde det. Det är tydligen\r\nkutym att man följer önskemålen från dem som\r\nframför detta. Efter att ha träffat riksbankschefen\r\nöga mot öga kan jag ha en viss förståelse för att det\r\ninte är alldeles lätt att gå emot önskemål från\r\nriksbankschefen. Det gäller också de sakfrågor som\r\njag har anmält, räntehöjningarna i oktober 1990\r\noch i december 1991. Det är svårt att föra den här\r\ndebatten, eftersom det är svårt att citera ur minnet\r\nvad riksbankschefen sade under utfrågningen.</pre><pre>Det har förts en debatt om massmedias roll. Det är\r\nmycket farligt att angripa massmedia eller över\r\nhuvud taget ifrågasätta massmedias roll. Man kan\r\nju själv drabbas av stångjärnshammaren i huvudet.\r\nMen jag vill ändå redan här ta upp en fråga som jag\r\ntycker är konstitutionellt intessant. Vi har ju nu i\r\ninledningsrundan fått en diskussion om\r\nhemligstämpeln.</pre><pre>Dagens Industri hade en artikel som handlade om\r\ndet som hände i december 1991 i samband med\r\nräntehöjningen och valutakrisen. Man publicerade\r\ndet särskilda protokollet från riksbanken.\r\nTidningen hade alltså tillgång till denna hemliga\r\nhandling som jag själv mycket länge hade försökt få\r\nfram.</pre><pre>Jag ringde tidningen, och man skickade genast över\r\nprotokollet till mig. Till saken hör att tidningen\r\nhade en viss poäng med att publicera protokollet i\r\njust det numret.</pre><pre>Långt senare upptäckte jag till min stora förvåning\r\natt tidningen hade även det särskilda protokollet\r\nfrån oktober 1990. Jag ringde tidningen igen och\r\nbad att få också det protokollet. Det blev tyst i\r\nluren, och sedan sade man nej. Jag frågade mycket\r\nförvånat: Varför inte då? Jag fick ju det förra.\r\nSvaret blev: Inga kommentarer.</pre><pre>Det här tycker jag illustrerar att det ibland i vissa\r\nfrågor finns koalitioner mellan massmedia och\r\npolitiker och tjänstemän. Det finns säkerligen de\r\nsom misstänker också mig för att ha speciella\r\nrelationer till olika massmedia. Det här är också en\r\nkonstitutionellt intressant fråga, som vi kanske\r\nnågon gång borde ägna oss åt att granska.</pre><pre>Roland Lében säger att en ledamot har läckt\r\nhemliga handlingar. Han sade ledamot, och jag vet\r\ninte om han däri inbegrep också extra suppleanter.\r\nJag vet inte alldeles säkert om det var mig han\r\navsåg, men oavsett om det var mig han avsåg eller\r\ninte tycker jag att det inte är för mycket begärt att\r\nRoland Lében talar om vem han menade och exakt\r\nvad det var han avsåg, så att vi kan föra den\r\ndebatten från kammarens talarstol.</pre><pre>Nu skall jag i det här inlägget bara ta upp också två\r\nsaker som handlar om det ämnesområde som vi\r\negentligen skulle diskutera i inledningsrundan. Den\r\nförsta är de politiska tjänsterna i regeringskansliet.\r\nPå den punkten har jag en meningsyttring, där jag\r\npåtalar vikten av att skilja mellan politiskt och icke\r\npolitiskt tillsatta tjänster.</pre><pre>Där talar jag utifrån en viss egen erfarenhet. Jag\r\narbetade nämligen själv en kort period i\r\nKanslihuset åren 1968--1969 som s.k. sakkunnig för\r\natt utreda vissa metodologiska frågor i en\r\narbetsgrupp som skulle syssla med ett\r\nunderlagsmaterial inför den fysiska\r\nriksplaneringen.</pre><pre>På den tiden arbetade jag med tämligen abstrakt\r\nmatematik. Jag visste ingenting om vare sig politik\r\neller, än mindre, om fysisk planering. Men min lön\r\nskulle fördubblas, och det lät spännande.\r\nMatematiska metoder och samhällsplanering var på\r\nmodet, och jag författade ett otal formelspäckade\r\npromemorior, som jag förmodar är saligen\r\nbortglömda.</pre><pre>Men en dag råkade jag få se listorna på alla de\r\nkvalificerade människor som sökt jobb inom den\r\ngrupp där jag anställdes. Där fanns högt\r\nkvalificerade naturvetare, tekniker, ekonomer och\r\narkitekter med lång erfarenhet av det ämne vi\r\nskulle arbeta med.</pre><pre>Jag förstod så småningom att det var inte mina\r\nmatematikkunskaper, åtminstone inte enbart, som\r\ngjort att jag fått jobbet, utan någon hade sagt till\r\nnågon kompis att jag var av den rätta politiska\r\nfärgen, vilket möjligen var sant då. Det blev senare\r\nosant, i och med att jag anslöt mig till vpk, inom\r\nparentes sagt kanske delvis som ett resultat av\r\nerfarenheten från Kanslihuset.</pre><pre>Efter den här upplevelsen har jag stärkts i två\r\növertygelser. Den första är att det är praktiskt taget\r\nomöjligt att dra en skarp gräns mellan politik och\r\nvetenskap inom de s.k. samhällsvetenskaperna.\r\nDen andra erfarenheten är att man ändå skall\r\nförsöka att dra den gränsen när offentliga tjänster\r\nskall tillsättas och att man skall kräva öppen\r\nredovisning, om politisk uppfattning spelar roll vid\r\nen tjänstetillsättning.</pre><pre>Statsminister Bildt hävdade först under\r\nutfrågningen den 21 april att Lars Jonung anställts\r\nenbart på ämnesmeriter ''och har ingen\r\npartipolitisk eller annan politisk förankring som jag\r\när medveten om'' -- jag citerar alltså Carl Bildt.</pre><pre>När statsministern pressades på frågan, fick han\r\nändå erkänna att Jonungs befattning var politisk i\r\nden meningen ''att det finns en ungefärlig\r\növerensstämmelse mellan den ekonomiska politik\r\nsom regeringen enligt regeringsförklaringen avser\r\natt föra och de teorier, kunskaper och erfarenheter\r\nsom Lars Jonung står för.''</pre><pre>Carl Bildt sade också vid utfrågningen vackra saker\r\nom hur värdefullt det är när åsikter bryts mot\r\nvarandra, och han uttryckte sin stora uppskattning\r\nav de tjänstemän som producerat den senaste\r\nlångtidsutredningen, trots att deras partipolitiska\r\nuppfattning var en annan än regeringens. Jag\r\nuppfattade faktiskt det här som litet grand av en\r\nsignal till den socialdemokratiska oppositionen, att\r\nom ni inte bråkar om våra politiska tillsättningar, så\r\ntänker vi inte gräva i era.</pre><pre>Den här frågan gäller inte rätten för\r\nkanslihusanställda eller riksdagsanställda att ha\r\npolitiska åsikter eller värdet av åsiktsbrytningar,\r\nutan här handlar det om en principiellt mycket\r\nviktig demokratifråga, att det inte uppstår en stor\r\ngrupp av svårplacerade, politiskt tillsatta\r\nbefattningshavare på formellt opolitiska tjänster.</pre><pre>Jag betvivlar inte Lars Jonungs kompetens eller att\r\nhan kommer att vara till nytta för statsministern.\r\nHan skiljer sig för övrigt på ett fördelaktigt sätt från\r\nmånga andra nationalekonomer i det att han hade\r\nsina antikeynesianska åsikter redan innan detta var\r\nopportunt inom den lilla grupp som står för den för\r\ndagen vedertagna åsikten om vad som är högsta\r\nnationalekonomisk vetenskap i Sverige.</pre><pre>Men det är inte detta frågan gäller nu. Det är\r\nuppenbart att politiska åsikter spelat in vid\r\nrekryteringen av Lars Jonung. Jag kan mindre om\r\nEmil Svensson, men samma sak gäller\r\nuppenbarligen honom. Deras tjänsters öde borde\r\nvara direkt kopplat till regeringens. Att det finns ett\r\nantal tjänstemän i Kanslihuset som borde ha avgått\r\nmed tidigare regeringar, förändrar inte detta.</pre><pre>Det låter kanske litet konservativt, men jag tror att\r\ndet är viktigt att vi slår vakt om den gamla svenska\r\ntraditionen med oförvitliga tjänstemän, av den typ\r\nsom på lika villkor kan anlitas av exempelvis\r\nvänsterpartister.</pre><pre>Jag skall sluta med att säga några ord om\r\njämställdhetsarbetet. Det finns en liten tendens,\r\nnär vi pratar om jämställdhet, att det blir en fråga\r\nom att räkna tjänster. Det är naturligtvis en fråga\r\nom det också -- det är viktigt att räkna tjänster --\r\nmen jag tror att det också handlar om arbetsklimat\r\noch värderingar som präglar arbetet inom\r\nKanslihuset och också här i riksdagen.</pre><pre>Jag tror att vissa kvinnliga värderingar och\r\nerfarenheter, eftersom kvinnor fortfarande på det\r\nstora hela taget sköter de vardagliga sysslorna i\r\nhemmet, präglar kvinnors politiska arbete här i\r\nriksdagen och i Kanslihuset. Jag tror att det skulle\r\nvara oerhört värdefullt, inte bara för kvinnorna\r\nutan kanske ännu mera för oss män, om de\r\nvärderingar, det sättet att förhålla sig, de relationer\r\nsom kvinnor har mellan sig, mera präglade också\r\nvårt arbete, vårt sätt att prata med varandra här i\r\nriksdagen.</pre><pre>Det är alltså inte fråga om att vi män på något sätt\r\nskulle tycka synd om er kvinnor, när vi vill att ni\r\nskall bli fler i riksdagen osv., utan det handlar om\r\nhela samhällsklimatet och vårt sätt att bedriva\r\npolitiken.</pre><pre>Med det här vill jag yrka bifall till min\r\nmeningsyttring, som i fyra fall innebär säryrkanden\r\njämfört med utskottet. Det gäller Irakkriget,\r\nvapenexporten, IB och Halvar Alvgard.</pre><pre>Anf. 18  ROLAND LÉBEN (kds) replik:</pre><pre>Fru talman! Johan Lönnroth har själv tillstått att\r\nhan känner sig träffad av att jag talat om\r\noförsiktighet med handhavande av hemligt\r\nmaterial. Han frågar efter arten av uppgifter som\r\ndet gäller, men det tänker jag över huvud taget inte\r\nkommentera. Det har vi samtalat om i utskottet,\r\noch jag vill inte bidra till att fler bitar faller på plats\r\ni det pusslet. Jag nöjer mig med att frågan om\r\nförtroendet för utskottets granskningsarbete på det\r\nhär sättet ändå har lyfts fram.</pre><pre>Johan Lönnroth tillstår också att han kan ha\r\nuppfattats som något överambitiös i fråga om att\r\nbegära fram handlingar. Ja, att i de aktuella\r\närendena leta dokument från mer än 30 år tillbaka\r\ni tiden är i mitt tycke något underligt, inte minst\r\ndenna strävan att använda KU till att leta efter lik i\r\ngarderober som stängts för årtionden sedan.</pre><pre>Här bekräftar Johan Lönnroth mina misstankar att\r\nhan bedrivit en kartläggning som haft mera att göra\r\nmed en personlig kampanj än en värdig KU-\r\ngranskning. Jag tycker att KU bör låta historikerna\r\nta hand om den biten och för egen del ägna sig åt\r\nmera angelägna uppgifter. Att det dessutom är f.d.\r\nkommunister som letar lik i andras garderober är\r\nännu mera underligt.</pre><pre>Anf. 19  JOHAN LÖNNROTH (v) replik:</pre><pre>Fru talman! Jag kan inte påminna mig att det i\r\nutskottet har uttalats några misstankar om att\r\nnågon bestämd person skulle ha läckt eller utpekat\r\nhemliga handlingar. Jag skulle vilja vädja till\r\nutskottets övriga ledamöter att hjälpa till och tala\r\nom i vad mån sådana påståenden har förekommit,\r\nså att vi får preciserat och klarlagt exakt vad det\r\nhandlar om.</pre><pre>Roland Lében talade om lik i garderoberna. Jag\r\nhoppas verkligen att Roland Lében deltar i den\r\ndebatt vi kommer att ha senare i dag om IB-frågan.\r\nDet finns en god förklaring till att jag är intresserad\r\nav detta. Det gäller inte bara mig. Jag tror att en\r\nmycket stor del av de som varit inblandade i denna\r\nfråga vill ha fram de gamla liken ur garderoberna.\r\nMen det får vi återkomma till, som sagt var.</pre><pre>Anf. 20  ROLAND LEBÉN (kds) replik:</pre><pre>Fru talman! När vi har samtalat om denna fråga har\r\ndetta bortförklarats, som jag sade i mitt första\r\ninlägg, med att informationen inte har beskrivits\r\nfullt ut. Likväl har samtliga i utskottet konstaterat\r\natt det har möjliggjort frågeställningar till andra\r\npersoner, vilket har gjort att man har kunnat dra\r\nvissa slutsatser. Därmed kommenterar jag inte\r\ndetta något mer.</pre><pre>Anf. 21  THAGE G. PETERSON (s) replik:</pre><pre>Fru talman! Jag har begärt replik på Johan\r\nLönnroth efter det att han i sitt anförande har tagit\r\nupp sina relationer med konstitutionsutskottet.\r\nSom ordförande i utskottet vill jag klargöra några\r\nförhållanden.</pre><pre>I förrgår gjorde Johan Lönnroth en framställan till\r\nutskottet om att utskottet hos regeringen skulle\r\nbegära att få ta del av en hemligstämplad handling\r\nfrån 1961. Enligt Lönnroth kunde handlingen ha\r\nbetydelse för riksdagens behandling i dag av\r\nutskottets granskning såvitt gäller regeringens\r\nkontroll av den militära underrättelsetjänsten. Vid\r\ngårdagens utskottssammanträde avslog utskottet\r\nenhälligt framställningen.</pre><pre>Utskottets beslut i går har föranlett ett par felaktiga\r\npåståenden och misstänkliggöranden av utskottets\r\ngranskningsverksamhet i två TV-kanaler. Man har\r\nbl.a. sagt att KU av hemliga, ovidkommande skäl\r\nhar avbrutit och stoppat granskningen och för alltid\r\nslagit igen dörren för vidare granskning av\r\nsäkerhetsfrågorna. Det är naturligtvis helt fel.</pre><pre>Det är KU som granskar regeringen. För det\r\nändamålet har KU rätt att ta del av alla handlingar\r\nsom hör till regeringsärendena. Vad KU har\r\nkommit fram till i sin granskning skall KU anmäla\r\nför riksdagen. Det har vi gjort i det betänkande som\r\ni dag föreligger på riksdagens bord. Betänkandet\r\njusterades den 7 maj. Där redovisas det material\r\nsom utskottet har haft som underlag för\r\ngranskningen. Genom justeringen avslutades\r\ngranskningen för detta riksmöte.</pre><pre>KU:s granskningsskyldighet upphör dock inte med\r\nbetänkandet. Skyldigheten kvarstår självfallet. KU\r\nkommer att justera nya granskningsbetänkanden.\r\nMen det är ett misstag att tro att debatten här i dag\r\ningår i den fortsatta granskningen. Granskning\r\nsysslar KU med vid sina sammanträden. Vad vi\r\ndiskuterar här i dag är det senaste betänkandet och\r\nhur riksdagen skall ställa sig till vad KU där har\r\nkommit fram till.</pre><pre>Jag vill också tillägga att en eventuell kommande\r\ngranskning bäst kan genomföras om det material\r\nsom skall ligga till grund för den granskningen\r\nomsorgsfullt analyseras och bedöms av utskottet i\r\ndet sammanhanget, i stället för att kastas in som\r\ntillhygge i en debatt här i kammaren om en redan\r\navslutad granskning.</pre><pre>KU tar alltså in granskningsmaterial som ett led i\r\nsin granskning och inte för att förse enskilda\r\nledamöter med material inför en debatt i\r\nkammaren. Det var därför helt följdriktigt att\r\nutskottet i går avslog Johan Lönnroths framställan.</pre><pre>Om Johan Lönnroth menar att han kan peka på nya\r\nomständigheter som är av intresse för KU:s\r\ngranskningsverksamhet, står det honom självfallet\r\nfritt att göra en granskningsanmälan och där ange\r\nvilket material han önskar att KU skall ta in. Som\r\nvanligt blir det då KU:s sak att ta ställning till hans\r\nanmälan.</pre><pre>Anf. 22  JOHAN LÖNNROTH (v) replik:</pre><pre>Fru talman! Jag hade uppfattat det så, att det\r\noavsett om utskottet har justerat sitt betänkande är\r\ndenna riksdag som i dag skall ta ställning till\r\nregeringens hantering av olika ärenden. Jag\r\nuppfattar det som självklart att det är angeläget att\r\nfå fram materialet, om det dyker upp någonting\r\nväsentligt mellan justeringen av betänkandet och\r\ndebatten och beslutet här i dag.</pre><pre>Jag vill också göra en jämförelse med situationen\r\ndå diskussionen om de socialdemokratiska\r\nregeringsledamöternas aktieinnehav dök upp, i\r\nslutet av KU:s granskning. Då var det mycket\r\nbråttom. Vi fick ha sammanträden både på kvällen\r\noch tidigt på morgonen för att detta skulle fram\r\nmed en oerhörd brådska. Nu blev i och för sig\r\nfrågan bordlagd. Jag tycker dock att detta\r\nillustrerar att det ibland blir bråttom, när frågor\r\ndyker upp i slutskedet av behandlingen. I och för\r\nsig borde det ha varit en mera grundlig hantering av\r\nfrågan. När nu dessa informationer nådde mig, är\r\ndet självklart att jag försökte få fram dessa\r\nhandlingar inför dagens debatt och beslut.</pre><pre>Anf. 23  Tredje vice talman BERTIL\r\nFISKESJÖ (c) replik:</pre><pre>Fru talman! Jag begärde ordet med anledning av\r\nvad Johan Lönnroth sade om rekryteringen till\r\nregeringskansliet av sakkunniga m.fl. Det är viktigt\r\natt slå fast att regeringsformen ger regeringen stora\r\nfriheter när det gäller organisationen av\r\nregeringens arbete. Det hindrar naturligtvis inte att\r\nKU noga skall se på hur denna frihet utnyttjas. Det\r\när givet att det i en regering, som ju är ett politiskt\r\norgan, utöver statsråden finns andra tjänstemän\r\nsom har sitt politiska hemvist hos det eller de\r\npartier som bildar regeringen. Där har vi bl.a. s.k.\r\npolitiskt sakkunniga. Men det måste stå varje\r\nregering fritt att skaffa sig sakkunskap från\r\npersoner vilkas sakkunskaper man tror sig kunna\r\nha nytta av. Detta är vad som har betingat\r\nrekryteringen av de båda personer Johan Lönnroth\r\nnämner i den första delen av sin meningsyttring till\r\ndetta granskningsbetänkande.</pre><pre>Jag tycker för min del att det är viktigt att man inte\r\ntvingar personer som av olika skäl rekryteras till\r\nregeringen att avge en deklaration om politisk\r\nhemvist. Det skulle begränsa olika regeringars\r\nmöjligheter att använda sig av de människor som\r\nman anser att man i en viss fråga eller vissa ärenden\r\nhar särskild nytta av.</pre><pre>Jag förstår inte heller riktigt innebörden av den\r\nmeningsyttring som Johan Lönnroth har avgett.\r\nDet är tydligen inte någon anmärkning mot\r\nregeringen, utan bara ett konstaterande att enligt\r\nLönnroths uppfattning har politiska åsikter legat\r\ntill grund för rekrytering av de båda nämnda\r\npersonerna. Om detta vet vi faktiskt ingenting.</pre><pre>Anf. 24  JOHAN LÖNNROTH (v) replik:</pre><pre>Fru talman! Jag tycker inte heller att man skall\r\ntvinga någon att deklarera sin politiska\r\nuppfattning. Det är för övrigt den fråga vi skall\r\nkomma in på när vi skall prata om politisk\r\nåsiktsregistrering senare. Däremot hävdar jag att\r\nen regering, ett statsråd, när man tillsätter en\r\nbefattning skall tala om ifall politiska åsikter har\r\nspelat in vid rekryteringen av tjänstemannen i fråga\r\neller om det är en normal tjänstetillsättning med\r\nnormal meritprövning. Det tror jag är mycket\r\nviktigt för att upprätthålla gränsen mellan politiskt\r\noch icke politiskt tillsatta tjänstemän i\r\nregeringskansliet. Det är vad mitt yttrande handlar\r\nom.</pre><pre>Anf. 25  Tredje vice talman BERTIL\r\nFISKESJÖ (c):</pre><pre>Fru talman! Med det förhållningssätt som Johan\r\nLönnroth rekommenderar begränsar man\r\nregeringens möjligheter att ta i anspråk tjänster\r\nfrån personer som inte vill tala om vilket politiskt\r\nparti de sympatiserar med eller brukar rösta på.\r\nDet tycker jag vore till skada för\r\nregeringsverksamheten. En regering måste ju\r\nkunna utnyttja sakkunskapen hos människor som\r\nman tycker har någonting att ge, rent allmänt eller\r\ni speciella frågor som de rekryteras för.</pre><pre>Anf. 26  JOHAN LÖNNROTH (v) replik:</pre><pre>Herr talman! Jag måste säga att jag är litet förvånad\r\növer att Bertil Fiskesjö, som är en sådan gammal\r\nräv när det gäller de här frågorna, inte riktigt\r\nuppfattar vad jag säger. Det handlar inte om att\r\nbehöva uppge politisk partitillhörighet. Man\r\nbehöver inte tillhöra något parti. Jag tror t.ex. inte\r\natt Lars Jonung tillhörde något parti. Det handlar\r\nhelt enkelt om om politiska uppfattningar spelar\r\nnågon roll när man rekryterar en befattningshavare\r\ntill en viss tjänst i kanslihuset. Den regering som\r\nutser en sådan person måste i så fall tala om att den\r\npolitiska uppfattningen har spelat roll. Det är en\r\nviktig varudeklaration.</pre><pre>Anf. 27  ULLA PETTERSSON (s):</pre><pre>Herr talman!I konstitutionsutskottet har vi lärt oss\r\natt de ärenden i vår granskning som får störst\r\nuppmärksamhet ofta är de enstaka, ibland rent av\r\nudda, ärenden som har särskilt anmälts, medan de\r\närenden där vi kanske gör mest nytta är de s.k.\r\ntjatfrågorna. De ger sällan några rubriker men det\r\när där utskottet så att säga håller tummen på ögat\r\npå regeringen för att se att man sköter sig på ett sätt\r\nsom gagnar både regeringen och landet.</pre><pre>Till de s.k. tjatfrågorna hör numera\r\njämställdhetsfrågan eftersom vi granskar den med,\r\nlåt vara, något ojämna mellanrum. Det är frågor\r\nsom oftast går framåt; ibland långsamt som t.ex.\r\nfrågan om andelen kvinnor i utredningar och\r\nstatliga styrelser, ibland knappast märkbart som\r\nfrågan om antalet kvinnor i regeringskansliet.\r\nIbland går man t.o.m. kräftgång som när det gäller\r\nantalet kvinnliga landshövdingar.</pre><pre>Jag har, herr talman, tillbringat en del av sistlidna\r\nhelg i riksdagens monter på Kvinnor kan-mässan.\r\nDär har jag inte utan viss stolthet spritt kunskap om\r\natt inom den del av den politiska sfären som är\r\ndirektvald är andelen kvinnor -- trots en beklaglig\r\nnedgång i senaste valet -- relativt stor. Gör man en\r\ninternationell jämförelse kan man se att vi,\r\ntillsammans med övriga nordiska länder, ligger bra\r\ntill. Om man jämför med andra maktcentra inom\r\nlandet kan man också se att vi ligger bra till.</pre><pre>I de börsnoterade företagens styrelser handlar\r\nkvinnorepresentationen om någon enstaka\r\nprocent. Där finns den, som jag brukar säga,\r\nobligatoriska kvinnan som man kan misstänka\r\nibland finns där för att utgöra en färgklick bland\r\nalla gråa kostymer på det mer eller mindre -- oftast\r\nmindre -- fantasifullt uformade fotografi som\r\nnumera tycks vara obligatoriskt i varje\r\nverksamhetsberättelse.</pre><pre>När jag nu har sagt att vi ligger förhållandevis bra\r\ntill, vill jag omedelbart säga att vi är långt från\r\nmålet. Alla som har tävlat i simning, cykling,\r\nlöpning eller vad det kan vara, vet att det är tungt\r\natt dra. Det är jobbigt att vara den som ligger först\r\noch som skall dra med sig andra. Detta är en uppgift\r\nsom vi har och skall ha inom den politiska sfären.\r\nMen det förpliktigar att fortsätta framåt och visa att\r\nman inte bara uppnår en viss gräns och sedan lägger\r\nav, utan att man ständigt flyttar fram positionerna.\r\nMan måste också sprida den ökande\r\nrepresentationen till mer osynliga sektorer inom\r\nvårt samhälle. Jag vill här hänvisa till de\r\nresonemang som fördes redan i utredningen\r\nVarannan damernas som tydligt pekade på detta.\r\nVidare måste man sprida den ökande\r\nkvinnorepresentationen också i andra maktcentra\r\nän de politiska. Jag tycker att de som har den\r\npolitiska uppfattningen att politiska församlingars\r\nmakt och inflytande skall minska väsentligt borde\r\nta till sig att det snarare höjer kravet på att gå före\r\nbl.a. inom regeringens arbete.</pre><pre>I utskottet påpekar vi ibland att också andra utskott\r\nhar gransknings- och uppföljningsfunktioner. Det\r\när inte minst viktigt när det gäller just\r\njämställdhetsfrågorna. Det är inte tillräckligt att\r\narbetsmarknadsutskottet handlägger\r\njämställdhetsärendena och konstitutionsutskottet\r\ngranskar jämställdhetsarbetet i regeringskansliet,\r\nutan varje utskott måste ta hänsyn till detta, t.ex.\r\nnär det gäller utbildningsfrågor. -- Jag kan nämna\r\ndet nyligen genomförda högskoleprovet som ju inte\r\nansågs vara könsneutralt. -- Möjligheterna till\r\nvuxenutbildning och fortbildning är andra sådana\r\nfrågor, liksom, självklart, familjepolitiken. Det\r\ngäller också bl.a. statistikfrågor och liknande som\r\nberör andra utskott.</pre><pre>Beträffande jämställdhetsfrågorna innehåller\r\nkonstitutionsutskottets betänkande i år litet ros och\r\nganska mycket ris. Vi är helt överens om de\r\nskrivningar som finns i betänkandet, och för att\r\nytterligare betona den enigheten ber jag, herr\r\ntalman, att få instämma i de uttalanden som gjorts i\r\njämställdhetsfrågan av Ylva Annerstedt och Johan\r\nLönnroth och med glädje konstatera att det är ett\r\nhelt enigt utskott som står bakom de här\r\nuttalandena.</pre><pre>Anf. 28  INGER RENÉ (m):</pre><pre>Herr talman! Jag skall också beröra\r\njämställdhetsfrågorna. Ibland kan man undra:\r\nKvinnor -- finns vi egentligen? Inte minst undrar jag\r\ndet när jag tar morgonplanet hit till Stockholm eller\r\nplanet tillbaka till Göteborg -- bara karlar. I och för\r\nsig karlar i alla åldrar, men bara karlar så långt ögat\r\nser -- nästan. Slår man upp en tidning är det samma\r\nsak: massor av fotografier av män, uttalanden av\r\nmän från första sidan till sista, inkl. sport- och\r\nkultursidorna. Tittar man på familjesidorna ser det\r\nut som om det bara är män som dör, åtminstone om\r\nman läser om dem som får erkännande genom en\r\nnekrolog. Det är också mest män som fyller år;\r\nbåde 50, 60 och 70.</pre><pre>Samhället är uppbyggt av män för män. Det märks\r\nända in i denna sal, inte bara på att här finns män\r\ntill övervägande antal, utan också på att det är mäns\r\npreferenser som t.ex. styr debattordningen när det\r\ngäller de stora allmänpolitiska debatterna. Först\r\ndiskuteras finans- och försvarspolitik och så\r\nsmåningom - ofta en sen kväll eller natt när de\r\nflesta, inte minst massmedia, har gått hem --\r\ndebatteras skol- och socialpolitik; frågor där\r\nkvinnor har specifik erfarenhet både från\r\nyrkesverksamhet och som familjeansvariga.</pre><pre>Jag sade att det märks ända in i denna sal att man\r\nanvänder män som måttstock -- det gäller också\r\nbokstavligen de bänkar som vi sitter i. Håller man\r\ninte minst svenskt standardmått -- 175 cm lång och\r\n75 kg tung -- är armstöden för höga och bordsskivan\r\nför hög. Man får så småningom ont i axlarna för att\r\nman sitter och drar upp dem hela dagarna. Män har\r\nockså här använts som måttstock.</pre><pre>Så här kan man titta på världen ömsom med löje,\r\nömsom med humor men också -- och det är\r\nviktigast -- med stort allvar. Det inte rimligt med i\r\nmånga avseenden skilda världar för män och\r\nkvinnor. Inte minst inom arbetslivet är olikheterna\r\nmycket stora. Om man, för att vara tydlig,\r\ngeneraliserar kan man säga att män återfinns inom\r\nungefär 250 olika yrkesgrenar och kvinnor inom tre\r\nområden -- vård, undervisning och handel. Detta\r\nmedför att kvinnor har lägre lön, lägre ATP och\r\nsämre anställningsförhållanden i stort. Kvinnors\r\narbetsmarknad måste breddas. Detta bör i första\r\nhand inte göras av rättviseskäl utan av ekonomiska\r\nskäl. I Sverige utnyttjar vi våra resurser dåligt.</pre><pre>Finansministern lär ha sagt häromdagen: ''51 % av\r\nhumankapitalet i landet utgörs av kvinnor. Denna\r\npotential bör utnyttjas bättre för att öka den\r\nekonomiska avkastningen.'' Jämställdhet lönar sig\r\nalltså. Det gäller att få pojkar och flickor att ägna\r\nsig åt det som just de är bäst på.</pre><pre>Bland de 80 % flickor och kvinnor som arbetar\r\ninom vård, undervisning och handel finns med\r\nstörsta sannolikhet ett stort antal tekniska\r\nbegåvningar som skulle kunna vara med och\r\nutveckla Sverige som högteknologiskt exportland.\r\nBland de pojkar och män som arbetar inom de 250\r\nolika yrkesområdena finns antagligen åtskilliga som\r\nskulle passa bättre och få större mått av\r\narbetstillfredsställelse inom exempelvis vården.\r\nJämställdhet är inte bara en kvinnofråga. Det\r\ninnebär en förändring av såväl mans- som\r\nkvinnorollen.</pre><pre>I arbetet i riktning mot jämställdhet är regeringens\r\narbete med dessa frågor av mycket stor vikt -- inte\r\nenbart för att man uppställer mål i en\r\nhandlingsplan. Regeringens arbete och uttalade\r\nvilja när det gäller jämställdhet utgör samtidigt en\r\nriktningsanvisning för det samlade\r\njämställdhetsarbetet i samhället. Årets granskning\r\nvisar att man är på god väg. Sedan 1989 när den\r\nsenaste granskningen gjordes på det här området\r\nhar andelen kvinnor i centrala styrelser och\r\nutredningar och som sakkunniga ökat markant.\r\nMålsättningen för 1992 ser ut att ha uppnåtts helt --\r\nvissa fall med god eller t.o.m. mycket god marginal.\r\nDet finns en del skönhetsfläckar -- som någon\r\nnämnde här -- när det gäller landshövdningar,\r\ngeneraldirektörer och, vilket är viktigare, andelen\r\nkvinnliga chefer på chefslöneplanet. Men i stort sett\r\nser det relativt bra ut.</pre><pre>Samtidigt finns det många som skulle vilja se en\r\nsnabbare utveckling. Det är inget som hindrar en\r\nalert regering att t.ex. nå 1995 års mål med minst\r\n40 % kvinnor i statliga styrelser redan till nästa års\r\ngranskning -- till gagn för jämställdhetsarbetet\r\ntotalt i samhället.</pre><pre>Herr talman! Jag yrkar på godkännande av\r\nutskottets anmälan.</pre><pre>Oljebistånd till Estland m.m.</pre><pre>Anf. 29  CATARINA RÖNNUNG (s):</pre><pre>Herr talman! Enligt regeringsformen åligger det\r\nKU att granska statsrådens tjänsteutövning och\r\nregeringsärendenas handläggning. Att fumlighet\r\noch senfärdighet varit för handen när regeringens\r\nbiståndsminister Alf Svensson skulle bestå esterna\r\nmed olja framgår klart av betänkandet, bilagorna\r\noch den socialdemokratiska reservationen.</pre><pre>Före jul, den 23 december, lekte Alf Svensson\r\ndessutom jultomte i radions Dagens Eko. Han\r\nuttryckte tillfredsställelse över att snabbt beslut\r\ntagits i frågan om oljebistånd till Estland. Det var\r\nsvårt att fira jul i vår ombonade tillvaro utan att\r\nsnabbt göra något för våra grannar som hade det\r\nmycket svårt, ansåg han. Att regeringen skulle ge\r\nkatastrofhjälp till Estland meddelades via\r\npressmeddelanden före jul.</pre><pre>I pressmeddelandena talades det om en blixtaktion\r\nfrån regeringens sida. Men byråkratins kvarnar\r\nmalde under sex långa, kalla vinterveckor innan\r\nnågon olja kom esterna till del. Inte ens när det\r\nestniska energiministeriet meddelade att man\r\nkanske skulle nödgas stänga av värmeverket och\r\ninställa busstrafiken i Tallinn syntes någon olja till.\r\nFörst den 2 februari anlände oljan.</pre><pre>Vad vi socialdemokrater anför i vår reservation och\r\nriktar kritik emot är att något beslut inte fattades av\r\nregeringen före jul när regeringen offentliggjorde\r\nhjälpen, trots Alf Svenssons påstående om\r\nmotsatsen. SIDA hade då med regeringsbeslutet i\r\nryggen kunnat leverera hjälpen snabbare och\r\neffektivare och inom en mycket kort tidsperiod.\r\nÄrendet drogs i regeringens långbänk på ett\r\nolyckligt sätt. Först den 23 januari fattade\r\nregeringen formellt beslut om oljebiståndet. Medel\r\nhade funnits tillgängliga sedan den 5 december\r\nenligt riksdagsbeslut. Riksdagsbeslutet innebar att\r\nmedel som ursprungligen varit avsedda för\r\nJugoslavien skulle omdisponeras till Baltikum. Det\r\nvar dessa medel som till slut togs i anspråk efter\r\nmånga och långa turer om att biståndet skulle\r\nbetalas ut som förskott på motköpsaffärer. Dagens\r\nIndustri, som väl får betraktas som tämligen\r\nregeringsvänlig, kritiserade regeringens\r\nhandläggning i tre artiklar i mitten av januari och\r\nlevererade olja så gott som över dagen.</pre><pre>Katastrofbistånd bör överföras så snabbt som\r\nmöjligt för att bli meningsfullt. Även om\r\nmajoriteten i KU förvånansvärt nog inte riktar\r\nformell kritik mot Alf Svensson är skadan redan\r\nskedd. Valhäntheten i hanteringen, förhalningen\r\noch fördröjningen av oljebiståndet har renderat\r\nregeringen en inte ringa prestigeförlust.\r\nRegeringen levde definitivt inte upp till de stolta\r\nutfästelser om bistånd till Östeuropa och Baltikum\r\nsom återfinns i regeringsdeklarationen. Sverige\r\nlevde definitivt inte upp till sin roll som\r\nansvarstagande grannland, något som dess\r\nmedborgare hade förväntat sig och haft rätt att\r\nkräva.</pre><pre>Herr talman! Jag yrkar bifall till den\r\nsocialdemokratiska reservationen i detta ärende.</pre><pre>Anf. 30  YLVA ANNERSTEDT (fp):</pre><pre>Herr talman! Catarina Rönnung inledde med att\r\nsäga att Alf Svensson framträdde i media och fick\r\nleka jultomte. Det verkar som om det är just detta\r\nsom är det stora kruxet i hela den här frågan;\r\nsocialdemokraterna är avundsjuka för att de inte\r\nfår synas i media lika mycket som när man innehade\r\nregeringsmakten. Det har vid utskottets granskning\r\nnämligen inte kommit fram någonting som skulle ge\r\nvid handen att det finns anledning att rikta kritik\r\nmot hanteringen mot detta oljebistånd.</pre><pre>Granskningen visar tydligt att kontakter och\r\növerläggningar med länder där administration och\r\ndemokratiska beslutsformer är under uppbyggnad\r\när svåra att genomföra och att svårigheterna är\r\nstora att komma fram till en överenskommelse.\r\nVårt underlag för granskningen, både det öppna\r\noch inte minst det hemliga, illustrerar med all\r\nönskvärd tydlighet att biståndsminister Alf\r\nSvensson gjort på vad honom ankommer för att\r\noljebiståndet skulle kunna levereras snarast\r\nmöjligt.</pre><pre>S-reservanterna, liksom nu Catarina Rönnung, vill\r\ngöra gällande att det var ett regeringsbeslut som\r\nfattades. Man anser att ett regeringsbeslut skulle ha\r\nbehövts tidigare för att det som skedde skulle ha\r\nundvikits. Men om man studerar det hemliga\r\nmaterialet och läser utfrågningen finner man att ett\r\nsådant beslut inte alls var nödvändigt. Pengarna\r\nfanns, och SIDA hade till sitt förfogande tillräckliga\r\nmedel för att betalning skulle ske när detta var\r\nnödvändigt.</pre><pre>Det påstås också i reservationen att missförstånd\r\noch förseningar skulle ha undvikits om ett sådant\r\nbeslut hade funnits tidigare. Det stämmer inte med\r\nde informationer som framkommit under\r\ngranskningen.</pre><pre>Om Catarina Rönnung hade läst de\r\nsekretessbelagda handlingarna hade hon förstått att\r\nallt som var möjligt att göra också gjordes från\r\ndepartementets sida -- mitt under julhelgen\r\ndessutom -- för att biståndet skulle kunna levereras\r\nså snart som möjligt.</pre><pre>Catarina Rönnung tog också upp Dagens Industris\r\nkritik och tidningens hantering av den olja som man\r\nhade till sitt förfogande. Problemet var bara att de\r\nsynpunkter som esterna hade anfört till\r\ndepartementet var helt andra. Esterna ville inte ha\r\nden här fina oljan, utan man ville i stället ha\r\ntjockolja. Skulle då Sveriges regering ha sänt ned\r\nden här lasten av olja av fin kvalitet, bara därför att\r\ndet var det man hade? Så kan ju inte en stat hantera\r\nsina kontakter med biståndsländerna, utan man får\r\nnaturligtvis lov att försöka efterkomma de\r\nönskemål som mottagarländerna har. I det här\r\nfallet förelåg efter många kontakter och\r\ndiskussioner ett bestämt önskemål om vilken\r\nkvalitet på oljan man ville ha.</pre><pre>Om en enskild person eller -- som i det här fallet --\r\nett enskilt massmediaföretag kommer ner och leker\r\njultomte, för att använda Catarina Rönnungs\r\nterminologi, är det klart att esterna inte säger nej.\r\nDet skulle naturligtvis vara mycket oartigt att säga\r\nnej till en stor gåva bara därför att det inte är precis\r\ndet som man i ett annat sammanhang sagt att man\r\nönskar.</pre><pre>Det är klart att man kan ta detta till intäkt för att\r\nhävda att regeringen i det här fallet handlat\r\nsaktfärdigt, men allt underlag vi har visar faktiskt\r\natt så inte är fallet. Alf Svensson har försökt att på\r\nalla sätt efterkomma de önskemål och propåer som\r\nkom från esternas sida, trots att signalerna inte\r\nalltid var så entydiga. Slutresultatet blev att vi i\r\nSverige gjorde vad på oss ankommer för att\r\nåstadkomma ett överförande av det här\r\ngåvobiståndet så fort som möjligt, med beaktande\r\nav de svårigheter att nå överenskommelsen som jag\r\nhar hänvisat till.</pre><pre>Jag yrkar avslag på reservationen.</pre><pre>Anf. 31  CATARINA RÖNNUNG (s):</pre><pre>Herr talman! Ylva Annerstedt drog i början av sitt\r\nanförande mycket egendomliga slutsatser om\r\nvarför vi har velat göra denna anmälan. Vi skulle ha\r\ngripits av något slags svårartad avundsjuka för att\r\nvi inte får framträda i medierna på samma villkor\r\nsom när Socialdemokraterna hade\r\nregeringsmakten. Men det gäller ju inte bara att\r\nframträda utan det är också fråga om på vilket sätt\r\nman framträder. Jag tycker faktiskt inte att Alf\r\nSvenssons utlovanden i medierna av en blixtaktion,\r\nsom det sedan tog sex veckor att fullfölja, var så\r\nsärskilt smickrande för honom själv eller för den\r\nregering han företräder.</pre><pre>Ylva Annerstedt har tagit på sig den tunga rollen\r\natt försvara Alf Svensson, och hon för fram en del\r\nförmildrande omständigheter: esterna ställde krav\r\nsom var svåra att uppfylla, Estland befann sig i ett\r\nuppbyggnadsskede osv. osv. Jag tycker faktiskt att\r\ndet borde ha varit litet tag i den svenska regeringen.\r\nEn regering måste kunna ställa villkor på att\r\nmottagarlandet agerar någorlunda smidigt, inte\r\nminst med tanke på talet om den här blixtaktionen\r\noch den opinion som fanns på hemmaplan, där man\r\nhade stora förväntningar på ett snabbt och effektivt\r\nagerande från regeringens sida.</pre><pre>Vår huvudkritik kvarstår efter Ylva Annerstedts\r\ninlägg. Vi anser alltså att ett regeringsbeslut borde\r\nha fattats på ett tidigt stadium, alltså inte den 23\r\njanuari. Det skulle ha satt i gång en effektiv\r\nprocess, och SIDA hade då på helt andra villkor\r\nkunnat förbereda en mycket snabbare oljeleverans.</pre><pre>Anf. 32  YLVA ANNERSTEDT (fp):</pre><pre>Herr talman! Catarina Rönnung talar om en\r\n''blixtaktion''. En blixtaktion förutsätter faktiskt att\r\nbägge parter kan uppfylla förutsättningarna för att\r\nåstadkomma en sådan aktion. Nu var det faktiskt så\r\natt Sverige gjorde en rad propåer för att få de\r\nbesked som behövdes, och det vet Catarina\r\nRönnung mycket väl om hon har tagit del av det\r\nmaterial som utskottet haft till sitt förfogande vid\r\nbehandlingen av den här frågan.</pre><pre>Det är inte så lätt att ensidigt göra blixtaktioner.\r\nHur skulle det se ut om Sverige prackade på\r\nEstland saker som man där inte vill ha? För det\r\nförsta var vi tvungna att få ett besked om vad det\r\nvar man vill ha, och för det andra skulle naturligtvis\r\nbiståndet bestå av någonting som esterna hade\r\nbegärt.</pre><pre>Sveriges regering kan faktiskt inte agera bara för att\r\ntillfredsställa den allmänna opinionen, utan man\r\nmåste faktiskt lyssna även på mottagarlandet.</pre><pre>Catarina Rönnung säger vidare att det skulle vara\r\nen tung uppgift att försvara Alf Svensson. Det\r\ntycker jag faktiskt inte alls. Tvärtom har Alf\r\nSvensson gjort på vad honom ankommer för att\r\nbiståndet skulle komma fram så snabbt som\r\nmöjligt.</pre><pre>Anf. 33  CATARINA RÖNNUNG (s):</pre><pre>Herr talman! Det är inte jag som har myntat\r\nuttrycket ''blixtaktion'', utan det gjorde Alf\r\nSvensson själv. Före jul talade han nämligen om en\r\nblixtaktion, och han skapade därmed förväntningar\r\npå en handlingskraftig regerings handlingskraftiga\r\nivägskickande av den här oljan.</pre><pre>Det tog sedan sex veckor. Under tiden frös esterna.\r\nÄven om Ylva Annerstedt tar Alf Svensson i\r\nförsvar, anser jag att det finns mycket att andra som\r\ninte är till hans försvar i den här frågan.</pre><pre>Anf. 34  YLVA ANNERSTEDT (fp):</pre><pre>Herr talman! För att en aktion skall kunna\r\ngenomföras fullständigt friktionsfritt krävs att det\r\ninte på någondera sidan ställs upp några hinder och\r\natt båda sidor från början är helt på det klara med\r\nvad man vill göra.</pre><pre>Den svenska regeringen hade mycket tydligt gjort\r\nklart att man ville ställa upp med den här gåvan,\r\nmen det behövdes faktiskt informationer från\r\nmottagarlandet om vad man ville ha. För det första\r\nvar det helger under ett par av dessa veckor, något\r\nsom också för mottagarlandet naturligtvis\r\nmedförde svårigheter att kalla samman de instanser\r\nsom skulle fatta de nödvändiga besluten. För det\r\nandra är Estland inte något industriland och har\r\nännu inte kommit så långt i utvecklingen att allting\r\ngår som på räls. Landet befinner sig i ett\r\nuppbyggnadsskede, och det får man lov att ha\r\nförståelse för. Det tycker jag att Catarina Rönnung\r\nockså skulle behöva ha och inte beskylla den\r\nsvenska regeringen för att handla saktfärdigt. Hon\r\nvet mycket väl vari bekymren med hanteringen av\r\ndenna fråga bestod.</pre><pre>Anf. 35  CATARINA RÖNNUNG (s):</pre><pre>Herr talman! Ju mer Ylva Annerstedt försvarar\r\nregeringens agerande desto egendomligare blir det.\r\nEn handlingskraftig regering kan väl använda sig av\r\nfax, telefon och kontakter och sätta människor i\r\nverksamhet. En handlingskraftig regering kan väl\r\nkräva att mottagarlandet på ett någorlunda smidigt\r\nsätt förklarar sig vara villigt att ta emot en generös\r\nhjälp.</pre><pre>Sanktionerna mot Irak</pre><pre>Anf. 36  JOHAN LÖNNROTH (v):</pre><pre>Herr talman! När riksdagen för ett år sedan\r\nbehandlade FN-alliansens krig mot Irak var det inte\r\nlätt att ifrågasätta de officiella ståndpunkterna. Vi\r\nhade alla på näthinnan kvar TV:s bilder av hur\r\nexempelvis irakiska soldater ryckte kuwaitiska\r\nbebisar ur deras kuvöser. Vi visste inte då att\r\nhistorien hade producerats av en reklamfirma, att\r\nden unga flickan som vittnade om illdådet var\r\ndotter till en kuwaitisk diplomat i USA och att hon\r\ninte hade varit på plats i Kuwait. Då var det svårt\r\natt ifrågasätta kriget utan att bli anklagad för att\r\nvara kompis till Saddam Hussein. Jag hoppas och\r\ntror att det är lättare att föra en saklig debatt i dag.</pre><pre>Beslutet om resolution 678 i FN:s säkerhetsråd den\r\n29 november 1990, som möjliggjorde USA-\r\nalliansens krig mot Irak, stred mot FN-stadgan.\r\nSom framgår bl.a. av konstitutionsutskottets\r\nutfrågning av Ove Bring den 17 mars är alla i dag\r\nganska eniga om hur stadgan skall tolkas. Artikel\r\n42 säger att enbart om de sanktionsåtgärder som\r\nbeslutats enligt artikel 41 är otillräckliga får man\r\ninskrida med vapenmakt. Artikel 43 kräver att\r\nväpnade åtgärder föregås av särskilda avtal mellan\r\nsäkerhetsrådet och de stater som skall bidra med\r\nmilitära insatser. Några sådana avtal med FN kom\r\naldrig till stånd.</pre><pre>Ove Bring sade i utfrågningen att säkerhetsrådets\r\nbeslut ''helt klart inte var tanken bakom FN-\r\nstadgans artikel 42''. Men enligt Bring hade\r\nmajoriteten i FN godtagit denna ''innovation''.\r\nDetta ''artikel 41 1/2-beslut'', som det ibland kallas\r\nav folkrättsjuristerna, fick ett slags tyst accept.</pre><pre>Någon utvärdering av effekten av sanktionerna\r\ngjordes inte av FN innan Operation ökenstormen\r\ninleddes. Forskare i USA har gjort sådana studier,\r\noch deras slutsats var att de ekonomiska\r\nsanktionerna skulle få effekt. Amerikanska\r\nexperter sade i slutet av oktober 1990 att\r\nreservdelarna till Iraks viktiga vapen skulle ta slut\r\ninom sex--nio månader. USA:s ÖB Colin Powell\r\nsade att sanktionerna skulle få en förlamande effekt\r\npå Iraks militärmakt. CIA-chefen William Webster\r\nsade i ett kongressförhör den 6 december 1990 att\r\ndet irakiska flygvapnet skulle förlora i beredskap\r\ninom tre--sex månader.</pre><pre>När säkerhetsrådet genom resolution 678 gav USA\r\noch dess allierade fullmakt att ingripa\r\növerlämnades bedömningen av sanktionernas\r\neffekter till USA. Då kom andra överväganden att\r\npåverka beslutet. Att president Bush övergav\r\nsanktionslinjen till förmån för krigslinjen berodde\r\ninte på att han bedömde sanktionerna som\r\nverkningslösa utan på att han den 8 november, efter\r\nett möte med sina militära rådgivare, beslutade\r\nfördubbla USA-styrkan i Gulfen. Då förlorade\r\nUSA förmågan till truppavlösningar, eftersom det\r\ninte fanns tillräckligt med manskap. Ordföranden i\r\nsenatens militärutskott beklagade att Bush hade\r\növergivit sin ursprungliga strategi med ekonomiska\r\nsanktioner, militärt hot och tålamod och i stället\r\nbeordrat så kraftiga militära förstärkningar i\r\nPersiska viken att dessa inte kunde bibehållas under\r\nlängre tid.</pre><pre>Slutsatsen av detta är att det militära ingripandet\r\nmot Irak inte var en FN-aktion utan måste tolkas\r\nsom ett av FN:s säkerhetsråd auktoriserat\r\nkollektivt självförsvar enligt FN-stadgans artikel\r\n51. För denna tolkning talar också resolutionens\r\nformulering att bemyndiga ''medlemsstater som\r\nsamarbetar med Kuwaits regering att tillgripa alla\r\nnödvändiga medel''.</pre><pre>Detta framgår också av vad dåvarande\r\nutrikesminister Sten Andersson sade i riksdagen\r\nden 17 januari 1991. Enligt honom hade regeringen\r\narbetat för att säkerhetsrådet skulle fatta beslut\r\nenligt artikel 42. ''Det gick inte. Då anslöt vi oss till\r\nden resolution som beslutades då.'' sade Sten\r\nAndersson.</pre><pre>Någon skyldighet för FN:s medlemsstater att\r\nmedverka i kollektivt försvar föreligger inte enligt\r\nFN-stadgan. I det här behandlade fallet fanns\r\nendast säkerhetsrådets uppmaning att lämna\r\n''appropriate support'' -- vilket betyder ungefär\r\n''lämpligt stöd''. Varje land fick själv besluta, och\r\nflertalet av FN:s medlemmar valde att inte\r\nmedverka. Den svenska regeringen var sålunda\r\ninte tvungen att ge tillstånd för vapenexport till de\r\nländer som deltog i de militära aktionerna mot Irak.</pre><pre>Också FN:s generalsekreterare de Cuellar\r\nifrågasatte krigets karaktär. De allierades seger\r\növer Irak är inte någon direkt seger för FN,\r\neftersom detta krig inte var FN:s; general\r\nSchwarzkopf bar ingen blå hjälm, sade de Cuellar\r\ninför Europaparlamentet i april 1991. Han varnade\r\nför att en sådan mångnationell allians kan maskera\r\nen enda nations intressen.</pre><pre>Kan man verkligen påstå att säkerhetsrådet\r\nbeslutade om åtgärder? I resolution 678 hette det\r\natt säkerhetsrådet ''auktoriserar medlemsstater\r\nsom samarbetar med Kuwaits regering att tillgripa\r\nalla nödvändiga medel''. Exempelvis Indien\r\nerkände inte att de USA-ledda styrkorna hade FN-\r\nmandat att starta militära operationer.</pre><pre>Också det sätt på vilket säkerhetsrådet antog\r\nresolution 678 har ifrågasatts. Enligt FN-stadgans\r\nartikel 27 krävs bifall av nio av rådets medlemmar,\r\nbland dem de ständiga medlemmarna. En av de\r\nständiga medlemmarna, Kina, lade ner sin röst. I\r\noch med att den kinesiske delegaten inte bestred\r\nordförandens summering av beslutet ansågs Kina\r\nha bifallit detsamma.</pre><pre>Denna andra ''innovation'' -- att en nedlagd röst\r\ntolkas som bifall -- bygger på att det utbildats en\r\npraxis att godkänna en sådan omröstning. Men\r\nKinas röstförklaring var minst sagt tvetydig. Å ena\r\nsidan sade Kinas utrikesminister sig ha svårigheter\r\natt rösta för en resolution som tillåter militär\r\naktion, men å andra sidan ville han inte rösta mot\r\nden, eftersom den uppmanade Irak att efterleva\r\nsäkerhetsrådets tidigare resolutioner. Han sade:\r\n''Den kinesiska regeringen vidhåller fortfarande att\r\ndet internationella samfundet måste upprätthålla\r\noch stärka sitt politiska, diplomatiska och\r\nekonomiska tryck på Irak. Så länge det finns en\r\nglimt av hopp...''</pre><pre>Kinas agerande påverkades starkt av dess intresse\r\nav att få USA att återuppta sina ekonomiska\r\nrelationer med Kina, som frystes efter massakern\r\npå Himmelska fridens torg. Som tack fick den\r\nkinesiske utrikesministern avlägga ett officiellt\r\nbesök i Vita huset. Asiatiska utvecklingsbanken\r\nbeviljade den 29 november 1990 ett lån till Kina,\r\noch Världsbanken gjorde detsamma den 4\r\ndecember.</pre><pre>USA utövade kraftfulla påtryckningar på flertalet\r\nmedlemmar av säkerhetsrådet. Vad som hände\r\nframgår också av Bushs kommentar: ''The\r\nSecretary of State has been engaged in a marathon\r\nto get the United Nations on board.'' I översättning\r\nungefär: Utrikesministern har engagerats i ett\r\nmaratonlopp för att få med Förenta nationerna på\r\nbåten. Det sätt på vilket resolution 678 drevs\r\nigenom av USA i säkerhetsrådet var ett uttryck för\r\nstormaktspolitik. Att acceptera resultatet av en\r\nsådan stormaktspolitik som ett slags\r\nvidareutveckling av FN-stadgan strider mot normal\r\nrättsuppfattning.</pre><pre>Ove Bring och andra hävdar således att det är\r\nmöjligt att vidga FN-stadgan genom\r\n''innovationer''. Allt FN gör behöver alltså inte stå\r\ni själva stadgan. Denna kan vidgas på olika sätt.\r\nInom associationsrätten resonerar man på samma\r\nsätt, men en absolut förutsättning för att vidga en\r\nstadga är att lika många medlemmar är med på\r\ndetta som det krävs för att åstadkomma en formell\r\nstadgeändring. I FN krävs enligt artikel 108 att två\r\ntredjedelar av generalförsamlingens medlemmar\r\nantagit ändringarna. Förelåg en sådan majoritet?\r\nDet vet vi inte. Regeringen borde därför ha begärt\r\natt generalförsamlingen inkallades, vilket flera\r\nandra regeringar gjorde.</pre><pre>F.d. kabinettssekreterare Sverker Åström föreslog\r\npå våren 1991 att Sverige borde ta initiativ till en\r\ndiskussion bland FN:s medlemsstater om hur man\r\nskulle kunna forma en ''äkta säkerhetsordning'' i\r\nFN. Han skrev också i en tidningsartikel att den\r\njuridiska frågan borde skiljas från den politiska,\r\nsom rör frågan om de ''fruktansvärda kostnaderna\r\nför kriget kunde ha undvikits eller reducerats och\r\nde önskvärda resultaten åstadkommits på andra\r\nvägar''.</pre><pre>Iraks angrepp på Kuwait var ett illdåd, och Saddam\r\nHussein är en massmördare. Men resultatet av\r\nkriget är att Saddam sitter kvar. Någon\r\nMellanösternfred är inte i sikte. En våldsam\r\nkapprustning har startat. Enligt Financial Times\r\nden 11 maj är vapenförsäljningar till området i\r\nstorleksordningen 30 miljarder dollar på gång. Den\r\nstörsta leverantören är som vanligt USA, med\r\nleveranser motsvarande 19 miljarder dollar efter\r\nGulfkriget. Den största köparen är Saudiarabien,\r\nsom beställt vapen för 15 miljarder dollar. Andra\r\nsom upprustar stort är Iran, Turkiet, Syrien och\r\nIsrael.</pre><pre>Vad som är än mer oroande är att Gulfkriget väckte\r\naptiten på högteknologiska vapen, de ''smarta''\r\nbomber, raketer och granater vilkas träffsäkerhet\r\ndemonstrerades på TV-skärmarna över hela\r\nvärlden.</pre><pre>I USA, som förde Gulfkriget på FN:s vägnar för\r\natt -- som resolution 678 föreskrev -- återställa\r\nsäkerheten i regionen, växer fruktan för att Israel\r\nskall lockas att företa ett preventivanfall på Syrien\r\nför att slå ut de missiler med 500 km räckvidd som\r\nSyrien uppges ha kontrakterat från Kina 1987.\r\nIsrael fruktar också att Syrien har fått så mycket\r\nsom 80 Scud-raketer från Nordkorea.</pre><pre>Var det alltså detta som FN gick i krig för?</pre><pre>Ett USA-dominerat FN är ingen garant för att\r\nfreden skall upprätthållas och folkrätten efterlevas.\r\nVi kan redan nu ana hur Gulfkriget kommer att\r\nbedömas av historikerna: ett nederlag för FN som\r\nvärldssamfundets organ för att ''upprätthålla\r\ninternationell fred och säkerhet'', som det heter i\r\nFN-stadgan.</pre><pre>FN fick aldrig en chans att åstadkomma de\r\nönskvärda resultaten med andra medel än dem som\r\npresident Bush valde.</pre><pre>Med det här vill jag yrka bifall till min\r\nmeningsyttring i denna del.</pre><pre>Anf. 37  KURT OVE JOHANSSON (s):</pre><pre>Herr talman! En sak är Johan Lönnroth och jag\r\nnaturligtvis överens om, och det är att krig är\r\nfasansfulla. Det s.k. Gulfkriget utgör inget\r\nundantag härvidlag. Kriget hade kunnat undvikas\r\nom Saddam Hussein hade tagit sitt förnuft till\r\nfånga. Vi beklagar alla att han inte gjorde det.\r\nMiljoner oskyldiga människor lider alltjämt av\r\nsviterna av Saddam Husseins despotism och\r\noerhörda brott mot folkrätten.</pre><pre>Den svenska regeringens åtgärder under Gulfkriget\r\ngranskades mycket ingående i fjol och redovisades\r\nutförligt i det årets KU-betänkande. Granskningen\r\ndå föranledde inte någon kritik mot regeringen,\r\nvare sig från utskottets eller från riksdagens sida.\r\nDet är riktigt, som Johan Lönnroth nämnde, att\r\nden dåvarande utrikesministern Sten Andersson\r\nvid en utfrågning med utskottet sade att man från\r\nsvensk sida hellre hade sett ett beslut enligt artikel\r\n42.</pre><pre>Något nytt har inte tillförts ärendet i år, och Johan\r\nLönnroths meningsyttring ter sig utifrån\r\nkonstitutionella utgångspunkter ganska obegriplig.\r\nDet var väl ett i många stycken fint anförande som\r\nhan höll, men vi måste komma ihåg att vi ingalunda\r\ngranskar Förenta nationerna -- mycket av hans\r\nanförande gällde ju Förenta nationerna. Vi\r\ngranskar den socialdemokratiska regeringens\r\nhandlande under tiden som Gulfkrisen pågick.</pre><pre>Fakta i målet är följande:</pre><pre>1. Iraks invasion i Kuwait var ett flagrant brott mot\r\ninternationell fred och säkerhet. FN:s säkerhetsråd\r\nfördömde omedelbart invasionen.</pre><pre>2. Den svenska regeringen stödde säkerhetsrådets\r\nsamtliga 13 reservationer mot Irak.</pre><pre>3. Enligt FN-stadgans artikel 25 är\r\nmedlemsstaterna skyldiga att ''godtaga och\r\nverkställa säkerhetsrådets beslut''.</pre><pre>4. Säkerhetsrådets resolution 678 var ett giltigt\r\nrådsbeslut, som för Sveriges vidkommande innebar\r\nen juridiskt bindande uppmaning att överväga och\r\nom möjligt lämna lämpligt stöd till FN-insatsen i\r\nGulfen.</pre><pre>5. Den socialdemokratiska regeringen höll med sitt\r\nhandlande på ett föredömligt sätt utrikesnämnden\r\nà jour med händelseförloppet i Gulfkrisen.</pre><pre>6. Innehållet i Johan Lönnroths meningsyttring i\r\ndenna fråga saknar konstitutionell skärpa.\r\nMeningsyttringen är en rent politisk inlaga och hör\r\negentligen inte hemma i en konstitutionell\r\ngranskning av den svenska regeringen.</pre><pre>Anf. 38  JOHAN LÖNNROTH (v):</pre><pre>Herr talman! Den anmälan som lämnades in på den\r\nhär punkten kom inte från oss, utan jag tror att det\r\nvar en Folkpartianmälan. Anledningen förmodar\r\njag var att det stämningsläge som rådde förra året,\r\nnär konstitutionsutskottet och riksdagen\r\nbehandlade frågan, var av den karaktären att det\r\nvar svårt att föra debatten. Vi hade inget historiskt\r\nperspektiv på frågan.</pre><pre>Frågan är faktiskt också konstitutionell. Jag är\r\nnaturligtvis medveten om att mycket av det som jag\r\nsade har en mera allmänt politisk innebörd, men\r\nanledningen till att jag drog upp hela historien är att\r\nvi skall bedöma just det konstitutionella innehållet\r\ni regeringens handlande.</pre><pre>Vad jag försökte visa i mitt anförande var just detta\r\natt regeringen inte var juridiskt bunden att vidta de\r\nolika stödåtgärderna, att tillåta vapenexport och\r\nandra saker som man gjorde under Irakkriget. Kurt\r\nOve Johansson har inte bemött mitt inlägg på\r\ndenna punkt. Jag har alltså redovisat alla de\r\nbedömningar som olika jurister och experter har\r\ngjort av hur man skall tolka FN-stadgan, och det\r\nråder i dag en mycket stor osäkerhet.</pre><pre>Jag tycker att man kan dra slutsatsen på det sätt\r\nsom jag gör i meningsyttringen, att regeringen\r\nborde ha begärt att generalförsamlingen inkallades\r\nför att ta ställning till säkerhetsrådets resolution.</pre><pre>Anf. 39  KURT OVE JOHANSSON (s):</pre><pre>Herr talman! Jag vidhåller att de synpunkter som\r\nJohan Lönnroth har framfört i sin meningsyttring\r\negentligen inte hör hemma i en konstitutionell\r\ndiskussion när det gäller granskningen av en svensk\r\nregering. Jag tycker att jag har mycket goda skäl för\r\ndet, när jag tittar på vad Johan Lönnroth har\r\nskrivit. Jag skall ta några exempel.</pre><pre>Johan Lönnroth säger följande:</pre><pre>''Regeringen borde ha beslutat att Sverige inte i\r\nnågon form skulle medverka i USA-alliansens\r\nkrig.''</pre><pre>Det påståendet får naturligtvis stå för Johan\r\nLönnroth, men ett faktum är att FN:s säkerhetsråds\r\nresolution 678 var, som jag sade i min inledning, ett\r\ngiltigt rådsbeslut. Det var en juridiskt bindande\r\nuppmaning till Sverige att överväga och om möjligt\r\nlämna lämpligt stöd till insatsen i Gulfkrisen. Det\r\nvar alltså inget konstitutionellt brott av regeringen\r\nnär den t.ex. svarade ja på britternas vädjan om\r\nhjälp på sjukvårdsområdet.</pre><pre>Johan Lönnroth säger i en annan mening:\r\n''Regeringen borde ha verkat för att återbörda\r\nbeslutsrätten till FN.'' Ja, det må vara Johan\r\nLönnroths politiska uppfattning, men att\r\nregeringen inte gjorde som han önskade var ju inget\r\nkonstitutionellt brott. Detta är en diskussion som vi\r\nför i dag utifrån konstitutionella utgångspunkter.\r\nMan kan bena upp Johan Lönnroths\r\nmeningsyttring mening för mening och bevisa att\r\nvad Johan Lönnroth har skrivit är en politisk inlaga,\r\nsom är fullständigt ointressant från konstitutionell\r\nsynpunkt. Detta är ett obestidligt faktum.</pre><pre>Anf. 40  JOHAN LÖNNROTH (v):</pre><pre>Herr talman! Även Ove Bring, som ju försvarar\r\nregeringens handlande i den här frågan, uttalade\r\nmycket klart i den utfrågning som också Kurt Ove\r\nJohansson var med på att tanken bakom\r\nFN:stadgans artikel 42 inte var den typ av krig som\r\nhär kom att föras. Han kallade det för en\r\ninnovation.</pre><pre>Det har alltså utbrutit en mycket intressant rättslig\r\ndebatt om just denna fråga. Kurt Ove Johansson\r\nkommenterade över huvud taget inte denna\r\ndiskussion eller det jag hävdade i mitt inlägg,\r\nnämligen att det faktiskt var så att Sveriges regering\r\ninte beroende på detta FN-beslut var skyldig att\r\nvidta de olika åtgärder -- exportera vapen och andra\r\nsådana saker -- som man gjorde.</pre><pre>Sedan då till frågan, vad det är vi skall granska. Jag\r\nhar förstått det så att det är en uppgift för\r\nkonstitutionsutskottet att studera hur regeringen\r\nföljer olika internationella avtal. Hur Sveriges\r\nregering agerar i FN är ett ämne också för\r\nkonstitutionsutskottet.</pre><pre>Det faktum att utskottet godkände anmälan att\r\ngranska frågan över huvud taget är väl också ett\r\ntecken på att frågan har konstitutionella aspekter --\r\nannars borde ni väl ha avslagit denna begäran? Jag\r\nvill fråga Kurt Ove Johansson: Vad är det då enligt\r\nKurt Ove Johanssons mening för agerande i FN\r\nsom är godkända för konstitutionell diskussion?</pre><pre>Anf. 41  KURT OVE JOHANSSON (s):</pre><pre>Herr talman! Jag tror att det kan finnas anledning\r\natt på nytt göra ett par markeringar.</pre><pre>Jag försöker tala om för Johan Lönnroth att hans\r\nmeningsyttring saknar konstitutionellt intresse.\r\nDet behöver inte nödvändigtvis betyda att utskottet\r\ninte skulle behandla en anmälan om ett\r\ngranskningsärende. En anmälan om ett\r\ngranskningsärende kan ju ha sitt intresse från\r\nkonstitutionell synpunkt, men den meningsyttring\r\nsom Johan Lönnroth skriver har ju inte utskottet\r\nnågot inflytande över. Det är skilda saker.</pre><pre>Dessutom har ju Bring inte heller uttalat sig om\r\nlödigheten i den meningsyttring som Johan\r\nLönnroth har avgivit.</pre><pre>Om vi då går tillbaka till den fråga som Johan\r\nLönnroth har berört konstaterar jag att Johan\r\nLönnroth i alla fall har lyckats komma fram till att\r\nSäkerhetsrådets resolution 678 för Sveriges\r\nvidkommande innebar -- det framgår av hans\r\nmeningsyttring -- att regeringen inte var tvungen,\r\nsom Johan Lönnroth sade, att ge tillstånd för\r\nvapenexport till de länder som deltog i FN-aktionen\r\nmot Irak. Men därmed har ju Johan Lönnroth\r\nindirekt medgivit att regeringen efter prövning\r\nmycket väl kunde fatta ett sådant beslut. Och detta\r\nkunde regeringen göra utan att göra något\r\nkonstitutionellt klandervärt.</pre><pre>Att Johan Lönnroth sedan inte politiskt tyckte om\r\nregeringens ställningstagande i samband med\r\nGulfkrisen är en helt annan sak. Det får Johan\r\nLönnroth inte blanda ihop med sin uppgift som\r\ngranskare i konstitutionella frågor. Det tycker jag\r\när viktigt att framhålla i den här debatten.</pre><pre>Anf. 42  JOHAN LÖNNROTH (v):</pre><pre>Herr talman! Den konstitutionella aspekten är\r\nregeringens motivering till besluten, dvs. det\r\nfaktum att man hänvisade till FN-stadgan och\r\nhävdade att man var tvungen att agera på det sätt\r\nman faktiskt gjorde. De konstitutionella\r\nsynpunkterna handlar om tolkning av\r\ninternationella avtal och speciellt då Sveriges roll i\r\nFN.</pre><pre>Krigsmaterielexport</pre><pre>Anf. 43  YLVA ANNERSTEDT (fp):</pre><pre>Herr talman! Liksom tidigare år har\r\nkrigsmaterielexporten i år stått på vår\r\ngranskningslista. För Folkpartiet liberalernas del är\r\ndet framför allt de s.k. Englandsavtalen och\r\nkännedomen om deras innebörd som enligt vår\r\nmening inte klarlagts tillräckligt.</pre><pre>Granskningen har inte givit säkert belägg för att det\r\n1986 funnits kännedom om de avtalen i\r\nregeringskretsen. Däremot visar utredningen att\r\nkännedom om dessa avtal har funnits i\r\nregeringskansliet, och det tycker vi borde ha\r\nframgått av betänkandet. Eftersom det inte gör det\r\nhar vi reserverat oss på den punkten. Jag yrkar\r\nbifall till reservation 2.</pre><pre>Anf. 44  JOHAN LÖNNROTH (v):</pre><pre>Herr talman! Det som gör att vi tar upp detta gamla\r\nämne igen är bl.a. en tidigare okänd promemoria\r\nav Carl Algernon till utrikesnämndens möte den 12\r\ndecember 1986. Där står: ''År 1963 tecknade FFV\r\navtal med War Office, numera Ministry of Defence,\r\nLondon, om leverans och licenstillverkning i\r\nStorbritannien av vapensystemet Carl Gustav.\r\nAvtalet medgav rätt för köparen att förse vissa\r\nländer, ''protected colonies and mandated\r\nterritories', med materielen i fråga.'' -- Det står\r\nalltså ''materielen'' i pluralis.</pre><pre>Det här kan inte tolkas på annat sätt än så att det\r\nhandlar om två olika saker -- å ena sidan leveranser\r\noch å andra sidan licenstillverkad materiel.\r\nKrigsmaterielinspektören Sven Hirdman kunde\r\nunder KU-utfrågningen ''möjligen hålla med om att\r\nom det enda underlag som hade presenterats för\r\nAnita Gradin och regeringen i december 1986 hade\r\nvarit detta stycke och ingenting annat, så borde\r\nman kanske ha ställt vissa frågor, men nu finns det\r\nen fortsättning på denna promemoria, och\r\nstatsråden läser hela promemorian, inte bara ett\r\nstycke.'' -- Det sade alltså Hirdman.</pre><pre>I andra stycket av Algernons PM, fortsatte\r\nHirdman, står det att den brittiske tillverkaren\r\nhade svårigheter och inte kunde försörja de länder\r\nsom han tidigare hade försörjt, och därför vände de\r\nsig direkt till Sverige. ''Det var så Anita Gradin och\r\nalla andra uppfattade saken. De läste hela\r\nmaterialet, och de fick inga andra upplysningar.''</pre><pre>Men man måste nog ändå tycka att den inledande\r\ndelen av Algernons PM från december 1986 borde\r\nha lett till misstänksamhet i regeringskretsen,\r\noavsett vad som stod sedan. Det vore också\r\nmärkligt om inte de borgerliga ledamöterna i\r\nutrikesnämnden ställde frågor om det här när de\r\ninformerades på basis av Algernons PM.</pre><pre>Sven Hirdman sade också under utfrågningen att\r\ndenna bild -- dvs. att det bara handlade om\r\nlicenstillverkat material -- också stämde med den\r\ninformation som fanns ''institutionellt i\r\nregeringskansliet'', eftersom det fanns en\r\npromemoria från FFV från 1978 där man sade att\r\ndet förekom licenstillverkning av själva\r\ngranatgeväret i Storbritannien, som försörjde sina\r\nsamväldesländer.</pre><pre>Men Hirdman nämnde inte att det också fanns en\r\nannan PM på UD, från 1980, som sade att det\r\nenbart var ammunitionen till granatgeväret som var\r\nlicenstillverkad. Redan den dåvarande borgerliga\r\nregeringen borde ha kunnat dra slutsatser av dessa\r\nmotsägande uppgifter.</pre><pre>Jag vet inte heller riktigt vad\r\nkrigsmaterielinspektören menar med att uppgifter\r\nfanns ''institutionellt'' inom regeringskansliet, men\r\ndet var ju också så att Bengt Mattson på FFV\r\ninformerade Algernon redan 1984. Mattsons\r\npromemoria från den 30 juni 1986 hade också varit\r\npå cirkulation inom UD. Bl.a. har det i året\r\ngranskning framkommit att nuvarande chefen för\r\nförsvarsdepartementets utrikesavdelning, Göran\r\nde Geer, som då var stationerad vid svenska\r\nambassaden i London, hade fått Mattsons PM via\r\nAlgernon.</pre><pre></pre><pre>Jag ställer mig också något undrande när det gäller\r\nden promemoria av Algernon som har kommit\r\nfram först nu. Gick man inte igenom alla hans\r\npapper efter den tragiska händelsen i tunnelbanan?\r\nOch vad hände i regeringskansliet sedan Sten\r\nAndersson sagt att hela vapenbyken skulle tvättas?\r\nEtt underlagsmaterial inför ett\r\nutrikesnämndssammanträde som skulle ta upp just\r\ndetta -- dessutom kanske den sista skrivelse som\r\nAlgernon författat -- måste väl ha varit\r\nhögintressant.</pre><pre>Sten Andersson sade vid KU-förhör den 2 april\r\n1987: ''Vi har sålt vapnen till England, som sedan\r\nhelt lagligt har sålt dem vidare för länge sedan.''\r\nDet kan ju ha varit så, att tungan slant på Sten\r\nAndersson, men jag kan inte tycka att man behöver\r\nvara särskilt konspiratorisk för att anse att också\r\ndetta vittnar om att man inom regeringen kände till\r\navtalets rätta innebörd. Med tanke på den\r\nsynnerligen milda behandling som dessa\r\nmotsägelser har fått av Anders Björck och andra\r\nborgerliga politiker i konstitutionsutskottet,\r\nkänner jag mig faktiskt ganska säker på att man\r\nockså där visste en hel del om vad det egentligen\r\nhandlade om.</pre><pre>Det framstår som anmärkningsvärt -- och jag tycker\r\natt det ordet är ganska milt -- om alla dessa\r\nuppgifter om att svenska vapen levererades vidare\r\nfrån England inte skulle ha spritts också inom\r\nregeringen redan under 1986 och senast i januari\r\n1987.</pre><pre>Jag går sedan över till den andra delen av min\r\nmeningsyttring som gäller Indien. Jag får nöja mig\r\nmed sådant som kan offentliggöras. Jag har varit\r\nnoggrann med att inte läsa innantill ur hemliga\r\nhandlingar. Årets granskning har, som jag\r\nframhåller i min meningsyttring, bekräftat\r\nuppgifter om ett möte mellan Indiens biträdande\r\nutrikesminister Natwar Singh och dåvarande\r\nutrikesministern Sten Andersson den 30 september\r\n1987. Innebörden av vad Singh sade var att Bofors\r\nskulle lämna uppgifter som sannolikt innehöll\r\nsådant som var besvärande för både Indien och\r\nSverige.</pre><pre>Existensen av denna indiska varning förnekades av\r\nSten Andersson under en KU-utfrågning den 3\r\napril 1990. Att den är intressant beror på att den\r\ndåvarande utrikesministern i ganska aggressiva\r\nordalag uppmanade Bofors att släppa allt som\r\nBofors visste i augusti och september 1987. Men\r\nefter den 30 september bytte Sten Andersson\r\ntonläge och försvarade faktiskt Bofors mot\r\nanklagelser för att ha gjort några fel.</pre><pre>Jag vill uppmana Sten Andersson och den\r\nnuvarande regeringen att än en gång offentligt\r\nställa kravet att släppa fram hela sanningen, om det\r\nnu fortfarande finns uppgifter i Bofors som inte har\r\nkommit fram.</pre><pre>Med det sagda vill jag yrka bifall till min\r\nmeningsyttring också i denna del.</pre><pre>Anf. 45  KURT OVE JOHANSSON (s):</pre><pre>Herr talman! Knappast några frågor under senare\r\når har blivit så väl genomlysta och granskade som\r\nregeringarnas handläggning av export av svensk\r\nkrigsmateriel. Detta gäller inte minst de s.k.\r\nEnglandsavtalen, som ånyo tas upp i en reservation\r\nav Ingela Mårtensson och i en meningsyttring av\r\nJohan Lönnroth.</pre><pre>Det är ju inte bara konstitutionsutskottet som har\r\ngranskat exporten av krigsmateriel.\r\nMedborgarkommissionen har också lagt ned ett\r\nförtjänstfullt arbete på det här området. I några fall\r\nhar frågor om otillåten vidareexport av\r\nkrigsmateriel även prövats av våra rättsvårdande\r\nmyndigheter. Den granskning som genomförts har\r\ni vissa stycken renderat kritik.\r\nKonstitutionsutskottet uttalade i t.ex.\r\ngranskningsbetänkandet 86/87 att regeringarna på\r\nett tidigare stadium borde ha kunnat misstänka att\r\ninte allt stod rätt till. Konstitutionsutskottet har\r\nockså understrukit att regeringarna inte har varit\r\ntillräckligt observanta på hur\r\nkrigsmaterielinspektionen på sin tid utövade sin\r\nverksamhet.</pre><pre>I 90/91 års betänkande påtalade\r\nkonstitutionsutskottet att handläggningen 1980 av\r\nett ärende om export till Singapore tydde på en\r\nanmärkningsvärd brist på vaksamhet inom\r\nregeringskansliet.</pre><pre>När det gäller de s.k. Englandsavtalen är det av\r\nsärskilt intresse att ta del av JK:s utredning från\r\n1989 angående granatgeväret Carl Gustaf. JK\r\nkonstaterar att den omständigheten att\r\nregeringsledamöter och tjänstemän inom\r\nregeringskansliet måste antas ha varit väl medvetna\r\nom Englandsavtalens innehåll när avtalen slöts inte\r\ninneburit, att de också kunnat sluta sig till eller\r\nmisstänka att avtalen skulle komma att tillämpas på\r\ndet sätt som blev fallet.</pre><pre>Den som kanske bäst beskrivit hur man inom\r\nregeringskansliet och regeringarna har sett på\r\nEnglandsavtalen är krigsmaterielinspektören Sven\r\nHirdman. Han har gjort det utförligt vid flera\r\nutfrågningar inför utskottet, så också i år. Detta\r\nborde kanske ha besparat Johan Lönnroth och\r\nIngela Mårtensson vissa skrivningar under rubriken\r\nSåvitt avser viss export från FFV.</pre><pre>I massmedia, utanför konstitutionsutskottets\r\ngranskning, har Johan Lönnroth försökt att göra ett\r\nstort nummer av de samtal som utrikesminister\r\nSten Andersson förde 1987 i New York med Natwar\r\nSingh, som då var biträdande utrikesminister i\r\nIndien. Johan Lönnroths insinuationer i massmedia\r\nom att Sten Andersson skulle ha något att dölja är\r\nenligt min mening ovärdigt en ledamot av\r\nkonstitutionsutskottet. För att göra sådana\r\npåståenden skall man, Johan Lönnroth, ha mycket\r\nordentligt på fötterna. Det har inte Johan\r\nLönnroth.</pre><pre>Vad som förekom vid dessa samtal granskades\r\nmycket ingående av konstitutionsutskottet för två\r\når sedan. Sten Andersson redovisade då vid en\r\nutfrågning i utskottet utförligt sina samtal med\r\nNatwar Singh. Något som egentligen är nytt har\r\nsedan dess inte framkommit.\r\nKonstitutionsutskottet har i årets granskning inte\r\nfunnit anledning att på nytt pröva denna fråga.</pre><pre>Jag har naturligtvis också tagit del av tidningarnas\r\nskriverier och också sett en del i televisionen. Jag\r\nmenar att Johan Lönnroth har dragit alldeles för\r\nlångtgående slutsatser av innehållet i de\r\nifrågavarande uppteckningarna. Även jag har ju\r\nläst dessa.</pre><pre>Johan Lönnroths villighet att kommentera hemligt\r\nmaterial kan ju, om det fortsätter på det sätt som\r\nhan har excellerat i, medföra att det uppstår\r\nsvårigheter för konstitutionsutskottet att i en\r\nframtid utföra sitt granskningsarbete. Precis som\r\nvissa andra har sagt här tidigare tror jag att Johan\r\nLönnroth borde vara mera sparsam när det gäller\r\natt göra kommentarer på så lösa grunder som det\r\nhär är fråga om. Att bygga så långtgående\r\nbeskyllningar mot Sten Andersson, som Johan\r\nLönnroth gör på basis av uppteckningarna, är, jag\r\nupprepar det, ovärdigt en ledamot av\r\nkonstitutionsutskottet. Johan Lönnroth har\r\nalldeles för dåligt underlag för att säga att Sten\r\nAndersson skulle ha dolt någonting från de samtal\r\nsom han redovisade inför konstitutionsutskottet för\r\ntvå år sedan.</pre><pre>Sedan är det naturligtvis rätt intressant att Johan\r\nLönnroth här diskuterar ett betänkande som\r\nutskottet lade fram för två år sedan och vars förslag\r\nriksdagen anslöt sig till. Konstitutionsutskottet har\r\nnaturligtvis inte funnit anledning att ta upp saken\r\ntill förnyad prövning, eftersom någonting nytt\r\negentligen inte har tillkommit sedan vi prövade\r\nfrågan vid föregående tillfälle.</pre><pre>Anf. 46  JOHAN LÖNNROTH (v):</pre><pre>Herr talman! När det gäller Englandsavtalen\r\nundrar jag om inte även Kurt Ove Johansson tycker\r\natt det är litet märkligt att Algernons promemoria,\r\nsom uppenbarligen är ett mycket viktigt dokument\r\ni denna fråga, har kommit fram just nu och att det\r\nfaktiskt är ett ganska bra motiv för att vi ändå\r\nfortsätter att granska denna fråga. Sten Andersson\r\nsade ju att hela denna byk skulle tvättas, och denna\r\npromemoria var ändå en ganska viktig tvättkorg,\r\nom man får säga så.</pre><pre>Såvitt jag minns var det inte jag som begärde att\r\nKU skulle ta upp Indienaffären. Den frågan\r\nväcktes på ett sammanträde, och alla var överens\r\nom att vi så att säga kunde koppla på en diskussion\r\nockså om denna fråga.</pre><pre>Kurt Ove Johansson säger att jag insinuerar. Jag\r\ntycker inte att jag insinuerar, däremot har jag\r\npåstått vissa saker. Det handlar om att det som Sten\r\nAndersson har uppgivit i tidigare KU-förhör\r\nuppenbarligen inte stämmer med verkligheten. Om\r\ndet beror på glömska eller inte har jag ingen\r\nbestämd uppfattning om.</pre><pre>Jag har varit mycket noga med mina kommentarer\r\ntill massmedia. Jag har enbart hänvisat till den text\r\nsom finns publicerad i detta betänkande. Jag har\r\nsagt att det bara är att läsa innantill.</pre><pre>Jag skall gärna erkänna att jag var genuint osäker\r\npå vad jag fick skriva i min meningsyttring. Det är\r\nnaturligtvis mycket svårt att i en sådan fråga säga\r\ndet som är själva poängen i hela denna fråga utan\r\natt röja den egentliga innebörden i ett hemligt\r\ndokument. Jag uppfattade det emellertid på ett\r\nsådant sätt att i och med att konstitutionsutskottet\r\njusterade detta betänkande den 7 maj, tror jag,\r\nhade man också godtagit att jag skrev på detta sätt\r\ni min meningsyttring. Som sagt, vad jag har gjort\r\ninför massmedia är enbart att hänvisa till den\r\noffentliga publikation som vi alla har framför oss.</pre><pre>Anf. 47  KURT OVE JOHANSSON (s):</pre><pre>Herr talman! Jag hänvisar återigen till påståendet\r\natt om det finns någon fråga som har granskats så är\r\ndet den om svensk vapenexport. Under det senaste\r\ndecenniet tror jag att vi nästan varje år har tittat på\r\ndessa frågor.</pre><pre>Vad som är intressant att kunna konstatera är att\r\ndet, trots att vi har granskat denna fråga så\r\ningående som vi har gjort -- och inte bara\r\nkonstitutionsutskottet utan även andra instanser --\r\ninte har kunnat påvisas att någon i regeringskretsen\r\nskulle ha haft kännedom om några oegentligheter.\r\nJag tycker därför att Johan Lönnroth insinuerar när\r\nhan medverkar till tidningsskriverier där det står att\r\nSten Andersson tycks ha något att dölja, Sten\r\nAndersson som vid flera tillfällen har varit i\r\nkonstitutionsutskottet och öppet redovisat de\r\nsamtal som han har haft med den indiske\r\nutrikesministern i New York. Vi har inte haft bara\r\nöppna utfrågningar med Sten Andersson, utan vi\r\nhar även haft slutna utfrågningar. Vi har verkligen\r\nställt frågor om och om igen kring olika områden.\r\nSten Andersson har då öppet redovisat sina\r\nsynpunkter.</pre><pre>När man läser betänkandet från 1989/90, då Sten\r\nAndersson också medverkade vid en utfrågning i\r\nutskottet, är det att dra för långtgående slutsatser\r\nom man av det kan läsa ut att Sten Andersson på\r\nnågot sätt skulle vilja dölja något. Jag anser alltså\r\natt man med fog kan säga att det som Sten\r\nAndersson har gjort är att vara med, så gott det har\r\nvarit möjligt, och tvättat byken, vilket han tidigare\r\nhar gett uttryck för. Jag tycker därför att det är\r\nnärmast oförskämt av Johan Lönnroth att gå ut i\r\nmassmedia och på så lösa boliner som det är fråga\r\nom framföra dessa anklagelser mot Sten\r\nAndersson.</pre><pre>Anf. 48  JOHAN LÖNNROTH (v):</pre><pre>Herr talman! Kurt Ove Johansson sade att jag hade\r\ngått ut till massmedia. Jag förmodar att han med\r\ndet menar att det är jag som går till massmedia och\r\ntalar om att de skall skriva olika saker. Så förhåller\r\ndet sig inte. Massmedia har ett intresse av denna\r\nfråga. Det är tydligen en ganska utbredd\r\nuppfattning att det finns en del saker som\r\nfortfarande är dolda. Framför allt anses det att det\r\nfinns sanningar inom Bofors som ännu inte har\r\nkommit fram. Det är därför som jag i mitt\r\nanförande uppmanade Sten Andersson att\r\nåterupprepa kravet på Bofors att släppa hela\r\nsanningen. Det skulle jag vilja att även den\r\nnuvarande regeringen gjorde. Kurt Ove Johansson\r\nfår också mycket gärna instämma i detta.</pre><pre>Anf. 49  KURT OVE JOHANSSON (s):</pre><pre>Herr talman! Vem som kommer till vem är\r\negentligen ganska ointressant. Det som är\r\nintressant är vad som sägs. Jag kan konstatera att\r\nJohan Lönnroth på mycket svaga grunder har gått\r\nut och gjort beskyllningar mot Sten Andersson om\r\natt han skulle ha något att dölja, trots att vi i vårt\r\nmaterial genom årens lopp kan visa att om det är\r\nnågon som har varit öppenhjärtig vid dessa\r\nutfrågningar så är det Sten Andersson. Jag tycker\r\nalltså att det är en oförskämdhet att i det läget gå ut\r\noch anklaga honom för att han skulle ha något att\r\ndölja i detta sammanhang.</pre><pre>När det gäller krigsmaterielexporten och eventuell\r\nkommande granskning, är det naturligtvis på det\r\nsättet att om det skulle komma fram några\r\nhandlingar som vi inte har haft möjlighet att titta på\r\nförut och som kan bedömas ha ett intressant\r\nkonstitutionellt värde, finns det naturligtvis\r\ningenting som hindrar utskottet från att på nytt ta\r\nupp denna fråga.</pre><pre>Det som jag tycker är så intressant i sammanhanget\r\när att ingen, trots att medborgarkommissionen,\r\nkonstitutionsutskottet och en rad rättsvårdande\r\ninstanser har granskat krigsmaterielexportfrågor,\r\nännu har kunnat påvisa att det skulle finnas någon\r\nkännedom i regeringskansliet om otillbörlig\r\nvapenexport. Jag tycker alltså att det ändå vore\r\nrimligt att Johan Lönnroth medgav detta, därför att\r\ninte ens Johan Lönnroth under denna debatt har\r\nkunnat peka på några oegentligheter.</pre><pre>Han har gjort det i en skrivelse i en särskild mening,\r\ndär han påpekar att han tycker att det är konstigt\r\natt man 1976 inte kände till någonting. Men läser\r\nman vad som har sagts i materialet, tycker jag att\r\nman får bevisat att så inte har varit fallet, som\r\nJohan Lönnroth påstår. Jag tycker att det hade varit\r\nhederligt om Johan Lönnroth hade kunnat medge\r\natt man, trots ingående granskning under många år,\r\ninte har kunnat påvisa några oegentligheter eller\r\nnågon kännedom i regeringskansliet.</pre><pre>Anf. 50  JOHAN LÖNNROTH (v):</pre><pre>Herr talman! Jag är en mycket stor beundrare av\r\nSten Andersson ur alla möjliga synpunkter. Jag har\r\nmycket svårt att uttala mig kritiskt om honom.\r\nMassmedia har försökt förmå mig att säga ganska\r\nhårda saker, som lögnare och annan sådant, men\r\njag har alltså inte gjort det. Däremot kan jag\r\nkonstatera att vissa saker som Sten Andersson sagt\r\nvid tidigare förhör i denna fråga inte stämmer med\r\nverkligheten. Vad orsaken till detta är har jag\r\nmycket svårt att bedöma.</pre><pre>Jag tycker som sagt inte att jag är oförskämd. Jag\r\ntycker att Kurt Ove Johanssons tonläge i en del av\r\nde utfrågningar och diskussioner som vi har haft i\r\ndessa granskningsärenden har varit -- om man nu\r\nskall använda begreppet oförskämd -- sådant att det\r\nligger ett snäpp över min nivå.</pre><pre>Vissa försvarsfrågor samt vissa underrättelse-  och\r\nsäkerhetsfrågor</pre><pre>Anf. 51  JOHAN LÖNNROTH (v):</pre><pre>Herr talman! Det här börjar bli litet av en\r\nföljetong. Jag måste få erkänna att det känns litet\r\nansträngande att kasta sig mellan olika ämnen. Nu\r\när vi framme vid den fråga som jag kanske känner\r\nallra starkast för i denna granskning. Dels har det\r\ndär kommit fram mycket litet, dels finns det en\r\nsanning som i stort sett alla känner till och som det\r\nnu faktiskt finns ett visst hopp om att äntligen få\r\ninskriven i riksdagens handlingar.</pre><pre>Försvarsutskottet granskade IB-affären redan\r\nhösten 1973 och kom fram till att\r\n''underrättelsetjänsten inte bedrevs på ett sätt som\r\nstred mot vår deklarerade utrikespolitiska linje, att\r\ndet inte fanns någon hemlig budget för\r\nunderrättelsetjänsten utöver de medel som\r\nanvisades av regering och riksdag och att registren\r\nhos den dåvarande rikspolisstyrelsens\r\nsäkerhetsavdelning samt försvarsstabens\r\nsäkerhetsavdelning och särskilda byrå inte hade\r\nkaraktären av åsiktsregister''.</pre><pre>Detta är fortfarande den officiella sanningen, trots\r\natt det skrivits och sagts spalt-  och protokollmeter\r\nav sådant som pekar i en helt annan riktning. Jag\r\nskall inte trötta er med hela historien. Jag är\r\nfaktiskt, liksom många andra, ganska trött på IB-\r\naffären och önskar ärligt att vi kunde förpassa den\r\ntill historieböckerna. Men det måste vara\r\nsanningen som står i historieböckerna.</pre><pre>Bertil Lewin är en välkänd socialdemokratisk\r\npolitiker och fackföreningsman från Göteborg som\r\njag känner. Jag har suttit tillsammans med honom\r\ni Göteborgs kommunfullmäktige. Alla som känner\r\nhonom vet att han är en person som talar sanning.\r\nHan intervjuades i TV om IB den 5 september förra\r\nåret. Han sade bl.a.: ''Min uppgift var att kartlägga\r\nextremismen. Jag hade åren 1974--75 ett litet\r\nkartotek på 50--100 namn, som jag rapporterade till\r\nIngvar Paues i Stockholm. Jag trodde att jag\r\narbetade för partiet. Det militära intresset måste ha\r\nvarit litet. Jag såg det som en nödvändig\r\nverksamhet.''</pre><pre>IB användes av Socialdemokratiska partiet och\r\nfortsatte med sin åsiktsregistrering fram till\r\nåtminstone 1975. Det finns dock fortfarande ingen\r\nkänd tidpunkt då verksamheten upphörde. Och det\r\nfinns ingen dokumentation om när och hur\r\nregistren förstördes. De närmast inblandade har\r\nvägrat att ställa upp för intervjuer. Där får jag dock\r\ngöra en liten reservation, för jag hörde på radion att\r\nBirger Ellmér sade att han ville ha fram hela\r\nsanningen. Då förutsätter jag att han också är\r\nberedd att framträda offentligt, t.ex. inför KU. De\r\ntidigare hemligstämplade bilagorna till Ingvar\r\nGullnäs, som vi ju fick loss i höstas, visar att också\r\nIngvar Gullnäs slog huvudet i en mur av tystnad.</pre><pre>Jag är besviken och litet förvånad över regeringens,\r\nsärskilt försvarsministerns, nonchalans när man\r\nbehandlat denna anmälan. De promemorior som vi\r\nfått från försvarsdepartementet och\r\nstatsrådsberedningen tillför inget nytt. Jag kan inte\r\nlåta bli att göra tankeexperimentet, att om Anders\r\nBjörck själv hade gjort en anmälan mot förra\r\nregeringen och fått så här intetsägande\r\nredovisningar så sent att det inte längre fanns tid att\r\ngenomföra de utfrågningar och det\r\nutredningsarbete som skulle ha behövts, så skulle\r\nhan säkerligen ha domderat framför varje\r\nuppdykande TV-kamera, att bedöma åtminstone\r\nav de beskrivningar som jag har fått från andra som\r\nhar varit längre än jag i det här huset. Jag kan inte\r\nheller låta bli att fråga mig om inte möjligen Anders\r\nBjörck har ett och annat lik i en och annan garderob\r\ni denna fråga.</pre><pre>Jag har nyligen fått mycket säkra uppgifter om att\r\nförre ÖB Stig Synnergren på senare tid har talat\r\nmed Anders Björck, Sten Andersson och Carl Bildt\r\nom en instruktion från 1961, där dåvarande ÖB\r\nRapp skulle ha talat om hur man skulle gå till väga\r\nför att kartlägga kommunister som misstänktes\r\nsyssla med industrispionage. Jag försökte i går få\r\nKU att begära fram denna handling. Det ville man\r\ninte. Den ligger tydligen i dag på Anders Björcks\r\nbord. Försvarsministern satt i kammaren tidigare\r\nunder debatten, och jag hade hoppats kunna få\r\nrikta frågan direkt till honom varför han\r\nnödvändigtvis måste vänta med att släppa den.\r\nÄndå hyser jag ett visst hopp. Jag undrar om inte\r\nbåde Sten Andersson och nuvarande regeringen,\r\nnär nu Synnergren uppenbarligen är så angelägen\r\nom att sanningen skall fram, ändå måste släppa\r\nhandlingen.</pre><pre>Jag är övertygad om att också svensk arbetarrörelse\r\nhar allt att vinna på att hela sanningen kommer\r\nfram så fort som möjligt. Varför har ni\r\nsocialdemokrater så svårt att göra som Bertil\r\nLewin, dvs. att erkänna vad som hänt och kanske\r\nförsvara motiven? Jag anser att misstänksamheten\r\npå det stora hela taget mot kommunister för\r\nlandsförrädisk verksamhet var obefogad. Om man\r\nville spionera -- och det gäller också\r\nindustrispionage -- på Sverige för östkommunistisk\r\nräkning, var man nog inte så korkad att man gick\r\nmed i gamla spk eller vpk. Varken Wennerström\r\neller Bergling tillhörde, såvitt jag vet, något\r\npolitiskt parti. Tanken svindlar att de skulle ha\r\nansökt om medlemskap i vpk.</pre><pre>Många kommunister hade engagerat sig i kampen\r\nför demokratin i Spanien i slutet av 30-talet. De\r\ndömdes till arbetsläger. Vi har under senare tid fått\r\nfram uppgifter om hur underrättelsetjänsten\r\narbetade under andra världskriget, vilka det var\r\nsom man ägnade det största intresset åt. Jag anser\r\natt gamla kommunistpartiet här i Sverige gjorde\r\nfruktansvärda politiska misstag. Man var oerhört\r\nnaiv när det gäller synen på Stalin, på Stalin--\r\nHitler-pakten och allt sådant.</pre><pre>Jag kan t.o.m. ha en viss förståelse för att man på\r\nden tiden var misstänksam också gentemot\r\nkommunister. Som sagt: IB och IB:s inblandning i\r\ndessa historier var en fråga om åsiktsregistrering\r\nmed politiska förtecken, som i grunden handlade\r\nom konkurrensen mellan kommunister och\r\nsocialdemokrater om ledningen inom\r\nfackföreningsrörelsen.</pre><pre>Inte heller den extrema tokvänstern -- för det fanns\r\nen sådan i början av 70-talet; jag kände flera av\r\nmedlemmarna -- var någon risk för rikets säkerhet.\r\nDet vågar jag försäkra er. Det planerades inte\r\nnågra sabotage och annat i Göteborg, när\r\nsjukhusspionen var verksam i början av 70-talet.\r\nDet fanns en och annan litet tokig\r\nrevolutionsromantiker som satte upp affischer, där\r\nvietnameser viftade med kulsprutepistoler, men de\r\nflesta av dem var i grunden snälla och hyggliga\r\nmänniskor, som över huvud taget inte skulle våga\r\nutföra några våldshandlingar.</pre><pre>Jag tycker mig ha förstått att bl.a. Thage G.\r\nPeterson anser att detta borde sättas in i ett större\r\nsammanhang, att det handlar om\r\nunderrättelsetjänsten över huvud taget efter andra\r\nvärldskriget inkl. kommunismens roll. Jag\r\nvälkomnar denna breddning av perspektivet. Jag\r\nvill fråga konstitutionsutskottets ordförande Thage\r\nG. Peterson om han är beredd att medverka till att\r\nBirger Ellmér, Ingvar Paues, Stig Synnergren och\r\nandra som har sysslat med detta nu träder fram och\r\natt vi tillsammans reder ut hela sanningen. Därmed\r\nskulle vi äntligen få den här frågan ur världen och\r\nförpassad till historieböckerna.</pre><pre>Anf. 52  KURT OVE JOHANSSON (s):</pre><pre>Herr talman! Det har naturligtvis framgått för alla\r\natt Johan Lönnroth i sin meningsyttring tar upp IB-\r\nfrågan. Han ondgör sig över den PM som utskottet\r\nhar fått från försvarsdepartementet. Han anser att\r\nden inte har tillfört ärendet någonting nytt.</pre><pre>Det kan finnas anledning att erinra om att\r\nunderrättelse- och säkerhetsfrågorna vid flera\r\ntillfällen utifrån flera utgångspunkter har granskats\r\nav konstitutionsutskottet. I fjol togs frågan om\r\nregeringens kontroll av den militära underrättelse-\r\noch säkerhetstjänsten upp till granskning. Under\r\nriksmötet 1987/88 granskade konstitutionsutskottet\r\nreglerna om personkontroll. I samband därmed\r\nbehandlades också informationsutbytet mellan\r\nsäkerhetspolisen och den militära\r\nunderrättelsetjänsten. År 1974 granskade\r\nkonstitutionsutskottet IB-affären, som särskilt\r\nomnämns i Johan Lönnroths meningsyttring. KU\r\nhade den gången tillgång till den genomgång i sak,\r\nsom försvarsutskottet hade gjort ett år tidigare.</pre><pre>Som framgår av en kanslipromemoria slog\r\nförsvarsutskottet fast att underrättelsetjänsten inte\r\nhade bedrivits på ett sätt som stred mot Sveriges\r\nutrikespolitiska linje. Det fanns inte heller någon\r\nhemlig budget för underrättelsetjänsten. Den\r\nutredning som försvarsutskottet gjorde visade\r\nockså, Johan Lönnroth, att registren hos\r\nrikspolisstyrelsens säkerhetsavdelning samt hos\r\nförsvarsstabens säkerhetsavdelning och särskilda\r\nbyrå, IB, inte hade karaktären av åsiktsregister.</pre><pre>Försvarsutskottet konstaterade vidare att\r\npåståendena om att regeringen eller närstående\r\norgan styrt verksamheten inom försvarsstabens\r\nsärskilda byrå i partipolitiskt syfte saknade\r\nverklighetsunderlag.</pre><pre>Johan Lönnroth anser det vara uppseendeväckande\r\natt utskottet fick denna intetsägande redovisning\r\nfrån försvarsdepartementet först den 31 mars 1992.\r\nI detta sammanhang vill jag erinra om att utskottets\r\nordförande vid ett par tillfällen har givit uttryck för\r\nutskottets irritation över att handlingar inte\r\nkommit utskottet till del inom rimlig tid.</pre><pre>Jag försvarar inte Anders Björck på något sätt -- det\r\nvar ju Johan Lönnroth som angrep honom.\r\nSamtidigt konstaterar jag att Johan Lönnroth\r\ntydligen har haft tillgång till denna handling i så\r\npass god tid att han i sin meningsyttring kunnat\r\nförklara den vara intetsägande -- ett omdöme som\r\nman kanske skulle kunna säga också gäller\r\nmeningsyttringen såsom den är utformad.</pre><pre>Enligt uppgift pågår inom försvarsdepartementet\r\nett arbete med att gå igenom gamla IB-dokument.\r\nOm denna genomgång leder fram till någonting\r\nnytt som kan vara av konstitutionellt intresse\r\nåterstår att se. Om så är fallet, kan naturligtvis\r\nKU -- precis som när det gällde\r\nkrigsmaterielexporten -- ta upp frågan till förnyad\r\ngranskning. Innan utskottet gör det bör dock\r\närendet som sådant ha tillförts någon ny substans\r\nsom ger anledning för konstitutionsutskottet att\r\ngöra denna prövning.</pre><pre>anf. 53  JOHAN LÖNNROTH (v):</pre><pre>Herr talman! Jag tyckte att Kurt Ove Johansson i\r\nslutet av sitt anförande plötsligt började låta som en\r\nregeringsföreträdare. Jag såg ju att Kurt Ove\r\nJohansson i början av debatten i morse stod och\r\ntalade med försvarsministern. Redan då for tanken\r\ngenom huvudet på mig: Är det något slags\r\nförhandling som nu pågår om vad som skall släppas\r\noch om under vilka villkor det skall ske osv.?</pre><pre>Jag har, som sagt, mycket säkra uppgifter på att\r\nförre överbefälhavaren Stig Synnergren vid det här\r\nlaget är ganska trött på att militären hela tiden har\r\nfått skulden för IB:s verksamhet. Nu vill han ha\r\nfram sanningen i dagen. Han har gått till såväl Sten\r\nAndersson -- jag vet inte om också Kurt Ove\r\nJohansson har talat med honom -- som Anders\r\nBjörck och begärt att pappren nu skall läggas fram.</pre><pre>Jag vill bara komplettera mina frågor med just\r\ndessa: Är det något slags förhandling som pågår\r\nmellan Kurt Ove Johansson och hans partikamrater\r\nå ena sidan och Anders Björck å andra sidan om\r\nvillkoren? Vad kräver ni av varandra för att alla\r\npapper som ni ju vet existerar skall läggas fram på\r\nbordet?</pre><pre>Anf. 54  KURT OVE JOHANSSON (s):</pre><pre>Herr talman! Det är precis sådant här tal från Johan\r\nLönnroth, som jag tidigare här i dag i kammaren\r\nhar reagerat emot. Att komma med sådana\r\ninsinuationer för att jag har växlat några ord med\r\nAnders Björck här i kammaren medan han\r\nlyssnade på konstitutionsutskottets\r\ngranskningsdebatt och påstå att vi skulle köpslå om\r\nt.ex. IB-affären! Jag tycker faktiskt att den här\r\ntypen av oförskämdheter inte hör hemma i en seriös\r\nkonstitutionell debatt.</pre><pre>Det far många tankar genom huvudet på Johan\r\nLönnroth. Så uttryckte han det. Det är alldeles\r\nuppenbart att det gör det. Det hade kanske varit\r\nbättre om omsättningstakten hade varit litet lägre.\r\nDå hade han haft möjlighet att öka kvaliteten på de\r\ntankar som far runt i hans huvud. Det skulle säkert\r\nden här debatten tjäna på. Jag tycker att Johan\r\nLönnroth för all framtid skall lägga den här typen\r\nav debatt på hyllan.</pre><pre>Jag har med stort intresse läst igenom den\r\nmeningsyttring kring denna fråga som Johan\r\nLönnroth står bakom. Jag måste säga att det är ett\r\nmycket märkligt aktstycke. Han konstaterar först\r\nfrejdigt att den PM som upprättats inom\r\nförsvarsdepartementet inte har tillfört någonting\r\nnytt. Tanken att det kanske inte finns något nytt att\r\ntillföra är naturligtvis fullständigt främmande för en\r\nman som Johan Lönnroth.</pre><pre>Dessutom är det så, Johan Lönnroth, att\r\nmeningsyttringen är ett mästerstycke i fråga om att\r\nvara motsägelsefull, för -- hör och häpna! -- Johan\r\nLönnroth inleder med att säga: Enligt utskottets\r\nmening är det ställt utom allt tvivel att svensk\r\nmilitär underrättelsetjänst genom IB har bedrivit\r\nåsiktsregistrering i stor skala.</pre><pre>Johan Lönnroth avslutar sin meningsyttring med\r\natt konstatera att han inte har genomfört det\r\nutredningsarbete som skulle ha behövts. Som\r\ngrädde på moset säger han sedan att han vill\r\nåterkomma för att vinna klarhet. Men han inleder\r\nmed att säga att det är ställt utom allt tvivel att det\r\nhar skett en åsiktsregistrering i stor skala.</pre><pre>Johan Lönnroth är inte mannen som visste för\r\nmycket. Han är mannen som inte kan skriva tio\r\nrader utan att byta åsikt. Det måste vara snudd på\r\nvärldsrekord när det gäller att vara motsägelsefull.\r\nNästa etapp blir Guiness Årsbok.</pre><pre>Johan Lönnroth har talat mycket engelska i dag.\r\nJag säger: Congratulations, Mr. Lönnroth!</pre><pre>Anf. 55  JOHAN LÖNNROTH (v):</pre><pre>Herr talman! Först försäkrar jag, Kurt Ove\r\nJohansson, att det faktiskt finns en hel del tankar i\r\nmitt huvud som jag inte släpper ut i det fria.</pre><pre>När det gäller detta med att min meningsyttring\r\nskulle vara motsägelsefull vill jag säga följande.\r\nOm sanningen i själva sakfrågan -- att det har\r\nbedrivits åsiktsregistrering i stor skala via IB --\r\nbehöver jag inte veta mera. Jag vet att det är så, och\r\nockså Kurt Ove Johansson vet att det är så. Men\r\ndet är inte det som diskussionen gäller.</pre><pre>Vad det nu gäller är frågan: Hur gick det mera i\r\ndetalj till, och vem gav instruktionerna? Det finns\r\nfortfarande ett antal intressanta papper i det här\r\nsammanhanget som handlar just om detaljerna, om\r\nbakgrunden, beträffande de här förhållandena.</pre><pre>Jag tycker att det är ett anständighetskrav att\r\nsanningen skrivs in i riksdagens protokoll och att vi\r\nallihopa gemensamt beslutar att vi nu vet, också\r\nofficiellt, att så här låg det till. Sedan kan vi\r\növerlämna den här saken till historieböckerna.</pre><pre>Anf. 56  THAGE G. PETERSON (s):</pre><pre>Herr talman! Johan Lönnroth sade att han är trött.\r\nMen han är tydligen inte så trött att han inte orkade\r\nkomma med en fråga från en felaktig utgångspunkt.</pre><pre>Jag brukar inte redogöra för de interna\r\ndiskussioner som vi har i utskottet. Men Johan\r\nLönnroth ställde en direkt fråga till mig baserad på\r\nen diskussion i KU. Därför får jag göra ett\r\nundantag. Det var nämligen Johan Lönnroth själv\r\nsom i utskottet förklarade att han avsåg att ställa till\r\nmed räfst och rättarting på den stundande\r\nVänsterpartikongressen för att utröna vad\r\nkommunisterna planerade för eventuella\r\nförbrytelser i Sverige.</pre><pre>Det var vad jag tyckte var intressant med hänsyn till\r\nutvecklingen. Vi kan ju nu se bakom fasaderna i det\r\nforna Sovjetunionen och i dess lydstater. Vi har ju\r\nsett hemska bilder som visar förhållandena på\r\nbarnhem. Vi har också sett bostadsnöden,\r\nmiljöförstörelsen och mänsklig förnedring av\r\nfasansfullaste slag.</pre><pre>Den intressanta frågan har då kommit upp om man\r\nhade planer på att förvandla Sverige till ett\r\nTjeckoslovakien eller ett Östtyskland. Jag har en\r\nmotfråga till Johan Lönnroth, eftersom det var han\r\nsom så att säga gjorde detta utspel i\r\nkonstitutionsutskottet: Vad vet Johan Lönnroth i\r\ndag om kommunisternas planer för Sverige?</pre><pre>Jag undrar alltså: Hur många arbetsläger, hur\r\nmånga Gulagarkipelager, planerades i Sverige?\r\nHade dåtidens kommunister listor över\r\nsocialdemokrater och fackföreningsmän färdiga,\r\nprecis som var fallet i Tjeckoslovakien? Jag\r\nförmodar att det var detta som Johan Lönnroth\r\ntänkte på när han inför den kommande\r\nVänsterpartikongressen planerade att ta reda på\r\nsaker och ting.</pre><pre>Det är bra med den verksamhet som Johan\r\nLönnroth planerar, därför att då plockar man\r\nkanske in IB-frågan i det rätta tidsperspektivet, i\r\nrätt sammanhang. Frågan är varför det var\r\nnödvändigt för Sverige att vidta åtgärder för att\r\nockså vårt land skulle skydda sin frihet och sitt\r\noberoende gentemot världskommunismen.</pre><pre>Anf. 57  JOHAN LÖNNROTH (v):</pre><pre>Herr talman! Thage G. Peterson refererar nu en\r\ndebatt som vi hade i utskottet. Därför är jag\r\ntvungen att tala om vad som verkligen sades.</pre><pre>Jag använde inte begreppet räfst och rättarting på\r\nVänsterpartikongressen. Det var Thage G.\r\nPeterson som gjorde ett utspel efter det att jag hade\r\ntagit upp IB-frågan och sagt de här sakerna i\r\nutskottet. Han sade att om jag envisades med det\r\nhär, skulle utskottets ordförande minsann begära\r\nen granskning av vad de svenska kommunisterna\r\nägnade sig åt efter andra världskriget och kalla in\r\nHilding Hagberg, C-H Hermansson och Lars\r\nWerner till utfrågning i utskottet. Det var det som\r\nhände. Då försäkrade jag att jag tänkte att på vår\r\nkongress bl.a. på alla möjliga sätt bidra till att hela\r\nsanningen kom fram om vad kommunisterna\r\ngjorde.</pre><pre>Jag föreslog också att Thage G. Peterson och jag\r\ntillsammans skulle göra en breddad anmälan, som\r\nhandlade både om IB och om vad kommunisterna\r\ngjorde. Jag är ganska lugn inför den här\r\ngenomgången.</pre><pre>Det har talats mycket här i Sverige om hur bra det\r\när att man nu släpper utgifter från Stasis register\r\nosv. Men jag önskar att det var lika öppet i vårt\r\nland, så att vi fick fram hela sanningen. Jag känner\r\nmånga av de gamla kommunisterna, också dem\r\nsom utsattes för olika typer av förföljelse här i\r\nSverige. Sådant förekom faktiskt. En och annan av\r\ndem hade ganska svårt att få jobb. De placerades i\r\nläger efter att ha varit i Spanien och slagits osv.</pre><pre>Men några arbetsläger eller något annat i den stilen\r\nför socialdemokrater planerades inte. Man intog ett\r\nantal naiva ståndpunkter och hade helt\r\nverklighetsfrämmande föreställningar om hur det\r\nverkligen stod till i Östeuropa. Det är en sanning\r\nsom skall fram, och det är något som jag och mitt\r\nparti får ta ansvar för.</pre><pre>Kravet måste faktiskt ställas på Thage G. Peterson\r\noch hans parti att man verkligen bidrar till att hela\r\nsanningen kommer fram såväl om sin\r\nåsiktsregistrering som om vad det var\r\nkommunisterna i Sverige verkligen gjorde.</pre><pre>Nyemission i Nordbanken m.m.</pre><pre>Anf. 58  JOHAN LÖNNROTH (v):</pre><pre>Herr talman! Jag har redan sagt att den här frågan\r\nvarit starkt överdimensionerad i KU:s\r\ngranskningsarbete. Anmälan gjordes under\r\nvalrörelsens slutspurt för att bidra till\r\nuppmärksamheten kring den socialdemokratiska\r\nregeringspolitiken och den statliga bankens\r\nproblem.</pre><pre>När den nya borgerliga regeringen insåg att det inte\r\nfanns några alternativ kunde man för skams skull\r\ninte dra tillbaka anmälan. Socialdemokraterna\r\nvalde då, naturligtvis, att vidga granskningen till att\r\ngälla också det som hände efter regeringsskiftet,\r\noch sedan var cirkusen i gång. Slutsatsen blir från\r\nkonstitutionell synpunkt plus minus noll.</pre><pre>Efter denna inledning borde jag kanske ''knipa\r\nkäft'' i frågan och gå och sätta mig. Men eftersom\r\nman i den politiska debatten -- senast Ylva\r\nAnnerstedt för en stund sedan i denna kammare --\r\nhar använt affären och granskningsärendet för att\r\ngöra uttalanden om statliga banker, tycker jag att\r\ndet finns anledning att göra några historiska\r\nrandanmärkningar.</pre><pre>Anne Wibble ville vid utfrågningen lägga en\r\nbetydande del av ansvaret för krisen i Nordbanken\r\npå den ekonomiska politik som fördes i slutet av 80-\r\ntalet, då kreditmarknaden avreglerades samtidigt\r\nsom det fanns skattesystem som uppmuntrade till\r\nett betydande låntagande. Man hade hög inflation\r\noch en kvardröjande valutareglering, sade Anne\r\nWibble. Hon skyllde också på staten som ägare,\r\neftersom det statliga ägandet kunde medverka till\r\nen något sämre kreditprövning jämfört med privata\r\nbanker.</pre><pre>Jag tror att man kan göra en annan\r\nhistorieskrivning.</pre><pre>De orimligt stora utlåningarna i den statliga\r\naffärsbanken inleddes faktiskt med en\r\nprivatisering, med försäljningen år 1984 av delar av\r\nden gamla PKbanken till Erik Penser och med\r\nköpet av Carnegie Fondkommission, varvid man så\r\natt säga knöt ihop sig med Gamlestaden, Nobel och\r\nde andra företag som senare skulle utlösa krisen.\r\nDärpå följde en alltför snabb och alltför tidig\r\navreglering när den socialdemokratiska regeringen\r\nföll undan för den borgerliga hetskampanjen mot\r\nall statlig valuta- och kreditkontroll.</pre><pre>Postens Ulf Dahlsten sade vid utfrågningen att det\r\nfanns en sjuk och en frisk del i Nordbanken. Den\r\nfriska delen skulle vara den del som gällde de\r\nprivata småkunderna och som vette mot Posten.\r\nDen sjuka delen däremot var sådant som avsåg\r\nutlåning till de stora kunderna. Jag tror att man kan\r\nuttrycka det så här: I den gamla halvstatliga\r\nPKbanken var man litet byråkratisk, men man hade\r\nändå kvar karaktären av folkbank med hederliga,\r\nom än något småskurna, banktjänstemän och\r\nsmåsparande statstjänare som huvudsakliga\r\nkunder.</pre><pre>Troligen var det just därför som det sena 80-talets\r\nklippare så totalt kunde så att säga lura skjortan\r\njust av den banken. Samma sak gällde i stort sett\r\nbankerna, tror jag. Bara på de stora privata\r\nbankerna hade man en viss vana när det gällde att\r\numgås med s.k. yuppisar.</pre><pre>Skall man utkräva ansvar av regeringar från dessa\r\naspekter, tror jag att det gäller just den ekonomiska\r\npolitiken i stort. Det gäller även privatiseringen av\r\ngamla PKbanken.</pre><pre>Det huvusakliga ansvaret här måste utkrävas av\r\nägarna. Det handlar alltså om ägaransvaret. Det\r\nborde ha varit möjligt att pressa ner aktiekurserna\r\ntill nära noll, och ägarna borde snabbare ha ingripit\r\nmot de orimliga avgångsvederlagen till\r\nbankdirektörerna. Fortfarande finns det ju\r\nmöjlighet att göra en hel del. Förhoppningsvis har\r\nvi lärt oss något. Säkerligen får vi fler tillfällen när\r\ndet gäller att använda erfarenheterna av\r\nbankkrisen.</pre><pre>Beslut om inlandsbanan</pre><pre>Anf. 59  LISBETH STAAF-IGELSTRÖM\r\n(s):</pre><pre>Herr talman! I KU:.s betänkande nr 30 tas bl.a.\r\ngranskningen av kommunikationsminister Mats\r\nOdells handläggning av frågan om återupptagande\r\nav persontrafiken på inlandsbanan upp.</pre><pre>Den 11 juli förra året förordnade den dåvarande\r\nsocialdemokratiska regeringen f.d. landshövdingen\r\nCurt Boström att göra en kartläggning av\r\nförutsättningarna för framtida sommartrafik på\r\ninlandsbanan.</pre><pre>Den 24 oktober beslöt den nuvarande borgerliga\r\nfyrpartiregeringen att utvidga Curt Boströms\r\nuppdrag till att också gälla förberedandet av en\r\ntrafikstart. I en bilaga till regeringsbeslutet sägs\r\ndet: ''I syfte att ge rådrum för att pröva framtiden\r\nför trafiken på Inlandsbanan har regeringen för\r\navsikt att möjliggöra persontrafik på banan under\r\nen period av ett år. Detta kräver riksdagens\r\ngodkännande.''</pre><pre>I samma skrivelse sägs det också: ''Uppdraget\r\nutvidgas därför till att förbereda en trafikstart så\r\nsnart riksdagen behandlat frågan.''</pre><pre>Vidare sägs det i skrivelsen: ''Det är viktigt att\r\ntrafiken planeras i samråd med trafikhuvudmännen\r\nså att en samordning kan ske med den busstrafik\r\nsom bedrivs i området.''</pre><pre>I bilagedelen beträffande regeringsbeslutet av\r\nden 24 oktober 1991 nämndes det alltså vid två\r\ntillfällen att innan start sker krävs det ett\r\ngodkännande av riksdagen. Vidare sägs det att ett\r\nsamråd med trafikhuvudmännen skall ske -- vilket\r\nej skedde förrän i början av december, en månad\r\nefter det att trafiken hade startats.</pre><pre>Redan dagen därpå, den 25 oktober, redovisade\r\nCurt Boström tilläggsuppdraget muntligen för\r\nkommunikationsminister Mats Odell. I ett\r\npressmeddelande från\r\nkommunikationsdepartementet av den 28 oktober\r\nmeddelades att trafiken på inlandsbanan skulle\r\nstarta igen fredag den 1 november 1991.</pre><pre>Jag citerar ur pressmeddelandet av den 28 oktober:\r\n''Statens Järnvägar kommer efter en uppgörelse\r\nmellan SJ:s generaldirektör Stig Larsson och\r\nkommunikationsminister Mats Odell att återuppta\r\ntrafiken på Inlandsbanan redan nu på fredag den 1\r\nnovember.''</pre><pre>Ytterligare ett citat från samma pressmeddelande:\r\n''Som jag tidigare påpekat kräver ett nytt\r\ndriftanslag till Inlandsbanan egentligen ett\r\nriksdagsbeslut.''</pre><pre>Vidare sägs följande: ''Trafiken kommer nu att\r\nstartas av SJ redan innan riksdagen hunnit anslå de\r\nnya pengarna.''</pre><pre>Av detta pressmeddelande kan man utläsa att\r\nkommunikationsministern vid två tillfällen nämner\r\natt riksdagsbeslut fordras innan trafiken startas på\r\ninlandsbanan. Vidare sägs det att en uppgörelse har\r\nträffats mellan Stig Larsson, SJ, och\r\nkommunikationsministern. Denna uppgörelse\r\nfinns inte, enligt Mats Odells svar, med i den\r\nutfrågning av honom som skedde i KU den 9 april i\r\når.</pre><pre>Enligt regerinsprotokoll av den 31 oktober 1991\r\nbeslutar regeringen att förelägga riksdagen\r\nproposition 1991/92:25 med bl.a. förslag om att\r\npersontrafiken på inlandsbanan skall återupptas\r\nenligt de riktlinjer som anförs i propositionen.\r\nPropositionen föreläggs riksdagen den 5 november.\r\nTrafiken har då pågått i fyra dagar!</pre><pre>Den 31 oktober sades det i ett nytt\r\npressmeddelande från\r\nkommunikationsdepartementet att\r\nkommunikationsminister Mats Odell skulle vara\r\nmed på premiärturen på inlandsbanan fredag den 1\r\nnovember, vilket också skedde.</pre><pre>Den 5 december hemställde trafikutskottet att\r\nriksdagen med bifall till regeringens förslag skulle\r\ngodkänna att persontrafiken återupptas på\r\ninlandsbanan. Riksdagen beslöt den 17 december\r\n1991 att bifalla utskottets hemställan. Regeringen\r\nbeslutade om medelstilldelning den 23 januari\r\n1992.</pre><pre>Något formellt beslut om ett återupptagande av\r\ntrafiken på inlandsbanan förelåg inte vid den\r\ntidpunkt då trafiken faktiskt återupptogs. Mot\r\nbakgrund härav anser vi att\r\nkommunikationsminister Mats Odell inte kan\r\nundgå kritik för sin handläggning av denna fråga.</pre><pre>Herr talman! Jag yrkar bifall till reservation nr 3 i\r\nKU:s betänkande nr 30.</pre><pre>Anf. 60  ROLAND LÉBEN (kds):</pre><pre>Herr talman! Granskningen av det här ärendet\r\nvisar klart att grund för kritik från konstitutionell\r\nsynpunkt saknas, och det vet Lisbeth Staaf-\r\nIgelström mycket väl. Det ingår i det partitaktiska\r\nspelet att fullfölja jakten på vissa ministrar som\r\nman siktat in sig på.</pre><pre>Det hade varit hedrande om man hade erkänt den\r\nbrist på saklig grund för kritik som vår granskning\r\nhar visat på.</pre><pre>Vi är alla överens om att ett par uttryck som\r\nkommunikationsministern använt är mindre väl\r\nvalda. Om detta är t.o.m. kommunikationsminister\r\nMats Odell överens med utskottet. Det hedrar\r\nhonom. Han säger själv vid utfrågningen att han på\r\ngrund av upprepade frågor vid ett flertal tillfällen\r\nbeklagar pressmeddelandets formulering.</pre><pre>Vad mer kan begäras?</pre><pre>Att kommunikationsministern inte har inflytande\r\növer TT:s formuleringar är också väl känt för alla.\r\nGranskningen har klarlagt det förhållandet att\r\ntrafiken på inlandsbanan återupptogs genom en\r\nuppgörelse mellan SJ och banverket. Därmed är\r\ndet inte en riksdagsfråga.</pre><pre>Om regeringen, Lisbeth Staaf-Igelström, hade\r\nhindrat SJ att efter uppgörelse med banverket\r\nåteruppta trafiken på inlandsbanan, skulle vi ha\r\nhaft anledning att här tala om ministerstyre utifrån\r\nett mera glasklart underlag.</pre><pre>Naturligtvis är det uppenbart för alla att SJ och\r\nbanverket hade tilltro till regeringen -- man trodde\r\natt regeringen skulle fullfölja\r\nregeringsdeklarationen vad gäller inlandsbanan.\r\nMan litade också på att riksdagen skulle fatta beslut\r\nom att trafiken skulle återupptas. Men SJ som\r\naffärsdrivande verk tog risken att förlora pengar i\r\nhändelse av ett negativt beslut i frågan.</pre><pre></pre><pre>Det är inte en uppgift för KU att kritisera\r\nregeringen eller statsråd för att ett statligt\r\naffärsdrivande verk tror på landets regering. Hade\r\nförhållandet varit det motsatta, hade det funnits\r\nstörre anledning för oss att fundera över orsakerna\r\ntill den bristande tilltron.</pre><pre>Garvade och erfarna statsråd ramlar inte över oss\r\nur intet. Vi har all anledning att känna\r\ntillfredsställelse över att vi har en handlingskraftig\r\nkommunikationsminister, som därtill ändå\r\noffentligt tillstår att han kunde ha formulerat sig på\r\nett klokare sätt. Det är vi faktiskt inte vana vid.</pre><pre>Anf. 61  LISBETH STAAF-IGELSTRÖM\r\n(s):</pre><pre>Herr talman! Vi socialdemokrater anser att Mats\r\nOdell var medveten om att det egentligen krävdes\r\nett riksdagsbeslut innan trafiken startades på\r\ninlandsbanan. Han räknade med att det fanns en\r\nbetryggande riksdagsmajoritet för att kunna\r\ngenomföra detta utan att riksdagen hade gett sitt\r\ntillstånd. Vi menar att kommunikationsministern i\r\nden frågan har åsidosatt riksdagen.</pre><pre>I pressmeddelandet från den 28 oktober, som jag\r\nrefererade till i mitt första inlägg, nämns inget om\r\natt SJ hade tagit på sig den ekonomiska risken. Inte\r\nheller i proposition 1991/92:25 som avlämnades till\r\nriksdagen den 31 oktober står det något om SJ:s\r\nrisktagande. Varför har inte uppgörelsen vid det\r\ntillfället offentliggjorts?</pre><pre>Banverket avlämnade ett skriftligt svar till\r\ntrafikutskottet den 15 november 1991. Där\r\nframkom att verket erhållit uppgift från ledningen\r\nför kommunikationsdepartementet att medel\r\növerförts till verket för uppkomna kostnader\r\ngenom att SJ hade garanterat 3 milj.kr. för\r\nbanunderhållet.</pre><pre>Detta var ett svar på frågan hur det var tänkt att\r\nfinansieringen skulle klaras ut tills dess att statliga\r\npengar kunde garanteras.</pre><pre>När fattades det beslutet? Varför kom beslutet från\r\nledningen för kommunikationsdepartementet och\r\ninte från SJ? Jag anser att det finns många frågor i\r\närendet, och jag anser att Mats Odell inte kan\r\nundgå kritik med anledning av handläggningen av\r\närendet.</pre><pre>Anf. 62  ROLAND LÉBEN (kds):</pre><pre>Herr talman! Naturligtvis var Mats Odell medveten\r\nom behovet av ett riksdagsbeslut. Men det\r\nankommer inte på kommunikationsministern att\r\nstoppa SJ:s uppgörelse om att återuppta trafiken.</pre><pre>Lisbeth Staaf-Igelström ställde nu ett antal\r\nytterligare frågor, som jag anser skulle ha ställts i\r\nsamband med utfrågningen av Mats Odell. Jag har\r\ninte suttit med vid regeringssammanträdena. Jag\r\nupprepar att granskningen har visat att det inte\r\nfinns grund för formell kritik. Men ordvalen i\r\npressmeddelandena kunde ha varit klokare. Det\r\nfinns säkert många som har dragit nyttiga lärdomar\r\nav den saken.</pre><pre>Anf. 63  LISBETH STAAF-IGELSTRÖM\r\n(s):</pre><pre>Herr talman! Roland Lében är talesman för\r\nutskottsmajoriteten. Då skall han kunna svara på\r\nvissa frågor i ärendet.</pre><pre>Jag upprepar det jag har sagt tidigare. Den 24\r\noktober nämndes det vid två tillfällen att riksdagens\r\ngodkännande behövdes. Det var likadant i\r\npressmeddelandet den 28 oktober. Det framkom\r\natt man visste att riksdagens beslut fordrades för att\r\nfå starta trafiken på inlandsbanan igen.</pre><pre>Den uppgörelse som nämndes i pressmeddelandet\r\nmellan Stig Larsson, SJ, och\r\nkommunikationsministern finns inte. Det har också\r\nMats Odell sagt vid utfrågningen i KU.</pre><pre>Varför offentliggjordes inte de olika delarna i\r\nuppgörelsen tidigare än vad som skedde?</pre><pre>Anf. 64  ROLAND LÉBEN (kds):</pre><pre>Herr talman! Jag upprepar att dessa nya frågor\r\nskulle ha ställts vid utfrågningen. Därmed har jag\r\ningen ytterligare kommentar i det här ärendet.</pre><pre>Anf. 65  LISBETH STAAF-IGELSTRÖM\r\n(s):</pre><pre>Herr talman! Som utskottsmajoritetens talesman\r\nborde Roland Lében kunna svara på sådana frågor.</pre><pre>Vissa anslagsfrågor</pre><pre>Anf. 66  HARRIET COLLIANDER (nyd):</pre><pre>Herr talman! Rubriken på mitt anförande lyder\r\nBistånd skall gå till bistånd.</pre><pre>Ambassadbyggena i Lusaka i Zambia och i Maputo\r\ni Moçambique har till stor del bekostats med\r\nmedel från s.k. ointecknade reservationer från\r\nanslaget Utvecklingsarbete genom SIDA. Det är\r\nnärmare bestämt 31 milj.kr. som använts för dessa\r\nbyggen.</pre><pre>Riksdagens revisorer har ifrågasatt om regeringen\r\nhar använt pengarna på rätt sätt. I 9 kap. 2 §\r\nregeringsformen föreskrivs nämligen att statens\r\nmedel inte får användas på annat sätt än såsom\r\nriksdagen har bestämt. Riksdagen har inte explicit\r\nbestämt att 31 milj.kr. skall användas för dessa\r\nambassadbyggen.</pre><pre>Sverige har ambassader i Zambia och\r\nMoçambique därför att Sverige ger bistånd till\r\ndessa länder -- inte av någon annan anledning.\r\nAmbassaderna är påkostade byggnader. Svenska\r\nSIDA-arbetare anser att ambassaden i Maputo i\r\njämförelse med andra ambassader där är den\r\nelegantaste. När jag i utskottet ifrågasatte\r\nlyxigheten fick jag från ett håll svaret att regimerna\r\nhar krav på hög standard. Jag har senare i andra\r\nsammanhang mött samma argument.</pre><pre>Men de svenska skattebetalarna har svårt att förstå\r\natt deras pengar skall gå till skrytbyggen för att\r\ntillfredsställa en maktelit.</pre><pre>De ointecknade reservationerna är pengar som\r\nSIDA inte har lyckats göra av med inom\r\nenprocentsramen. Då har det i stället blivit legitimt\r\natt använda pengarna till annat än bistånd. Det är\r\natt vilseföra svenska folket.</pre><pre>Det självklara för regeringen i fråga hade varit att\r\nvända sig till de folkvalda och fråga om lov i\r\nenlighet med regeringsformen. Att inte sätta\r\nlikhetstecken mellan statens medel och\r\nskattebetalarnas pengar anser vi vara\r\nkonstitutionellt felaktigt.</pre><pre>Herr talman! Vi i Ny demokrati anser att den förra\r\nregeringen bör kritiseras för detta, och jag yrkar\r\ndärför bifall till reservation 4.</pre><pre>Anf. 67  BIRGER HAGÅRD (m):</pre><pre>Herr talman! Det här ärendet sönderfaller\r\negentligen i tre delar.</pre><pre>Den första delen gäller rollfördelningen mellan UD\r\noch SIDA, som bl.a. har tagits upp av riksdagens\r\nrevisorer. Regeringen har i den senaste\r\nbudgetpropositionen angivit att det finns ett klart\r\nbehov av en striktare rollfördelning. Vid\r\nutfrågningen meddelade biståndsminister Alf\r\nSvensson att en särskild arbetsgrupp har tillsatts\r\ninom UD för att klara upp dessa förhållanden. Det\r\nsker alltså en förbättring i det hänseendet.</pre><pre>Den andra delfrågan gäller kravet på öppenhet när\r\ndet gäller fördelningen av biståndsmedlen. Också\r\ndetta är en fråga som har tagits upp av revisorerna.\r\nDenna fråga gäller särskilt södra Afrika. Det här är\r\negentligen inte det rätta tillfället att kritisera den\r\npolitik som förs där. Men för att erinra om hur stora\r\npengar det rör sig om, går 120 milj.kr. ensidigt till\r\nen part i Sydafrika, nämligen ANC. 190 milj.kr. går\r\ntill övrigt humanitärt bistånd. Det är bl.a. den\r\ndelvis beryktade beredningen för humanitärt\r\nbistånd som har att fördela dessa pengar. Vi vet\r\nockså att en del pengar har gått till att ge hjälp i\r\nrena kriminalrättegångar. Jag tänker naturligtvis på\r\nfallet Winnie Mandela. Det här rör saker som öppet\r\nbör redovisas, och det har också sagts klart ut av\r\nbiståndsministern.</pre><pre>Sedan kommer vi till den tredje delfrågan. Det är\r\nden frågan som Ny demokrati och Harriet\r\nColliander har tagit upp. Frågan rör utnyttjandet av\r\nointecknade biståndsmedel för att bygga\r\nambassadkanslier.</pre><pre>Det hade naturligtvis gått att i stället bygga s.k.\r\nbiståndskontor. Det är möjligt att det hade varit\r\nbättre. Men likafullt anser vi i majoriteten att det\r\ninte är regeringen som direkt skall klandras utan\r\nsnarare hur medlen har hanterats inom UD. Det\r\nfinns ett likartat ärende som gäller\r\nförsvarsdepartementet, och man försöker där\r\nåstadkomma bot och bättring.</pre><pre>Utskottet har ju då uttalat att det är angeläget att\r\nriktlinjerna är sådana att det klart framgår för vilka\r\nändamål ointecknade biståndsmedel kan användas\r\neller har använts -- detta inte minst med tanke på\r\nkonstitutionsutskottets granskning. Vi har i det här\r\nfallet tyckt att det möjligtvis kan räcka med detta,\r\nnär det nu trots allt är så pass mycket rättelser på\r\ngång.</pre><pre>Ersättning till en enskild företagare</pre><pre>Anf. 68  TORGNY LARSSON (s):</pre><pre>Herr talman! Bland de ärenden\r\nkonstitutionsutskottet tagit upp till granskning hör\r\nockså regeringens beredning av det ärende som\r\ngäller ersättning till Halvar Alvgard. Alvgard, som\r\nvar företagare i Vimmerby, blev i början av 1980-\r\ntalet föremål för revision av skattemyndigheten.\r\nEftersom denna trots upprepade kontakter med\r\nAlvgard inte fick det material och de svar den\r\nbehövde för att kunna fortsätta revisionen,\r\nbeslutades om åtalsanmälan. Denna åtalsanmälan\r\nledde till att länsåklagaren inledde en\r\nförundersökning rörande eventuellt skattebrott.</pre><pre>I mars 1981 hämtades Alvgard av polisen till förhör\r\noch delgavs misstanke om grovt skattebedrägeri.\r\nHan blev samma dag anhållen med hänsyn till\r\nrisken för att han annars skulle försvåra\r\nutredningen. Efter husrannsakan blev Alvgard\r\nförsatt på fri fot.</pre><pre>Som ett resultat av den revision skattemyndigheten\r\nvidtagit blev Alvgard sedermera upptaxerad.\r\nRevisorerna hade hittat en rad fel i bokföringen.\r\nDe hade också funnit skenkontrakt som gjorts för\r\natt företaget skulle kunna låna i bank och betala\r\nsina räkningar.</pre><pre>På grund av motioner i riksdagen blev detta ärende\r\nvid 1990/91 års riksmöte föremål för behandling.\r\nSom en följd härav uttalade lagutskottet i sitt\r\nbetänkande att det i princip ställer sig avvisande till\r\natt frågor rörande ersättning ex gratia skall tas upp\r\ntill närmare övervägande i riksdagen i andra\r\nsammanhang än då särskilda medel behöver anslås\r\nför ändamålet.</pre><pre>Då det gällde fallet Halvar Alvgard uttalade\r\nutskottet dock att en särskild prövning borde göras.\r\nEn sådan ansåg sig inte utskottet självt kunna göra,\r\nutan den borde regeringen göra. Eftersom\r\nutskottet inte hade underlag för att kunna göra\r\nnågra uttalanden i ersättningsfrågan, måste det\r\nankomma på regeringen att bedöma, som det heter,\r\nhuruvida och med vilket belopp ersättning borde\r\nutges.</pre><pre>Eftersom riksdagen fattade beslut i enlighet med\r\nlagutskottets förslag, ankom det på regeringen att\r\nföreta den begärda prövningen av eventuell\r\nersättning. Som en följd av riksdagens beslut\r\ntillsatte den dåvarande regeringen i juni 1991 en\r\nsärskild utredningsman, som skulle göra en\r\nbedömning av om ersättning skulle utbetalas och i\r\nså fall med hur mycket.</pre><pre>När det sedan blev regeringsskifte efter valet\r\n1990/91 hände det anmärkningsvärda saker. Den\r\nutredningsman som påbörjat sitt arbete fick inte\r\nfortsätta sitt uppdrag. Han som skulle skaffa fram\r\nett underlag för ett kommande regeringsbeslut fick\r\nplötsligt inse att hans arbete var slut, fastän han inte\r\nvar färdig med uppgiften. Trots att riksdagen gett\r\nregeringen i uppdrag att bedöma huruvida och med\r\nvilket belopp ersättning borde utges, ansåg den nya\r\nregeringen att någon sådan utredning inte\r\nbehövdes. Utredningsmannen kunde lägga av.\r\nHans dittills gjorda arbete ansågs vara onödigt.\r\nNågot särskilt underlag behövdes inte, ansåg man i\r\nregeringen.</pre><pre>I stället bestämde sig regeringen snabbt för att ge\r\nAlvgard en miljon kronor. Hur man kom fram till\r\ndetta belopp har inte gått att utröna. Det enda\r\nskälet var väl att beloppet var lagom stort. Det\r\nföreföll som om man höftade till en summa utan att\r\nnärmare kunna motivera beloppets storlek eller\r\nanföra ytterligare motiv.</pre><pre>Den utredningsman som den tidigare regeringen\r\ntillsatt borde ha fått fortsätta, anser vi som\r\nreserverat oss mot utskottets skrivning. Han hade,\r\nom han fått fortsätta, ju ändå blivit färdig inom\r\nnågra månader. Det tillhör god svensk tradition att\r\nbeslut fattas först efter det att ett gott underlag\r\nframlagts. Här fanns ju möjligheten att få fram ett\r\nsådant underlag. Men regeringen valde att\r\nföregripa utredningsresultatet och höftade till ett\r\nbelopp. För detta bör regeringen klandras, menar\r\njag.</pre><pre>Utskottets majoritet har inte funnit skäl till kritik\r\nmot regeringen. Jag delar inte den uppfattningen. I\r\nstället borde utskottet uttala att det är\r\nanmärkningsvärt att utredningsmannen,\r\njustitierådet Hans-Gunnar Solerud, inte fick\r\nmöjlighet att slutföra sin utredning innan\r\nregeringen tog ställning till frågan om ersättning till\r\nHalvar Alvgard.</pre><pre>Herr talman! Mot bakgrund mot vad jag nu har sagt\r\nyrkar jag bifall till reservation 5.</pre><pre>Anf. 69  JOHAN LÖNNROTH (v):</pre><pre>Herr talman! Vi har tidigare diskuterat uttalanden\r\nav statsråd, och jag tror att vi är ganska överens om\r\natt det skall vara högt i tak. Jag tycker för min del\r\natt statsminister Bildts uttalande på\r\npresskonferensen med Halvar Alvgard, om att\r\nskattemyndigheterna hade chikanerat Alvgard,\r\nkanske är det uttalande, av alla dem som\r\nförekommer i vår granskning, som är mest\r\nklandervärt.</pre><pre>När jag frågade statsministern om detta vid\r\nutfrågningen, hävdade Carl Bildt att de lagar och\r\nförordningar som har tillämpats mot Alvgard inte\r\nvar tillfredsställande i alla delar, samt att Alvgard-\r\nfallet lett till konkreta lagändringar och att en ny\r\nutredning om rättssäkerhet och beskattning är\r\ntillsatt. Men fel på lagarna kan man ju inte lasta\r\nmyndigheterna för.</pre><pre>Nu sade Carl Bildt också att kvarnarna mal\r\nlångsamt, och att det inte var tillfredsställande att\r\nen enskild människa under nära ett decennium\r\nsvävat i oklarhet. Ja, det kan vi ju gemensamt\r\nbeklaga. Men det har inte heller någonting med\r\nchikanering av Alvgard att göra.</pre><pre>Slutligen lyckades statsministern komma med en\r\nkonkret anmärkning mot myndigheten i fråga: Han\r\nhade svårt att förstå den presskonferens som\r\nanordnades samma dag som tillslaget mot Alvgard\r\ngjordes. Slutsatsen av detta måste ju då bli att ordet\r\n''chikanera'' betyder ungefär ''svårt att förstå'' på\r\nCarl Bildt-språk. Men sedan säger han faktiskt\r\nockså ''chikanerats under lång tid'', och en\r\npresskonferens pågår väl rimligtvis inte så länge.</pre><pre>Statsminister Bildt ställde också en rad retoriska\r\nfrågor till sig själv. ''Skall sådant som här har\r\ninträffat få förekomma?'' Och Carl Bildt tyckte inte\r\natt det här var tillfredsställande. Då utgick han från\r\natt han hade ''en mycket stark känsla för den\r\nenskildes rätt också gentemot myndigheterna''.</pre><pre>Men även vi andra, som säkert inte har samma höga\r\noch rena känsla för den enskildes rätt, kan ju tycka\r\natt hela fallet Alvgard i alla dess aspekter är\r\notillfredsställande. Men frågan är ju vem det är som\r\när ansvarig.</pre><pre>De anklagade myndigheterna, och närmast de två\r\ninblandade skatterevisorerna, har skrivit brev till\r\nCarl Bildt och till andra borgerliga politiker i denna\r\nfråga och begärt att få reda på vad de har gjort för\r\nfel. De har fått svar från Birgit Friggebo -- och hon\r\nskall ha beröm för att hon svarade på brevet -- men\r\nCarl Bildt har inte svarat. Det är han som har gjort\r\ndessa uttalanden om att myndigheterna har\r\nchikanerat Alvgard.</pre><pre>Länsskattedirektören i Kalmar har förbjudits att\r\nlägga fram en vitbok i frågan. De två närmast\r\nberörda revisorerna har förbjudits att lägga fram\r\nsin sak i riksskatteverkets interna tidning. Jag kan\r\ninte låta bli att tänka att Carl Bildts uttalande om\r\nchikanering och andra uttalanden som har gjorts av\r\nstatsråd i denna fråga har påverkat dessa beslut, så\r\natt sanningen i denna fråga inte till alla delar får\r\nsläppas fram. Jag tycker att det är en viktig\r\nkonstitutionell synpunkt som skall fram i detta\r\närende.</pre><pre>Med detta vill jag yrka bifall till meningsyttringen i\r\ndenna del.</pre><pre>Anf. 70  HANS NYHAGE (m):</pre><pre>Herr talman! Det är varken Halvar Alvgards eget\r\nagerande eller behandlingen av honom från\r\npolisens sida som KU har haft anledning att\r\ngranska. Det är regeringens handläggning av\r\närendet med anledning av riksdagens beslut som\r\ngranskningen gäller.</pre><pre>Dessa självklarheter till trots tillåter jag mig likväl\r\natt åter understryka betydelsen av den skada som\r\nHalvar Alvgard åsamkades genom den behandling\r\nhan utsattes för. Ofrånkomligt är att han fick\r\nschavottera som en kvalificerad ekonomisk\r\nbrottsling, nogsamt markerat på en särskild\r\npresskonferens. Han utsattes för diverse ingrepp\r\nbåde till person och vad gällde hans företag. Han\r\nblev slutligen helt frikänd. Men då var skadan\r\nredan gjord.</pre><pre>Lagutskottets majoritet uttalade i betänkande\r\n1990/91:LU27 att det var rimligt att ekonomisk\r\ngottgörelse skulle utgå, men tillade att det måste\r\nankomma på regeringen att bedöma huruvida och\r\nmed vilket belopp ersättning borde utges. Om så\r\nvar erforderligt skulle regeringen återkomma till\r\nriksdagen med förslag till medelsanvisning.</pre><pre>Utskottets borgerliga minoritet uttalade\r\nkategoriskt i en reservation, att gottgörelse skulle\r\nutgå och att regeringen skulle bedöma beloppets\r\nstorlek.</pre><pre>Riksdagens beslut föranledde den dåvarande\r\nsocialdemokratiska regeringen att tillsätta en\r\nsärskild utredare, justitierådet Hans-Gunnar\r\nSolerud. Han blev emellertid inte klar med sin\r\nutredning före regimskiftet efter 1991 års val, vilket\r\nhan har redovisat i en särskild skrivelse. Han\r\nfortsatte således med sitt arbete även sedan den nya\r\nregeringen tillträtt.</pre><pre>För den borgerliga regeringen kunde innebörden\r\nav majoritetsbeslutet i riksdagen rimligen bara vara\r\nett -- gottgörelse skulle utgå. Borgerlighetens\r\nställningstagande var kristallklart -- gottgörelse\r\nskulle utgå. Mot den bakgrunden fanns det inte\r\nnågon anledning att ytterligare dra ärendet i\r\nlångbänk. Halvar Alvgard hade redan fått lida\r\nunder en mycket lång tid. Det var angeläget att få\r\nett slut på detta.</pre><pre>Det gällde nu att komma till en rättvis och riktig\r\ngottgörelse. Som framgår av handlingarna träffades\r\nen överenskommelse med Halvar Alvgard via hans\r\nadvokat om en ersättning på 1 milj.kr.</pre><pre>Det förelåg ingen skyldighet för den nya regeringen\r\natt invänta Hans-Gunnar Soleruds utredning.\r\nRegeringen hade full rätt att handlägga ärendet på\r\nsätt som skett. Regeringen hade kompetens att\r\ngöra sin bedömning. Någon anledning till kritik\r\nföreligger således inte.</pre><pre>Tilläggas bör att Hans-Gunnar Solerud inför\r\nutskottet uttalat att han kommit fram till, att någon\r\nersättning borde utgå, även om han inte ville\r\nprecisera ett belopp.</pre><pre>Herr talman! Med det anförda yrkar jag på\r\ngodkännande av utskottets anmälan.</pre><pre>Anf. 71  TORGNY LARSSON (s):</pre><pre>Herr talman! Det är som vanligt med stort intresse\r\nsom jag lyssnar till Hans Nyhage. Då han denna\r\ngång uppträder i kammarens talarstol gör han det\r\nför att försvara den regering han stöder. Jag kan\r\nnaturligtvis ha förståelse och sympati för Hans\r\nNyhage när han gör detta. Den justitieminister han\r\nförsvarar tillhör ju samma parti som han själv. Jag\r\nkan alltså förstå hans goda vilja, men jag förstår\r\ninte riktigt hans argumentation. Jag kan i varje fall\r\ninte följa honom på dessa punkter</pre><pre>Det var av riksdagen som regeringen fick i uppdrag\r\natt göra en bedömning om och i så fall med vilket\r\nbelopp ersättning borde utges. Det tog den gamla\r\nregeringen fasta på. Det var därför som det\r\ntillsattes en utredningsman som började sitt arbete.\r\nMen denne fick som sagt inte fortsätta. Det är ju\r\ndetta som är det anmärkningsvärda, nämligen att\r\nden nya regeringen höftade till ett belopp. Man kan\r\nfråga sig varför det skulle utgå just 1 milj.kr. Det\r\nråkade bli exakt samma belopp som framfördes\r\nsom förslag från Alvgards advokat.</pre><pre>Jag vill på nytt ställa en fråga till Hans Nyhage. Det\r\nhar i samband med utfrågningen av\r\nutredningsmannen Solerud framkommit att han\r\ninte var färdig. Hade det då inte varit rimligt att låta\r\nhonom bli färdig så att det funnits ett bättre\r\nunderlag? Det hade varit en styrka för den nya\r\nregeringen om den kunnat vänta någon månad och\r\npå det sättet få ett bättre underlag för sitt beslut.</pre><pre>Anf. 72  HANS NYHAGE (m):</pre><pre>Herr talman! Jag kan naturligtvis inte förmena\r\nTorgny Larsson rätten att tycka att Hans-Gunnar\r\nSolerud borde ha fått bli färdig med sin utredning.\r\nMen det har inte ett dugg med det konstitutionella\r\natt göra. Konstitutionellt är frågan: Hade\r\nregeringen rätt och kompetens att agera på det sätt\r\nsom regeringen gjorde? Svaret är otvivelaktigt ja.</pre><pre>Det finns inte någonting konstitutionellt att\r\nanmärka på regeringens agerande. Regeringen\r\nhade kompetensen att bedöma och gjorde sin\r\nbedömning. Den uppfyllde percis de krav som\r\nriksdagsbeslutet innebar. Intentionerna bakom\r\nmajoritetsbeslutet var att ersättning skulle utgå,\r\noch minoritetens yttrande var kategoriskt:\r\nersättning skulle utgå. Mot denna bakgrund, herr\r\ntalman, var det inte alls anmärkningsvärt att\r\nregeringen med snabbhet handlade ärendet för att\r\nfå ett slut på det som varit ett elände för Halvar\r\nAlvgard.</pre><pre>Anf. 73  TORGNY LARSSON (s):</pre><pre>Herr talman! Det är mycket intressant att Hans\r\nNyhage åberopar den borgerliga minoriteten i\r\ndåvarande lagutskottet. Han hävdar att det är vad\r\ndåvarande minoriteten framförde som skall vara\r\nnågot slags norm för hur regeringen skall handla.\r\nLiknande tankegångar framförde statsministern då\r\nhan var hos utskottet för utfrågning.</pre><pre>Oavsett vad man har för personlig åsikt är det enligt\r\nmin mening vad lagutskottets majoritet och därmed\r\nutskottet som sådant kom fram till som utgjorde det\r\nuppdrag som regeringen hade att fullfölja. Den nya\r\nregeringen har inte fullföljt detta uppdrag på ett\r\ntillfredsställande sätt. Det är därför som det finns\r\nanledning att rikta kritik mot regeringen.</pre><pre>Anf. 74  HANS NYHAGE (m):</pre><pre>Herr talman! Det är naturligtvis oerhört angeläget\r\natt kunna markera att utskottet icke var enhälligt\r\ni sitt ställningstagande. Det fanns en mycket stark\r\nminoritet som hade en annan uppfattning. Den\r\nminoriteten var borgerlig. Därför tillåter jag mig att\r\nmarkera att borgerligheten utgjorde minoriteten\r\noch var kategorisk i sitt ställningstagande. Det är\r\ninte alldeles ointressant att det fanns en borgerlig\r\nminoritet den gången, när vi nu har en borgerlig\r\nmajoritet. Jag tycker att det är mycket viktigt att\r\nunderstryka det.</pre><pre>Herr talman! Jag upprepar att det inte förelåg den\r\nminsta skyldighet för regeringen att invänta Hans-\r\nGunnar Soleruds utredning. Jag kan t.o.m. dra det\r\nså långt att det inte ens förelåg skyldighet för den\r\nsocialdemokratiska regeringen att tillsätta Hans-\r\nGunnar Solerud. Detta har inte ett dugg med\r\nkonstitutionen att göra, icke det bittersta. Den\r\nborgerliga regeringen fastslog att den hade\r\nkompetens och tillräckligt underlag för att göra\r\ndetta ställningstagande. Det fanns ingen anledning\r\natt långdra ärendet längre, därför handlade man.\r\nMan har handlat fullt i enlighet med de\r\nkonstitutionella bestämmelserna.</pre><pre>Överläggningen var härmed avslutad.</pre><pre>Beslut</pre><pre>Tredje vice talmannen meddelade att propositioner\r\nförst skulle ställas beträffande envar av de frågor\r\nsom berördes i de reservationer och den\r\nmeningsyttring som fogats till betänkandet och\r\ndärefter i ett sammanhang på övriga frågor.</pre><pre>Oljebistånd till Estland m.m.</pre><pre>Beslöts med 170 röster att godkänna utskottets\r\nanmälan i förevarande del. 118 röster avgavs för\r\ngodkännande av anmälan i reservation 1 av Thage\r\nG. Peterson m.fl. 4 ledamöter avstod från att rösta.</pre><pre>Sanktionerna mot Irak</pre><pre>Beslöts med 281 röster att godkänna utskottets\r\nanmälan i förevarande del. 12 röster avgavs för\r\ngodkännande av anmälan i meningsyttringen av\r\nJohan Lönnroth i motsvarande del. 3 ledamöter\r\navstod från att rösta.</pre><pre>Export av krigsmateriel från FFV</pre><pre>Först biträddes reservation 2 av Ingela\r\nMårtensson -- som ställdes mot meningsyttringen\r\nav Johan Lönnroth i motsvarande del -- med\r\nacklamation.</pre><pre>Härefter avgavs 248 röster för godkännande av\r\nutskottets anmälan i förevarande del och 37 röster\r\nför godkännande av anmälan i reservation 2 av\r\nIngela Mårtensson. 10 ledamöter avstod från att\r\nrösta.</pre><pre>Vissa underrättelse- och säkerhetsfrågor</pre><pre>Beslöts med 282 röster att godkänna utskottets\r\nanmälan i förevarande del. 13 röster avgavs för\r\ngodkännande av anmälan i meningsyttringen av\r\nJohan Lönnroth i motsvarande del. 2 ledamöter\r\navstod från att rösta.</pre><pre>Beslut om inlandsbanan</pre><pre>Beslöts med 178 röster att godkänna utskottets\r\nanmälan i förevarande del. 113 röster avgavs för\r\ngodkännande av anmälan i reservation 3 av Thage\r\nG. Peterson m.fl. 3 ledamöter avstod från att rösta.</pre><pre>U-landsbistånd m.m.</pre><pre>Beslöts med 270 röster att godkänna utskottets\r\nanmälan i förevarande del. 22 röster avgavs för\r\ngodkännande av anmälan i reservation 4 av Harriet\r\nColliander. 3 ledamöter avstod från att rösta.</pre><pre>Ersättningen till en enskild företagare</pre><pre>Först biträddes reservation 5 av Thage G.\r\nPeterson -- som ställdes mot meningsyttringen av\r\nJohan Lönnroth i motsvarande del -- med\r\nacklamation.</pre><pre>Härefter avgavs 167 röster för godkännande av\r\nutskottets anmälan i förevarande del och 128 röster\r\nför godkännande av anmälan i reservation 5 av\r\nThage G. Peterson. 2 ledamöter avstod från att\r\nrösta.</pre><pre>Övriga i betänkandet upptagna frågor</pre><pre>Utskottets anmälan godkändes.</pre><pre>Utskottets genom de nu fattade besluten godkända\r\nanmälan lades till handlingarna.</pre><pre>Beslut om samlad votering</pre><pre>Beträffande de på föredragningslistan närmast\r\nupptagna ärendena, finansutskottets betänkanden\r\nFiU24 och FiU25 samt trafikutskottets\r\nbetänkanden TU18 och TU19, beslöt kammaren på\r\nförslag av tredje vice talmannen att de fick företas\r\ntill avgörande i ett sammanhang sedan debatten i\r\ndessa ärenden avslutats.</pre><pre>Kompletterande meddelande om frågestunden\r\nden 21 maj</pre><pre>Anf. 75  TREDJE VICE TALMANNEN:</pre><pre>Vid frågestunden torsdagen den 21 maj kl. 14.30\r\nkommer, utöver de tidigare anmälda statsråden,\r\näven utrikesminister Margaretha af Ugglas (m) att\r\nnärvara.</pre><pre>Följande statsråd kommer alltså att vara\r\nnärvarande:</pre><pre>Statsminister Carl Bildt (m),\r\narbetsmarknadsminister Börje Hörnlund (c),\r\nstatsrådet Alf Svensson (kds), utrikesminister\r\nMargaretha af Ugglas (m) och statsrådet Bo\r\nLundgren (m).</pre><pre>Statsministern besvarar övergripande och\r\nallmänpolitiska frågor. Frågorna till övriga statsråd\r\nförutsätts beröra deras ansvarsområden inom\r\nregeringen.</pre><pre>6 §  Tilläggsbudget II inom\r\nfinansdepartementets område, m.m.</pre><pre>Föredrogs</pre><pre>finansutskottets betänkande</pre><pre>1991/92:FiU24 Tilläggsbudget II inom\r\nfinansdepartementets område, m.m. (prop.\r\n1991/92:125 delvis).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 9 §.)</pre><pre>7 §  Tilläggsbudget II inom civildepartementets\r\nområde</pre><pre>Föredrogs</pre><pre>finansutskottets betänkande</pre><pre>1991/92:FiU25 Tilläggsbudget II inom\r\ncivildepartementets område (prop. 1991/92:125\r\ndelvis).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 9 §.)</pre><pre>8 §  Postväsende</pre><pre>Föredrogs</pre><pre>trafikutskottets betänkande</pre><pre>1991/92:TU18 Postväsende (prop. 1991/92:100\r\ndelvis).</pre><pre>Anf. 76  INES UUSMANN (s):</pre><pre>Herr talman! För att hela Sverige skall leva krävs\r\natt infrastrukturen är väl utbyggd också i\r\nglesbygdsområden. En väl fungerande\r\npostverksamhet är en mycket väsentlig del av\r\ndenna infrastruktur. I Sverige är vi med rätta stolta\r\növer att vi har världens bästa och mest jämlika\r\npostservice.</pre><pre>Posten når oss oavsett var vi bor i vårt avlånga land.\r\nDen gör det i de flesta fall varenda vardag. Ett brev\r\nsom jag skickar från Stockholm en\r\nonsdagseftermiddag når adressaten nästa\r\nförmiddag, oavsett om hon bor i Täby eller i\r\nHalland. Det är t.o.m. ibland större chans att\r\nbrevet kommer fram till Halland än till Täby nästa\r\ndag.</pre><pre>Det finns många skäl till att vi har en så effektiv och\r\nheltäckande postservice i Sverige. Mycket beror på\r\natt vi politiskt har varit övertygade om, och de\r\nflesta av oss är det fortfarande, att posten skall\r\nfinnas överallt, till människors nytta och till rimliga\r\ntaxor för privatpersoner och företag. Men det beror\r\nockså på att personalen inom posten hör till de\r\nyrkesgrupper i Sverige som har en mycket stark\r\nyrkeskänsla.</pre><pre>Nu är posten inne i en process av mycket stark\r\nförändring och rationalisering. Det är naturligt nog\r\nmycket plågsamt för de anställda, som tidigare\r\nkanske har levt i något av en skyddad värld. Posten\r\nhar tidigare alltid expanderat, ända från 1636 fram\r\ntill nu. Inte minst är det jobbigt när dessa\r\nstrukturrationaliseringar sammanfaller med en\r\nlågkonjunktur och en svag arbetsmarknad rent\r\nallmänt.</pre><pre>I dagens betänkande behandlar vi framför allt två\r\nviktiga framtidsfrågor för posten: Skall postens\r\nmonopol avskaffas nu? Skall posten gå över från att\r\nvara ett affärsverk till ett aktiebolag nu? Utan att\r\ndjupare analysera konsekvenserna på särskilt det\r\nregionalpolitiska och sociala området, svarar\r\nregeringen och utskottets majoritet ja på båda\r\nfrågorna. Visserligen säger man att det bör finnas\r\ninstrument i form av lagstiftning som skall ge staten\r\nen försäkring att det regionala och sociala ansvaret\r\nfinns kvar. Men hur detta skall gå till vet vi inget\r\nom. Det har man inte utrett färdigt ännu.</pre><pre>Vi socialdemokrater i trafikutskottet är mycket\r\nkritiska till detta handlingssätt. Visst skall vi vara\r\nmed och initiera förändringar i den offentliga\r\nsektorn. Vi skall inte inbilla oss att alla\r\norganisationsmodeller är för evigt givna. Men när\r\nbeslut om förändringar skall fattas mera av\r\nideologiska skäl än av rationella och sakliga skäl, på\r\nett hafsigt och slarvigt beslutsunderlag, då kan inte\r\nregeringen eller majoriteten i utskottet räkna med\r\natt få stöd från oss socialdemokrater.</pre><pre>För de flesta människor i Sverige har en fullgod\r\npostservice även i glesbygd och på småorter\r\nbetraktats mer som en mänsklig rättighet än som en\r\ntjänst som man köper och säljer på marknaden,\r\nsom prissätts efter traditionella marknadsregler,\r\nungefär som när man köper cocacola eller godis.\r\nDet finns uppenbara risker att postens hantering av\r\nlandsbygdsservicen och servicen över huvud taget\r\nutanför storstadsområdena kan komma i kläm i ett\r\nmarknadsstyrt system. Det finns risk för att posten\r\nhandlar mer som en traditionell marknadsaktör än\r\nsom en viktig del av samhällets sociala och\r\ninfrastrukturella service. Därför menar vi att det är\r\nfel att nu avskaffa brevmonopolet rakt av och att nu\r\nfatta beslut om att posten den 1 januari 1993 skall\r\nbli aktiebolag, vad som än händer. Detta är\r\noåterkalleliga beslut. Om de fattas på dåliga\r\ngrunder, får de stora konsekvenser för hela\r\nSverige -- för privatpersoner, för näringsliv, för hela\r\nsamhället.</pre><pre>Vad skall man då göra i stället? Vi\r\nsocialdemokrater menar att man bör utreda vilka\r\nförutsättningar det finns för en modern\r\nmonopollagstiftning. Det finns tankar om detta i\r\nEG-kommissionen. Regeringen brukar i andra\r\nsammanhang gärna lyssna till vad som kommer från\r\nEG-kommissionen. Alternativt bör man utreda\r\nmöjligheterna till en koncessionslagstiftning, som\r\ngör det möjligt att behålla den solidariska\r\nfinansieringen av de regionala och sociala\r\nkostnaderna. Först därefter kan regeringen komma\r\nigen med förslag om aktiebolagsbildning. Då skall\r\nvi ta upp det i riksdagen igen, tycker vi.</pre><pre>Till slut vill jag säga ett par ord om bank- och\r\nkassadelen i posten. I politiska tal och andra\r\nsammanhang brukar åtminstone ett av\r\nregeringspartierna tala om att det är viktigt att\r\nundvika rundgång i samhällets utgifter. Nu har man\r\nlämnat den tesen för ett annat politiskt mål som har\r\nföreträde. Här gäller det att gynna allt som är\r\nprivatägt och missgynna allt det gemensamt ägda.\r\nJag tänker på postgirot och de statliga\r\nbetalningarna. Medel som postgirot tidigare kunde\r\nföra över genom den s.k. floaten och float-\r\ninkomsterna för att hålla service i glesbygd och\r\nmindre tätorter skall nu tas bort. I stället kommer\r\ndessa kostnader att belasta statsbudgeten.\r\nVisserligen blir det mera synligt vad det kostar\r\nskattebetalarna i Stockholm att ha ett postkontor\r\nöppet i Torsby. Men det ger inte en enda krona mer\r\ntill samhällets service i stort. Detta är ett trixande\r\nmellan olika konton i samhället, som varken är\r\nsamhällsekonomiskt motiverat eller politiskt\r\npedagogiskt motiverat. Det är precis vad det är.</pre><pre>Herr talman! Jag står naturligtvis bakom samtliga\r\nsocialdemokratiska reservationer i betänkandet,\r\nmen jag vill särskilt yrka bifall till reservation 1 och\r\n2.</pre><pre>Anf. 77  BENGT HURTIG (v):</pre><pre>Herr talman! Enligt den treårsplan som vi nu skall\r\ngodkänna skriver postverket: Verket skall över hela\r\nlandet och internationellt förmedla meddelanden,\r\nlättgods och pengar samt erbjuda finansiella\r\ntjänster så att alla kan nå alla och så att kundernas\r\naffärer stöds. Verket skall kännetecknas av att\r\nverksamheten är säker, nära och offensiv. Strategin\r\nskall vara kundorientering, kvalitet,\r\nkostnadseffektivitet och kompetens. Dessutom\r\nskall antalet nöjda kunder öka och breven skall\r\nkomma fram i tid. Väntetiderna på postkontoren\r\nskall begränsas, den rikstäckande kassaservicen\r\nskall behållas och personalen skall trivas.</pre><pre>Det är ju ganska lätt att ställa upp bakom de här\r\nvackra orden. Under de senaste månaderna har vi\r\nemellertid mötts av en annan bild i massmedia,\r\nsärskilt i glesbygden. Postkontoren i östra\r\nNorrbotten skall bort, står det i en tidningsrubrik\r\nden 17 mars. 106 postkontor skall ersättas med 15,\r\nstår det i en annan. Postanställda hoppar av\r\nregionalstyrelserna i protest mot postens\r\npersonalpolitik och centralstyrning, säger en\r\ntredje. De postanställda i Ånge går ut i strejk, är\r\nockså en rubrik.</pre><pre>Postanställda upplever att det inte längre är fråga\r\nom förhandlingar när det gäller stora förändringar.\r\nDet är svenska arbetsgivareföreningens syn på\r\nfacket som präglar postens ledning, säger en facklig\r\nförtroendeman. Av nyhetsförmedlingen att döma\r\nförefaller det därför, herr talman, som om det är en\r\ngod bit kvar tills man har uppnått målet att\r\npersonalen skall trivas på sitt jobb. Att personalen\r\ntrivs på sitt jobb är en grundläggande förutsättning\r\nför en effektiv verksamhet i framtiden. Därför har\r\npostverkets ledning ett stort ansvar när det gäller\r\natt hantera personalpolitiken. Vi har inte råd att\r\nlåta ett av världens bästa postverk eroderas av\r\nlångdragna konflikter.</pre><pre>Självfallet är det så att rationaliseringar behövs,\r\ninte minst på grund av den tekniska utvecklingen.\r\nPå grund av tillkomsten av betalkort och\r\nuttagsautomater minskade behovet av\r\npenningtransaktioner på postkontoren kraftigt\r\nunder 1980-talet. Företagspaket har i ökad\r\nutsträckning gått från dörr till dörr med andra\r\nförmedlare än posten. Ökningen av fax och\r\nelektronisk post gör också att brevvolymen\r\nminskar. Dessutom finns ett nytt privat postföretag\r\nsom försöker plocka russinen ur kakan.</pre><pre>EG-anpassningen medför också att postens\r\nverksamhet skall bedrivas som om den vore utsatt\r\nför konkurrens även på de områden där posten har\r\nsin verksamhet främst av sociala och\r\nregionalpolitiska skäl.</pre><pre>Allt detta hotar naturligtvis den traditionella\r\nverksamheten hos postverket. Rationaliseringar\r\nblir nödvändiga. I den situationen, menar vi, är det\r\nabsolut nödvändigt att riksdag och regering ger\r\npostverket ett stöd så att moderniseringen kan\r\ngenomföras samtidigt som de övergripande mål\r\nsom jag talade om inledningsvis också uppnås i\r\npraktiken.</pre><pre>Om ensamrätten till brevbefordran avskaffas och\r\nandra företag plockar ut de lönsamma bitarna --\r\nförst och främst postutbäringen i storstäderna --\r\nkommer givetvis statens kostnader för\r\nregionalpolitisk postutbäring att öka. Hela Sverige\r\nskall leva, heter det i regeringsdeklarationen.</pre><pre>Från EG finns inget krav på att brevmonopolet\r\nskall avskaffas. Enligt departementspromemorian\r\nom postens konkurrensförutsättningar har alla EG-\r\nländer i dag brevmonopol -- i vissa fall även\r\npaketmonopol. Vad jag förstår är också EG-\r\nkommissionens uppfattning den att det är viktigt att\r\nskapa likvärdiga konkurrensförutsättningar i hela\r\nEG-området; postservicen skall vara lika i olika\r\ndelar av länderna. Dessa principer bör väl rimligen\r\nockså gälla EES-området.</pre><pre>En annan sak är att kostnaderna för de regionala\r\noch sociala uppdragen kanske bör särredovisas.\r\nOm småföretagare och enskilda på landsbygden\r\nmåste köra bil 5--10 mil för att klara bankärenden,\r\nom företag i t.ex. hela Norrbottens län får posten\r\nutdelad senare och drabbas av att postlådorna töms\r\ntidigare än på andra håll är, enligt min mening,\r\nservicen inte likvärdig i hela landet. Då undergrävs\r\nockså principen att hela Sverige skall leva. Det\r\nsenare kan inträffa om t.ex. postterminalen i Luleå\r\nflyttas till Umeå.</pre><pre>Människor utan bil får givetvis svårare att uträtta\r\nbankärenden om det blir till ICA-butiker, Konsum\r\noch bibliotek som postservicen förläggs. Man kan\r\nheller inte vänta sig att privata entreprenörer skall\r\nmarknadsföra postens tjänster på samma sätt som\r\npostens egen personal. Vi borde ha råd med att\r\nbehålla en hel del fler vanliga postkontor än vad\r\nsom nu verkar bli fallet.</pre><pre>Förutom att brevmonopolet bör bibehållas borde\r\nockså postens ensamrätt till förmedling av statliga\r\nbetalningar bibehållits. Nu är det avskaffat i och\r\nmed finansutskottets behandling och riksdagens\r\ntidigare beslut. Därför måste posten få ersättning\r\nför de förluster som annars kommer att göras.\r\nDenna ersättning kan enligt min mening lika gärna\r\nske genom att avkastningskravet reduceras med de\r\nkostnader som posten kan redovisa för att\r\nupprätthålla en godtagbar kassaoch bankservice i\r\nhela landet. Rundgång av pengar är inte\r\nnödvändig.</pre><pre>Avskaffandet av prismålet för fack- och\r\nkonsumentpress kommer troligen att leda till stora\r\nsvårigheter för tidskrifter som måste bedömas\r\nangelägna ur folkbildnings- och\r\nkonsumentsynpunkt. Förslaget om avskaffandet av\r\nprismålet för dessa tidskrifter måste avvisas. Det\r\ngår inte att marknadsstyra allt här i världen.</pre><pre>Bifall till meningsyttringen i mom. 7.</pre><pre>Anf. 78  KENTH SKÅRVIK (fp):</pre><pre>Herr talman! Postens verksamhet har haft och har\r\nen stor betydelse för hela svenska folket, såväl för\r\nprivatpersoner som för näringsliv.</pre><pre>Det är med stor glädje enskilda personer går till\r\nposten för att hämta sitt paket, öppnar sitt brev som\r\nkommer i brevlådan eller ser lantbrevbäraren\r\nkomma på besök. Det gäller också näringsliv och\r\nlikställda som är i behov av postens verksamhet.</pre><pre>Men mycket händer i dagens samhälle. Det gäller\r\näven dem som har med postens verksamhet att\r\ngöra. Det är bara att konstatera att det går väldigt\r\nfort också i detta förändringsskede. Kanske ibland\r\nnågot för fort, skulle jag vilja säga.</pre><pre>Bakgrunden till postens verksamhet behöver vi inte\r\nberöra alltför mycket här i dag. Mycket av postens\r\ngrundförutsättningar i verksamheten finns\r\nfortfarande kvar, men även posten har under årens\r\nlopp försökt att förändra och anpassa sin\r\nverksamhet till verkligheten i vårt samhälle.</pre><pre>I vårt betänkande kan vi, under rubriken\r\nBakgrund, läsa om åren som gått och vi kan under\r\nrubriken Riksdagens krav på posten under\r\ntreårsperioden 1992--1994 läsa hur vi i kammaren\r\nförut tagit beslut om postens verksamhet.\r\nRegeringen har också ställt sig bakom postens nya\r\ntreårsplan och föreslår att riksdagen skall göra\r\ndetsamma.</pre><pre>Utskottets majoritet har också ställt sig bakom\r\ndepartementschefens förslag att ensamrätten till\r\nbrevbefordran avskaffas, men säger också att\r\nensamrätten inte bör avskaffas förrän det finns\r\ninstrument i form av lagstiftning varigenom staten\r\nkan försäkra sig om att den regionala och sociala\r\nservicen fungerar.</pre><pre>Departementschefen skall också tillkalla en\r\nutredning för att se över förutsättningarna för att\r\ndessa krav skall kunna vidmakthållas i\r\nfortsättningen. Både departementschefen och\r\nutskottet anser det angeläget att det finns en bra\r\npostservice där alla kan nå alla, samtidigt som det\r\när av stor betydelse att verksamhet som drivs på\r\naffärsmässiga grunder också konkurrensutsätts så\r\natt kundernas efterfrågan blir styrande.</pre><pre>På sikt bör dock postverkets monopol avskaffas och\r\nman bör arbeta på marknadens villkor. Postverket\r\nbör övergå till aktiebolagsform för att kunna\r\nutvecklas i samma takt som de bästa\r\nkonkurrenterna.</pre><pre>Jag utgår ifrån att vi alla i riksdagen vill slå vakt om\r\nde mål i fråga om regional och social service som\r\ngäller för posten, och att dessa skall gälla även i\r\nfortsättningen.</pre><pre>Departementschefen säger också i propositionen\r\natt det är angeläget att sådana uppgifter som inte är\r\naffärsmässigt motiverade men angelägna ur ett\r\nsamhällsperspektiv i princip bör ersättas av staten.\r\nDetta har utskottet inte något att erinra mot och\r\ninte heller att detta utreds ytterligare.</pre><pre>Frågan om riksdagens revisorers syn på eventuellt\r\nändrade associationsformer för affärsverken\r\nkommer att behandlas senare i ett annat\r\nbetänkande. Men det är givet att dessa former noga\r\nbör studeras och ses över för att man skall kunna\r\nsäkra den sociala servicen där det behövs.</pre><pre>Beträffande postavgifter för föreningsbrev säger\r\nutskottet att man förutsätter att postverket beaktar\r\nde kritiserade olägenheterna för föreningslivet,\r\nmen att man från utskottet bör avvakta och låta\r\nposten själv rätta till de felaktigheter och\r\nsvårigheter som man orsakat föreningslivet.</pre><pre>Till slut vill jag, herr talman, hänvisa till s. 19,\r\npunkt 4 i vårt betänkande och de uppräknade\r\npreciseringarna av uppdrag, mål och resultatkrav\r\nför postverket som väl täcker in vad jag tror att vi\r\nalla kan ställa oss bakom både från regering,\r\nriksdag och utskott.</pre><pre>Med detta, herr talman, vill jag yrka bifall till\r\nhemställan i detta betänkande och yrka avslag på\r\nde reservationer som avgivits av\r\nSocialdemokraterna och meningsyttringarna från\r\nVänsterpartiet.</pre><pre>Anf. 79  INES UUSMANN (s) replik:</pre><pre>Herr talman! När man lyssnar till\r\nutskottsmajoritetens företrädare finner man att det\r\nlåter välvilligt och bra. Det är angeläget att vi skall\r\nbehålla de regionala och sociala målen. Det är\r\nockså angeläget att vi får en associationsform som\r\ngör detta möjligt. Hur skall detta gå till? Det vet vi\r\nännu i dag ingenting om. Ändå skall vi fatta\r\ndefinitiva beslut om att avskaffa monopolet och\r\nbilda aktiebolag den 1 januari 1993. Detta är ett\r\noansvarigt ställningstagande, som jag inte tycker\r\natt riksdagen skall ägna sig åt.</pre><pre>Herr talman! För att det inte skall uppstå några\r\nkomplikationer vid voteringen vill jag yrka bifall till\r\nreservation 3, om jag förstod saken rätt när Bengt\r\nHurtig hade ordet.</pre><pre>Anf. 80  KENTH SKÅRVIK (fp) replik:</pre><pre>Herr talman! Det var vad jag sade. Det är helt\r\nriktigt att det på sikt kommer att gå över till\r\naktiebolagsform. Men vi vill verkligen se över och\r\nutreda om detta kan uppfylla de krav som vi vill\r\nställa på postverkets service framöver. Därför har\r\nvi också sagt att vi skall göra detta på sikt. 1993 har\r\nnämnts, och det står så i betänkandet. Men det står\r\nockså att man utgår ifrån att man skall kunna\r\nverkställa detta fr.o.m. årskiftet 1992-1993.</pre><pre>Anf. 81  INES UUSMANN (s) replik:</pre><pre>Herr talman! Jag tycker att det låter som om Kenth\r\nSkårvik är litet orolig för vad det här skall kunna\r\nleda till. Jag kan inte låta bli att tolka det här som\r\nett halvt steg tillbaka i de mycket bestämda\r\nuppfattningar som åtminstone har kommit från\r\nregeringens sida. Det är positivt om det är så man\r\nskall tolka majoriteten i trafikutskottet.</pre><pre>Anf. 82  KENTH SKÅRVIK (fp) replik:</pre><pre>Herr talman! Visst är man orolig för att vi inte skall\r\nkunna uppfylla de krav som jag tycker att folk i\r\nallmänhet har skäl att ställa på postverket i\r\nframtiden när det gäller service.</pre><pre>Ines Uusmann vet att man redan under den förra\r\nregeringens tid lade ner en del postkontor ute i\r\nlandet, bl.a. i norra Bohuslän. Detta har pågått och\r\nhar med omvandlingen i vårt samhälle att göra.\r\nDärför tycker jag att det är angeläget att alla partier\r\ni denna riksdag trycker på för att man verkligen\r\nskall fullfölja de krav och den syn vi har på\r\npostverket. Jag tycker att den utredning som\r\ndepartementschefen vill tillsätta verkligen skall få\r\nutröna detta ordentligt och komma tillbaka till\r\nriksdagen. Vi har alla möjligheter att kunna se över\r\ndetta något senare.</pre><pre>Anf. 83  BENGT HURTIG (v) replik:</pre><pre>Herr talman! Det låter bra att man skall slå vakt om\r\npostens regionala och sociala mål. Om man\r\nkoncentrerar antalet postsorteringsterminaler till\r\nfärre orter i Sverige kommer de som bor i utkanten\r\nav de områden som terminalerna betjänar att få\r\nposten utdelad senare och postlådorna tömda\r\ntidigare. Man får den effekten på grund av det här\r\nsättet att organisera det hela. I Norrbotten kommer\r\nman egentligen att få sämre postservice.</pre><pre>Jag kan ta ytterligare ett exempel. Om man lägger\r\nett brev i en postlåda får man betala 2:80 kr. Om\r\nman inte är handikappad, har bil och själv kan ta\r\nsig till postkontoret får man skicka brevet för 2:50\r\nkr. Det här skapar en typ av ojämlikhet mellan\r\nmänniskor, som tidigare inte har varit accentuerad\r\npå det här sättet.</pre><pre>Anser Kenth Skårvik att de två exemplen jag har\r\ntagit är i enlighet med de regionalpolitiska mål och\r\ndet sociala ansvar som posten har?</pre><pre>Anf. 84  KENTH SKÅRVIK (fp) replik:</pre><pre>Herr talman! Det sista som Bengt Hurtig tog upp\r\nhar absolut med den sociala sidan att göra när det\r\ngäller vilka uppgifter postverket skall sköta\r\nframöver. Det kan vara svårt att lösa problemet\r\nmed de personer som kanske är handikappade och\r\nhar svårt att ta sig till posten och därmed får betala\r\nett dyrare porto. Det är angeläget att man ser över\r\ndetta och löser det på något sätt.</pre><pre>Vi har aldrig kunnat säga att det alltid skall finnas\r\nett postkontor i närheten av bostaden. Men någon\r\nform av postservice tycker jag är mycket angelägen.\r\nJag har talat med ett antal människor som bor\r\nganska nära en storstad i Halland. De har tidigare\r\nhaft ett postkontor, som nu har lagts ner. De har nu\r\nfått en lantbrevbärare. Detta har upplevts som\r\noerhört positivt med den service man kan få ända\r\nhem till sin dörr. Det finns nackdelar med det\r\nockså. Jag tror därför att vi bör avvakta vad man\r\nkommer fram till i den utredning som\r\ndepartementschefen vill tillsätta om den sociala\r\nsidan. Jag tror att det kommer att kunna lösas på\r\nnågot sätt.</pre><pre>Anf. 85  BENGT HURTIG (v) replik:</pre><pre>Herr talman! Jag kan notera att det finns en\r\nöppenhet hos Kenth Skårvik att diskutera dessa\r\nfrågor. Det kan naturligtvis finnas fördelar med att\r\ngå till en butik eller att få lantbrevbäring. Men i\r\nstort blir det trots allt så att de avancerade\r\nbanktjänsterna som man har kunnat utföra i\r\nglesbygd försvinner. Man har t.ex. kunnat sätta in\r\noch ta ut pengar på en vanlig bankbok och ta ett\r\nlitet lån. Många -- t.ex. folk utan bil och äldre\r\nmänniskor -- kan bli tvungna att resa 5--10 mil för\r\natt få så enkel service. Det är enligt min mening inte\r\ngodtagbart.</pre><pre>Anf. 86  KENNETH ATTEFORS (nyd):</pre><pre>Herr talman! Vad beträffar postbetänkandet TU18\r\nhar vi nydemokrater inte mycket att tillägga. Vi\r\nkunde inte hitta en enda anledning att reservera\r\noss.</pre><pre>I postbetänkandet framgår en klar skiljelinje\r\nmellan ett socialistiskt synsätt och ett icke sådant.\r\nSocialdemokraterna har skrivit många bra\r\nmotioner som vi nydemokrater har bifallit. Men\r\nmotionerna från socialdemokraterna i\r\npostbetänkandet har endast till syfte att\r\ntillfredsställa statsanställdas förbund och inte den\r\nbreda allmänheten.</pre><pre>Jag tycker att regeringen i det här fallet klart\r\nbekräftar att den skall beakta alla eventuella sociala\r\nkonsekvenser som de fria marknadskrafterna\r\nibland kanske inte bevakar. Jag yrkar därför bifall\r\ntill hemställan i trafikutskottets betänkande TU18\r\noch avslag på samtliga reservationer.</pre><pre>Överläggningen var härmed avslutad.</pre><pre>(Beslut fattades efter 9 §.)</pre><pre>9 §  Järnvägar</pre><pre>Föredrogs</pre><pre>trafikutskottets betänkande</pre><pre>1991/92:TU19 Järnvägar (prop. 1991/92:100\r\ndelvis).</pre><pre>Anf. 87  JARL LANDER (s):</pre><pre>Herr talman! Trafikutskottets betänkande nr 19,\r\nsom vi nu skall behandla, gäller\r\nbudgetpropositionens bilaga från\r\nkommunikationsdepartementet och de förslag\r\nregeringen har framlagt med anledning av denna\r\nbilaga. Det kan därför, herr talman, vara på sin\r\nplats redan inledningsvis påpeka att vi här i\r\nkammaren återkommer till dessa frågeställningar\r\nganska snart. Vi kommer alltså att få fler tillfällen\r\natt diskutera våra kommunikationer på räls och hur\r\ndessa skall kunna utvecklas. Förslag om betydande\r\nsatsningar på dessa områden finns nämligen i\r\nkompletteringspropositionen och i alla de motioner\r\nsom väckts med anledning av denna. Jag skall\r\ndärför inte nu tala om de socialdemokratiska\r\nförslag som betyder ytterligare satsningar på\r\njärnvägstrafikens område, förslag som om de\r\ngenomfördes skulle få en mycket positiv inverkan\r\npå den dystra arbetsmarknad som vi i dag har.\r\nDessa frågor får vi som sagt debattera senare här i\r\nkammaren.</pre><pre>I det nu föreliggande utskottsbetänkandet om\r\njärnvägstrafiken framhåller vi socialdemokrater att\r\nvi vill fortsätta och utveckla trafikpolitiken, så att vi\r\nkan förverkliga de strategiska mål som lades fast i\r\n1988 års trafikpolitiska proposition. För detta krävs\r\natt det arbete som inleddes av den\r\nsocialdemokratiska regeringen fullföljs. Enligt vår\r\nuppfattning saknar den nuvarande regeringen en\r\nsådan trafikpolitisk vision.</pre><pre>Förmågan att på ett effektivt sätt organisera\r\ntransporter och kommunikationer får alltså en\r\navgörande betydelse för utvecklingen av välfärd,\r\nsamhällsekonomi och miljö. För att uppnå detta\r\nkrävs att vi fullföljer förslagen i 1988 års\r\ntrafikpolitiska proposition.</pre><pre>Under den förutvarande socialdemokratiska\r\nregeringens ledning inleddes en ny era inom\r\ntrafikpolitiken. Strukturella förändringar\r\ntillsammans med de stora ekonomiska insatser vi\r\nföreslagit i andra sammanhang gör att hela landet\r\nkan komma att stå väl rustat för framtiden, om bara\r\nmajoriteten i denna kammare stöder våra förslag.</pre><pre>Vi socialdemokrater är beredda att medverka till\r\ndessa förändringar. En stor del av den framtida\r\npolitiken måste inriktas på att i samarbete med\r\növriga europeiska länder utveckla gemensamma\r\nlösningar som tillgodoser transportbehoven och\r\nminskar trafikens påverkan på miljön.</pre><pre>Företagsekonomiska kalkyler ger ingen\r\ninformation om de politiska värderingar\r\nbeträffande långsiktig samhällsekonomisk\r\nutveckling, regional balans och social rättvisa som\r\nmåste ligga till grund för trafikpolitikens utveckling\r\noch infrastrukturens utbyggnad. Denna dimension\r\nsaknas enligt vår uppfattning i regeringens\r\nmarknadsanpassningspolitik. Det är en historisk\r\nerfarenhet att beslut som pekar ut färdriktningen\r\nmåste ha samhällelig styrning och fattas av politiska\r\norgan.</pre><pre>Vägar och järnvägar är gemensamma tillgångar,\r\nuppbyggda som en del av folkhushållet. Det är\r\ngenom en fortsatt gemensam förvaltning och\r\nutveckling av dessa tillgångar som vi\r\nsocialdemokrater vill bygga vidare. Vi känner ett\r\nansvar att föra detta demokratiska uppdrag vidare\r\nsom en motvikt mot de kortsiktiga\r\nkapitalintressena på marknaden.</pre><pre>Det är därför, herr talman, som vi säger ja till att\r\nutveckla järnvägstrafiken men nej till de rent\r\ndogmatiska lösningar som nu föreslås.</pre><pre>Nu gäller det att finna former som stimulerar och\r\nutvecklar en effektiv trafik. Inom\r\nkommunikationsdepartementet inleddes under\r\nvåren 1991 ett arbete med att finna former för att få\r\nytterligare trafikföretag att utnyttja järnvägsnätet.\r\nSyftet var att belysa för- och nackdelar med olika\r\ntrafikutövare på järnvägsnätet.</pre><pre>Regeringen aviserar en avreglering av\r\njärnvägstrafiken på stomnätet senast den 1 januari\r\n1995. Bakom detta principuttalande finns ingen av\r\nregeringen genomförd analys av konsekvenserna av\r\nen sådan åtgärd. Huvudargumentet kan\r\nsammanfattas så: Konkurrens är bra för att den är\r\nbra!</pre><pre>Såväl SJ som banverket är för närvarande\r\ninblandade i stora förändringar. I samband med\r\n1988 års trafikpolitiska beslut om bl.a. en\r\nuppdelning av SJ i en trafikdel och banverket\r\nklargjordes att en utvärdering skulle ske efter 1992.\r\nFlera centrala frågor kräver både diskussion och\r\nställningstaganden, innan denna utvärdering kan\r\ngöras.</pre><pre>Vi finner det angeläget att diskussionen om\r\njärnvägens framtid fortsätter i strukturerade\r\nformer. Mot bakgrund av de stora värden som är\r\ninblandade finns det inget utrymme för förhastade\r\nslutsatser grundade på en näst intill religiös tro på\r\nkonkurrensen som det allena saliggörande medlet i\r\ntrafikpolitiken.</pre><pre>Därför motsätter vi oss att man, som regeringen på\r\ndogmatiska grunder föreslår, fastslår ett datum då\r\nkonkurrens på stomnätet skall vara infört, liksom\r\natt hela SJ skall bolagiseras. Vi menar att åtgärder\r\nav så stor principiell betydelse kräver en saklig\r\ngenomgång av både för- och nackdelar. En sådan\r\ngenomgång saknas helt i regeringens proposition.\r\nVi anser att det är rimligt att avvakta den\r\nutvärdering som skall ske redan våren 1993, innan\r\nvi gör ett ställningstagande i denna fråga.</pre><pre>Dessa synpunkter har vi, herr talman, utvecklat i\r\nreservation nr 3 till betänkandet, vilken jag härmed\r\nyrkar bifall till. Naturligtvis står vi också fast vid\r\nvad vi har skrivit i reservation nr 4, men för att\r\nspara på kammarens tid avstår jag från att yrka\r\nbifall till den reservationen.</pre><pre>Herr talman! Avslutningsvis vill jag säga att hela\r\nutskottet i princip är överens i de frågor inom\r\njärnvägstrafiken som vi nu behandlar. Vi är överens\r\nom hur planeringsprocesserna skall hanteras. Då är\r\ndet märkvärdigt att finna att utskottsmajoriteten i\r\ndenna debatt skall företrädas av fyra talare. Det\r\nkanske tyder på att man inte är överens inom\r\nutskottsmajoriteten. Vi får väl avvakta och se.</pre><pre>Anf. 88  KENNETH ATTEFORS (nyd):</pre><pre>Herr talman! Egentligen skulle jag kunna avstå från\r\nmitt anförande för att visa att vi verkligen är\r\növerens. Jag hade emellertid tänkt tala litet om\r\nsnabbtåg, och i den frågan hoppas jag att vi är\r\növerens.</pre><pre>Vi nydemokrater förespråkar en snabb utbyggnad\r\nav snabbtågstrafiken i Sverige. De hittills fattade\r\nbesluten innebär att järnvägsprojekt för ca 8\r\nmiljarder kommer att genomföras under resterande\r\ndelen av 1900-talet.</pre><pre>Utbyggnad och modernisering av infrastrukturen är\r\nen grundbult i en strategi för tillväxt och\r\nproduktivitet inför 2000-talet. Bakom denna\r\növertygelse ligger tre faktorer: den ekonomiska\r\nintegrationen, den ökade betydelsen av just-in-\r\ntime-produktion samt behovet av att underlätta\r\nmänniskors rörlighet.</pre><pre>Med anledning av detta tycker vi att\r\nsnabbtågstrafiken kan och bör högprioriteras vid\r\ninfrastrukturinvesteringar tillsammans med övriga\r\nnödvändiga transportslag.</pre><pre>Hur positiv samhällseffekten kan bli vid en\r\nsnabbtågsutbyggnad visar följande exempel.</pre><pre>Ombyggnad och anpassning av södra stambanan\r\nkostar ca 2,6 miljarder kronor och innebär riktiga\r\narbeten på banverket för mist 2 500 människor. För\r\natt trafikera sträckan Stockholm--Malmö åtgår ca\r\n15 tågsätt till en kostnad av ca 1 miljard kronor.\r\nTillverkningen av dessa tågsätt innebär ca 2 000\r\narbetstillfällen på ABB med underleverantörer, om\r\nman nu får denna order, vilket vi hoppas.</pre><pre>När snabbtågstrafiken på sträckan Stockholm--\r\nMalmö invigs kommer förmodligen hälften av\r\ndagens 500 000 flygresenärer på sträckan att\r\nföredra snabbtåg. Rolf Clarkson blir förmodligen\r\nen av dessa, eftersom jag vet att han gillar att åka\r\ntåg. Tågpriserna kommer nämligen att ligga på\r\ndrygt hälften av dagens flygpriser. Restiden city--\r\ncity med tåg kommer att vara jämförbar med tiden\r\ndet tar att flyga samma sträcka.</pre><pre>Fördelen med att människor åker tåg i stället för att\r\nflyga är att drygt hälften av kostnaderna för flyg\r\nutgörs av inköp av flygbränsle och flygplan från\r\nutlandet, medan järnvägar och snabbtåg\r\nförhoppningsvis tillverkas i Sverige. En halvering\r\nav flygandet mellan Stockholm och Malmö skulle\r\nförbättra handelsbalansen med 500--700 milj.kr.\r\nper år. Snabbtågen kan även utgöra ett snabbare\r\noch bekvämare alternativ för de 600 000 personer\r\nsom i dag åker sträckan med bil. Även miljöskälen\r\ntalar för eldrivna snabbtåg. Ett flygplan ger på\r\ndenna sträcka ett utsläpp på 70 kg kväveoxider och\r\n15 ton koldioxid. Tåget ger inga utsläpp och\r\nförbrukar bara en niondel av den energi ett flygplan\r\nbehöver.</pre><pre>Vi anser sålunda att snabbtågsutbyggandet bör\r\npåskyndas. Nationalekonomiskt kommer det\r\nknappast att kunna byggas infrastruktur billigare än\r\njust nu. Att arbetet görs nu innebär att vi delvis\r\nanvänder arbetskraft för vilken staten eljest hade\r\nbetalat arbetslöshetsersättning.</pre><pre>Herr talman! Tyvärr finns det i snabbtågsprojektet\r\nen flaskhals som jag vill göra kammarens ledamöter\r\nuppmärksamma på, nämligen bristen på\r\nsignaltekniker. Dessa signaltekniker är nödvändiga\r\nför moderniseringen av banverkets\r\nsignalanläggningar. Naturligtvis tog inte utskottet\r\nintryck av vår motion utan avstyrkte densamma,\r\nmen nu har vi åtminstone varnat och kan säga: Vad\r\nvar det vi sade!</pre><pre>Herr talman! Ostkustbanan Stockholm--Sundsvall\r\nbör snarast byggas ut, allt enligt den motion Ny\r\ndemokrati har väckt.</pre><pre>Herr talman! Jag yrkar bifall till reservationerna 1,\r\n2 och 5 till trafikutskottets betänkande nr 19.</pre><pre>Anf. 89  BENGT HURTIG (v):</pre><pre>Herr talman! Jag kan instämma i mycket av det\r\nKenneth Attefors sade om snabbtågen. Det jag\r\ntänkte tala om handlar mer om godstrafiken.</pre><pre>1988 års trafikpolitiska beslut innebar att\r\ngodstrafiken skulle styras över från\r\nlandsvägstransporter till järnvägar, men\r\nfortfarande ökar landsvägstransporternas andel av\r\ngodstrafiken på bekostnad av järnvägen. Några\r\nriktigt kraftfulla initiativ för att uppfylla 1988 års\r\nbeslut ser vi tyvärr inte.</pre><pre>Med den s.k. infrastrukturpropositionen som grund\r\nbeslutade den förra regeringen om extra satsningar\r\nunder 90-talet på knappt 8 miljarder till\r\njärnvägsinvesteringar. I november fattades beslut\r\nom att 263 miljoner skulle satsas på södra\r\nstambanan för att påskynda utbyggnaden till\r\nsnabbtågsstandard. Av de omdisponeringar och\r\ntidigareläggningar omfattande 4 miljarder som\r\nregeringen föreslog i mars skall också en del gå till\r\njärnvägsinvesteringar. En del av de 2,2 miljarder\r\nsom anslås i kompletteringspropositionen kan\r\nmöjligen komma reinvesteringar till del, men det\r\nmesta torde gå till underhåll, som ju är eftersatt.</pre><pre>När det gäller de ordinarie anslagen för\r\ninvesteringar i stomjärnvägar begärde banverket 4\r\nmiljarder för 1992/93, men man fick 1,4 miljarder.\r\nSatsningarna tar alltså i stort sett ut varandra.</pre><pre>För underhåll begärde banverket 3,5 miljarder men\r\nfick knappt 3 miljarder. Vi får hoppas att\r\nbanverkets önskemål blir någorlunda\r\ntillfredsställda genom den påfyllning som nu sker i\r\noch med kompletteringspropositionen.</pre><pre>Naturligtvis har denna återhållsamma politik för att\r\nöka järnvägens möjligheter att konkurrera sin\r\nförklaring. Företrädarna för den mer\r\nenergislösande och miljöförstörande\r\nlångtradartrafiken består av framgångsrika\r\nlobbyister, inte bara i vårt land utan i hela Europa.\r\nDet är representanter för oljebolag, som vill sälja\r\nså mycket bensin och diesel som möjligt. Det är\r\nnaturligtvis lastbilstillverkare,\r\nvägbyggnadsindustri, asfaltproducenter, osv. Dessa\r\nintressen verkar nu för en motorvägsutbyggnad i\r\nCentraleuropa för runt 4 600 miljarder kronor\r\nunder de närmaste 20 åren. Frågan är vad som blir\r\növer till järnvägsinvesteringar, som ju också\r\nplaneras inom EG-området. Svårigheter för de\r\nolika järnvägsbolagen att samarbeta om tekniska\r\nfrågor medför också att det går trögt.\r\nJärnvägsmaterieltillverkare är måhända inte heller\r\nlika effektiva lobbyister.</pre><pre>I november 1989 publicerades en stor rapport om\r\ntillväxtens effekter inom EG-området. I rapporten\r\nutgår man ifrån att lastbilstrafiken ökar med mellan\r\n30 och 50 % fram till år 2010. Nu har EG:s egen\r\nkommissionär van Miart sagt att ökningen blir\r\n50 %. Enligt miljörapporten från 1989 skulle\r\nsvaveldioxidutsläppen öka med 8--9 % och\r\nkväveoxidutsläppen med 12--14 %. Till detta\r\nkommer alla andra utsläppsökningar. Detta sker i\r\nett område som redan anses utsättas för en för stor\r\nmiljöbelastning, inte minst av försurande ämnen.\r\nOm detta vittnar ju också skogsdöden. Därtill\r\nkommer de trängseleffekter och energiförluster\r\nsom Västeuropas bilköer anses medföra.\r\nFörlusterna i dessa köer uppskattas kosta 700\r\nmiljarder kronor per år.</pre><pre>Givetvis påverkar den här ohämmade satsningen\r\npå vägtransporter också vårt land, när vi nu skall\r\nanpassa oss till EG:s transportpolitik. Vi skulle\r\nkraftfullt behöva driva på de intressen i Europa som\r\ninser att transporter måste styras över till järnväg\r\noch sjöfart. Då skulle t.ex. Sverige och Danmark\r\nkunna ställa som villkor att man vill ha en kraftfull\r\nsatsning på kombitrafik, heltåg och systemtåg i\r\nförbindelserna med Skandinavien, och man kunde\r\nha beslutat bygga en järnvägstunnel under Öresund\r\ni stället för en bro.</pre><pre>Förmodligen är den överdrivna tron på\r\nvägtransporter inom EG ett av de problem som på\r\nlitet längre sikt kommer att leda till att utvecklingen\r\ninom EG hämmas. När vi nu genom EES-avtalet\r\nkommer att släppa Europas långtradartrafik fri\r\nockså i Skandinavien, blir frågan om järnvägen\r\növer huvud taget kommer att kunna konkurrera\r\nkraftfullt under de närmaste åren. Godstågens\r\ngenomsnittshastighet i Sverige är ca 50 km i\r\ntimmen, men i Tyskland är den 7 km i timmen på\r\ngrund av alla omrangeringar man där tillämpar.\r\nSvenska lok kan ännu inte ens köras på danska\r\njärnvägar på grund av de tekniska hindren.\r\nTillstånd till allt högre axel- och boggietryck och\r\ntotalvikt på fordonen samt slopad kilometerskatt\r\nleder också till att SJ:s godstransporter får svårare\r\natt konkurrera. Standardiseringen av flak och\r\ncontainrar har ännu inte genomförts, vilket är\r\nnödvändigt för att samordningen mellan tåg- och\r\nlastbilstrafik skall gå lätt att genomföra i\r\nkombitrafik.</pre><pre>Herr talman! Mycket talar tyvärr för att 1988 års\r\ntrafikpolitiska beslut om godstrafiken i praktiken\r\ninte kommer att kunna verkställas förrän på mycket\r\nlång sikt. Detta är djupt beklagligt. Framtida\r\ngenerationer kommer att få betala priset för\r\npolitikers oförmåga. Optimalt borde i vårt land i\r\nstorleksordningen 100 miljarder satsas på\r\ninvesteringar och reinvesteringar i\r\njärnvägssystemet. Nu ser det ut att kunna bli ca 30\r\nmiljarder, eller i snitt 3 miljarder per år.</pre><pre>Under tiden får vi försöka glädja oss åt att antalet\r\nton i godstransporter ändå tycks öka. Järnvägen i\r\nSverige har fortfarande en större andel av\r\ngodstransporterna än järnvägen i övriga Europa,\r\nmycket tack vare våra malmtransporter och tunga\r\nskogsindustritransporter.</pre><pre>Jag vill slutligen, herr talman, säga några ord om\r\njärnvägstrafiken österut. Även österut finns det i\r\nvårt lands omedelbara närhet stora\r\nbefolkningskoncentrationer, främst i S:t\r\nPetersburgområdet och på Kolahalvön. Redan nu\r\ngenomförs också transporter för svensk industri på\r\nden transsibiriska järnvägen. Finland och Ryssland\r\ngör ansträngningar att knyta ihop och förbättra\r\nförbindelserna mellan sina järnvägssystem på flera\r\nställen, främst vid Kostamus och Salla. Detta\r\nbetyder att norra Sverige inom en relativt snar\r\nframtid kan få nära förbindelser med hela det ryska\r\njärnvägssystemet och hamnen i Arkhangelsk, som\r\nkan ha viss sjöfart riktad mot Japan.</pre><pre>Denna utveckling ökar ytterligare behovet av att vi\r\ntar itu med problemet att få till stånd en\r\nomaxlingsstation i Haparanda och att bangårdarna\r\ndär rustas upp. Dessutom ökar också antalet\r\nargument för att förverkliga Bothniabanan och\r\nNordbothniabanan. Över huvud taget borde de\r\nframtida möjligheterna till en utbyggd tågtrafik på\r\nNordkalotten ytterligare kartläggas, t.ex. på vilket\r\nsätt Murmanskregionen skall kunna knytas till det\r\nnordiska järnvägssystemet.</pre><pre>I den inriktning på järnvägsinvesteringar som vi har\r\nbetonat, vill vi sätta västkustbanan och\r\nostkustbanan främst, men också godsstråket genom\r\nBergslagen, Norge--Väner-länken, Bohusbanan,\r\nbanan Borås--Herrljunga--Uddevalla, Norra\r\nstambanan och Bothniabanan bör föras fram. I\r\nförsta hand bör naturligtvis Bothniabanan upp till\r\nUmeå prioriteras, men också en förlängning till\r\nLuleå planeras.</pre><pre>Planeringsramen för den kommande\r\ntioårsperioden borde vara 65 miljarder, och ett\r\nsådant beslut borde slås fast. För kommande\r\nbudgetår har vi velat höja anslagen till investeringar\r\ni stomjärnvägar med 0,5 miljarder och till drift av\r\nstatliga järnvägar med 0,7 miljarder.</pre><pre>Jag yrkar bifall till meningsyttringen, mom. 1, 3 och\r\n25.</pre><pre>Anf. 90  KENNETH ATTEFORS (nyd)\r\nreplik:</pre><pre>Herr talman! Jag får tacka Bengt Hurtig för att han\r\nställer upp för snabbtåget. För 14 dagar sedan var\r\ndet jag som ställde mig bakom ett förslag om\r\nsjöfarten. Det är synd att Bengt Hurtig och jag inte\r\nhar större röstunderlag i kammaren, för i så fall\r\nhade vi kunnat genomföra våra åsikter när det\r\ngäller både sjöfart och snabbtåg.</pre><pre>Anf. 91  BENGT HURTIG (v) replik:</pre><pre>Herr talman! I vissa avseenden kan även de mest\r\nolika partier hamna på samma spår. Det är\r\nopinionsbildningen som får avgöra om de andra\r\npartierna kommer att bli mer aktiva i dessa frågor.</pre><pre>Anf. 92  ROLF CLARKSON (m):</pre><pre>Herr talman! Det senaste replikskiftet är ett gott\r\nexempel på hur ytterligheterna kan beröra\r\nvarandra. Vad månde bliva av denna nyfödda\r\nkoalition i Sveriges riksdag?</pre><pre>Jarl Lander har nu övertagit Socialdemokraternas\r\ntalan i järnvägsfrågor. Det är en nog så väsentlig\r\noch betydelsefull uppgift, som han -- även om\r\nallting är relativt -- tycks sköta med den äran. Men\r\nhan avslutade sitt inlägg med att ironisera över att\r\nregeringskoalitionens företrädare manstarkt\r\nbjuder upp med var sitt anförande på tio minuter,\r\noch han undrade vem som för regeringsgruppens\r\ntalan.</pre><pre>Som en upplysning till Jarl Lander får jag säga att\r\nvi som i utskottet är företrädare, ordinarie och\r\nsuppleanter, för regeringspartierna har en\r\nberednings- och arbetsgrupp som vi samlas i, utan\r\nförutfattade meningar och med allt mindre känsla\r\nav att vi företräder fyra olika partier. Där gör vi upp\r\nvem som i ärende efter ärende skall försvara den\r\nrättrådiga regeringens propositioner här i\r\nriksdagen. Det har denna gång blivit jag, liksom det\r\ni förra ärendet om posten var Kenth Skårvik.</pre><pre>Vi bedömer, Jarl Lander, att järnvägssektorn, med\r\nallt vad den betyder inom kommunikationsvärlden\r\ni Sverige, med den tyngd som den på olika sätt har\r\ndär, är så viktig att var och en bör kunna framträda\r\nför sitt parti och deklarera vad det partiet tycker är\r\ngemensamt men också specifikt för dess egen\r\nåsiktsbildning. Det gör naturligtvis att Jarl Lander\r\nefter ett replikskifte med mig kan attackera mina\r\nkolleger från Folkpartiet, Centern och kds, i den\r\nmån han så vill.</pre><pre>Fram till 1988 var järnvägsdebatterna i Sveriges\r\nriksdag långt utdragna. De berörde alltid samma\r\ntråkiga situation, nämligen att statens järnvägar\r\ngick med förlust. Dessa förluster skulle täckas, och\r\nde anslag som riksdagen gav åt statens järnvägar\r\nvar alltid för små. Det kanske de fortfarande är,\r\nmen då var de i verklig grad för små. Det berodde\r\nnaturligtvis på att benägenheten var obetydlig när\r\ndet gällde att förse ett förlustbringande företag med\r\nytterligare kapitalförstärkningar. Det var i och för\r\nsig en djävulscirkel för statens järnvägar; ju sämre\r\ndet gick, desto mindre anslag fick man, och ju\r\nmindre anslag man fick, desto sämre gick det.</pre><pre>Det var 1988 som dåvarande\r\nkommunikationsministern, på initiativ av SJ:s egen\r\nkoncernstyrelse, kallade en parlamentarisk\r\narbetsgrupp att komma fram till en ny\r\njärnvägspolitik, som en del av en ny trafikpolitik.</pre><pre>Det var med en väldigt stor majoritet i kammaren\r\nsom vi antog 1988 års trafikpolitiska beslut. Man\r\nanvänder ibland starka uttryck, som historiska\r\nbeslut osv., och jag tycker att man kan sätta det\r\nbetyget på 1988 års trafikpolitiska beslut vad det\r\ngäller järnvägspolitiken. Vi skilde ut\r\ninfrastrukturen från statens järnvägar, befriade\r\ndem från den tunga investeringsbörda som den\r\nkräver, och inrättade banverket.</pre><pre>Det skall också betygas att man med den\r\nuppdelningen någonstans såg, i en inte alltför\r\navlägsen framtid, att åkeriföretaget statens\r\njärnvägar skulle bli utsatt för konkurrens, på ett\r\neller flera sätt, i spårverksamheten och övriga\r\nverksamheter.</pre><pre>Jag sade att det var ständiga förluster i statens\r\njärnvägar, och det förde naturligtvis också med sig\r\nen tryckt stämning i den stora personalsamling som\r\nstatens järnvägar utgjorde och utgör. Det är inte\r\nroligt att vara verksam i ett företag som ses över\r\naxeln på grund av att det visar dålig effektivitet och\r\ndåligt ekonomiskt resultat.</pre><pre>Jag kan i detta sammanhang, snart fem år efter vårt\r\njärnvägspolitiska beslut 1988 -- då riksdagen\r\ndessutom sade att den, under den\r\nomstruktureringstid som statens järnvägar som\r\nåkeriföretag nu fick, inte skulle blanda sig i dess\r\nomstruktureringsmanöver, vilket riksdagen inte\r\nheller har gjort -- ge en eloge till den nya\r\nbesättningen, från generaldirektören längst upp\r\noch till frontfolket på tåg, expeditioner osv. inom\r\nstatens järnvägar, för att de har lyckats genomföra\r\nen metamorfos. Det är en helt annan anda i statens\r\njärnvägar i dag än det var för fem år sedan. Det\r\nskall de ha beröm för.</pre><pre>Det innebär också att vi har möjlighet och rättighet\r\natt ställa större anspråk på företaget, på ledningen\r\noch hela personalhierarkin, att anspänna sig och\r\nsvara mot de krav och de förhoppningar som\r\nSveriges riksdag som ägare ställer på dem. Vi vill\r\natt de skall vara skickade att utstå konkurrens, och\r\ndet gör vi genom dessa stegvisa åtgärder.</pre><pre>När jag ser reservationerna av Socialdemokraterna\r\noch Ny demokrati och meningsyttringen av\r\nVänsterpartiet som har fogats till detta\r\nbetänkande, tycker jag att de egentligen bara gjorts\r\nför reserverandets egen skull. Grundsynen är ju\r\ndensamma som majoriteten i utskottet har.</pre><pre>Som exempel kan jag ta Kenneth Attefors första\r\nreservation, där han vill att SJ skall få en\r\naccelererad mängd pengar för att öka\r\nsnabbtågssatsningen. Ja, det vill vi också, och vi har\r\negentligen gjort det. Vi har gett ökade anslag till\r\nbanverket för att följa upp SJ:s krav. Men det är\r\nockså, Kenneth Attefors, SJ:s egen\r\ninvesteringsinriktning som skall vara\r\nbestämmande. Det har riksdagen uttryckligen sagt\r\ni 1988 års trafikpolitiska beslut: Nu är det ni som\r\nfår bestämma! Sedan vi har fördelat pengarna får ni\r\nanvända dem efter eget skön. Sådana satsningar\r\nsom rullande materiel, som har direkt med\r\nföretagets egen investeringsverksamhet att göra,\r\nskall SJ själv klara på sina egna inkomster. Och\r\nbanverket skall följa upp de krav som SJ-åkeriet\r\nställer.</pre><pre>Vi har alltså ökat anslagen väldigt mycket. Här kan\r\nbåde det ena och det andra partiet ta på sig\r\nförtjänsten av att vi i dag anslår nästan dubbelt så\r\nmycket till investeringar i infrastrukturen via\r\nbanverket som vi gjorde bara för tre fyra år sedan.</pre><pre>Sedan säger Kenneth Attefors i reservation nr 2 att\r\nman bör omdisponera medlen så att de kan\r\nanvändas till snabbtågstrafik på ostkustbanan. Det\r\nvore trevligt och framför allt mycket välgörande om\r\nKenneth Attefors ville tala om hur de skall\r\nomdisponeras och vilka andra banor som skall\r\nberövas investeringar. Vilka indragningar skall man\r\ngöra för att just ostkustbanan skall få snabbtåg?</pre><pre>Jag övergår nu till Socialdemokraternas\r\nreservationer med Sven-Gösta Signell som första\r\nnamn. Han är skeptisk till att man skall bolagisera\r\nSJ -- helt eller delvis -- innan man har utvärderat\r\nden omstruktureringsperiod som jag har beskrivit.\r\nDet ligger mycket i det.</pre><pre>Men vi vet redan så mycket -- vi har följt SJ:s\r\nutveckling så noga -- att vi inte väntar oss några\r\nsensationella slutsatser av den utvärdering som\r\nkommer. Men redan departementschefen säger ju\r\natt man skall vara försiktig här och avvakta. Det\r\nhan i dag begär är att SJ självt och på egen begäran\r\nskall få bolagisera sin kombitrafik för att på det\r\nviset kunna bli mer konkurrenskraftig, och det\r\nsäger majoriteten i utskottet alltså ja till.</pre><pre>Så kommer vi till trafikeringsrätten. Där har\r\nSocialdemokraterna ungefär samma\r\nargumentation: Man får inte skynda för fort, man\r\nskall ta det litet långsammare. Det är också kloka\r\nord. Vi tror att man även här skall sätta fart på den\r\nskickliga ledning som SJ har och utsätta den för den\r\nkonkurrens som det kan innebära. -- Därmed\r\nlämnar jag den reservationen att vila i den relativa\r\nglömska den är förtjänt av.</pre><pre>Sedan har vi, som den sista av Ny demokratis\r\nreservationer, reservation nr 5, enligt vilken man\r\nvill utbilda signaltekniker. Det är säkert såväl\r\nvänligt som hyggligt och omtänksamt av Kenneth\r\nAttefors att föra fram detta. Tidigare försök att öka\r\nutbildningen av signaltekniker har misslyckats.\r\nMen det är också så, som utskottets majoritet\r\nsäger: Nu växer det, nu blir det fart i\r\njärnvägsbyggandet.</pre><pre>Det är alldeles riktigt, som Kenneth Attefors säger,\r\natt det råder brist på signaltekniker. Men vi tror att\r\ndet löser sig självt. Man kan genom information och\r\nolika stimulansåtgärder öka intresset. Redan\r\ngenom att påvisa att det här finns en brist kommer\r\nman säkerligen att med befintliga resurser kunna\r\nutbilda fler signaltekniker, så jag tror inte att vi\r\nskall vara alltför oroliga på den punkten.</pre><pre>Så kommer vi till Bengt Hurtig från Vänsterpartiet.\r\nJag tycker att Bengt Hurtigs inlägg var mycket\r\nintressant och egentligen värt en debatt i sig självt.\r\nDet var av större värde och innehåll än den\r\nmeningsyttring som han har låtit foga till\r\nbetänkandet. Jag räknar med att vi en annan gång\r\nskall kunna ta upp det till övergripande diskussion\r\neller debatt, Bengt Hurtig. Men nu, herr talman,\r\nyrkar jag bifall till utskottets hemställan i dess\r\nhelhet och avslag på samtliga reservationer som är\r\nfogade till betänkandet.</pre><pre>Anf. 93  KENNETH ATTEFORS (nyd)\r\nreplik:</pre><pre>Herr talman! När det gäller de ärenden som\r\nbehandlas i betänkandet TU19 är Ny demokrati så\r\ngott som enigt med regeringen. Vad vi vill göra är\r\natt påpeka hur viktigt det är att speciellt i en\r\nlågkonjunktur satsa på den typ av\r\ninfrastrukturinvesteringar som snabbtåg utgör.</pre><pre>Beträffande Ny demokratis och Vänsterpartiets\r\nsamsyn när det gäller järnväg och sjöfart vill jag\r\nsäga att det är ett typexempel som visar varför vårt\r\nparti över huvud taget kom in i kammaren: Vi vill\r\ninte ha blockpolitik; vi vill ha sakpolitik. Nu tycker\r\nvi precis som Vänsterpartiet, och Vänsterpartiet\r\ntycker precis som vi i dessa frågor -- okej; då är det\r\nbra. Jag bläddrar inte bara förbi Vänsterpartiets\r\nmotion för att det råkar stå ett ''v'' inom\r\nparentesen.</pre><pre>När det gäller investeringar i järnväg vet jag mycket\r\nväl att det är banverket och ledningarna själva som\r\nskall besluta om dem efter hand som vi ger dem\r\npengar. Men det är alltid bra att vi folkvalda ger en\r\nsignal till ledningarna för dessa tjänstemannastyrda\r\nverk om hur vi vill ha det.</pre><pre>I revisorernas utredning, som har kommit precis\r\nnu, om hur vi härifrån kammaren bättre skall styra\r\ninfrastrukturen står det faktiskt klart att det är vi\r\nsom skall ta initiativet till hur vi vill ha det. Det är\r\nalltså inte tjänstemännen på verket som skall lägga\r\nfram förslag och vi bara bevilja en viss summa\r\npengar till det, utan hädanefter är det vi som skall\r\nbestämma vad som skall byggas i Sverige enligt vad\r\njag kan förstå av den här utredningen.</pre><pre>Jag vet att det nu är på gång en ökad utbildning av\r\nsignaltekniker. Vi skrev vår motion på grund av att\r\nvi var i Västerås. Redan efter tre fyra timmar av\r\nstudiebesöket på ABB kom en klar signal därifrån\r\nom att det rådde brist på signaltekniker. Vi skrev då\r\nupp det i våra almanackor, och sedan skrev vi en\r\nmotion om det. Vi ville ge en signal om att det var\r\nbrist på just signaltekniker.</pre><pre>Anf. 94  ROLF CLARKSON (m) replik:</pre><pre>Herr talman! Jag tackar för denna utveckling av Ny\r\ndemokratis tankar om förnuftsmässigt grundade\r\nkoalitioner i riksdagen. Det ger mig anledning att\r\nfråga mig om man verkligen kan nå till mål som\r\nligger i skilda väderstreck på en gemensam\r\nautostrada. Det är möjligt att det i så fall kan bli\r\nnågon Hurtigrutt som Bengt Hurtig kan vara\r\nkompass för.</pre><pre>Anf. 95  KENNETH ATTEFORS (nyd)\r\nreplik:</pre><pre>Herr talman! Jag måste erkänna att jag ligger i lä\r\njämfört med Rolf Clarkson. Han har en otrolig\r\nförmåga att säga roliga saker, vilket inte jag har.</pre><pre>I stort sett är Rolf Clarkson, Bengt Hurtig och jag\r\növerens om både järnväg och sjöfart -- det vet jag.\r\nMen ibland kan åsikterna sammanfalla litet mer\r\nmellan Vänsterpartiet och Ny demokrati. Jag vet\r\nmycket väl att vi står långt ifrån varandra rent\r\nideologiskt, men i vissa sakfrågor är vi faktiskt\r\nganska överens med Vänsterpartiet och även med\r\nModeraterna.</pre><pre>Anf. 96  JARL LANDER (s) replik:</pre><pre>Herr talman! Rolf Clarkson sade inledningsvis att\r\njärnvägen är så viktig att en företrädare måste upp\r\noch tala från varje partigrupp bland de partier som\r\ni dag bildar regeringen.</pre><pre>Jag kan hålla med Rolf Clarkson om att järnvägen\r\när viktig. Jag kanske själv då skulle ha anmält mig\r\nför 40 minuter, gått igenom hela problematiken,\r\npratat om planeringsprocesser osv. och givit uttryck\r\nför vilka banor som vi från socialdemokratiskt håll\r\nanser är nödvändiga, osv. Jag skulle t.ex. ha kunnat\r\nsäga en hel del om bansträckningen genom\r\nVärmland, som så att säga är mitt skötebarn.</pre><pre>Men jag gjorde inte det i och med att\r\nutskottsmajoriteten -- och det är en mycket bred\r\nmajoritet -- i princip är enig om det betänkande vi\r\nhar lagt fram. Vi är eniga om att man i\r\nplaneringsprocesser sköter fördelningen av pengar;\r\nvi lägger så att säga fast ramarna. Med den\r\nutgångspunkten fann jag det litet anmärkningsvärt\r\natt majoriteten skulle representeras av fyra\r\nanmälda talare med vardera tio minuters\r\nanförande.</pre><pre>Rolf Clarkson sade att vi motsätter oss en\r\nbolagisering av SJ och förslaget att vi redan nu\r\nskulle sätta ut datum för när det skall ske. Först och\r\nfrämst håller jag med Rolf Clarkson om att den\r\nledning som kom till på SJ har fungerat ganska\r\nskapligt. Den har nästan kommit fram till de\r\nmålsättningar riksdagen antog i 1988 års\r\ntrafikpolitiska beslut. Men låt oss då utvärdera vad\r\nden har kommit fram till innan vi tar nästa steg.</pre><pre>Av erfarenhet vet vi från vårt håll att får regeringen\r\nfria händer att göra någonting med samhällsägda\r\nsaker här i landet händer det stora saker, och det\r\nhänder snabbt. Och det är det som vi\r\nSocialdemokrater motsätter oss. Vi vill inte ha\r\nnågot datum, när eventuell avreglering och\r\nbolagisering skall ske, utan vi vill att utvärderingen\r\nav 1988 års beslut skall göras först.</pre><pre>Anf. 97  ROLF CLARKSON (m) replik:</pre><pre>Herr talman! Jag kan välja mellan två vägar när det\r\ngäller att replikera Jarl Lander. Jag kan välja\r\nkontroversens väg, och jag kan välja\r\nsamförståndets väg. Jag väljer det sistnämnda\r\ndärför att, precis som Jarl Lander sade, i stort sett\r\nnästan samtliga partier i trafikutskottet är\r\nsamsynta. Med tanke på det förflutna kan man\r\nkanske säga att Vänsterpartiet i någon mån har haft\r\nen mer planmässig inställning än vi andra. Det\r\nhindrar emellertid inte att den gemensamma\r\nnämnaren för samtliga partier i trafikutskottet är\r\natt försöka få så bra, effektiva och smidiga\r\nkommunikationer som möjligt i Sverige.</pre><pre>Jag gör mig därför till talesman för samförståndets\r\nlinje, och jag bryr mig inte om att Jarl Lander sade\r\natt mina kolleger i de övriga regeringspartierna\r\nockså har bokat sig för tio minuters taletid, utan jag\r\nber Jarl Lander respektera att jag har fått dessa\r\nherrars uppdrag att vara vår företrädare. Jag ser\r\näven fram emot att var och en av dessa till större\r\ndelen i sina tiominutersanföranden uttalar samma\r\nsaker från sina resp. partiers sida som de övriga\r\npartiföreträdarna gör. Samhörigheten är alltså stor\r\noch intresset för att i framtiden förbättra\r\njärnvägskommunikationerna i Sverige är självklart.</pre><pre>När nu Jarl Lander ondgör sig över att jag inte\r\ntycker att vi skall vänta och se när det gäller att\r\nbolagisera och att utsätta SJ för konkurrens vill jag\r\nhänvisa till den förre kommunikationsministern,\r\nsom sitter här i kammaren. Han tryckte på ganska\r\nrejält när det gällde planerna på att försöka få SJ\r\natt inrätta sig efter en klar konkurrenssituation. Ett\r\nbetänkande som vi om några dagar ånyo kommer\r\natt behandla är egentligen ett arvegods från Georg\r\nAnderssons tid.</pre><pre>När man utsätter en offentlig och ofantlig sektor för\r\nen ny arbetsform, som vi nu tänker göra med\r\nstatens järnvägar, ligger det mycket i påståendet att\r\nman skall vara försiktig. Man behöver emellertid\r\ninte vänta så länge. Vi vet det mesta om SJ:s\r\nbelägenhet, och vi vet i allra högsta grad vad man\r\ninom SJ tycker. Naturligtvis tycker man inom SJ\r\ninte om att bli utsatt för konkurrens, om det inte är\r\nabsolut nödvändigt. Detta betänkande får ses som\r\nett uttryck för en önskan om, från\r\nregeringskoalitionens sida, att inte fördröja\r\nutvecklingen utan att påskynda den.</pre><pre>Anf. 98  JARL LANDER (s) replik:</pre><pre>Herr talman! Jag tycker, Rolf Clarkson, att\r\nbetänkandet TU19 till stor del präglas av\r\nsamförstånd. Vi socialdemokrater har verkligen\r\nbemödat oss om att inte gå emot de majoriteter som\r\nhar funnits. Det är därför det i det här årets\r\nbetänkande, när vi diskuterar järnvägspolitik,\r\nendast finns fem stycken reservationer. Enbart\r\ndetta faktum pekar väl på att hela betänkandet\r\npräglas av samförstånd.</pre><pre>Rolf Clarkson säger att det gäller att gå fram\r\nförsiktigt när det handlar om så ofantligt stora\r\nenheter som SJ. Det är ju precis vad vi säger. Vi\r\nskall gå försiktigt fram eftersom vi med 1988 års\r\njärnvägspolitik är på väg att i samförstånd få en bra\r\nlösning på problemet. Gå då inte så fort fram, som\r\nni från borgerlig sida vill, och sätt inte ut datum för\r\nytterligare avregleringar. Låt oss i stället studera\r\nden utvärdering som skall komma redan nästa vår.\r\nDet kan inte vara för mycket begärt från\r\nsocialdemokratiskt håll.</pre><pre>Anf. 99  ROLF CLARKSON (m) replik:</pre><pre>Herr talman! Jag är säker på att SJ:s\r\ngeneraldirektör och hans ledningsgrupp tar del av\r\ndet meningsutbyte som nu har skett här i\r\nkammaren.</pre><pre>Det kan inte vara med någon större entusiasm som\r\nman i ett företag som SJ, där man har gått igenom\r\nen smärtsam omstruktureringsperiod, och där\r\nföretaget har förvandlats från ett förlustföretag i\r\n500-miljonersklassen per år till ett företag med\r\növerskott i samma storleksordning, emotser att\r\nutsättas för hård konkurrens. En konkurrens som,\r\nnär man nu nått en positiv position, kan komma att\r\nskaka företaget i grunden. Jag kan tänka mig att det\r\när en näraliggande strävan hos företagsledningen i\r\nSJ att så snart som möjligt bygga upp positioner\r\nsom gör att konkurrensen blir lättare att möta,\r\nexempelvis genom 95 % marknadsandelar i Sverige\r\ni stället för 55 %. Det kan man förstå.</pre><pre>Denna strävan hos SJ motverkar man genom att\r\npåskynda utvecklingen. Med tanke på vårt\r\nlångsiktiga mål kan det inte vara av intresse att\r\nskapa konkurrens på spåret, varken i den ena eller\r\nandra formen, och inte eller i flera former. Lägg\r\nmärke till mina ord! När man säger att SJ skall ha\r\nkonkurrens på spåret är det en vansklig uppgift man\r\ntar på sig. Hur skall det gå till? Vi får känna oss för.\r\nVi skall inte riskera SJ:s verksamhet.</pre><pre>Det finns mycket att anföra till SJ:s försvar när man\r\ninom SJ spjärnar emot. Stordriftsfördelar ger ju\r\nockså överskott, styrka och konkurrensförmåga.\r\nMan kan emellertid tänka sig -- åtminstone jag -- att\r\nha en blandning av stordriftsfördelstänkande och\r\nkonkurrenstänkande i andra avseenden. Det är vad\r\nvi vill påskynda, och det är därför vi kommer att\r\nförändra möjligheterna för den långväga\r\nbusstrafiken att konkurrera. Vi kommer att\r\nundersöka vilka företag som kan tänkas vara\r\nintresserade av att sätta in egna tåg, eller delar av\r\ntåg, som SJ drar, osv. Det finns en hel provkarta på\r\nolika konkurrensformer som svenska folket har\r\nglädje av -- inte vi här personligen, utan hela\r\nsvenska folket -- när man köper sin järnvägsbiljett\r\neller när företag skickar sitt gods. Det är det som är\r\nslutmålet: att vi i vårt land skall få en\r\njärnvägsproduktion som är effektiv och billig och\r\nsom ger god service. Den skall vara, som jag ser\r\ndet, ett föredöme för andra länders fortfarande\r\ngammalhierarkiska järnvägsförvaltningar.</pre><pre>Andre vice talmannen anmälde att Jarl Lander\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 100  BENGT HURTIG (v) replik:</pre><pre>Herr talman! 1988 års trafikpolitiska beslut innebar\r\natt vi skulle styra över godstrafik från\r\nlandsvägstransporter till järnvägstransporter. Även\r\nom volymen räknad i ton ökar på järnvägen blir\r\nförhållandet mellan de två olika transportsätten att\r\nlandsvägstransporterna ökar på\r\njärnvägstransporternas bekostnad. Andelen\r\ntransporter på landsväg blir alltså större.</pre><pre>När tror Rolf Clarkson att det blir möjligt att\r\nuppfylla 1988 års trafikpolitiska beslut i det här\r\navseendet?</pre><pre>Anf. 101  ROLF CLARKSON (m) replik:</pre><pre>Herr talman! Jag tror att man, Bengt Hurtig, har\r\nhaft alldeles för stora förhoppningar om att stora\r\ngodsmängder skulle kunna styras över.\r\nInvesteringsmässigt är det en ganska dyrbar\r\nhistoria, och i politiska cirklar är betydelsen\r\növerdriven. Om vi inom fyra fem år kan nå en\r\nfördubbling av dagens kombitransporter är det\r\nmycket positivt.</pre><pre>Anf. 102  BENGT HURTIG (v) replik:</pre><pre>Herr talman! Jag anser att de jämförelser som görs\r\nmellan de båda transportsätten inte är riktigt\r\nrättvisande. De miljöbelastningar som vägtrafiken\r\nåstadkommer när det gäller både luftföroreningar\r\noch markförsurning, som jag nämnde i mitt\r\ninledningsanförande, och när det gäller buller,\r\nolyckor, osv. är svåra, näst intill omöjliga, att mäta\r\nekonomiskt. Det fordras därför en kraftfull politisk\r\nstyrning i syfte att åstadkomma denna förändring.\r\nSchweiz och Österrike har i vissa avseenden varit\r\nföredömen när det gäller förhandlingarna med EG.\r\nNär får vi från den svenska regeringens majoritet se\r\nlitet mer kraftfulla åtgärder?</pre><pre>Jag tror inte att vi skall överdriva vår samsyn i dessa\r\nsammanhang. Även om det kan vara positivt att\r\nvara överens, tror jag att vi ibland kan behöva\r\nmarkera att vi har skilda synsätt i dessa frågor.</pre><pre>Anf. 103  ROLF CLARKSON (m) replik:</pre><pre>Herr talman! Det sista som Bengt Hurtig sade är\r\nalldeles riktigt, nämligen att vårt samförstånd mest\r\nbestår i att vi vet att det i stora delar i dessa\r\nsammanhang inte råder samförstånd oss emellan.</pre><pre>Bengt Hurtig talade om styrningen av gods från väg\r\növer till järnväg i kombitransporter. Men man får\r\ninte glömma att detta är tekniskt besvärligt. Det är\r\näven ganska miljöförstörande att göra korta\r\ntransporter till terminaler och därefter till\r\nadressorten. Om man skall transportera på järnväg\r\nskall det vara fråga om stora godsmängder och\r\nlånga avstånd. Det är detta som är järnvägens\r\nstyrka.</pre><pre>Sverige är ledande i Europa när det gäller\r\njärnvägstransporter. Sverige är det land i Europa\r\nsom har den längsta genomsnittssträckan för\r\ngodstransporter per järnväg -- från Norrland med\r\nde tunga basindustrierna och genom landet ned till\r\nkontinenten. Så visst har vi anledning att i och för\r\nsig vara belåtna med att vi har en sådan\r\njärnvägspolitik i praktisk utformning.</pre><pre>Andre vice talmannen anmälde att Bengt Hurtig\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 104  HUGO BERGDAHL (fp):</pre><pre>Herr talman! Jag vill börja med att lugna Jarl\r\nLander och tala om att utskottsmajoritetens\r\ntalesman när det gäller detta betänkande är Rolf\r\nClarkson, och jag tycker att han hittills har utfört\r\nsitt jobb på ett briljant sätt och med en gnutta\r\nhumor, något som kännetecknar honom i olika\r\nsammanhang när vi jobbar ihop.</pre><pre>Jag kommer för min del att tala om järnvägspolitik\r\ni ett längre och något vidare perspektiv. Jag hoppas\r\nverkligen att Jarl Lander kan instämma i det mesta\r\nav det som jag kommer att säga på detta område.</pre><pre>''Det övergripande målet för trafikpolitiken skall\r\nvara att erbjuda medborgarna och näringslivet i\r\nlandets olika delar en tillfredsställande, säker och\r\nmiljövänlig trafikförsörjning till lägsta möjliga\r\nsamhällsekonomiska kostnader.''</pre><pre>Detta fastslogs i 1988 års trafikpolitiska beslut som\r\nett mål för 1990-talet när det gäller\r\njärnvägspolitiken.</pre><pre>Ett genomgripande förändringsarbete inleddes\r\ninom SJ som en följd av det trafikpolitiska beslutet\r\n1988 för att göra SJ till ett effektivt, kundinriktat\r\noch lönsamt transportföretag. Den affärsmässighet\r\nsom införts är nu också förebild för många\r\njärnvägsföretag i Europa. Det är många\r\ndelegationer som kommer på besök från de olika\r\neuropeiska länder för att försöka sätta sig in i hur\r\nvi i Sverige har ordnat trafikpolitiken på järnvägens\r\nområde.</pre><pre>I Europa pågår nu en kraftig förnyelse av\r\njärnvägsnätet. Över 600 miljarder kronor\r\ninvesteras under de närmaste åren enbart i\r\nhöghastighetsbanor för persontrafiken, vilket är\r\nmycket pengar. Det är ett integrerat europeiskt\r\nsnabbtågnät som håller på att växa fram. I detta\r\narbete måste, enligt min och mitt partis\r\nuppfattning, vi i Sverige aktivt delta.</pre><pre>Även på godstrafiksidan har man börjat köra\r\nhöghastighetståg. Både i Frankrike och i Tyskland\r\nhar man godståg som håller en hastighet av upp till\r\n160 km i timmen, och det finns goda möjligheter att\r\ninföra den typen av tåg såväl i Sverige som i övriga\r\nEuropa. Därigenom kan man erbjuda transporter\r\növer en natt av stora kvantiteter. Järnvägen blir\r\ndubbelt så snabb som lastbilen, och med rätt\r\ntidtabell kan tåget konkurrera även med flyget när\r\ndet gäller lättare transporter till stora delar av\r\nEuropa. Järnvägen blir marknadsledande i en nisch\r\ndär andra transportmedel inte kan konkurrera.</pre><pre>För framtiden är det oerhört viktigt att Sverige\r\nknyts till det europeiska högklassiga godstågnätet.\r\nMed en fast förbindelse över Öresund kan\r\ntransporttiden mellan Skåne och Hamburg, för att\r\nta ett exempel, minskas från 16 timmar till 4\r\ntimmar, vilket innebär bara en fjärdel av dagens\r\ntidsåtgång.</pre><pre>1993 öppnas Europas inre marknad. I och med att\r\ngränshindren försvinner förväntas starkt ökande\r\ngodsflöden och på sikt även ökande\r\ntransportavstånd. Godstransporternas effektivitet\r\nkan därför bli helt avgörande för svensk industris\r\nframtida konkurrenskraft. Det är viktigt att ha\r\ndetta med i bilden när vi diskuterar vidare. De\r\nlånga avstånden till Europas viktiga marknader\r\nmåste kompenseras av snabba, tillförlitliga och\r\nkostnadseffektiva transporter, annars hänger vår\r\nindustri inte med.</pre><pre>De snabba förändringarna i östeuropa skapar också\r\nbehov av anpassade transportlösningar till nya\r\nmarknader. Ett exempel är att snabba förbindelser\r\ntill bl.a. Japan kan bli möjliga via Baltikum och\r\nRyssland.</pre><pre>I Sverige behöver man satsa på att rusta upp\r\ngodshuvudlinjen från Norrland över Bergslagen till\r\nSkåne. Standarden bör förbättras för att högre\r\naxeltryck skall tillåtas längs hela denna sträcka.</pre><pre>Den tunga godstrafiken och den snabba\r\npersontrafiken måste i trafikstarka regioner så\r\nlångt som möjligt separeras. Därför kan det även i\r\nSverige behövas höghastighetsbanor för\r\npersontrafik i de mest trafikerade stråken. Det\r\ninnebär att resurser frigörs för effektivare\r\ngodstransporter på det i dag befintliga nätet.</pre><pre>Trafikpolitikens huvuduppgift är att skapa rättvisa\r\noch konkurrensneutrala förutsättningar för de olika\r\ntrafikmedlen. Alla transportmedel måste svara för\r\nsina långsiktiga samhällsekonomiska kostnader.\r\nJag har kunnat konstatera att det råder stor enighet\r\nom den målsättningen bland oss trafikpolitiker.</pre><pre>Kostnaderna för nedsmutsning av miljön, olyckor\r\noch vägslitage bör vägas in i priset för transporten.\r\nJärnvägen är miljövänlig och mycket\r\nenergieffektiv. En ökad andel godstransporter på\r\njärnväg är därför högst angelägen, bl.a. ur\r\nmiljösynpunkt.</pre><pre>Genom generösa regler och stora väginvesteringar\r\nutnyttjas lastbilens flexibilitet väl. Järnvägens\r\nmöjligheter bör stimuleras i motsvarande mån.</pre><pre>Behovet av snabba, tillförlitliga och\r\nkostnadseffektiva transporter kommer i och med\r\nSveriges närmande till EG att bli ännu viktigare än\r\ni dag. Efter det att Europas inre marknad etableras\r\n1993 kommer den ekonomiska tillväxten att ge\r\nupphov till ett snabbt växande transportbehov. Det\r\nmåste vi ha absolut klart för oss i god tid.</pre><pre>Mellansverige har ungefär 100 mils\r\navståndshandikapp jämfört med t.ex.\r\nNordtyskland. Därför borde Sverige satsa mer än\r\nländerna på den europeiska kontinenten på att\r\nbygga infrastruktur som på ett smidigt och\r\nkostnadseffektivt sätt kan överbrygga nackdelen\r\nmed långa avstånd. Det gäller naturligtvis inte bara\r\njärnvägar utan alla transportmedel.</pre><pre>Modern järnvägstrafik är snabb, effektiv,\r\ntillförlitlig och säker. Höghastighetståg kan\r\ntransportera resande i medelhastigheter på 150--\r\n250 km i timmen mellan folkcentra. Tåget är också\r\nförhållandevis oberoende av väder och\r\ntrafikstockningar. Risken att som resenär skadas\r\neller omkomma i snabbtågtrafik är mycket liten.\r\nVarken i Frankrike eller i Japan har någon resenär\r\nomkommit i tågolyckor med höghastighetståg\r\nunder 10 resp. 27 års drift. Vi skall alltså ha klart\r\nför oss vilken säkerhet som är inbyggd i\r\nsnabbtågsutbyggnaden. Det visar sig alltså att\r\nsnabbtågtrafik är ett mycket trafiksäkert sätt att\r\nförflytta sig.</pre><pre>Tågtrafik är mycket ekonomisk, förutsatt att den\r\nhöga kapaciteten kan utnyttjas. Ofta får man ju\r\nfrågan, och den känner vi trafikpolitiker igen: Vill\r\nfolk egentligen åka tåg? Det verkar inte så alla\r\ngånger när man ser i vilken omfattning som tågen\r\nutnyttjas.</pre><pre>Folk åker tåg där tåget är bra, och folk undviker tåg\r\nnär det inte är bra. Det skulle vara mitt svar på\r\nfrågan.</pre><pre>Folkpartiet liberalerna har under många år förordat\r\nsatsningar på det svenska järnvägsnätet. Det\r\nbehövs både nya grepp, som konkurrens mellan\r\nolika trafikföretag, och större resurser till\r\ninvesteringar.</pre><pre>Jag instämmer i vad majoritetens talesman sade här\r\nförut: Såväl SJ som banverket har tagit aktiva och\r\nhedervärda grepp när det gäller att föra den\r\nsvenska järnvägspolitiken vidare. Västkustbanan,\r\nMälarbanan, Svealandsbanan m.fl. bansträckor\r\nblir moderna snabbtågslinjer inom en snar framtid.\r\nBanverket och SJ har visat handlingskraft. Det vill\r\njag påstå från denna talarstol. Botniabanan,\r\nOstkustbanan, Arlandabanan m.fl. står nu i tur,\r\ninte att förglömma Inlandsbanan som enligt min\r\nuppfattning bör målas in i bilden.</pre><pre>Dessa höga målsättningar kan man ju ha. Sedan\r\nfinns ett men: Hur skall alla dessa omfattande\r\ninvesteringar finansieras? Landets ekonomi är utan\r\ntvivel mycket ansträngd. Vi från Folkpartiet\r\nliberalerna har i olika sammanhang förordat en\r\nutförsäljning av statliga företag och andra\r\ntillgångar. Utförsäljningen har nu påbörjats. Det\r\nkan frigöra mycket kapital som, tillsammans med\r\nskattemedel och förhoppningsvis privat\r\nfinansiering, bör räcka till de investeringar jag här i\r\nviss mån har förordat och redovisat.</pre><pre>Vi från Folkpartiet uppskattar den möjliga\r\nförsäljningsvolymen till 10 miljarder kronor om\r\nåret i åtskilliga år framåt. Huvuddelen av pengarna\r\nbör, enligt vår mening, alltså användas till\r\ninvesteringar i infrastrukturen. Annars kan inte vi\r\nhelhjärtat ställa upp för denna satsning. Jag vet att\r\nvi är eniga inom regeringspartierna om\r\nmålsättningen på det här området.</pre><pre>Herr talman! Jag har i mitt anförande försökt måla\r\nen bild av framtidens behov och möjligheter på\r\njärnvägens område då det gäller såväl person-  som\r\ngodstransporter. Vi liberaler har en stark tro på att\r\nframsynthet, samarbete och tekniskt kunnande\r\nkommer att bära långt på detta transportområde.</pre><pre>Avslutningsvis, herr talman, yrkar jag bifall till\r\nutskottets hemställan i dess helhet och avslag på\r\nsamtliga reservationer.</pre><pre>Anf. 105  BENGT HURTIG (v) replik:</pre><pre>Herr talman! Genom att upprepa argumenten för\r\nutförsäljningen av statliga företag för att klara\r\ninvesteringarna i infrastrukturen fångar Hugo\r\nBergdahl inga röster i Norrbotten i varje fall. Där\r\när det t.o.m. så att Moderaterna agerar mot en\r\nsådan politik. Många folkpartister och\r\ncenterpartister är mycket tveksamma. Men det var\r\ninte detta jag tänkte ta upp med Hugo Bergdahl.</pre><pre>Finland har investerat en hel del i moderniseringar\r\nav sina omaxlingsstationer för att få smidigare\r\ntransporter med Europa, därför att Finland har en\r\nannan spårvidd än Sverige och övriga Europa. När\r\nman skall välja transportväg spelar det roll med\r\nvilka man gör affärer. Skall man göra affärer med\r\nnorra Sverige vid Haparanda, måste man ha\r\nlyftkranar och truckar för att lyfta över gods från en\r\ntyp av vagn till en annan typ av vagn. Det är en\r\nmycket tidsödande process, det innebär en\r\nbesvärlig arbetsmiljö och det åsamkar skador på\r\ngodset. Från olika håll, både från kommuner och\r\nfrån transportörer, har det under en lång tid\r\npåpekats att vi måste få en möjlighet att omaxla\r\nvagnar också i Haparanda.</pre><pre>Utskottsmajoriteten har avstyrkt en del motioner\r\nsom handlar just om detta. Skulle vi ändå inte\r\nkunna få en markering från den f.d. tornedalingen\r\nHugo Bergdahl av att en omaxlingsstation i\r\nHaparanda är en oerhört viktig men liten\r\ninvestering, som vi borde ha råd med?</pre><pre>Anf. 106  HUGO BERGDAHL (fp) replik:</pre><pre>Herr talman! Till Bengt Hurtig vill jag säga\r\nföljande, när han påstår att man inte vinner några\r\npoäng i Norrbotten när man talar för att sälja ut\r\nstatliga företag och att man inte tjänar några röster\r\ni Norrbotten på den frågan. Det inte är så att alla\r\npartier väljer målsättningar och krav beroende på\r\nhur många röster man kan få i en viss landsdel. Vi\r\nhar en klar principiell målsättning i\r\njärnvägspolitiken. Därför väljer vi den här\r\nmetoden för att få in de ekonomiska resurser som\r\nbehövs för att nå de mål som vi har i trafikpolitiken.</pre><pre>Beträffande omaxling i Torneå har det sagts mig att\r\ndet fungerar på ett utmärkt sätt och att det i dagens\r\nläge inte finns någon anledning att ändra på de\r\narbetsmetoder och den arbetsplats som man har\r\nvalt för att göra dessa omaxlingar. Men låt oss ha\r\nHaparanda i åtanke den dag då det är nödvändigt\r\natt bygga ut omaxlingsverksamheten. Om det vill\r\nsig väl kan den komma ganska så snart, därför att\r\njag har erfarit att Ryssland satsar stort på att få\r\njärnvägsförbindelse över norra Finland till Sverige.\r\nOm detta blir lösningen på trafikpolitiken i norr på\r\njärnvägssidan, kan vi hamna i en sådan situation\r\nsom Bengt Hurtig beskriver.</pre><pre>Anf. 107  BENGT HURTIG (v) replik:</pre><pre>Herr talman! Efter de studiebesök som jag har gjort\r\nvid omlastningsstationen i Haparanda kan jag inte\r\ninstämma i uppfattningen att det fungerar smidigt.\r\nDet är uppenbart att den här investeringen måste\r\ngöras inom en rätt snar framtid.</pre><pre>Vi har olika uppfattning också om utförsäljningen\r\nav statliga företag. Jag tycker att statens agerande i\r\ndetta sammanhang snarare kan liknas vid en bonde\r\nsom säljer sina kor för att få råd att bygga om\r\nladugården. När han har byggt om ladugården, har\r\nhan inga kor.</pre><pre>Anf. 108  HUGO BERGDAHL (fp) replik:</pre><pre>Herr talman! Även jag har besökt anläggningen för\r\nomaxling. Det sades mig att det inte var några\r\nstörre problem. Givetvis kan det tekniskt utvecklas\r\nytterligare och bli bättre.</pre><pre>Sedan till utförsäljningen av statliga företag.</pre><pre>Jag har mycket stor förståelse för det som Bengt\r\nHurtig säger om statliga företag. Annars skulle han\r\ninte vara en representant för ett tidigare\r\nkommunistparti och ha en socialistisk grundsyn.\r\nDet är bara att konstatera att på det viset skiljer sig\r\nBengt Hurtigs och mina värderingar.</pre><pre>Anf. 109  JARL LANDER (s) replik:</pre><pre>Herr talman! Jag lyssnade noga på Hugo Bergdahls\r\nanförande, eftersom jag uppfattade det som att han\r\ni inledningen uppmanade mig att göra det. Han kan\r\nbekräftade att det är Rolf Clarkson som är\r\nutskottsmajoritetens talesman. Men jag kan inte\r\nlåta bli att begära replik på vissa saker som Hugo\r\nBergdahl sade.</pre><pre>Hugo Bergdahl jämförde Sverige med\r\nNordtyskland när det gäller\r\ninfrastruktursatsningar. Visst kan man göra det och\r\nsamtidigt påstå att det är långa avstånd i Sverige.\r\nDet krävs ytterligare satsningar här. Men att\r\njämföra ett glest befolkat land som Sverige med\r\nNordtyskland, som är relativt tätbefolkat, är\r\nungefär som att jämföra Mälarbanan med\r\ninlandsbanan och sedan begära att det skall satsas\r\nlika mycket pengar per kilometer på bägge\r\nbanorna. Det går inte ihop.</pre><pre>Hugo Bergdahl kommer sedan fram till att det\r\nbehövs pengar och hänvisar till utförsäljningen av\r\nstatliga företag. Det är mycket som skall\r\nfinansieras, enligt regeringen, med denna\r\nutförsäljning. Dessa pengar kommer inte att räcka\r\ntill 10 miljarder till infrastruktur varje år. Det blir\r\nkanske 10 miljarder en gång, men sedan blir det\r\nsäkert inte mer. Pengarna skall också täcka de\r\nenorma budgetunderskott som den nuvarande\r\nregeringen är på väg att förorsaka det här landet.</pre><pre>Att kostnaderna för vår infrastruktur skall täckas\r\nav pengar från utförsäljningen av statliga företag är\r\nen ekvation som inte går ihop. Men det får vi\r\nåterkomma till. Det är en debatt som skall hållas\r\nnär det blir aktuellt att diskutera\r\nkompletteringspropositionen.</pre><pre>Jag fick inte heller av andre namnet i\r\nutskottsmajoriteten svar på frågan: Blir SJ och\r\nbanverket lönsammare för att man fastställer ett\r\ndatum, den 1 januari 1995, då konkurrensen och\r\nbolagiseringen i fråga om SJ skall vara fullt\r\ngenomförd? Det har jag inte fått något svar på.</pre><pre>Anf. 110  HUGO BERGDAHL (fp) replik:</pre><pre>Herr talman! Om man begär ett svar, måste man väl\r\nförst ställa frågan. Jarl Lander har inte ens haft\r\ntillfälle att ställa frågan. Därför låter det konstigt\r\nnär Jarl Lander i förväg klagar över att jag inte har\r\nsvarat, men det skall jag göra.</pre><pre>Vi skall inte jämföra de svenska\r\njärnvägsinvesteringarna med de investeringar som\r\nkrävs i Nordtyskland, sade Jarl Lander. Jo, det skall\r\nvi. Jag vet inte om Jarl Lander lyssnade när jag\r\nredogjorde för mitt motiv till att vi måste satsa på\r\ngoda järnvägskommunikationer och\r\njärnvägskontakter med Tyskland. Jag valde ett\r\nstarkt industrialiserat område som Nordtyskland på\r\nkontinenten. Det finns många andra områden, men\r\njag tog Nordtyskland som exempel. Om vårt\r\nnäringsliv och den svenska industrin skall kunna\r\nkonkurrera med industrin och produktionen nere\r\npå kontinenten, måste vi hänga med i de olika\r\nutvecklingstrenderna, bl.a. när det gäller\r\nkommunikationerna. Vi måste få ut vår svenska\r\nproduktion till kontinenten och delta i\r\ntransportkonkurrensen även med länder som har\r\nnära till sina kunder. Därför, Jarl Lander, är det\r\nviktigt att göra dessa satsningar på den svenska\r\njärnvägen.</pre><pre>Jarl Lander talade om att pengarna från\r\nutförsäljningen av statliga företag skall användas\r\nför att komma till rätta med budgetunderskottet,\r\nvilket är något som ni Socialdemokrater har ställt\r\ntill med under den senaste tioårsperioden och som\r\nvi nu med krafttag måste ta itu med, om inte\r\nSverige skall kantra fullständigt. Vi i de tre partier\r\nsom tidigare motionerat om en privatisering av\r\nstatliga företag har sagt att en stor del av de pengar\r\nsom kommer in skall användas just på ett sådant\r\nsätt att de så att säga inte förtärs av det svenska\r\nfolket. Vi skall satsa på framtiden och göra\r\ninvesteringar, icke minst när det gäller\r\ninfrastrukturen: våra vägar, järnvägar och andra\r\ntransportmedel. Det är det som är det fina med vår\r\nmålsättning, i stället för att, som Jarl Lander gör,\r\nsvartmåla och försöka göra en beskrivning som inte\r\növerensstämmer med de mål som vi har angett.</pre><pre>Anf. 111  JARL LANDER (s) replik:</pre><pre>Herr talman! Med risk för att detta blir en\r\nekonomisk debatt måste jag ändå begära replik på\r\nHugo Bergdahls inlägg. Han sade att vi har ställt till\r\nmed stora budgetunderskott för det här landet.\r\nDetta måste jag bestämt förneka, Hugo Bergdahl.\r\nDet förhåller sig icke på det sättet.\r\nBudgetunderskotten låg inte på dessa nivåer när\r\nden socialdemokratiska regeringen lämnade\r\nregeringsmakten i oktober 1991. Det är nu som\r\nbudgetunderskottet har uppstått, och det är den\r\nnuvarande regeringen som inte har vidtagit\r\ntillräckligt kraftfulla åtgärder för att kunna hålla\r\nnere underskottet.</pre><pre>Så över till det som vi egentligen skulle debattera.\r\nVi har i stort samförstånd behandlat betänkandet\r\nom järnvägsinvesteringarna i utskottet. Jag är\r\növerens med Hugo Bergdahl om att det behövs\r\nkraftiga infrastruktursatsningar i det här landet.\r\nOch det skall vi återkomma till i en annan debatt\r\nhär framöver. Men jag tycker att det är fel att\r\njämföra behovet i Sverige med behovet i norra\r\nTyskland.</pre><pre>Hugo Bergdahl sade att jag inte kunde få svar på\r\nmin fråga huruvida bolagiseringen och\r\navregleringen skulle gynna SJ. Jag hade inte hunnit\r\natt ställa någon fråga när Hugo Bergdahl höll sitt\r\ninledningsanförande. Men jag ställde ju frågan i\r\nmin förra replik, fast jag fick ändå inget svar. Jag är\r\nhelt övertygad om att det inte finns någon från de\r\nborgerliga partierna som kan bevisa att SJ blir ett\r\neffektivare företag enbart på grund av att det\r\nbolagiseras. Låt oss först se på utvärderingen,\r\nHugo Bergdahl, och sedan diskutera vilka steg som\r\när nödvändiga för att eventuellt göra SJ och\r\nbanverket till bättre företag.</pre><pre>Ant. 112  HUGO BERGDAHL (fp) replik:</pre><pre>Herr talman! Det är nästan på gränsen till\r\nfantastiskt att Jarl Lander här förnekar det stora\r\nbudgetunderskottet och den besvärliga ekonomin,\r\nsom man överlämnade till den tillträdande\r\nregeringen. Det har nu gått sex månader. Vi arbetar\r\nfortfarande efter de budgetdelar som tidigare\r\nfastställdes av den socialdemokratiska regeringen.\r\nSituationen är fortfarande besvärlig. Det är väl\r\nändå för mycket begärt att en ny regering på sex\r\nmånader skall kunna vända den olyckliga\r\nutvecklingen av svensk ekonomi.</pre><pre>Jarl Lander tror inte på detta med SJ:s bolagisering.\r\nVi har olika uppfattningar, som vi senare får tillfälle\r\natt diskutera. Men jag tror på en sådan utveckling,\r\nJarl Lander, och det gör också mitt parti.</pre><pre>Andre vice talmannen anmälde att Jarl Lander\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 113  RUNE THORÉN (c):</pre><pre>Herr talman! Som vanligt tilldrar sig\r\njärnvägsfrågorna ett stort intresse. Det är över 100\r\nmotionsyrkanden som behandlas i trafikutskottets\r\nbetänkande 19.</pre><pre>Det handlar naturligtvis om mycket pengar. Det är\r\nfråga om 4,7 miljarder till järnvägens infrastruktur\r\nför banunderhåll och fortsatt järnvägsutbyggnad.\r\nDet är för övrigt exakt samma summa som\r\nberäknas komma in från fysiska personer i form av\r\nstatlig inkomstskatt under kommande budgetår.\r\nFör kammarens ledamöter är det inte svårt att sätta\r\ndenna summa i relation till annat. Det kanske låter\r\nsom vi satsar allt på järnvägen -- verkligheten är\r\ndock inte sådan --, men jag kan upplysa övrig\r\npublik om att dessa pengar utgör ca 1 % av statens\r\nutgifter.</pre><pre>Samtidigt kan vi i dagens tidningar läsa att svenska\r\nfolket under föregående år satsade 22 miljarder på\r\nspel. Vid en sådan jämförelse tycker jag att dagens\r\nanslag till en utbyggnad för framtiden inte verkar\r\nsärskilt stort.</pre><pre>Vi i Centern har under en följd av år arbetat för en\r\nhöjning av investeringsnivån såväl beträffande\r\nvägar som beträffande järnvägar. Det är viktigt att\r\nså sker under 90-talet. Redan för ett par år sedan\r\nlade vi i Centern fast ett program som heter Nej, nu\r\njärnvägar. Vi beräknade att det skulle behövas\r\nca 80 miljarder kronor fram till år 2010.</pre><pre>Jag tror att det är viktigt att här i kammaren\r\nunderstryka -- Georg Andersson och jag har haft\r\nsådana debatter -- att varje parti,\r\nSocialdemokraterna t.ex. har börjat titta på sådant\r\nnu, lägger fast en profil för de projekt man vill ta\r\nfram osv. När vi väl har blivit överens i det\r\navseendet får vi se på vilket sätt det hela skall\r\nfinansieras. Jag tror att debatten skulle föras framåt\r\nom alla lade fast de projekt som anses nödvändiga.\r\nJag tror att det är viktigt från flera synpunkter.</pre><pre>I varje fall tidigare har vi ju varit eniga om att hela\r\nSverige skall leva. Då måste vi satsa i hela vårt land.\r\nPrecis som bl.a. Hugo Bergdahl tidigare har gett\r\nuttryck för är detta viktigt i och med ett utökat\r\nEuropasamarbete. Det är naturligtvis också\r\nväsentligt att vi har goda kommunikationer både\r\ninom landet och även med Europa.</pre><pre>I många motioner, liksom naturligtvis i regeringens\r\nproposition och utskottets betänkande, tas just de\r\nsaker som jag här nämnt upp. Jag tycker att det är\r\nav stort värde att enigheten har ökat under den\r\nsenaste tiden.</pre><pre>Bannätets indelning tas upp i betänkandet.\r\nUtskottet förutsätter att frågan kommer att\r\nbehandlas inom ramen för förestående utvärdering\r\nav 1988 års järnvägspolitiska beslut. Jag tror att det\r\när mycket viktigt med en översyn för att se om det\r\när rimligt att ha den indelning som vi har i dag.</pre><pre>Som framgår av betänkandet spelar många\r\nlänsjärnvägar en mycket stor roll i dag. Som\r\nbanverket påpekar kan det ifrågasättas om\r\nanslagstilldelningen -- dels via banverket, vilket\r\ngäller i dag, dels vis LTA-anslag -- är den\r\nändamålsenligaste. Låt oss se på den frågan, som\r\ndet sägs i betänkandet.</pre><pre>Både i det här betänkandet och i många motioner\r\ntas olika enskilda banor upp till behandling. Det\r\nhar sagts här att vi inte skall diskutera de sakerna\r\nför mycket i dag. Vi får återkomma till dem senare.\r\nMen jag vill ändå anföra några synpunkter på en del\r\nbansträckningar.</pre><pre>Det är naturligt för mig som göteborgare att jag\r\nbörjar med Västkusten. Västkustbanan måste\r\nenligt Centerns mening snarast färdigställas. Det är\r\nolyckligt att den samfinansiering som utskottet\r\nställt sig bakom -- såsom varande en möjlighet, då\r\nman från regionala aspekter vill påskynda en\r\nutbyggnad -- mer eller mindre har kommit att bli ett\r\nkrav. Men riksdagen har, menar jag, aldrig sagt det.\r\nDet är från nationell</pre><pre>synpunkt viktigt att snabbt få Västkustbanan\r\ngenomförd. Kommunerna skall inte ha någon form\r\nav vetorätt, som det nu faktiskt kan vara fråga om\r\nmed de fördröjningar som följer.</pre><pre>Bohusbanan är en annan bana som det är viktigt att\r\nsnabbt få utbyggd till Oslo. Enligt Centerns\r\nuppfattning skall utbyggnaden ske via Bohuslän.\r\nDet är det snabbaste sättet om man med järnvägen\r\nvill ta sig mellan Göteborg och Oslo. Det är av stor\r\nvikt i en tid med ett utökat internationellt\r\nsamarbete.</pre><pre>Självklart skall vi också se till att det blir dubbelspår\r\nupp till Karlstad. Det är den banan som SJ vill satsa\r\nväldigt mycket på, inte minst beträffande\r\ngodstrafiken. Det är också oerhört viktigt att den\r\nbanan får fortsätta till Oslo. För mig och för\r\nCenterpartiet har det alltid varit obegripligt att det\r\ninte skulle vara minst tre spår mellan Oslo och\r\nGöteborg. Så småningom blir ju\r\nvägkommunikationerna mycket goda. För att\r\njärnvägen skall vara ett alternativ måste man alltså\r\nse till att dessa satsningar görs.</pre><pre>Götalandsbanan är en annan bana som ännu så\r\nlänge bara finns på planeringsstadiet. Men det är\r\nviktigt att gå vidare i det avseendet, så att den här\r\nbanan kommer med i planerna.</pre><pre>På samma sätt förhåller det sig, som tidigare talare\r\nhär har sagt, med Bothniabanan. Den är viktig för\r\nNorrlandskusten. Viktiga är också Ostkustbanan,\r\nMälarbanan och Sveadalsbanan. I dag står det att\r\nläsa i en av dagstidningarna om Arlandabanan.\r\nOberoende av vad andra intresseorganisationer\r\nkanske tycker tror jag att det är viktigt att vi får en\r\nspårburen linje till en sådan flygplats som Arlanda.\r\nÄven för oss i Västsverige tror jag att det på sikt\r\nbehövs en sådan linje till Landvetter. Bl.a. miljön\r\nkräver att vi utökar den spårburna trafiken.</pre><pre>Till de banor som vi talar om i dag finns det\r\nanslutningsbanor. En del tillhör stomlinjenätet.\r\nMen det finns också anslutningsbanor som tillhör\r\nlänsjärnvägsnätet. Det är viktigt att dessa\r\nunderhålls väl och att en bra utbyggnad sker -- detta\r\nför att kunna upprätthålla en bra trafik och för att\r\nkunna förse det större nätet med ytterligare trafik.</pre><pre>Herr talman! En bana som det inte har talats\r\nsärskilt mycket om i dag -- jag tror att i varje fall\r\nHugo Bergdahl något berörde den -- men som\r\nnämns i utskottsbetänkandet är inlandsbanan. Två\r\nmotioner har väckts. Men frågan påkallar ingen\r\nåtgärd, med all rätt, eftersom det sägs att frågan\r\nskall bli föremål för prövning senare i denna\r\nkammare.</pre><pre>Eftersom det i dag är tre veckor tills detta riksmöte\r\navslutas lär vi inte hinna behandla frågan förrän\r\nunder nästa riksmöte. Jag vill därför redan nu säga\r\nnågra ord om inlandsbanan.</pre><pre>Inlandsbanan går i Norrlands inland, genom halva\r\nvårt land. Den har betydelse för näringslivet. Också\r\nfrån turistsynpunkt har den mycket stor betydelse.\r\nInlandsbanan bedöms, det säger många som bor\r\nutmed banan, vara den bästa kommunikationen.\r\nKommunerna runt Inlandsbanan vill ha banan kvar.\r\nSett till det totala investeringsbehovet när det gäller\r\njärnvägar, vägar och broar är kostar inlandsbanan\r\nde svenska skattebetalarna mycket litet pengar.</pre><pre>Vi bör betänka vilket tillskott Norrland har\r\ninneburit för den svenska statskassan i fråga om\r\nmalmen, skogen, vattenkraften och turismen. Jag\r\nförutsätter därför, herr talman, att denna kammare\r\nsnarast får emottaga en proposition om\r\ninlandsbanan med ett innehåll som är sådant att en\r\nfortsatt drift av inlandsbanan möjliggörs. Något\r\nannat är otänkbart om man menar allvar med\r\ndevisen Hela Sverige skall leva.</pre><pre>Därmed yrkar jag bifall till trafikutskottets\r\nhemställan i betänkandet.</pre><pre>Anf. 114  JARL LANDER (s) replik:</pre><pre>Herr talman! Jag återkommer till det jag sade\r\ninledningsvis, nämligen att jag är litet förvånad\r\növer att fyra ledamöter från utskottsmajoriteten\r\ngår upp i talarstolen. Nu förstår jag varför. Men jag\r\när väldigt förvånad över det som Rune Thorén\r\nsäger. Han är ju Centerns talesman här.</pre><pre>Jag utgår naturligtvis från, som Rolf Clarkson sade,\r\natt man på den borgerliga sidan var överens när det\r\ngäller betänkandet och att Rolf Clarkson var utsedd\r\ntill talesman. Då är det väldigt märkligt att se Rune\r\nThorén ta ut svängarna så här rejält. Tydligen har\r\nCentern kvar den summa pengar som man förra\r\nriksmötet hade för järnvägstrafiken. Jag trodde att\r\nde pengarna försvann i och med att vi fick ny\r\nregering. Så var det tydligen inte.</pre><pre>Herr talman! Kanske ser vi, tyvärr, inte med samma\r\nglädje som Rune Thorén fram emot en proposition\r\nom inlandsbanan. Vissa av oss har nämligen redan\r\ninsett att det är fruktansvärt svårt att någorlunda\r\nmotivera fortsatt drift av persontrafik på nämnda\r\nsträcka. Men till den saken får vi återkomma, om\r\ndet nu kommer en proposition från regeringen om\r\ninlandsbanan.</pre><pre>Anf. 115  RUNE THORÉN (c) replik:</pre><pre>Herr talman! Jag ursäktar gärna Jarl Lander. När\r\njag inledde mitt huvudanförande stod Jarl Lander\r\noch pratade med någon. Kanske kunde han då inte\r\nlyssna på det som jag sade.</pre><pre>Jag rekommenderar Jarl Lander att läsa mitt\r\nanförande när protokollet för i dag kommer.</pre><pre>Vad är det för svängar som jag har tagit ut? Jag har\r\nju t.o.m. sagt att jag både hört och sett att\r\nSocialdemokraterna numera har önskemål,\r\nungefär som Centern, om vad man vill satsa på\r\njärnvägar. Det är vad jag sagt. Det var inte fråga\r\nom en krona mer i dagens budget än vi tidigare har\r\ntalat om.</pre><pre>Menar inte Socialdemokraterna allvar med sitt tal\r\nom fortsatta satsningar, och vill man inte satsa\r\nbetydligt mer än man ville i regeringsställning,\r\ntycker jag att man skall låta bli att presentera\r\nsådana alster.</pre><pre>Vi har inte lagt fram förslag därför att det skulle\r\nvara särskilt roligt, utan vi menar helt enkelt allvar.\r\nDet är därför som vi hela tiden vill försöka få en\r\nopinion för ökade satsningar.</pre><pre>Anf. 116  JARL LANDER (s) replik:</pre><pre>Herr talman! Bara en liten förklaring, Rune\r\nThorén. Vad jag menar är att vi gemensamt stod\r\nbakom det betänkande som vi nu behandlar. Där\r\nsäger vi att planeringsprocessen är sådan att\r\nriksdagen fastlägger ramarna. Men vi uttalar oss\r\ninte om de enskilda sträckor som Rune Thorén här\r\ntar upp. Han talar t.ex. om järnvägsspår mellan\r\nOslo och Göteborg. Järnvägen från\r\nBergslagsområdet genom Värmland och ner till\r\nGöteborg behöver en upprustning osv.</pre><pre>Alla vi som är talesmän för utskottet kunde stå här\r\noch tala om olika sträckningar. Men då skulle syftet\r\nmed planeringsprocessen vara förfelat. Vad jag är\r\nförvånad över är just att en talesman för utskottet\r\ntar upp den diskussionen när vi i utskottet är\r\növerens om planeringsprocessen, om hur\r\nfördelningen av medlen skall ske.</pre><pre>Anf. 117  RUNE THORÉN (c) replik:</pre><pre>Herr talman! Snälla Jarl Lander, i likhet med Hugo\r\nBergdahl har jag sagt att det för det fortsatta\r\narbetet är viktigt -- jag inledde med att tala om\r\ndet -- att vi ökar investeringarna. Det är exakt vad\r\nCentern tidigare har sagt. Inte heller under tidigare\r\nriksmöten har vi sagt att vi på en gång kan\r\ngenomföra det vi talar om här. Vi säger att det här\r\ngäller fram till år 2010, och det är vad jag tidigare i\r\ndag har pläderat för.</pre><pre>Anf. 118  BENGT HURTIG (v) replik:</pre><pre>Herr talman! I mångt och mycket kan jag instämma\r\ni det som Rune Thorén sade om det önskvärda med\r\nen proposition om inlandsbanan.</pre><pre>Men när det gäller Rune Thoréns uppräkning här av\r\nolika prioriterade sträckor uppfattar jag inte att han\r\nhade med Bothniabanan och Norrbottniabanan.\r\nTrots allt finns det ju en fempartimotion som\r\nCentern också medverkat till.</pre><pre>Herr talman! Jag yrkar bifall beträffande mom. 14\r\ntill min meningsyttring om Bothniabanan. Jag\r\nundrar om inte Rune Thorén kunde ställa upp på\r\ndet.</pre><pre>Anf. 119  RUNE THORÉN (c) replik:</pre><pre>Herr talman! Jag kan lugna Bengt Hurtig genom att\r\nsäga att jag hade med Bothniabanan, Ostkustbanan\r\nosv. Jag tänker inte yrka bifall till någon\r\nmeningsyttring. Däremot kan jag säga att\r\nBothniabanan fanns med redan på ett tidigt\r\nstadium när det gäller Centerns syn på det framtida\r\njärnvägsbyggandet i Sverige.</pre><pre>Anf. 120  LARS SVENSK (kds):</pre><pre>Herr talman! För att nu bereda\r\nSocialdemokraterna möjligheten att utåt säga att vi\r\nhär i kammaren verkligen lyssnar till oppositionens\r\nsakargument avstår jag härmed från att hålla mitt\r\nanförande.</pre><pre>Anf. 121  ARNE JANSSON (nyd):</pre><pre>Herr talman! Acceptera Norrland som en del av\r\nSverige! Betrakta ej Norrland som en koloni!</pre><pre>Hela Sverige skulle leva, även Norrland, talades\r\ndet förra året vitt och brett om. Men det var före\r\noch i samband med valet. Valpropagandan samt de\r\nutfästelser som gjordes om snabbtåg på\r\nOstkustbanan är det hög tid att diskontera. Nu är\r\ndet dags att genom aktiv handling förverkliga\r\nutbyggnaden av Ostkustbanan för att därmed\r\nförena Norrland med resterande del av Sverige, så\r\natt det blir en enhet i stället för att satsa på många,\r\nenligt min mening, andra ovidkommande\r\njärnvägsobjekt.</pre><pre>Södra Norrland t.ex. ligger i dag i ''ingen mans\r\nland'' -- dvs. det är för nära att ta flyget till städerna\r\ndär samt för långt, krångligt, dyrt och miljöovänligt\r\natt ta bilen.</pre><pre>Sedan 1987 har Sundsvalls, Hudiksvalls,\r\nSöderhamns och Gävle kommuner samt\r\nlänsstyrelserna i Gävleborgs och Västernorrlands\r\nlän inom projektet SSS, Snabbtåg Sundsvall--\r\nStockholm, arbetat för en tidigareläggning av\r\nsnabbtågstrafiken på Ostkustbanan.</pre><pre>En tidigareläggning och en samlad och fullständig\r\nutbyggnad av snabbtågstrafiken på Ostkustbanan\r\när en infrastrukturell insats som på ett mycket\r\npåtagligt sätt skapar tillväxt och förbättrar\r\nlivsbetingelserna i södra Norrland, bl.a. genom att:</pre><pre>--näringslivet stärks genom t.ex. minskat\r\navståndshandikapp,</pre><pre>--de lokala arbetsmarknaderna vidgas (Gävleborgs\r\nlän har i dag landets högsta arbetslöshet),</pre><pre>--området blir intressant som alternativ till\r\nMälardalsregionen,</pre><pre>--tillgängligheten till högre utbildning ökar\r\n(Gävleborgs län har i dag landets lägsta\r\nutbildningsnivå),</pre><pre>--miljön och trafiksäkerheten ökar och</pre><pre>--norra stambanan kan nyttiggöra sig\r\nförbättringarna ända upp till Gävle.</pre><pre>Utifrån ett kommunikationspolitiskt synsätt har\r\nriksdag och regering tidigare uttalat att en\r\nsnabbtågssatsning på sträckan mellan Sundsvall och\r\nStockholm är angelägen och ekonomiskt riktig\r\nsåväl företags- som samhällsekonomiskt.</pre><pre>Investeringarna samt tidigareläggningen av OKB,\r\nOstkustbanan, beräknas kunna skapa direkt\r\nsysselsättning bestående av 2 300 årsarbeten under\r\nen femårsperiod. På kort sikt blir det minst 100\r\nårsarbetstillfällen hösten 1992, och vintern och\r\nvåren 1993 skulle minst 600 personer få\r\nsysselsättning.</pre><pre>Vidare ligger man beträffande\r\ninvesteringsplaneringen så väl framme att en\r\nkoncentration av de tunga investeringarna, och\r\ndärmed också de mest arbetsintensiva\r\ninvesteringarna, kan ske under åren 1993 och 1994,\r\ndå det allmänna arbetsläget fortfarande kan antas\r\nvara besvärligt.</pre><pre>Vid ett snabbt regeringsbeslut kan arbeten för\r\nca 1,5 miljarder påbörjas redan under hösten\r\n1992 -- detta utöver de arbeten som redan beslutats,\r\nfinansierats och påbörjats.</pre><pre>Det är verkligen att observera att de regionala\r\nintressenterna i Gävleborgs, Västernorrlands och\r\nUppsala län aktivt bidrar med 166 milj.kr. i\r\ndirektinvesteringar samt med ytterligare 130\r\nmilj.kr. för följdinvesteringarna. Totalt ställer\r\nlänen själva upp med 300 milj.kr. i fråga om denna\r\nsatsning. Vilka län och kommuner ställer upp på ett\r\nså markant sätt? Jag ber riksdag och regering att\r\nnoga jämföra hur de olika kommunerna samt länen\r\nekonomiskt agerar beträffande\r\ninfrastruktursatsningar som de själva berörs av.\r\nFinns det någon plats i landet som kan konkurrera\r\nhär?</pre><pre>Regering och riksdag har sedan 1987 hela tiden\r\nintensivt uppvaktats i detta ärende. I november\r\n1987 uppvaktades dåvarande\r\nkommunikationsminster Sven Hulterström. I\r\njanuari 1988 skrevs motioner av samtliga politiska\r\npartier i ärendet. I mars 1989 uppvaktades\r\nkommunikationsminister Georg Andersson. I\r\njanuari 1990 uppvaktades industriminster Rune\r\nMolin. 1991 samt 1992 har vid upprepade tillfällen\r\nkontakter tagits med kommunikationsminister\r\nMats Odell och arbetsmarknadsminister Börje\r\nHörnlund. Motioner har skrivits över alla\r\npartigränser. Politiska barriärer har överbryggts\r\ngenom den enighet som råder om Ostkustbanan.</pre><pre>Alla beslutande har trots det visat en\r\nhandlingsförlamning som man aldrig skulle kunna\r\ntro ansvariga politiker om.</pre><pre>Vi i Ny demokrati kan ej acceptera detta. Det gäller\r\nju kommunikationerna med halva Sverige.</pre><pre>Herr talman! Det är nu dags att genom\r\nförverkligandet av Ostkustbanan -- det gäller då en\r\ntrafik med snabbtåg -- införliva kolonin Norrland\r\nmed övriga Sverige.</pre><pre>Det är nu dags att fatta ett beslut baserat på sunt\r\nförnuft.</pre><pre>Det är nu dags att disponera avsatta medel för ett\r\nväl ekonomiskt underbyggt beslut om\r\nOstkustbanan.</pre><pre>Det är nu dags att visa de koloniala invånare som\r\nbor norr om Stockholm tillbörlig respekt.</pre><pre>Det är nu dags att konstatera att man med en\r\nutbyggnad av OKB samtidigt löser en stor del av\r\nGävleborgs läns arbetslöshetsproblem samt\r\nåtgärdar utbildningsnivån -- detta som en\r\n''bieffekt''. Kan man tänka sig en bättre ''bieffekt''?</pre><pre>Herr talman! Med detta yrkar jag bifall till\r\nreservation 2 i trafikutskottets betänkande\r\n1991/92:TU19. Detta innebär att jag yrkar bifall till\r\nyrkande 1 i Ny demokratis motion T520. Tack för\r\nordet!</pre><pre>Anf. 122  ROLF CLARKSON (m):</pre><pre>Herr talman! Jag återkommer till debatten mellan\r\nregeringspartiernas representanter och\r\nSocialdemokraternas företrädare Jarl Lander.</pre><pre>Jarl Lander ironiserade i sitt inledningsanförande\r\növer regeringskoalitionen, som behövde uppträda\r\npå fyra händer för att försvara utskottets majoritet\r\nnär det gäller det här betänkandet.</pre><pre>Jag var först bland de borgerliga talarna efter Jarl\r\nLander. Jag sade mycket klart och tydligt att jag är\r\nutsedd av den beredningsgrupp som finns inom\r\ntrafikutskottet att företräda regeringskoalitionen i\r\nfråga om detta betänkande.</pre><pre></pre><pre>De andra partierna, såsom vi hade kommit överens\r\nom vid beredningen av ärendet, skulle presentera\r\nsina partibakgrunder till järnvägspolitiken.</pre><pre>Så skedde också. Jag hade en rond med Jarl\r\nLander. Vi stökade undan de frågor han ställde till\r\nmig. Men sedan tog Jarl Lander favören av att\r\nkunna debattera med envar av de efterkommande\r\ntalarna.</pre><pre>Hugo Bergdahl inledde sitt anförande med att säga\r\natt Rolf Clarkson företräder utskottsmajoriteten,\r\nmen nu skulle han diskutera sitt ämnesområde.\r\nSedan höll han en utläggning om hur han och hans\r\nparti ser på järnvägspolitiken i större sammanhang.\r\nDärefter ställde Jarl Lander frågor till honom.</pre><pre>Sedan gick Rune Thorén upp och presenterade\r\nCenterns syn på järnvägspolitiken -- med särskild\r\ninriktning på att hela landet skall ha en\r\ntillfredsställande trafikförsörjning även när det\r\ngäller järnvägar. Så ställde Jarl Lander frågor till\r\nhonom.</pre><pre>Den som har dragit nytta av vårt mångfasetterade\r\nframträdande här är Jarl Lander. Han har på detta\r\nsätt fått ett otal repliker i ärendet. Det kan jag\r\ngratulera honom till.</pre><pre>Jarl Lander ställde en fråga till Hugo Bergdahl som\r\nrörde bolagisering. Jag skall svara på den frågan.\r\nBolagiseringen sker också på SJ:s egen begäran. SJ\r\nvill konkurrera på lika villkor med sina\r\nkonkurrenter. Samtliga är drivna i bolagsform.\r\nDessutom ger associationsformen aktiebolag andra\r\nmöjligheter för SJ att agera som inte\r\naffärsverksformen ger. Affärsverket är ju en del av\r\nstaten själv. Det här är inte så konstigt.</pre><pre>När det då sätts ut ett datum för när det skall skapas\r\nkonkurrens på spåret, är det ju för att SJ-ledningen\r\ni vederbörlig ordning skall veta vad som skall hända\r\nfrån ägarnas sida i den närmaste framtiden.</pre><pre>Anf. 123  JARL LANDER (s) replik:</pre><pre>Herr talman! Jag tackar Rolf Clarkson för att det\r\ntill slut kom ett svar på det jag efterlyste. Det var\r\nsynd, Rolf Clarkson, att svaret inte kom\r\ninledningsvis i vårt första replikskifte. Då hade jag\r\ninte behövt utnyttja det otal möjligheter -- som jag\r\ntydligen har fått att ta repliker.</pre><pre>Jag tycker att jag ändå har fått bekräftat, Rolf\r\nClarkson, att fastän det ser ut som om utskottet har\r\nnått samförstånd i betänkande TU19, råder det\r\nändå inte något samförstånd mellan de borgerliga\r\npartierna när det gäller utvecklingen av\r\njärnvägstrafiken i det här landet. Det har jag fått\r\nbekräftat under debatten.</pre><pre>Jag tackar återigen Rolf Clarkson för svaret. Men\r\nsvaret innebär inte på något sätt att vi från\r\nsocialdemokratiskt håll anser att det är nödvändigt\r\natt redan nu hetsa fram en avreglering och\r\nbolagisering med ett visst datum som mål. Låt oss\r\ngöra en utvärdering av hur det blev med SJ efter\r\n1988 års trafikpolitiska beslut.</pre><pre>Anf. 124  ROLF CLARKSON (m) replik:</pre><pre>Herr talman! När Jarl Lander och övriga läser\r\nsnabbprotokollet i morgon, kommer det att framgå\r\nför dem att Jarl Lander aldrig ställde den fråga till\r\nmig som han sedan ställde till Hugo Bergdahl. Då\r\när det inte lätt att besvara frågan.</pre><pre>Jarl Lander begagnade sig, tydligen medvetet, av\r\ntekniken att replikera på en partiföreträdare i\r\ntaget.</pre><pre>Det var inget i vare sig Hugo Bergdahls eller Rune\r\nThoréns inlägg som stred mot den järnvägspolitiska\r\nuppfattning som jag och mitt parti företräder. Jag\r\nkan göra ett undantag för hackandet om\r\ninlandsbanan. Båda vet att Moderata\r\nsamlingspartiet har en mer distanserad syn på\r\ninlandsbanans framtid. Både Rune Thorén och\r\nHugo Bergdahl vet vad som menas med distanserad\r\nsyn. Men det är inte i dag som den debatten skall\r\nföras. Banan ingår i bilden av den järnvägspolitiska\r\ninriktning som dessa båda partiföreträdare har. Jag\r\ngör inga invändningar mot det nu, utan det kommer\r\nvid ett senare tillfälle.</pre><pre>För övrigt är Jarl Lander för första gången i dag,\r\noch jag hoppas för sista gången, ute i ogjort väder\r\nnär det gäller hur han skall försvara sitt partis\r\njärnvägspolitik.</pre><pre>Anf. 125  JARL LANDER (s) replik:</pre><pre>Herr talman! Jag ställde avsiktligt inte den\r\nkonkreta frågan, Rolf Clarkson. Men jag utgick\r\nfrån att utskottsmajoriteten hade läst samtliga\r\nreservationer som är fogade till betänkandet. Där\r\nfinns samtliga frågeställningar angående vad som\r\nskall hända med olika saker. Vi frågar bl.a.: ''Hur\r\nskall modellen med trafikföretaget SJ och\r\ninfrastrukturorganet banverket utvecklas?'' Det\r\nfinns ytterligare fem sex frågor i reservationen.</pre><pre>Jag hävdar att jag inte skall behöva konkret ställa\r\nsamma frågor en gång till i debatten. Jag förväntar\r\nmig naturligtvis att i debatten få höra sådana\r\nsynpunkter som klargör varför det är så bråttom\r\nmed att sätta ut ett datum för när avregleringen och\r\nbolagiseringen skall genomföras inom SJ.</pre><pre>Anf. 126  ROLF CLARKSON (m) replik:</pre><pre>Herr talman! Jarl Lander försöker införa en ny\r\ndebattbakgrund. Man skall tydligen punkt för\r\npunkt gå igenom frågorna i reservationerna för att\r\nsedan bemöta dem i debatten. Det är möjligt att det\r\när så man skall göra. Men om man inte gör det\r\nsåsom försvarare av majoritetsgruppen i utskottet,\r\nfår oppositionsföreträdaren ställa de konkreta\r\nfrågorna.</pre><pre>Det här gjorde inte Jarl Lander till mig -- när han\r\nändå hade blivit upplyst om när jag i mitt anförande\r\nsade att jag var utskottets företrädare i detta\r\närende.</pre><pre>Jag skall dra en barmhärtighetens tjocka rökslinga\r\növer Jarl Lander. Jag önskar honom lycka till nästa\r\ngång i den tvekamp som kommer att uppstå mellan\r\noss och honom.</pre><pre>Andre vice talmannen anmälde att Jarl Lander\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 127  LARS SVENSK (kds):</pre><pre>Herr talman! Jag begärde replik på Arne Janssons\r\nanförande, och jag fick ett helt anförande.</pre><pre>Med anledning av att det framkommer att redan\r\navsatta medel bör omdisponeras och användas för\r\nostkustbanans utbyggnad -- jag känner också starkt\r\nför ostkustbanan -- undrar jag varifrån pengarna\r\nskall tas.</pre><pre>Anf. 128  ARNE JANSSON (nyd):</pre><pre>Herr talman! Enligt 1988 års trafikpolitiska beslut\r\nhar banverket och SJ fått medel att disponera.\r\nEnligt beslutet skall de disponera över dessa medel.\r\nEnligt senare beslut är det vi politiker som skall\r\nbestämma hur medlen skall disponeras. Jag hävdar\r\natt medlen skall omdisponeras till redan bestämda\r\nprojekt och att ostkustbanan skall få hög prioritet.</pre><pre>Anf. 129  LARS SVENSK (kds):</pre><pre>Herr talman! Om man skall märka ut till vilka\r\nprojekt pengarna skall gå, skall man i rimlighetens\r\nnamn tala om varifrån pengarna skall tas.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande finansutskottets\r\nbetänkanden 1991/92:FiU24 och FiU25 samt\r\ntrafikutskottets betänkanden 1991/92:TU18 och\r\nTU19.</pre><pre>Finansutskottets betänkande FiU24</pre><pre>Utskottets hemställan bifölls.</pre><pre>Finansutskottets betänkande FiU25</pre><pre>Utskottets hemställan bifölls.</pre><pre>Trafikutskottets betänkande TU18</pre><pre>Mom. 2 (ensamrätt för postverket till\r\nbrevbefordran)</pre><pre>Utskottets hemställan bifölls med 162 röster mot\r\n128 för reservation 1 av Håkan Strömberg m.fl.</pre><pre>Mom. 3 (ändrad associationsform för postverket)</pre><pre>Utskottets hemställan bifölls med 160 röster mot\r\n130 för reservation 2 av Håkan Strömberg m.fl.</pre><pre>Mom. 7 (rikstäckande betalnings- och\r\nkassaservice)</pre><pre>Först biträddes reservation 3 av Håkan Strömberg\r\nm.fl. med 128 röster mot 13 för meningsyttringen\r\nav Bengt Hurtig i motsvarande del. 150 ledamöter\r\navstod från att rösta.</pre><pre>Härefter bifölls utskottets hemställan med 164\r\nröster mot 117 för reservation 3 av Håkan\r\nStrömberg m.fl. 12 ledamöter avstod från att rösta.</pre><pre>Övriga moment</pre><pre>Utskottets hemställan bifölls</pre><pre>Trafikutskottets betänkande TU19</pre><pre>Mom. 1 (investeringsplaneringens inriktning)</pre><pre>Utskottets hemställan bifölls med 279 röster mot 13\r\nför meningsyttringen av Bengt Hurtig i\r\nmotsvarande del.</pre><pre>Mom. 2 (tidigareläggning av snabbtågstrafiken)</pre><pre>Utskottets hemställan bifölls med 271 röster mot 21\r\nför reservation 1 av Kenneth Attefors.</pre><pre>Mom. 3 (planeringsram för baninvesteringar och\r\nbanunderhåll)</pre><pre>Utskottets hemställan bifölls med 280 röster mot 13\r\nför meningsyttringen av Bengt Hurtig i\r\nmotsvarande del.</pre><pre>Mom. 13 (ostkustbanan)</pre><pre>Utskottets hemställan bifölls med 269 röster mot 22\r\nför reservation 2 av Kenneth Attefors.</pre><pre>Mom. 14 (Botniabanan)</pre><pre>Utskottets hemställan bifölls med 272 röster mot 18\r\nför meningsyttringen av Bengt Hurtig i\r\nmotsvarande del. 3 ledamöter avstod från att rösta.</pre><pre>Mom. 16 (bolagisering av SJ)</pre><pre>Utskottets hemställan bifölls med 164 röster mot\r\n128 för reservation 3 av Sven-Gösta Signell m.fl. 1\r\nledamot avstod från att rösta.</pre><pre>Mom. 25 (omaxlingsterminal i Haparanda)</pre><pre>Utskottets hemställan bifölls med 276 röster mot 15\r\nför meningsyttringen av Bengt Hurtig i\r\nmotsvarande del. 1 ledamot avstod från att rösta.</pre><pre>Mom. 27 (utbildning av signaltekniker)</pre><pre>Utskottets hemställan -- som ställdes mot\r\nreservation 5 av Kenneth Attefors -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>Beslut om samlad votering</pre><pre>Beträffande de på föredragningslistan närmast\r\nupptagna ärendena, jordbruksutskottets\r\nbetänkanden JoU17, JoU19 och JoU21, beslöt\r\nkammaren på förslag av andre vice talmannen att\r\nde fick företas till avgörande i ett sammanhang\r\nsedan debatten i dessa ärenden avslutats.</pre><pre>10 §  Avfallsfrågor</pre><pre>Föredrogs</pre><pre>jordbruksutskottets betänkande</pre><pre>1991/92:JoU17 Avfallsfrågor.</pre><pre>Anf. 130  INGA-BRITT JOHANSSON (s):</pre><pre>Herr talman! Regeringens senfärdighet när det\r\ngäller miljöfrågorna är anmärkningsvärd. I\r\nsamband med 1990 års budgetproposition antog\r\nriksdagen en strategi för minskade avfallsvolymer,\r\nett mindre farligt avfall och en förbättrad\r\nbehandling av det avfall som uppkommer. Det var\r\nmeningen att man sedan steg för steg skulle\r\nutveckla strategin.</pre><pre>I samband med budgetpropositionen annonserade\r\nregeringen att den avsåg att tillsätta en arbetsgrupp\r\nför att klarlägga effekterna av en införd\r\navfallsskatt. I propositionslistan för våren fanns en\r\nproposition om förpackningar med.</pre><pre>Det har inte blivit något av detta ännu.\r\nFörpackningspropositionen är nerlagd i\r\nlångbänken, och i kompletteringspropositionen\r\nuttalar man återigen att det bör tillsättas en\r\narbetsgrupp för att klarlägga effekterna av en\r\navfallsskatt. Det ryktas t.o.m. att de miljöfrågor\r\nsom ingår i EES-avtalet inte kommer att behandlas\r\nsamtidigt med avtalet i övrigt, utan att de kommer\r\natt skjutas till en särskild proposition som skall\r\nkomma till hösten. Jag förutsätter att det bara är\r\nrykten.</pre><pre>Den tidsplan för en avfallsproposition som gäller\r\njust nu, är att regeringen skall fatta beslut före\r\nårsskiftet. Det medför att vi här i riksdagen kan\r\nfatta beslut tidigast nästa vår.</pre><pre>Kommunerna, industrin och inte minst de enskilda\r\nmedborgarna väntar otåligt på att det skall hända\r\nnågonting. Det skall i princip inte finnas osorterat\r\navfall efter utgången av 1993. Men eftersom den\r\nhär regeringen inte har förmåga att få fram\r\nnödvändiga beslutsunderlag, kommer det att bli\r\nomöjligt att nå den målsättningen.</pre><pre>En stor del av avfallet består av förpackningar.\r\nDärför är det viktigt att få fram åtgärder för att\r\nminska förpackningshysterin, att få fler och bättre\r\nåteranvändnings- och återvinningssystem och att\r\nöka industrins och handelns ansvar i dessa frågor.</pre><pre>Utöver Tyskland har nu även Frankrike fattat\r\nbeslut om en sådan lag. Svenskt näringsliv måste\r\nrimligtvis få veta vilket system som kommer att\r\ngälla i Sverige.</pre><pre>En fråga som särskilt engagerar allmänheten är den\r\nom dryckesförpackningar. Jag har fått mängder\r\nmed brev från människor som retar sig på\r\nciderflaskorna. Man anser att de borde kunna vara\r\nreturflaskor.</pre><pre>Vi socialdemokrater anser att de resurssnåla system\r\nsom finns eller som etableras måste vårdas på ett\r\nsådant sätt att deras andel ökar. Vi förutsätter\r\nockså att regeringen i beslut i enskilda ärenden ger\r\nförtur för system som hushållar med resurser och\r\nsom kan gå in i det naturliga kretsloppet.</pre><pre>En allvarlig fråga som har diskuterats den senaste\r\ntiden gäller allt avfall som innehåller freon och som\r\nligger helt oskyddat på soptippar runt om i landet.\r\nMängden av sådant avfall växer för varje dag.</pre><pre>Ozonlagret runt jorden är allvarligt skadat. I våras\r\nvar det nära att även vi fick ett s.k. hål i ozonlagret\r\növer norra Europa. I år kom vi undan med blotta\r\nförskräckelsen, men enligt de forskare som finns på\r\nEsrange är risken ännu större nästa vår och året\r\ndärpå och året därpå igen. Då kan man inte vänta\r\noch hela tiden tala om att man bör tillsätta en\r\narbetsgrupp, man måste handla. Men de vet kanske\r\ninte på miljödepartementet hur allvarligt läget är.\r\nOlof Johansson visste ju inte, när han blev tillfrågad\r\ni radion, att man fortfarande använder i stort sett\r\nlika mycket freonhaltigt material i kyl- och\r\nfrysskåp.</pre><pre>Vi är eniga i utskottet om behovet av åtgärder på\r\navfallssidan. Men det finns en viktig principiell\r\nskillnad. Utskottsmajoriteten tror att tidsplanen\r\nsom står i kompletteringspropositionen kommer att\r\ngälla den här gången, även om inte den som stod i\r\nbudgetpropositionen gällde. Vi är inte så säkra på\r\ndet, med de erfarenheter vi har fått under våren.\r\nDärför vill vi ha ett tillkännagivande till regeringen.\r\nJag yrkar bifall till reservation nr 1.</pre><pre>Jag vill också yrka bifall till reservation nr 3.\r\nArbetet med förpackningsdirektiv och andra\r\nmiljödirektiv pågår för fullt inom EG. Ett par\r\nländer är motsträviga. Vi anser att det är viktigt att\r\näven Sveriges synpunkter kommer med i\r\ndiskussionen. Vi föreslår därför ett\r\ntillkännagivande till regeringen om att den aktivt\r\nagerar för att EG:s direktiv präglas av ett totalt\r\nsynsätt på resurser och miljöhushållning.</pre><pre>Herr talman! Sverige har tyvärr tappat tempo i\r\nmiljöfrågorna. Det är beklagligt. Det ser tyvärr inte\r\nut som om Sverige kommer att behålla den tätplats\r\nsom vi har haft i många avseenden.</pre><pre>Våra ungdomar anser att miljöfrågorna är våra\r\nabsolut viktigaste frågor. Deras syn på politiker och\r\npolitiska lösningar blir mer negativ för varje dag\r\nsom nya miljölarm kommer utan att de ser några\r\nsom helst förslag till lösningar. Därför måste\r\naktiviteten ökas igen. Därför hoppas jag också att\r\nde ledamöter i riksdagen som har ett\r\nmiljömedvetande röstar på vår reservation 1.\r\nDärmed kan vi förvissa oss om att regeringen\r\nkommer med de förslag som är så angelägna nu.\r\nMajoriteten för det här förslaget har ju varierat i\r\nutskottet, så det kanske finns möjlighet att vrida\r\nden rätt igen.</pre><pre>Anf. 131  MAX MONTALVO (nyd):</pre><pre>Herr talman! Vi har i motion Jo629 pekat på\r\nmöjligheten att genom en temporär höjning av\r\nskrotningspremien till 5 000 kr. på ett snabbt och\r\nkraftfullt sätt minska miljöstörningarna från\r\npersonbilstrafiken. Det är viktigt att visa\r\nallmänheten att miljöavgiften på bensin också går\r\ntill kraftfulla åtgärder inom bilismen och inte\r\nförsvinner in i statsbudgeten till andra ändamål.</pre><pre>I utskottets motivering för avslag talas det om att\r\nmed en höjning från 500 till 1 500 kr. har man fått\r\nen fördubbling av utskrotningsgraden. Med dessa\r\nfakta i bakhuvudet är det svårt att förstå den\r\npassivitet som visas Ny demokratis motion. Just\r\ndärför att det är en temporär och kraftfull åtgärd\r\nsom föreslås är vi övertygade om att åtskilliga skulle\r\npassa på tillfället.</pre><pre>Vi vill ha ett enkelt system att använda. Därför har\r\nvi tänkt att bilhandlarna skulle ta hand om bilarna\r\noch sedan åläggas att skrota dem direkt. På så vis\r\nslipper vi en hel del administration hos\r\nmyndigheter.</pre><pre>Vi i Ny demokrati vill ha mer raka rör mellan vad\r\nbilisterna i dag betalar in till statskassan och vad\r\nbilisterna får nytta av. Vår motion ligger väl i linje\r\nmed detta. Bilismens miljöskatter skulle användas\r\nför att minska bilismens nedskräpning av miljön.</pre><pre>Därmed yrkar jag bifall till reservation 3.</pre><pre>Anf. 132  INGA-BRITT JOHANSSON (s)\r\nreplik:</pre><pre>Herr talman! För att det inte skall uppstå något\r\nmissförstånd: Jag stödjer naturligtvis inte Ny\r\ndemokratis reservation nr 3, utan det är i stället\r\nreservation 4 som jag yrkar bifall till.</pre><pre>Anf. 133  PATRIK NORINDER (m):</pre><pre>Herr talman! Jordbruksutskottets betänkande\r\nhandlar om avfallsfrågor. Det är ett ämne som kan\r\nassocieras med illaluktande och rykande soptippar,\r\noch så såg det kanske ut för något tjugotal år sedan,\r\ndå soporna tömdes och brändes på tipparna. I dag\r\när dock situationen annorlunda.</pre><pre>Utvecklingen inom avfallshanteringen har radikalt\r\nförändrats. Kommunalpolitiker, oberoende av\r\npartibehörighet, och kommunala tjänstemän\r\nengagerar sig i ett målmedvetet arbete med att\r\nutveckla de gamla soptipparna till moderna\r\ndeponier. Genom att kommunerna har möjlighet\r\natt differentiera avfallstaxorna kan nu återvinning,\r\nåteranvändning och annan miljövänlig\r\navfallshantering stimuleras.</pre><pre>När nya deponier planeras, tas senaste kunskap i\r\nanspråk, och sortering av avfallet är en\r\nsjälvklarhet. Brännbara fraktioner kan komma till\r\nanvändning i värmeverk, där dioxinutsläpp, som\r\ntidigare var ett problem, nu kan bemästras. Vissa\r\nkommuner utnyttjar deponigas som värmekälla.\r\nNaturvårdsverket följer utvecklingen och\r\nrapporterar till regeringen.</pre><pre>Även om vi i Sverige ligger väl framme vad gäller\r\navfallsfrågorna, finns det naturligtvis ingen\r\nanledning att stanna upp på detta viktiga\r\nmiljöområde. Miljöministerns initiativ att tillsätta\r\nen arbetsgrupp för att ytterligare se över\r\nmöjligheten att öka återanvändning och\r\nåtervinning, finna lösningar för att stimulera till\r\nkällsortering och ytterligare miljöanpassa\r\navfallsbehandlingen måste därför ses med största\r\ntillfredsställelse. Den gruppen skall arbeta mycket\r\nskyndsamt, så att miljöministern kan ta ställning till\r\neventuella förslag före årsskiftet.</pre><pre>En annan utredning som redan lagt sitt förslag är\r\nförpackningsutredningen. Dess utgångspunkt har\r\nvarit att föreslå regler som överensstämmer med de\r\nkrav och mål som formuleras inom EG. I höstas var\r\nmålsättningen att en proposition skulle föreläggas\r\nriksdagen under våren 1992. Ännu har EG-\r\nkonventionen inte kommit med något förslag,\r\nvarför det är naturligt att en proposition kan läggas\r\nfram tidigast under hösten. Innehållet i denna får vi\r\nanledning att diskutera senare. Vi har då även mer\r\nerfarenhet av det tyska DUAL-systemet.</pre><pre>Herr talman! Bland de motioner som behandlas i\r\nbetänkandet finns en som är undertecknad av Ian\r\nWachtmeister m.fl., Ny demokrati, som gjorde att\r\njag höjde på ett ögonbryn. Ny demokrati yrkar att\r\nriksdagen skall begära förslag till lag om\r\nobligatorisk sopsortering i hushåll, inom den\r\noffentliga sektorn och i näringslivet.</pre><pre>Det anmärkningsvärda är att Ny demokrati gick till\r\nval på att minska byråkrati och krångel. Här slår\r\nman till med ett förslag om lagstiftning om\r\nobligatorisk sopsortering. Då motionen inte anger\r\nnågot om hur det skall gå till och inte vilka\r\nsanktioner som skall tillgripas mot den som\r\növerträder lagen, vore det mycket intressant att\r\nhöra Ny demokrati tala om hur man har tänkt det.\r\nSkall det inrättas särskilda soppoliser som skall\r\nupprätthålla lag och ordning? Industrin är nog\r\nockså mycket nyfiken på hur den lagstiftning skall\r\nse ut som reglerar industrins sopsortering.</pre><pre>Herr talman! De miljöproblem som berör\r\navfallsområdet är viktiga frågor. Regeringen har en\r\nglädjande hög ambitionsnivå på miljöområdet. Det\r\nvore därför olyckligt om förslag forcerades fram,\r\nsom Socialdemokraterna vill. Sverige har en annan\r\ninfrastruktur och befolkningstäthet än andra länder\r\ninom EG. Det finns därför all anledning att med\r\nbibehållen hög ambitionsnivå vidareutveckla det\r\nsvenska systemet och anpassa det till EG:s\r\nkommande direktiv.</pre><pre>Max Montalvo talade om att Ny demokrati vill ha\r\nbilskrotningsavgiften höjd till 5 000 kr. Vi har\r\nnyligen höjt den -- det var fyra månader sedan --\r\noch det har visat sig vara bra. Det framgår av\r\nstatistiken att bilskrotningen fortsätter. Jag finner\r\ningen anledning att gå vidare med Ny demokratis\r\nförslag.</pre><pre>Med detta, herr talman, vill jag yrka bifall till\r\njordbruksutskottets hemställan i betänkandet Jo17.</pre><pre>Anf. 134  INGA-BRITT JOHANSSON (s)\r\nreplik:</pre><pre>Herr talman! Som jag sade i mitt\r\ninledningsanförande, talade miljöministern redan i\r\nbudgetpropositionen om att han skulle tillsätta den\r\nomtalade arbetsgruppen. Vi är nu framme i maj\r\nmånad, och det har kommit en\r\nkompletteringsproposition där det står att\r\narbetsgruppen bör tillsättas. Man har alltså på fyra\r\nmånader inte klarat av om man skall eller bör\r\ntillsätta den.</pre><pre>Hade den gruppen kommit i gång som det var tänkt\r\nfrån början, i januari månad -- kanske hade den\r\nkunnat tillsättas ännu tidigare --, hade vi inte\r\nbehövt ha den här debatten. Då hade det inte\r\nfunnits skäl för något tillkännagivande, men nu\r\nfinns det anledning att göra ett sådant.</pre><pre>Vi måste vänta på EG-direktiven, säger Patrik\r\nNorinder. Varför måste vi vänta på EG-direktiven,\r\nnär EG:s egna medlemmar inte väntar på dem? Det\r\nfinns länder i EG som anser att exempelvis Portugal\r\nbromsar utvecklingen. Frankrike, som från början\r\nhade tänkt fatta beslut för ett par månader sedan,\r\nfattade sitt beslut i förra veckan. Nederländerna\r\nkommer att fatta beslut när som helst.</pre><pre>Man bryr sig alltså inte om att vänta på EG-\r\ndirektiven, därför att man inser hur viktigt det är att\r\nsnabbt få fart på arbetet med avfallsfrågorna. Det\r\när minst lika viktigt för oss i Sverige. Alla vet ändå\r\nungefär hur EG-direktiven kommer att se ut. Det\r\nblir minimiregler, och vi kan lägga oss på en högre\r\nnivå som vi tycker är lämplig för svensk del.</pre><pre>Anf. 135  PATRIK NORINDER (m) replik:</pre><pre>Herr talman! Att vänta på EG-direktiven måste\r\nvara en mycket klok åtgärd. Som jag sade i mitt\r\ninledningsanförande, har vi andra förutsättningar i\r\nSverige. Vi har inte den befolkningstäthet som man\r\nhar i Tyskland, vi har andra transportavstånd och vi\r\nhar en väl utbyggd avfallshantering här.</pre><pre>Jag är övertygad om att det vore olyckligt om vi\r\nforcerade fram någon ny lagstiftning på det här\r\nområdet nu. Vi har tid på oss, Inga-Britt\r\nJohansson. Det finns ingen anledning att gå\r\nsnabbare fram. Förslag kommer under hösten. Det\r\nfinns heller ingen möjlighet att tekniskt få fram nya\r\nförslag på den här korta tiden. Som jag ser det, är\r\ndet inte någon panik än.</pre><pre>Anf. 136  INGA-BRITT JOHANSSON (s)\r\nreplik:</pre><pre>Herr talman! Att vi har helt olika uppfattning i\r\nfrågan om det brådskar eller inte är helt klart. Jag\r\noch andra miljömedvetna människor i det här\r\nlandet inser att det även för svensk del är bråttom\r\natt komma till skott när det gäller avfallsfrågorna.</pre><pre>Riksdagen har fattat ett beslut om att det inte skall\r\nfinnas något osorterat avfall vid utgången av 1993,\r\noch det är viktigt att arbetet kommer i gång, bl.a.\r\npå förpackningssidan.</pre><pre>Jag nämnde också den debatt som ägde rum i\r\nmassmedia så sent som förra veckan om\r\nfreonhaltiga material som nu läggs helt oskyddat på\r\nsoptippar ute i landet. Sådana material luktar inte\r\nilla, men det förekommer faktiskt att de brinner.\r\nÄven dagens deponier självantänder med jämna\r\nmellanrum.</pre><pre>Anf. 137  PATRIK NORINDER (m) replik:</pre><pre>Herr talman! Jag vet inte hur Inga-Britt Johanssson\r\nhar tänkt sig att regeringen skall komma med\r\nförslag under sommarmånaderna, när EG ännu\r\ninte har lagt fram sina direktiv. Det är en\r\nsjälvklarhet att vi måste anpassa oss till EG-\r\ndirektiven.</pre><pre>Miljödepartementet har sagt att förslag kommer\r\nunder hösten, och Socialdemokraterna borde\r\nkunna nöja sig med det. Att forcera fram någonting\r\nutan att veta vilka regler som gäller i EG skulle vara\r\nmycket olyckligt.</pre><pre>Andre vice talmannen anmälde att Inga-Britt\r\nJohansson anhållit att till protokollet få antecknat\r\natt hon inte ägde rätt till ytterligare replik.</pre><pre>Anf. 138  MAX MONTALVO (nyd) replik:</pre><pre>Herr talman! Här, Patrik Norinder, ser man\r\ndilemmat med att jordbruksutskottet har hand om\r\nfrågor om bilar. Insikten är tydligen dålig om att det\r\nfinns bilar som kostar runt 4 000 eller 5 000 kronor.\r\nDet var 15 år sedan det rullade omkring 1 500-\r\nkronorsbilar.</pre><pre>Man måste sätta in frågan i ett\r\nverklighetsperspektiv och tänka på vilka bilar det är\r\nman skulle vilja ha bort. Den ökning av\r\nbilskrotningen som skett är bara marginell. Syftet\r\nmed motionen är alltså att bilar som kostar runt\r\n5 000 kronor skulle lämnas till skrotning. Man\r\nskulle få bort en hel del miljöstörande fordon i och\r\nmed att ägarna förstår budskapet.</pre><pre>Anf. 139  PATRIK NORINDER (m) replik:</pre><pre>Herr talman! Det har ju visat sig att antalet bilar\r\nsom skrotas har ökat. Det finns alltså ingen\r\nanledning att i det här läget införa nya regler. Vi får\r\nväl avvakta och se vad som händer, men i dagens\r\nläge finns det inte skäl för att ändra reglerna.</pre><pre>Anf. 140  LENNART DALÉUS (c):</pre><pre>Herr talman! Det är alltid lika intressant att lyssna\r\ntill Inga-Britt Johanssons historieskrivning över hur\r\nmiljöfrågorna har hanterats i Sverige. Det verkar\r\nsom om det politiska arbetet på miljöområdet\r\nunder 1900-talet består av svarta hål under\r\nborgerliga regeringar, medan socialdemokratins tid\r\ni regeringsställning har kännetecknats av snabba\r\noch handfasta tag i alla miljöfrågor, inkl.\r\navfallshanteringen. Så är det ju inte, och det vet\r\nInga-Britt Johansson också.</pre><pre>I själva verket kan man knappast beskylla\r\nSocialdemokraterna för att direkt ha sprungit\r\nbenen av sig under regeringsinnehavet för att\r\nkomma till rätta med avfallsproblemen. Det låter\r\npå Inga-Britt Johansson som om detta är ett nytt\r\nproblem, som vi upptäckte någon gång i början av\r\njanuari, att avfallet stökar till det i miljön, och nu\r\nmåste vi snabbt göra något åt det. Sedan sägs att\r\nmiljöministern inte är snabbt framme med sina\r\nförslag.</pre><pre>Sanningen är den att vi har känt till att vi har ett\r\navfallsproblem i det moderna samhället under en\r\nmycket lång följd av år. Man skulle naturligtvis ha\r\nefterlyst åtgärder tidigare, kanske från många håll.\r\nJag kan än en gång påpeka för Inga-Britt Johansson\r\natt vi från Centerns sida så sent som i början av 80-\r\ntalet i flera olika utredningar talade om\r\nekonomiska styrmedel som ett kraftfullt instrument\r\nför att komma till rätta med bl.a. avfallsfrågorna.\r\nDå reserverade sig Socialdemokraterna\r\nsystematiskt mot den användningen av detta\r\nkraftfulla instrument.</pre><pre>Herr talman! Sakfrågan går ut på att vi har ett\r\nmycket stort och växande avfallsproblem. Det\r\ninnefattar flera delproblem.</pre><pre>För det första har vi ett resursproblem. Delar av\r\navfallet uppstår genom att vi förbrukar ändliga\r\nråvaror. Detta är i sig ett problem, särskilt när vi\r\nanvänder dessa resurser till felaktiga, onödiga,\r\ndumma förpackningar, engångsmaterial och\r\nliknande. För att komma till rätta med den delen av\r\navfallsproblemen måste vi arbeta med ekonomiska\r\nstyrmedel, med krav på återvinning och ställa dem\r\nmot en misshushållning med resurser.</pre><pre>Det andra delproblemet är helt enkelt\r\nskräpproblemet -- avfall på villovägar skräpar ner\r\npå olika sätt, i naturen och på andra ställen. Här är\r\ndet information, pantsystem och andra instrument\r\nsom kan och bör utnyttjas för att komma till rätta\r\nmed den delen.</pre><pre>För det tredje har vi ett volymproblem.\r\nAvfallsvolymen är så stor att det i sig leder till\r\nsvårigheter. Platser för avfallslagring är en knapp\r\ntillgång, i den mån man skall diskutera på det\r\nsättet. Det ställer i sig nya krav på instrument och\r\nåtgärder.</pre><pre>Herr talman! Det fjärde delproblemet är\r\nkemiproblemet. Det finns avfall som sprider\r\nföroreningar till mark, vatten och luft.</pre><pre>För oss är det nödvändigt att nu ta ett sammantaget\r\ngrepp på denna fråga. Det är något av en\r\nmarginaldebatt när man talar om att ifall ett\r\nregeringsförslag läggs fram några månader förr\r\neller senare. Det intressanta måste ändå vara att vi\r\ntar ett helhetsgrepp och på ett riktigt och effektivt\r\nsätt kan passa in de pusselbitar vi behöver i\r\navfallsfrågan. Dit räknas t.ex. erfarenheterna av\r\nden grundliga diskussionen om det miljöfarliga\r\navfallet, som nu kommer att redovisas för\r\nregeringen om bara några dagar i form av en\r\nenmansutredning. Där förs resonemang och\r\ndiskussioner kring avfallsproblemen som vi kan dra\r\nnytta av i ett regeringsförslag.</pre><pre>Vi har en ofullgången diskussion om vad vårt\r\nnärmande till EG innebär. Det finns flera andra\r\npusselbitar som vi kan utnyttja, tillsammans med de\r\nutredningar som ligger färdiga. Regeringen, och\r\nsärskilt miljöministern, vill att denna fråga skall få\r\nen sammanhållen lösning. Detta kan utvecklas till\r\natt bli en fråga som inte bara handlar om avfall.\r\nKalla det gärna en kretsloppsfråga. Det gäller att få\r\nin alla dessa delmoment: de positiva, dvs. hur\r\nresurserna skall utnyttjas på ett konstruktivt sätt,\r\noch de litet mer defensiva, dvs. hur vi skall ta hand\r\nom det avfall som uppstår.</pre><pre>Låt regeringen sätta in detta i en ordentlig\r\nkretsloppsproposition och återkomma till\r\nriksdagen under hösten, mot slutet av detta år, som\r\nman har sagt. Det Inga-Britt Johansson kan hjälpa\r\ntill med är att se till att de konkreta förslag som\r\nfinns där också går igenom i riksdagen.</pre><pre>Anf. 141  INGA-BRITT JOHANSSON (s)\r\nreplik:</pre><pre>Herr talman! Det är intressant att höra skillnaden\r\nmellan Patrik Norinder och Lennart Daléus. Patrik\r\nNorinder såg inte de stora problem som Centern\r\nfaktiskt ser, och som vi ser. Men om Centern nu har\r\nfört fram dessa frågor sedan början av 80-talet, som\r\nLennart Daléus säger, är det väl ännu konstigare att\r\nmiljöministern, som ju är centerpartist, inte sedan\r\noktober har lyckats tillsätta den arbetsgrupp som\r\nhan anser bör eller skall jobba igenom dessa frågor.\r\nEller är den tillsatt nu, sedan\r\nkompletteringspropositionen lades fram? För varje\r\nmånad försvinner tid för oss.</pre><pre>Dessutom säger Lennart Daléus att det kommer ett\r\nförslag till riksdagen under hösten. Men i\r\nkompletteringspropositionen står det att\r\nregeringen skall fatta sitt beslut före årsskiftet. Då\r\nhinner inte propositionen till riksdagen under\r\nhösten. Då kommer den efter jul. Det är fråga om\r\nen annan tidsbild. Jag vet inte vilket som är rätt.\r\nMen Lennart Daléus, som delvis finns i\r\ndepartementet, vet det förmodligen. Vi är otåliga\r\nför att inte förslagen kommer.</pre><pre>Anf. 142  LENNART DALÉUS (c) replik:</pre><pre>Herr talman! Jag tror inte att man skall haka upp\r\nsig för mycket på detta med arbetsgruppen. Den är\r\nsäkert ett viktigt och vitalt moment i arbetet med\r\natt ta fram ett regeringsförslag som rymmer ett\r\nhelhetsgrepp på avfallsområdet. Det är inte Inga-\r\nBritt Johansson obekant att de åsikter vi\r\nsystematiskt har fört fram på miljöområdet under\r\nen lång följd av år nu skall passas in i en regering,\r\ndär vi delar regeringsansvaret med flera partier.\r\nNaturligtvis kräver det en diskussion. Det är inte så\r\natt vi överför precis alla våra ambitioner och förslag\r\ntill åtgärder direkt från Centerns partiprogram till\r\nregeringsarbetet. Det kräver en viss diskussion.</pre><pre>Det angelägna kan ändå inte vara att skynda på för\r\natt vinna några månader. Det angelägna måste\r\nockså för Inga-Britt Johansson och andra\r\nmiljömedvetna personer vara att det förslag som\r\nkommer är sammanhållet, hållbart och stabilt. Jag\r\nhoppas att man kan komma med ett sådant förslag\r\nskyndsamt till riksdagen, där detta helhetsgrepp\r\ntas. Jag kan faktiskt inte ha någon exakt\r\nuppfattning om ifall regeringen fattar beslut under\r\nhösten eller före nyår, och förslaget kommer i\r\nbörjan av nästa år. Regeringens ambition är att ta\r\nfram ett sammanhållet paket, där den positiva\r\nanvändningen av resurserna och avfallsfrågorna\r\ningår i ett kretsloppstänkande. Det borde också\r\ntillgodose den miljöambition som Inga-Britt\r\nJohansson lägger i dagen.</pre><pre>Anf. 143  INGA-BRITT JOHANSSON (s)\r\nreplik:</pre><pre>Herr talman! Lennart Daléus tog själv upp pudelns\r\nkärna. Kanske har Centern fel samarbetspartner\r\nför att komma någonstans i miljöfrågorna. Det\r\nkanske hade varit lättare att lägga fram ett förslag\r\ntillsammans med Socialdemokraterna, för att\r\nkomma någonvart. Jag är rädd för att det förslag\r\nsom någon gång kommer, när det nu blir, kommer\r\natt vara så urvattnat och sammanjämkat efter det\r\natt Moderaterna har lagt sitt veto på de flesta\r\nområden. Det kommer inte att vara mycket med\r\ndet. Det kommer att dra ut ännu längre på tiden\r\ninnan vi får någonting vettigt uträttat när det gäller\r\navfallshanteringen.</pre><pre>Anf. 144  LENNART DALÉUS (c) replik:</pre><pre>Herr talman! Inga-Britt Johansson snuddar vid\r\nmiljöarbetet i stort i regeringen. Vi är nöjda i\r\nCentern med det sätt på vilket vi har lyckats få\r\nmiljöfrågorna att genomsyra alla samhällssektorer\r\ni regeringsarbetet. Det är det som ger de verkliga\r\nresultaten.</pre><pre>Den tid är förbi då man kunde lägga det totala\r\nmiljöansvaret på ett departement eller en\r\ndepartementschef. Detta arbete har lyckats. Det\r\nhänger väl samman med hela avfallsfrågan. Det\r\ngäller att få hela samhället att fungera som ett\r\nkretsloppssamhälle. Den ambitionen har lyckats.\r\nDen ambitionen kommer vi att ha i fortsättningen\r\nockså. Därför tycker vi att det är bra att lyckas\r\nockså med de samarbetspartner vi har i regeringen\r\nnu.</pre><pre></pre><pre>Vi har ibland lyckats även i frågor där vi har\r\ndiskuterat med Socialdemokraterna. Då har det\r\nsnarare varit trots Socialdemokraterna och inte på\r\ngrund av Socialdemokraterna.</pre><pre>Anf. 145  ANNIKA ÅHNBERG (v):</pre><pre>Herr talman! Så har vi då åter fått en sådan här\r\nmycket stimulerande debatt som består i att\r\nföreträdare för den nuvarande regeringen och\r\nföreträdare för den gamla regeringen träter med\r\nvarandra om vem som har gjort mest eller minst på\r\ndet område som för tillfället debatteras. Jag måste\r\nsäga att jag tycker att den här sortens diskussioner\r\när mycket litet konstruktiva. Det är inte enbart ett\r\nuttryck för något slags sura-rönnbär-syndrom hos\r\nen företrädare för ett parti som hittills bara har\r\nprövat på den ena av de här två positionerna. Det\r\när min djupt kända uppfattning att detta inte är\r\nkonstruktivt.</pre><pre>Det här är ett område där vi faktiskt ganska\r\nförutsättningslöst skulle behöva diskutera själva\r\nkärnfrågan med varandra. Den är svår, och den är\r\nmycket principiell. Vi har nu insett att någon sorts\r\ntotalplanering från samhällets sida inte är möjlig på\r\ndet här området. Vi har insett att marknadens\r\nmekanismer inte själva klarar av att hantera den\r\nhär typen av frågor så att resultatet blir bäst för\r\nmiljön och för kommande generationer. Hur skall\r\nvi då åstadkomma den lämpliga avvägningen som\r\nbidrar till att vi får ett system som hushållar med\r\nråvaror och energi och är bra för miljön, men som\r\ninte tar död på det som vi kan tycka är bra med\r\nmarknadsmekanismerna? De ger utrymme för\r\nnytänkande och kreativitet.</pre><pre>Jag skulle vilja ta ett konkret exempel som jag\r\ntycker är mycket typiskt för det här problemet. Det\r\ngäller systemet med returflaskor, PET-flaskor.\r\nInvesteringar i återtagningssystemet -- med t.ex.\r\ndiskmaskiner -- är oerhört kostsamma att det inte\r\nkommer att bli möjligt att inom en överskådlig\r\nframtid hitta ännu bättre och nyare system. Man\r\nskulle kunna tänka sig att man konstruerade en ny\r\nsorts plast tillverkad av jordbruksprodukter, en\r\nbioplast. Denna skulle kunna ge oss ett ännu bättre\r\nsystem. Har man en gång investerat i ett system\r\nsom kostar många hundra miljoner är risken\r\nmycket stor att man för lång tid framåt lägger en\r\ndöd hand över nytänkandet på det här området.\r\nDetta är ett problem som vi har och som gör att det\r\nhär är ett mycket komplicerat och svårt område.\r\nJag tycker att vi egentligen skulle ägna oss åt den\r\nhär typen av diskussion utan att låtsas att vi, var och\r\nen på sitt håll, är så övertygade om att vi redan vet\r\nallting. Sanningen är att vi faktiskt inte gör det,\r\nutan att vi trevar oss fram. Nog om detta.</pre><pre>Jag kan naturligtvis ändå instämma i att jag tycker\r\natt det går mycket sakta för den nya regeringen att\r\nåstadkomma någonting på det här området. I det\r\nhär betänkandet behandlas motioner från allmänna\r\nmotionstiden. Det finns inte en enda motion från\r\nVänsterpartiet. Det beror på att vi godtroget nog\r\nutgick från att det som sades i\r\nregeringsförklaringen -- och som vi trodde var en\r\nregeringsförklaring för det här året -- skulle\r\ninträffa, nämligen att man skulle komma med en\r\nproposition på det här området. Vi tyckte då att det\r\nvar bättre att skriva motioner utifrån regeringens\r\nkonkreta förslag än att göra det under allmänna\r\nmotionstiden. Därför har vi inga motioner här.</pre><pre>Vi kan med stor besvikelse konstatera att det inte\r\nblev någon sådan propostion från regeringens sida.\r\nDet är mycket beklagligt, eftersom vi -- vilket har\r\nsagts tidigare i debatten -- tappar tempo. Men det\r\när inte bara fråga om att Sverige tappar tempo, som\r\nett land som är känt för att ha ambitioner på\r\nmiljöområdet. Många företag tappar tempo. De\r\nvet nu kanske inte hur de skall investera. Vad skall\r\nde satsa på inför framtiden? Vilken typ av\r\nförpackningar och system skall de satsa på? Man\r\nhämmar och dämpar investeringar från företagens\r\nsida. De måste ligga lågt och vänta och se vilka krav\r\noch regler samhället kommer att sätta upp. Det här\r\nhar stor betydelse för många företag som t.ex.\r\nexporterar till länder i Europa där man har hunnit\r\nmycket längre på det här området. Tyskland har\r\nnämnts här. Man får problem med att hantera en\r\nsituation där det gäller helt olika regler i olika\r\nländer. Det är mycket beklagligt att man inte ens\r\nhar kommit längre med den principiella\r\ndiskussionen.</pre><pre>När vi diskuterade den stora miljöpolitiska\r\npropositionen var ambitionerna mycket höga på\r\njust avfallsområdet. Vi hade redan tidigare beslutat\r\natt vid utgången av 1993 skulle vi inte längre\r\nförbränna osorterat avfall. Allt avfall som går till\r\nslutbehandling skall fr.o.m. 1994 vara sorterat. Det\r\när inte så lång tid kvar tills dess. Det är väldigt svårt\r\natt föreställa sig att olika aktörer runt om i landet\r\nskall kunna leva upp till de höga ambitionerna i det\r\nhär mycket korta tidsperspektivet.</pre><pre>Det är beklagligt med det passiva förhållningssättet\r\ntill diskussionen i Europa. Det bådar inte gott för\r\nSveriges förhållningssätt. Oavsett om vi är\r\nmedlemmar eller inte i EG måste vi vara aktiva. Jag\r\ntycker att det är beklagligt med den här attityden,\r\nsom sprider sig över allt fler områden, att vi ensidigt\r\nskall anpassa oss till de direktiv och regler som\r\nkommer. Även ett litet land kan ha stor betydelse i\r\ndiskussionerna inför att olika förslag läggs fram.\r\nJag tycker att Sverige skullle försöka hävda sin roll\r\ni de sammanhangen.</pre><pre>Det skulle också vara mycket intressant om vi\r\nkunde få en genomgång av vad som har hänt med\r\nde ganska stora belopp som riksdagen avsatte för\r\nforsknings- och utvecklingsarbete på det här\r\nområdet. 87 miljoner avsattes faktiskt över en\r\ntreårsperiod. Vad händer? Tas det fram några nya\r\nsystem? Kommer man fram med lösningar på olika\r\nproblem?</pre><pre>Anf. 146  LENNART DALÉUS (c):</pre><pre>Herr talman! Jag tycker att Annika Åhnberg och\r\nVänsterpartiet har intagit en klok och riktig attityd\r\ngenom att vänta på regeringens förslag på det här\r\nområdet innan man agerar. Jag tror att det är en\r\nförnuftig ståndpunkt.</pre><pre>Däremot tycker jag att det är litet onödigt att\r\nAnnika Åhnberg bortser från att vi faktiskt\r\nbefinner oss litet i en brytningstid när det gäller\r\nolika sätt att hantera avfallsfrågan. Gamla syner på\r\nhur man skall elda eller inte elda bryter sig mot\r\nsynpunkter om mycket stränga sorteringskrav och\r\nhur det som kallas producentansvaret skall förhålla\r\nsig till avfallshanteringen. Det vore intressant att\r\nredan nu, kanske som en sorts vägledning för\r\nregeringens arbete med kommande förslag -- höra\r\nAnnika Åhnbergs syn på t.ex. det stränga tyska\r\nförfaringssättet när det gäller att hantera avfallet.\r\nDet är kanske någonting som man redan nu har\r\ndiskuterat i Vänsterpartiet och möjligen tagit\r\nställning till, som en del i den aktiva debatt som\r\nenligt Annika Åhnberg alldeles riktigt bör pågå på\r\ndet här området.</pre><pre>Anf. 147  ANNIKA ÅHNBERG (v):</pre><pre>Herr talman! Det gläder mig naturligtvis oerhört att\r\nregeringen tycker att det är intressant att be om råd\r\nfrån Vänsterpartiet i den här frågan och att man\r\ninte anser sig själv ha kompetens och kunnighet på\r\ndet här området för att lägga fram egna förslag.</pre><pre>Jag tror inte att vi från Sveriges sida i detalj behöver\r\nkopiera det tyska systemet. Men jag tror ändå att vi\r\nskulle kunna komma ganska långt med ett\r\nprincipiellt ställningstagande. Såvitt jag förstod den\r\nhär diskussionen var det också avsikten med\r\npropositionen som förutsågs från regeringen. Den\r\nskulle tydligt och klart lägga fram en principiell syn\r\noch tala om var ansvaret för avfallshanteringen\r\nskulle förläggas. Därmed skulle producenterna få\r\ntydligare riktlinjer om att det är hos dem som\r\nansvaret vilar.</pre><pre>Vet är också Vänsterpartiets synpunkt att det är\r\nden typen av beslut som vi omedelbart behöver ta\r\nställning till. Därmed inte sagt att vi i detalj måste\r\nha det hela klart för oss.</pre><pre>Herr talman! Eftersom jag inte hann med det i mitt\r\ninledningsanförande vill jag säga att jag är mycket\r\nglad över att utskottet har avvisat motion 645 från\r\nNy demokrati, som ändå förtjänar att lyftas fram\r\nför att den är så oerhört oseriös. Det är naturligtvis\r\nett exempel på hur man absolut inte kan hantera\r\nden här frågan. Det handlar om, vilket också sägs i\r\nreservation nr 1, att man bör ta upp överläggningar\r\noch diskussioner med alla berörda parter och se till\r\natt få fram principer och system som alla kan vara\r\növerens om och arbeta för. Då kommer vi säkert att\r\nfå bästa tänkbara resultat.</pre><pre>Anf. 148  LENNART DALÉUS (c) replik:</pre><pre>Herr talman! Jag förmodar att Annika Åhnberg då\r\nockså håller med om att vi befinner oss just i den\r\nbrytningstid som jag talade om och där det är fråga\r\nom ett val mellan olika sätt att se på avfallsfrågan\r\noch att just den brytningstiden motiverar den\r\nomsorg som miljöministern just nu visar frågan\r\ngenom att ta in alla de pusselbitar som jag talade\r\nom i mitt anförande.</pre><pre>Anf. 149  CHRISTER WINDÉN (nyd):</pre><pre>Herr talman! Det är riktigt, Patrik Norinder, att Ny\r\ndemokrati i valrörelsen gick ut och sade att vi inte\r\nvill ha något onödigt byråkratiskt krångel som kan\r\nuppstå som en följd av onödiga lagar. Det har vi\r\nsagt, men vi har också sagt att det finns områden\r\ndär det bästa sättet att lösa problem kan vara en\r\nlagstiftning.</pre><pre>Vårt sätt att uttrycka oss i motionen är tydligen\r\nenligt Annika Åhnberg mycket ointelligent. Vi har\r\nskrivit på detta enkla och rättframma sätt därför att\r\nvi inte har haft tillräckligt beslutsunderlag av typen:\r\nVad kostar det och vad krävs det för att bygga om\r\nalla befintliga flerfamiljsfastigheter för att kunna\r\nordna sopsortering? Vad kostar det att transportera\r\navfallet och vad behövs det för utrustning för att\r\ntransporterna till lämpliga depositionsplatser? Kan\r\nman ta hand om det sorterade avfallet på ett vettigt\r\nsätt när det väl har kommit till depositionsplatsen?\r\nVilka blir konsekvenserna och hur höga blir\r\nkostnaderna?</pre><pre>När det gäller industriavfallet tror jag att det är\r\nlättare att lösa detta problem. Inom industrin har\r\nman redan nu i mycket stor utsträckning\r\nåtervinning av olika avfallsprodukter.\r\nÅtervinningen av hushållsavfall är inte alls lika\r\nutbyggd.</pre><pre>När vi diskuterade denna fråga i utskottet framhöll\r\njag, vilket Patrik Norinder mycket väl vet, just\r\ndessa punkter som en orsak till att jag inte ville\r\nansluta mig till ett yrkande om ett tillkännagivande\r\ntill regeringen. Ett skäl härtill är också att det i\r\nkompletteringspropositionen nämns att en\r\narbetsgrupp ser över dessa frågor och att\r\nregeringen ämnar fatta ett beslut om en proposition\r\nföre årsskiftet, något som tidigare talare har\r\nframhållit. Vi tyckte då i vår partigrupp att det i\r\ndetta läge vore mycket bättre att avvakta och se vad\r\npropositionen kommer att innehålla. Jag är inte\r\nlika bekymrad som socialdemokraterna om\r\npropositionen dröjer en eller annan månad in på\r\nnästa år, dvs. om den kommer i januari eller i mars.\r\nDet viktiga är att propositionen innehåller ett gott\r\nförslag som vi kan stödja och som får till resultat att\r\nvi blir av med sopberget och får en vettig grad av\r\nåtervinning av avfallet.</pre><pre>Det är inte heller säkert att en lag om sopsortering\r\när det bästa sättet att komma till rätta med detta\r\nproblem. Jag hoppas att arbetsgruppen kommer att\r\nlägga fram förslag som visar att det finns andra\r\nalternativ som i slutändan leder till samma resultat.\r\nÄven om vi har väckt en motion med förslag om en\r\nlagstiftning, kommer vi inte envist som en mulåsna\r\natt hålla fast vid vårt förslag, om det av\r\nregeringspropositionen framgår att det finns bättre\r\nsätt att uppnå samma resultat. I sådant fall är vi\r\nberedda att ändra oss.</pre><pre>Anf. 150  PATRIK NORINDER (m) replik:</pre><pre>Herr talman! Jag tycker att det var bra att Christer\r\nWindén litet grand lade till rätta Ny demokratis\r\ntankar. Såvitt jag förstod Christer Windén rätt, är\r\nhan inte säker på att en lagstiftning är den bästa\r\nvägen. Jag kan också tänka mig att Christer Windén\r\nkommer att stödja det förslag som regeringen\r\nlägger fram efter årsskiftet. Det är också bra att\r\nChrister Windén har kommit fram till att det inte\r\nföreligger så stor brådska. Det visar att han förstår\r\nproblematiken.</pre><pre>Jag reagerade litet mot ert motionsförslag mot\r\nbakgrund av att ni tidigare lagt fram förslag om\r\nytterligare krångel med prismärkning av varor. Om\r\nni hela tiden lägger fram förslag av det slaget, lever\r\nni inte upp till vad ni sagt om byråkrati och krångel.\r\nMen det kanske i och med detta nu är slut på det\r\nområdet. Det får vi i alla fall hoppas.</pre><pre>Anf. 151  CHRISTER WINDÉN (nyd)\r\nreplik:</pre><pre>Herr talman! Om regeringen lägger fram ett förslag\r\nsom är det i våra ögon bästa, så kommer vi att\r\nstödja det förslaget. Kommer det ett förslag från\r\nregeringen som inte är lika bra som förslag som har\r\nlagts fram från annat håll, så stödjer vi inte\r\nregeringens förslag utan det andra förslaget. Vi\r\nstöder ett bra förslag, oavsett varifrån det kommer.\r\nDet viktiga är att vi med förslaget uppnår de syften\r\nsom vi har angett.</pre><pre>Anf. 152  PATRIK NORINDER (m) replik:</pre><pre>Herr talman! Om jag uppfattar Christer Windén rätt\r\nnu, så stöder Ny demokrati förslag från antingen\r\ndet ena eller det andra hållet. Har ni inte tänkt på\r\natt stödja era egna förslag? De kanske inte är så väl\r\ngenomarbetade att de är någonting att stödja. Vore\r\ndet i så fall inte bättre att ni avhöll er från att lägga\r\nfram sådana förslag.</pre><pre>Anf. 153  CHRISTER WINDÉN (nyd)\r\nreplik:</pre><pre>Herr talman! Vi är ett litet parti, och vi kan inte få\r\nigenom våra förslag på egen hand. Vi måste söka\r\nstöd hos andra partier. Vi har lyckats få sådant stöd\r\ni några fall, och det känner Patrik Norinder till. I\r\ndet här fallet tror jag att det är nödvändigt med ett\r\nsamarbete i en större grupp. Även om vi lägger\r\nfram ett eget förslag, något som vi givetvis kommer\r\natt göra, är det förnuftigt att tänka sig att ett förslag\r\ngår igenom först sedan man fått stöd antingen av\r\npartierna i fyrklöverregeringen eller av\r\nvänstersidan i riksdagen.</pre><pre>Anf. 154  ANNIKA ÅHNBERG (v):</pre><pre>Herr talman! Jag tycker inte att Ny demokrati\r\nförtjänar att komma undan den här diskussionen så\r\nlättvindigt. Man måste faktiskt betrakta den här\r\nmotionen som en partimotion, för den är ju ändå\r\nundertecknad av herr överstegaloschen\r\nWachtmeister själv.</pre><pre>Ny demokrati kanske inte tar riksdagsarbetet på\r\nallvar, men jag är övertygad om att väljarna faktiskt\r\ngör det. Sanningens minut kommer nog till slut, då\r\nväljarna även av Ny demokrati kommer att kräva\r\natt partiet skall vara någonting annat än ett gäng\r\nglada galoscher och i stället ta ansvar för de\r\npolitiska förslag som man faktiskt lägger fram.</pre><pre>Man kan inte med argumentet att man är ett litet\r\nparti och inte har tillräckliga resurser lägga fram ett\r\nförslag som är så entydigt och sedan bara säga, att\r\nom det kommer ett bättre förslag, så struntar vi i\r\nvårt förslag. Partiet måste väl ändå haft en avsikt.\r\nPartiet har mycket tydligt och entydigt föreslagit en\r\nlagstiftning på detta område. Man begärde inte en\r\nutredning, utan vad man föreslog var mycket klart\r\noch entydigt en lagstiftning om obligatorisk\r\nkällsortering.</pre><pre>Jag tycker att det är allvarligt när man på ett sådant\r\nhär område kräver lagstiftning. Vad är det för\r\nsamhälle man tänker sig i framtiden. Hur skall det\r\nse ut i ett samhälle där man har obligatorisk\r\nkällsortering? Det kanske kommer liknande förslag\r\näven på andra områden. Vem skall övervaka allt\r\ndetta? Vad skall vi leva i för typ av samhälle?</pre><pre>Jag anser inte att man bara kan stå här och svamla\r\noch säga, om det kommer ett förslag som är bättre\r\nså stöder vi det i stället. Jag tycker att Ny demokrati\r\nskall göra avbön och säga att detta var ett mycket\r\ndåligt förslag. Ni bör säga att ni skall försöka tänka\r\ner bättre för i fortsättningen. Det är det minsta man\r\nkan begära.</pre><pre>Anf. 155  CHRISTER WINDÉN (nyd):</pre><pre>Herr talman! Häromdagen angrep John Bouvin\r\nfolkpartisterna med ett invektiv, och han blev\r\ntillrättavisad av talmannen. I dag blev vår\r\npartiledare kallad för en galosch. Jag tycker att det\r\när minst lika allvarligt. Jag tycker, Annika\r\nÅhnberg, att vi i denna kammare borde hålla oss\r\nmed ett litet bättre ordval och låta bli invektiv,\r\nåtminstone i jordbruksutskottet och i\r\njordbruksdebatter.</pre><pre>När det gäller de anklagelser som Annika Åhnberg\r\nriktade mot vårt parti vill jag säga att jag i utskottet\r\nmycket noggrant redogjort för våra motiv och våra\r\nställningstaganden. Vi hade en lång diskussion om\r\ndetta, och Annika Åhnberg är mycket väl\r\nmedveten om vad jag sade. Jag tycker inte att jag\r\nhar någon anledning att upprepa de argument som\r\njag anfört i utskottet och som jag redogjort för även\r\nhär på ett tillräckligt klart sätt.</pre><pre>Anf. 156  ANNIKA ÅHNBERG (v):</pre><pre>Herr talman! Med tanke på de invektiv som numera\r\nflorerar i den politiska debatten i Sverige, måste jag\r\nsäga att jag tycker att uttrycket ''galosch'' i\r\nsammanhanget är synnerligen modest. Jag trodde\r\natt en av de saker som Ny demokrati är mycket\r\nintresserat av är att förnya det politiska språket och\r\nskoja till det hela litet grand.</pre><pre>Anf. 157  CHRISTER WINDÉN (nyd):</pre><pre>Herr talman! Annika Åhnberg har totalt\r\nmissuppfattat uttrycket ''drag under galoscherna''.\r\nDet har ingenting med galoscher i ordets egentliga\r\nbemärkelse att göra. Det är ju ett illustrativt\r\nuttryck. Det är ett abstrakt uttryck för någonting\r\nsom får saker och ting att ske snabbare i samhället.\r\nJag nöjer mig med det. Jag tycker att vad Annika\r\nÅhnberg sade var så oerhört dumt.</pre><pre>Överläggningen var härmed avslutad.</pre><pre>(Beslut fattades efter 12 §.)</pre><pre>11 §  Uppgiftsskyldighet på jordbrukets\r\nområde</pre><pre>Föredrogs</pre><pre>jordbruksutskottets betänkande</pre><pre>1991/92:JoU19 Uppgiftsskyldighet på jordbrukets\r\nområde (prop. 1991/92:121).</pre><pre>Anf. 158  LENA KLEVENÅS (s):</pre><pre>Herr talman! För att övergå till någonting\r\nknastertorrt skall vi nu behandla\r\nuppgiftsskyldigheten på jordbrukets område. Vi\r\nsocialdemokrater har till detta betänkande en\r\nreservation, som jag yrkar bifall till. Vi hade önskat\r\natt den nya lagen om den offentliga statistiken, som\r\nbehandlas av finansutskottet, hade utformats på ett\r\nsådant sätt att den inrymde alla näringsidkare. Den\r\nproposition som tar upp denna fråga har nummer\r\n118 och skall inte behandlas i dag.</pre><pre>Det vi skall besluta om nu gäller proposition 121 om\r\nen speciell lag som under några år skall behandla\r\nuppgiftsskyldigheten just på jordbrukets område.\r\nVi anser inte att det är någon bra lösning, och vi har\r\ninte sett några bärande skäl till att\r\njordbrukssektorn skall särbehandlas. Tvärtom kan\r\nvi se en risk för att det begås brott mot sekretessen,\r\nnär man nu enligt majoritetens förslag på\r\njordbrukets område blandar uppgifter för både\r\nadministrativt och statistiskt ändamål.</pre><pre>Vinner vår reservation bifall innebär det att\r\nriksdagen även bör avslå proposition 118, som\r\nbehandlas av finansutskottet och i stället hos\r\nregeringen begära ett nytt samlat förslag om\r\nuppgiftsskyldighet för samtliga näringsidkare.</pre><pre>Anf. 159  LENNART BRUNANDER (c):</pre><pre>Herr talman! Som Lena Klevenås sade är inte detta\r\nnågonting man direkt skrattar högt åt, men det är\r\nkanske ändå nödvändigt att ha en viss ordning på\r\nen del siffror och fakta, för att på det sättet kunna\r\ngå tillbaka och se vad som händer i samhället.</pre><pre>Från majoritetens sida har vi inte funnit anledning\r\natt följa det förslag som finns i reservationen och i\r\nden socialdemokratiska motionen. Om jag skall\r\nvara ärlig måste jag säga att jag ser väldigt små\r\nskillnader i synsätten.</pre><pre>I det yttrande jordbruksutskottet fick från\r\nfinansutskottet står: ''Det är därför en fördel som\r\nutskottet ser det att uppgifter som kan användas för\r\nadministrativa ändamål inte regleras i samma lag\r\nsom de statistiska uppgifter som skall insamlas för\r\nden officiella statistiken. De som lämnar uppgifter\r\nenligt lagen om den officiella statistiken skall kunna\r\ngöra detta i en fast förvissning om att uppgifterna\r\ninte kommer att kunna användas för andra ändamål\r\nän för statistik och forskning och att de omfattas av\r\nstatistiksekretessen.'' Detta uppfyller ju väl de krav\r\nLena Klevenås ställde och som också ställs i\r\nreservationen, där man skriver: ''De som lämnar\r\nuppgifter för statistik och forskning skall kunna\r\ngöra detta i en fast förvissning om att uppgifterna\r\ninte kommer att kunna användas för andra ändamål\r\noch att de omfattas av statistiksekretessen.''</pre><pre>Sedan kommer vi till nästa fråga, nämligen att\r\nuppgifter skall samlas in även för administrativa\r\nändamål. Detta förekommer ju ännu på\r\njordbrukets område när det gäller djurbidrag,\r\narealbidrag och annat. Finansutskottet skriver i sitt\r\nyttrande, som också jordbruksutskottet har ställt\r\nsig bakom: ''När uppgiftsinsamling skall ske till ett\r\nregister som förs både för statistiska och\r\nadministrativa ändamål är det därför enligt\r\nutskottets mening befogat att detta förhållande\r\nregleras i en särskild lag.'' I reservationen står:\r\n''När uppgiftsinsamling skall ske för administrativa\r\nändamål är det därför befogat att detta förhållande\r\nregleras i en särskild lag.''</pre><pre>Herr talman! Jag tror vi har ungefär samma\r\nuppfattning. Vi kan naturligtvis reglera det här på\r\nolika sätt. Det är mera en teknisk fråga.</pre><pre>Jag yrkar bifall till utskottets hemställan.</pre><pre>Överläggningen var härmed avslutad.</pre><pre>(Beslut fattades efter 12 §.)</pre><pre>12 §  Ändring i miljöskyddslagen m.m.</pre><pre>Föredrogs</pre><pre>jordbruksutskottets betänkande</pre><pre>1991/92:JoU21 Ändring i miljöskyddslagen m.m.\r\n(prop. 1991/92:137).</pre><pre>Anf. 160  CHRISTER WINDÉN (nyd):</pre><pre>Herr talman! Förslaget i proposition 137 går ut på\r\natt utvidga skyldigheten att lämna miljörapport.\r\nAlla som bedriver miljöfarlig verksamhet skall\r\nalltså avge en miljörapport om verksamheten finns\r\nangiven som tillståndspliktig i bilagan till\r\nmiljöskyddsförordningen. Dessutom får\r\nuppgiftsskyldigheten även avse sådana utsläpp till\r\nomgivningen som inte regleras av villkoren i\r\ntillståndsbeslutet.</pre><pre>Det kan inte vara rimligt att myndigheter från\r\nföretag skall kunna begära uppgifter som inte följer\r\ndirekt av koncessionen. Detta måste enligt min\r\nuppfattning bygga på en frivillig basis. Det betyder\r\natt ett företag kan bli tvingat att avlämna rapporter\r\nvars innehåll godtyckligt bestäms av en myndighet.\r\nJag anser att man måste ha rätt att begära en\r\ngodtagbar motivering till varför rapporten begärs\r\noch att man även måste ha rätt att ifrågasätta\r\nbehovet av en rapport.</pre><pre>Det finns annars en uppenbar risk, herr talman, att\r\nmyndigheten i sin allmänna nit kan utsätta företag\r\nför rent trakasseri. Jag kan tänka mig att en\r\nutvidgad miljörapport, med stora krav på\r\nrapportens innehåll och dess rent formella\r\nuppställning, kan orsaka väldigt stora extra\r\nkostnader för små företag och dessutom kanske\r\nt.o.m. leda till att de måste nyanställa personal.\r\nDetta innebär stora kostnader. Det är därför viktigt\r\natt behovet av en utvidgad rapport kan verifieras\r\noch motiveras på ett godtagbart sätt. Det måste\r\nmed andra ord finnas en bakdörr för företagen. Om\r\ndet visar sig att ett företags överklagan är\r\nvälgrundad, dvs. att myndigheten inte på ett\r\ngodtagbart sätt har kunnat motivera sina krav, bör\r\nföretaget kunna begära skälig ersättning för sina\r\nökade kostnader.</pre><pre>Att jag väckte en motion med anledning av den här\r\npropositionen berodde således på att jag ville se till\r\natt uppgiftslämnare tillförsäkras skälig rätt att värja\r\nsig mot omotiverad myndighetsutövning. Jag kan\r\ntänka mig tillfällen då myndigheterna aningslöst\r\nbegär rapporter, som i och för sig kan vara\r\nintressanta men för vilka företagens kostnader inte\r\nstår i rimlig proportion till nyttan av rapporten. Jag\r\nfinner det märkligt att utskottet låter detta faktum\r\npassera utan vidare kommentar.</pre><pre>Herr talman! Jag yrkar bifall till min reservation\r\nunder mom. 1 och i övrigt bifall till utskottets\r\nhemställan.</pre><pre>Anf. 161  INGVAR ERIKSSON (m):</pre><pre>Herr talman! I detta jordbruksutskottets\r\nbetänkande nr 21 behandlas regeringens förslag om\r\nändring i miljöskyddslagen och ändring i lagen om\r\nförhandsgranskning av biologiska\r\nbekämpningsmedel. Utskottets ställningstaganden\r\ninnebär bl.a. att alla som bedriver miljöfarlig\r\nverksamhet skall avge en miljörapport om\r\nverksamheten finns angiven som tillståndspliktig i\r\nbilagan till miljöskyddsförordningen. Regeringen\r\neller den myndighet som regeringen bestämmer får\r\nockså föreskriva att uppgiftsskyldigheten i en\r\nmiljörapport skall kunna avse sådana utsläpp till\r\nomgivningen som inte regleras av villkor i\r\ntillståndsbeslutet. Tillsynsmyndighet skall också,\r\nefter ansökan av tillståndshavare, kunna ändra\r\nvillkor även i skärpande riktning.</pre><pre>En viktig del i arbetet med att bevara den\r\nbiologiska mångfalden, skydda människors hälsa\r\noch hushålla med naturresurserna är att begränsa\r\nutsläpp av skadliga föroreningar och att söka\r\navveckla användningen av farliga kemikalier.</pre><pre>Herr talman! Syftet med miljörapporten är dels att\r\nförstärka företagens egen kontroll, dels att\r\nförbättra myndigheternas tillsyn över\r\nverksamheten. En viktig förutsättning för en\r\neffektiv tillsyn över tillståndet i miljön är att\r\nmiljörapporterna innehåller uppgifter som gör det\r\nmöjligt att vid sidan av villkorskontrollen också\r\nbedöma belastningen på miljön, om belastningen\r\nminskar eller ökar och om av riksdagen fastlagda\r\nmål kan uppnås. Vidare måste myndigheterna ha\r\nen god överblick över tillståndet i miljön och också\r\nkunna se till att tillsynen upprätthålls i enlighet med\r\nmiljöskyddslagens bestämmelser.\r\nMiljörapporterna, som avlämnas varje år, kan i\r\ndetta sammanhang bli ett värdefullt hjälpmedel.</pre><pre>När det gäller kostnaderna måste framhållas att\r\nansvaret för ett fungerande miljöskydd främst\r\nligger på det företag som utövar den miljöfarliga\r\nverksamheten. Det är också därför företagets\r\nskyldighet att anpassa sin verksamhet till\r\nmiljöskyddslagens krav. Lagens bestämmelser\r\nbygger därför på principen att den som beviljas\r\ntillstånd att utöva miljöfarlig verksamhet också står\r\nför kostnaderna för såväl tillståndsprövningen som\r\nde skyldigheter som kan vara förenade med\r\ntillståndet och verksamheten. Det vore orimligt om\r\nskattebetalarna tvingades stå för dessa kostnader.\r\nUtskottet har därför inte kunnat tillmötesgå Ny\r\ndemokratis motionsyrkande om rätt till särskild\r\nersättning för kostnader i samband med den\r\nutvidgade miljörapporten.</pre><pre>Ny demokrati föreslår också att företagen skall ha\r\nrätt att överklaga beslut om utvidgad miljörapport.\r\nDetta tillgodoses i regeringens förslag om ändrad\r\nlydelse av miljöskyddslagens 48 §.</pre><pre>Jag vill, herr talman, yrka bifall till utskottets\r\nhemställan.</pre><pre>Anf. 162  ANNIKA ÅHNBERG (v):</pre><pre>Herr talman! Vi har från Vänsterpartiet inte någon\r\nannan mening än den som utskottets majoritet har,\r\noch också jag vill därför yrka bifall till utskottets\r\nhemställan. Men jag vill ändå ta tillfället i akt att\r\nsäga några ord.</pre><pre>Detta betänkande handlar om ett väldigt stort\r\nproblem, som vi från riksdagens sida har\r\nuppmärksammat tidigare, t.ex. i samband med den\r\nstora miljöpolitiska diskussionen förra året.\r\nProblemet bottnar i att miljöskyddslagen, när den\r\ninfördes 1969 och vi därmed fick reglerat vilka\r\nmiljöfarliga verksamheter man måste begära\r\ntillstånd för, inte kom att gälla retroaktivt, vilket\r\nlagar ju inte bör göra, utan den kom att gälla för de\r\nverksamheter som etablerades efter lagens\r\ntillkomst. Den gällde också för de verksamheter\r\nsom redan fanns, om de efter lagens tillkomst\r\ngenomförde någon förändring eller utbyggnad som\r\ngav tillfälle att pröva den miljöfarliga\r\nverksamheten. Det har senare visat sig att det finns\r\nförvånansvärt många företag som bedriver\r\nmiljöfarlig verksamhet av den typ som avses i lagen\r\noch som beskrivs i förordningen men som ändå inte\r\nomfattas av tillståndsprövningen.</pre><pre>Vi tycker i Vänsterpartiet att det är ett mycket stort\r\nsteg framåt dels att samhället nu får bättre insyn i\r\ndessa verksamheter och får en uppfattning om hur\r\nstora föroreningar det handlar om och av vilken\r\nkaraktär, dels att dessa företag nu får en press på\r\nsig att förbättra egenkontrollen, vilket är oerhört\r\nviktigt. Det här är faktiskt något som redan den\r\nförra regeringen lät förstå att man hade på gång,\r\näven om man var litet senfärdig med att komma\r\nmed något konkret förslag, vilket ju är beklagligt.\r\nDet är enligt min mening mycket viktigt att det är\r\njust de som bedriver verksamheten som har\r\nansvaret.</pre><pre>Jag begärde ordet därför att jag ännu en gång har\r\nkommit att fundera en del över de motioner som Ny\r\ndemokrati väcker. Ny demokrati har i detta ärende\r\nväckt en motion och sedan återigen tagit avstånd\r\nfrån den, eftersom man vid närmare eftertanke har\r\ninsett att man inte kan stå för den. I denna motion\r\ntycks man mena att det som skall gälla inte är den\r\nprincip som på utrikiska heter ''polluter pays\r\nprinciple'', dvs. att det är den som förorenar som\r\nskall betala kostnaderna, utan man vill införa en\r\nannan princip, någonting liknande fff, förorenaren\r\nfår förstärkning. Skattekollektivet i det här landet\r\nskall alltså finansiera de kostnader som den som\r\nbedriver miljöfarlig verksamhet har, för att vi\r\nbättre skall kunna få bukt med miljöproblemen.\r\nDet är en helt orimlig princip som Ny demokrati tar\r\nupp, och det är oerhört viktigt att\r\njordbruksutskottet avvisar den. Det behöver\r\nåterigen lyftas fram i ljuset hur oseriöst Ny\r\ndemokrati handskas med det förtroende man har\r\nfått av väljarna, på ett så oerhört viktigt område\r\nsom miljöpolitiken utgör.</pre><pre>Än en gång vill jag yrka bifall till utskottets\r\nhemställan.</pre><pre>Anf. 163  CHRISTER WINDÉN (nyd):</pre><pre>Herr talman! För det första konstaterar jag med\r\ntillfredsställelse att Annika Åhnberg tydligen har\r\nslutat att tycka att det är bra med retroaktiva lagar.\r\nDet är ett hälsotecken.</pre><pre>För det andra skulle jag vilja påpeka, att jag sade\r\nmycket tydligt i talarstolen att anledningen till min\r\nmotion är att jag vill ge företagen en rimlig\r\nmöjlighet att värja sig för en ojust behandling, som\r\nmycket väl kan förekomma från myndigheters sida.\r\nMyndigheter är inte ofelbara, utan de kan också\r\ngöra fel. Det måste finnas en möjlighet att visa att\r\ndet man gör är välmotiverat. Om det är det, Annika\r\nÅhnberg, är det ingen som protesterar mot det.\r\nVad man protesterar mot är de fall där man kan visa\r\natt det inte är motiverat. Det är hela pudelns kärna.\r\nDet är inte alls konstigt.</pre><pre>Jag är mycket förvånad över att man så vårdslöst\r\nläser vad som står i motionen och så vårdslöst\r\nlyssnar på vad jag säger i utskottet och här i\r\nkammaren. Det är inte särskilt trevligt att bli\r\npåhoppad för någonting som är direkt gripet ur\r\nluften.</pre><pre>Anf. 164  ANNIKA ÅHNBERG (v):</pre><pre>Herr talman! Det är klart att det inte är särskilt\r\ntrevligt att bli påhoppad, men om man väcker\r\noseriösa och dåliga förslag får man faktiskt finna sig\r\ni det.</pre><pre>I den här propositionen, som jordbruksutskottet\r\ntillstyrker, föreslås att det är de verksamheter som\r\navses i lagen och som regleras i förordningen till\r\nlagen som skall finnas med i miljörapporten.\r\nEftersom Ny demokrati med sitt yrkande, som man\r\nhar reserverat sig till förmån för, tycks mena att det\r\ninte finns anledning att i miljörapporten ta in alla\r\nde verksamheter som nämns i den förordningen,\r\nskulle jag vilja veta vad Ny demokrati menar när\r\nman skriver ''begränsas till väl motiverade behov\r\neller när synnerliga skäl föreligger''. Vem skall\r\ndefiniera det? Vilka verksamheter som nu avses\r\nmed lagen och förordningen är det som Ny\r\ndemokrati inte tycker är underlag för\r\nvälmotiverade behov eller synnerliga skäl?</pre><pre>Anf. 165  CHRISTER WINDÉN (nyd):</pre><pre>Herr talman! När jag skrev den här motionen hade\r\njag givetvis pratat med många företag och\r\nmänniskor inom branschen. Jag har själv mina\r\nrötter där, som Annika Åhnberg mycket väl vet.\r\nDet är inte alls svårt att konstruera sådana här fall.\r\nDet här är ett sätt att se till att det finns en bakdörr.\r\nDet är inte alls någonting som är avsett för att\r\nföretag omotiverat skall kunna smyga ifrån ett\r\nsamhällsansvar. Det handlar inte om det.</pre><pre>Jag vet att Annika Åhnberg och hennes\r\npartikamrater bedriver en klappjakt på privat\r\nföretagsamhet, och det är synd. I ett\r\nplanekonomiskt tänkande hade man kanske inte\r\nbehövt sådana här bakdörrar, eftersom det är\r\nsamma människor och samma beslutsfattare som\r\nhandlägger frågorna i bägge ändar. Men nu är det\r\ninte så.</pre><pre>Företagen har en konkurrensutsatt situation; de\r\nmåste vara kostnadsmedvetna. Om de då påläggs\r\nuppgifter eller ålägganden som inte anses\r\nmotiverade, måste det finnas en möjlighet att\r\npåvisa detta och beivra det. Det är avsikten med\r\nmin motion, ingenting annat.</pre><pre>Anf. 166  ANNIKA ÅHNBERG (v):</pre><pre>Herr talman! Jag ställde en mycket konkret fråga\r\ntill Christer Windén: Vilka verksamheter som finns\r\ni den här förordningen till miljöskyddslagen är det\r\nsom Ny demokrati inte anser är underlag för\r\nvälmotiverade behov eller synnerliga skäl? Jag fick\r\ninget svar på den frågan -- tyvärr.</pre><pre>Det är klart att företag är kostnadsmedvetna och\r\ngärna vill undvika kostnader, men här handlar det\r\nom miljökostnader som någon gång måste betalas\r\nav någon. Om vi inte betalar dem nu och inte ser till\r\natt begränsa miljöfarliga verksamheter så mycket vi\r\nkan nu, blir det kommande generationer som får\r\nbetala de kostnaderna. Vi i Vänsterpartiet tycker\r\ninte att det är en bra princip.</pre><pre>Vi vill absolut inte stänga dörren för privat\r\nföretagsamhet. För att återvända ett kort ögonblick\r\ntill det betänkande vi nyss diskuterade, som\r\nhandlade om att införa obligatorisk källsortering\r\näven för företagen, var Ny demokrati inte så\r\nmedvetet om vilka problem man kunde ställa till\r\nmed även för privata företag. Det förefaller som om\r\nhela politiken är något ogenomtänkt. Jag tror\r\nockså, även om Christer Windén känner många\r\nföretagare -- vilket jag också gör -- att\r\nmiljömedvetenheten är stor även bland företagare\r\noch att de kan tycka att det är rimligt att göra en bra\r\nmiljörapportering, som kan ligga som underlag för\r\nen ännu bättre miljöpolitik i framtiden.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande jordbruksutskottets\r\nbetänkanden 1991/92:JoU17, JoU19 och JoU21.</pre><pre>Jordbruksutskottets betänkande JoU17</pre><pre>Mom. 1 (åtgärder för att begränsa avfallsvolymen)</pre><pre>Utskottets hemställan bifölls med 155 röster mot\r\n128 för reservation 1 av Göran Persson m.fl. 1\r\nledamot avstod från att rösta.</pre><pre>Mom. 9 (höjning av bilskrotningspremien m.m.)</pre><pre>Utskottets hemställan bifölls med 263 röster mot 19\r\nför reservation 3 av Christer Windén. 1 ledamot\r\navstod från att rösta.</pre><pre>Mom. 11 (ett totalt resurs- och\r\nmiljöhushållningssynsätt inom EG)</pre><pre>Utskottets hemställan bifölls med 157 röster mot 29\r\nför reservation 4 av Göran Persson m.fl.</pre><pre>Övriga moment</pre><pre>Utskottets hemställan bifölls.</pre><pre>Jordbruksutskottets betänkande JoU19</pre><pre>Utskottets hemställan -- som ställdes mot\r\nreservationen av Göran Persson m.fl. -- bifölls med\r\nacklamation.</pre><pre>Jordbruksutskottets betänkande JoU21</pre><pre>Mom. 1 (miljöskyddslagen)</pre><pre>Utskottets hemställan bifölls med 265 röster mot 20\r\nför reservationen av Christer Windén.</pre><pre>Mom. 2 och 3</pre><pre>Utskottets hemställan bifölls.</pre><pre>13 §  Beslut om fortsatt ärendebehandling den\r\n21 maj</pre><pre>Kammaren beslöt att ärendebehandlingen skulle\r\nfortsättas vid morgondagens arbetsplenum.</pre><pre>14 §  Bordläggning</pre><pre>Anmäldes och bordlades</pre><pre>Motion</pre><pre>med anledning av prop. 1991/92:127 Ändringar i\r\nfastighetsbildningslagen (1970:988) m.m.</pre><pre>1991/92:Bo18 av Dan Eriksson i Stockholm (nyd)</pre><pre>15 §  Kammaren åtskildes kl. 17.53.</pre><pre>Förhandlingarna leddes</pre><pre>av talmannen från sammanträdets början t.o.m. 5 §\r\nanf. 25 (delvis),</pre><pre>av förste vice talmannen därefter t.o.m. anf. 59\r\n(delvis),</pre><pre>av tredje vice talmannen därefter t.o.m. 9 § anf. 96\r\n(delvis),</pre><pre>av andre vice talmannen därefter t.o.m. 10 §\r\nanf. 144 (delvis) och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}