{"dokumentstatus":{"dokument":{"hangar_id":"2387747","dok_id":"GF0999","rm":"1991/92","beteckning":"99","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"99","slutnummer":"0","datum":"1992-04-23 00:00:00","systemdatum":"2005-10-27 14:00:32","publicerad":"1992-04-23 00:00:00","titel":"Riksdagens snabbprotokoll 1991/92:99 Torsdagen den 23 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{94A72815-376F-48D4-A4DB-3FFD4EC27A3B}","dokument_url_text":"http://data.riksdagen.se/dokument/GF0999/text","dokument_url_html":"http://data.riksdagen.se/dokument/GF0999","dokumentstatus_url_xml":"http://data.riksdagen.se/dokumentstatus/GF0999","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:99</div>\r\n<div class=\"sidhuvud_datum\">Torsdagen den 23 april</div>\r\n<div class=\"sidhuvud_klockslag\">Kl. 12.00--22.58</div>\r\n<hr class=\"sidhuvud_linje\">\r\n<pre>1 §  Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1991/92:Sk26 till skatteutskottet</pre><pre>1991/92:Fi32--Fi37 till finansutskottet</pre><pre>1991/92:Ub62--Ub68 till utbildningsutskottet</pre><pre>1991/92:N34 till näringsutskottet</pre><pre>1991/92:Sk27 till skatteutskottet</pre><pre>1991/92:Fi38 och Fi39 till finansutskottet</pre><pre>1991/92:Jo36--Jo39 till jordbruksutskottet</pre><pre>1991/92:K20--K22 till konstitutionsutskottet</pre><pre>1991/92:Sf31 till socialförsäkringsutskottet</pre><pre>1991/92:T20 till trafikutskottet</pre><pre>1991/92:N35 och N36 till näringsutskottet</pre><pre>1991/92:Sk28 och Sk29 till skatteutskottet</pre><pre>1991/92:N37--N52 till näringsutskottet</pre><pre>1991/92:Sf32--Sf35 till socialförsäkringsutskottet</pre><pre>1991/92:Bo10--Bo13 till bostadsutskottet</pre><pre>1991/92:Sf36--Sf40 till socialförsäkringsutskottet</pre><pre>1991/92:Ub69--Ub76 till utbildningsutskottet</pre><pre>1991/92:T21 och T22 till trafikutskottet</pre><pre>2 §  Förnyad bordläggning</pre><pre>Föredrogs men bordlades åter</pre><pre>Justitieutskottets betänkanden 1991/92:JuU22 och\r\nJuU23</pre><pre>Socialförsäkringsutskottets betänkande\r\n1991/92:SfU9</pre><pre>3 §  Beslut rörande utskottsbetänkanden som\r\nslutdebatterats den 22 april</pre><pre>Företogs till avgörande jordbruksutskottets\r\nbetänkanden 1991/92:JoU12, JoU13 och JoU14,\r\nfinansutskottets betänkanden 1991/92:FiU14,\r\nFiU15 och FiU16, kulturutskottets betänkanden\r\n1991/92:KrU20, KrU23, KrU24, KrU25 och KrU26\r\nsamt konstitutionsutskottets betänkande\r\n1991/92:KU32 (beträffande debatten i dessa\r\närenden, se prot.98).</pre><pre>Jordbruksutskottets betänkande JoU12</pre><pre>Mom. 8 (anslag till landsbygdsutveckling m.m.)</pre><pre>Utskottets hemställan bifölls med 286 röster mot 12\r\nför meningsyttringen av Annika Åhnberg i\r\nmotsvarande del.</pre><pre>Mom. 26 (anslag till rådgivning och utbildning)</pre><pre>Utskottets hemställan -- som ställdes mot\r\nmeningsyttringen av Annika Åhnberg i\r\nmotsvarande del -- bifölls med acklamation.</pre><pre>Mom. 34 (skogsvårdsorganisationen:\r\nmyndighetsuppgifter)</pre><pre>Utskottets hemställan bifölls med 167 röster mot\r\n132 för reservation 1 av Göran Persson m.fl.</pre><pre>Mom. 36 (översiktliga skogsinventeringar)</pre><pre>Utskottets hemställan bifölls med 168 röster mot\r\n132 för reservation 2 av Göran Persson m.fl.</pre><pre>Mom. 40 (uttalande om fortsatt stöd till\r\nskogsvägar)</pre><pre>Utskottets hemställan -- som ställdes mot\r\nreservation 3 av Göran Persson m.fl. -- bifölls med\r\nacklamation.</pre><pre>Mom. 41 (anslag och ifrågasatt bidragsram till\r\nbyggande av skogsvägar)</pre><pre>Utskottets hemställan bifölls med 283 röster mot 14\r\nför meningsyttringen av Annika Åhnberg i\r\nmotsvarande del. 3 ledamöter avstod från att rösta.</pre><pre>Mom. 49 (återbäring av bensinskattemedel)</pre><pre>Utskottets hemställan bifölls med 276 röster mot 24\r\nför reservation 4 av Christer Windén.</pre><pre>Mom. 61 (allmän fiskevårdsavgift)</pre><pre>Utskottets hemställan bifölls med 168 röster mot\r\n132 för reservation 5 av Göran Persson m.fl.</pre><pre>Mom. 64 (djursjukvårdsavgiften)</pre><pre>Först biträddes reservation 6 av Göran Persson\r\nm.fl. -- som ställdes mot meningsyttringen av\r\nAnnika Åhnberg i motsvarande del -- med\r\nacklamation.</pre><pre>Härefter bifölls utskottets hemställan med 163\r\nröster mot 133 för reservation 6 av Göran Persson\r\nm.fl. 2 ledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Jordbruksutskottets betänkande JoU13</pre><pre>Mom. 4 (statens naturvårdsverk)</pre><pre>Utskottets hemställan bifölls med 168 röster mot\r\n120 för reservation 1 av Göran Persson m.fl. 12\r\nledamöter avstod från att rösta.</pre><pre>Mom. 5 (beredskapsmedel i naturvården)</pre><pre>Utskottets hemställan bifölls med 168 röster mot\r\n131 för reservation 2 av Göran Persson m.fl.</pre><pre>Mom. 7 (bidrag till miljöarbete)</pre><pre>Utskottets hemställan bifölls med 287 röster mot 13\r\nför meningsyttringen av Annika Åhnberg i\r\nmotsvarande del.</pre><pre>Mom. 8 (kalkningsprogrammet)</pre><pre>Utskottets hemställan bifölls med 179 röster mot\r\n118 för reservation 3 av Göran Persson m.fl.</pre><pre>Mom. 10 (investeringar på miljöområdet)</pre><pre>Utskottets hemställan bifölls med 286 röster mot 13\r\nför meningsyttringen av Annika Åhnberg i\r\nmotsvarande del.</pre><pre>Mom. 27 (redovisning av konvention till skydd för\r\nden biologiska mångfalden)</pre><pre>Utskottets hemställan bifölls med 169 röster mot\r\n130 för reservation 5 av Göran Persson m.fl.</pre><pre>Övriga moment</pre><pre>Utskottets hemställan bifölls.</pre><pre>Jordbruksutskottets betänkande JoU14</pre><pre>Mom. 1 (arbetet i skogspolitiska kommittén)</pre><pre>Utskottets hemställan bifölls med 180 röster mot\r\n120 för reservationen av Göran Persson m.fl.</pre><pre>Mom. 4 (förbud mot införande av främmande\r\nträdslag)</pre><pre>Utskottets hemställan -- som ställdes mot\r\nmeningsyttringen av Annika Åhnberg i\r\nmotsvarande del -- bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Finansutskottets betänkande FiU14</pre><pre>Mom. 6 (kontroll av obligationshandel)</pre><pre>Utskottets hemställan bifölls med 168 röster mot\r\n131 för reservationen av Hans Gustafsson m.fl.</pre><pre>Övriga moment</pre><pre>Utskottets hemställan bifölls.</pre><pre>Finansutskottets betänkande FiU15</pre><pre>Utskottets hemställan bifölls.</pre><pre>Finansutskottets betänkande FiU16</pre><pre>Mom. 1 (riktlinjer för översyn av organisationen av\r\nstödet till regeringskansli och myndigheter)</pre><pre>Utskottets hemställan bifölls med 166 röster mot\r\n132 för reservationen av Hans Gustafsson m.fl.</pre><pre>Mom. 2--4</pre><pre>Utskottets hemställlan bifölls.</pre><pre>Kulturutskottets betänkande KrU20</pre><pre>Mom. 3 (medelsanvisningen till Bidrag till Operan)</pre><pre>Utskottets hemställan -- som ställdes mot\r\nmeningsyttringen av Elisabeth Persson i\r\nmotsvarande del -- bifölls med acklamation.</pre><pre>Mom. 11 (grundbelopp till regionala och lokala\r\nteater-, dans- och musikinstitutioner)</pre><pre>Utskottets hemställan bifölls med 221 röster mot 16\r\nför meningsyttringen av Elisabeth Persson i\r\nmotsvarande del. 60 ledamöter avstod från att\r\nrösta.</pre><pre>Mom. 13 (medelsanvisningen till Bidrag till\r\nregionala och lokala teater-, dans-  och\r\nmusikinstitutioner)</pre><pre>Utskottets hemställan bifölls med 238 röster mot 14\r\nför meningsyttringen av Elisabeth Persson i\r\nmotsvarande del. 41 ledamöter avstod från att\r\nrösta.</pre><pre>Mom. 16 (medelsanvisningen till Bidrag till fria\r\nteater-, dans- och musikgrupper m.m.)</pre><pre>Utskottets hemställan bifölls med 168 röster mot\r\n131 för reservation 6 av Åke Gustavsson m.fl.</pre><pre>Övriga moment</pre><pre>Utskottets hemställan bifölls.</pre><pre>Kulturutskottets betänkande KrU23</pre><pre>Mom. 9 och 10 (beräknande av medel för\r\nanslagsposten Utveckling av centralmuseernas\r\nverksamhet, m.m.)</pre><pre>Utskottets hemställan bifölls med 178 röster mot\r\n120 för reservation 1 av Jan-Erik Wikström m.fl.</pre><pre>Mom. 12 och 13 (beräknande av medel för\r\nanslagsposten Arbetets museum, m.m.</pre><pre>Först biträddes reservation 2 av Jan-Erik Wikström\r\nm.fl. med 122 röster mot 13 för meningsyttringen\r\nav Elisabeth Persson. 162 ledamöter avstod från att\r\nrösta.</pre><pre>Härefter bifölls utskottets hemställan med 175\r\nröster mot 125 för reservation 2 av Jan-Erik\r\nWikström m.fl.</pre><pre>Övriga moment</pre><pre>Utskottets hemställan bifölls.</pre><pre>Kulturutskottets betänkande KrU24</pre><pre>Utskottets hemställan bifölls.</pre><pre>Kulturutskottets betänkande KrU25</pre><pre>Utskottets hemställan bifölls.</pre><pre>Kulturutskottets betänkande KrU26</pre><pre>Utskottets hemställan bifölls.</pre><pre>Konstitutionsutskottets betänkande KU32</pre><pre>Mom. 1 (stat--kyrka-frågan)</pre><pre>Utskottets hemställan bifölls med 281 röster mot 14\r\nför meningsyttringen av Johan Lönnroth i\r\nmotsvarande del. 2 ledamöter avstod från att rösta.</pre><pre>Mom. 2 (avslag på propositionen)</pre><pre>Utskottets hemställan -- som ställdes mot\r\nmeningsyttringen av Johan Lönnroth i\r\nmotsvarande del -- bifölls med acklamation.</pre><pre>Mom. 4 (medlemskap i Svenska kyrkan)</pre><pre>Utskottets hemställan med godkännande av\r\nutskottets motivering bifölls med 244 röster mot 46\r\nför utskottets hemställan med godkännande av\r\nmotiveringen i reservationen av Ylva Annerstedt. 4\r\nledamöter avstod från att rösta.</pre><pre>Mom. 12 (successionsordningen)</pre><pre>Utskottets hemställan -- som ställdes mot\r\nmeningsyttringen av Johan Lönnroth i\r\nmotsvarande del -- bifölls med acklamation.</pre><pre>Mom. 15 (grundläggande föreskrifter om Svenska\r\nkyrkan m.m.)</pre><pre>I detta moment föreslogs lagstiftning som\r\ninnefattade grundläggande föreskrifter om\r\nkyrkomötet, m.m. Av ärendet framgick att\r\nlagstiftningen önskades genomförd med ett enda\r\nbeslut. För bifall härtill krävdes att minst tre\r\nfjärdedelar av de röstande och mer än hälften av\r\nriksdagens ledamöter förenade sig om beslutet.\r\nBeslut skulle fattas genom omröstning.\r\nOmröstningen skulle förrättas med rösträkning.</pre><pre>Utskottets hemställan bifölls med 292 röster mot 1\r\nför avslag, dvs. utskottets hemställan hade bifallits\r\nav minst tre fjärdedelar av de röstande och mer än\r\nhälften av riksdagens ledamöter. 2 ledamöter\r\navstod från att rösta.</pre><pre>Övriga moment</pre><pre>Utskottets hemställan bifölls.</pre><pre>4 §  Socialpolitik -- inriktning och anslag</pre><pre>Föredrogs</pre><pre>socialutskottets betänkande</pre><pre>1991/92:SoU15 Socialpolitik -- inriktning och\r\nanslag (prop. 1991/92:100 delvis).</pre><pre>Anf. 1  BO HOLMBERG (s):</pre><pre>Herr talman! Socialutskottet har valt att behandla\r\nhela ekonomin för socialpolitiken i ett\r\nsammanhang. Vi har också valt att föra hit alla\r\nviktiga motioner som rör socialpolitiken och hälso-\r\noch sjukvården. Vi har gjort det för att riksdagen i\r\nett sammanhang skall kunna få diskutera\r\nalternativen i svensk socialpolitik och alternativen i\r\nsvensk sjukvård.</pre><pre>Vi tror att vi på det sättet sparar tid för kammaren.\r\nI stället för att komma hit med handlingar fyra, fem\r\neller sex gånger har vi alltså valt att koncentrera\r\ndiskussionen till en dag.</pre><pre>Den goda tanken tycker vi dock från\r\nSocialdemokraterna inte kan fullföljas fullt ut, på\r\ngrund av att utskottsmajoriteten inte företräds av\r\nen talare utan av fyra olika röster. Frågan är vem\r\nSocialdemokraterna i dag skall debattera mot. Vem\r\när det som kommer att föra hela utskottets talan?\r\nDet vet vi inte.</pre><pre>Jag ser framför mig en ordning där vi inte får en\r\nföreträdare som talar för socialutskottets\r\ngemensamma skrivningar utan att vi får fyra olika\r\nvaltal. Socialdemokraterna har sagt att den\r\nuppläggningen inte kan vara rimlig.</pre><pre>Herr talman! Jag vill börja med att hämta min\r\nutgångspunkt för dagens debatt från främst två\r\nförhållanden. Det första är att den borgerliga\r\nfyrpartiregeringen snart har suttit ett år i\r\nregeringsställning och att resultaten nu kan börja\r\navläsas. Det andra är vad som händer ute i\r\nopinionen. Hur reagerar nu svenska folket på den\r\nsocial- och sjukvårdspolitik som regeringen för?</pre><pre>Jag tror att kampen om opinionen nu i stor\r\nutsträckning kommer att föras utanför den här\r\nkammaren. Jag kan redan se en klyfta mellan\r\nvardagen för människorna ute i landet och den\r\nvardag vi umgås med som sitter i riksdagen, läser\r\nregeringens propositioner och möter riksmedia, det\r\ns.k. 08-perspektivet. Det är delvis helt andra\r\ndiskussioner som förs här än när jag åker ut i landet\r\npå möten och hör folks oro i vardagen.</pre><pre>Jag ser alltså framför mig en växande klyfta mellan\r\ndet som folk oroar sig för och det som vi har på vår\r\ndagordning här.</pre><pre>Se också på hur svängningen har kommit i\r\nopinionen kring EG. Se hur vi har fått en diskussion\r\nom ett kvinnoparti. Lyssna till den diskussion som\r\nförs i kommuner och landsting med anledning av de\r\nrätt stora neddragningar som regeringen har\r\nsignalerat i budgetpropositionen.</pre><pre>Det är lätt att stå här i riksdagen och tala om att\r\nman måste göra besparingar i kommuner och\r\nlandsting. Då är man långt ifrån verkligheten. Det\r\när en helt annan sak att sitta i kommuner och\r\nlandsting och förverkliga dessa nedskärningar.</pre><pre>Det är det som nu börjar ske i kommunerna och\r\nlandstingen. Det kunde socialutskottets ledamöter\r\nfå känna på när vi gjorde ett besök i södra Sverige,\r\ndär ansvariga landstingspolitiker, oavsett om de var\r\nborgerliga eller om de var socialdemokrater, sade:\r\nHoppsan! Är det sådana här jättestora\r\nneddragningar vi skall göra för 1993?</pre><pre>När vi dessutom framhöll att finansplanen pekar ut\r\nytterligare 10--15 miljarder för 1994 och därtill\r\nytterligare nedskärningar på 10--15 miljarder för\r\n1995, sade man i landsting som vi besökte: Men det\r\nkan väl aldrig bli realitet! Det visar klyftan mellan\r\nde papper och de analyser som vi umgås med här\r\noch det som nu börjar växa fram ute i\r\nfolkopinionen.</pre><pre>Beror då de här förändringarna, som nu kvinnorna\r\nförst möter -- när dagiset inte kan vara öppet lika\r\nlänge, när det börjar bli trångt inom äldreomsorgen\r\noch mindre med jobb -- enbart på\r\nlågkonjunkturen? frågar folk på mötena.</pre><pre>Jag svarar att det inte gör det. Det är också ett\r\nresultat av regeringens politik. Man har alldeles\r\nklart gått ut och sagt att först skall hela svenska\r\nfolket få det sämre, och det ser folk nu att de börjar\r\nfå. Det är en felaktig fördelningspolitik att göra\r\nneddragningar på den offentliga sektorn.</pre><pre>Det är också ett resultat av regeringens politik.\r\nRegeringen har alldeles klart gått ut och sagt att\r\nförst skall hela svenska folket få det sämre. Det ser\r\nfolket nu att de börjar få, med en felaktig\r\nfördelningspolitik och neddragningar inom den\r\noffentliga sektorn. Det är alltså ett resultat av\r\nregeringens politik. Först skall det bli sämre, har\r\nman sagt. Sedan skall det bli bätre. Vi får se hur det\r\nblir med den saken.</pre><pre>Det verkar som om SAF och ledande moderater\r\nhar hoppat av från efterkrigstidens\r\nsamförståndsanda och valt att alltför ensidigt följa\r\nkapitalets och marknadens väg. Vi hade en\r\nsamförståndsanda som gick ut på att vi såg den\r\nsamlade produktionen och välfärden tillsammans.\r\nOm vi skulle få en bra industri och bra produktion,\r\nvar det viktigt att hela befolkningen lyftes till\r\nbildning och i socialt avseende. Vi såg ett samband\r\nmellan produktion och välfärd.</pre><pre>Frågan är nu hur det kommer att bli, om man\r\nkommer att skjuta nuvarande folkstyre och\r\ndemokrati åt sidan och ge marknaden det stora\r\nsvängrum som man vill ha.</pre><pre>Ekonomer i och utanför regeringskansliet vill\r\nåstadkomma skattesänkningar på 35 miljarder\r\nkronor för att vi skall få en bra inträdesbiljett till\r\nEG. Jag har sett att de proffstyckande\r\nnationalekonomerna också trycker på för att\r\nåstadkomma dessa jättestora skattesänkningar.\r\nDessutom vill man ha en minskad offentlig välfärd.</pre><pre>Därutöver pratar man öppet i Ekonomiska klubben\r\ni radio om att arbetslösheten skall gå upp. När\r\nnationalekonomerna får frågan vad regeringen\r\nskall göra, svarar de att regeringen skall vara\r\noerhört ståndaktig. Den skall sitta på läktaren och\r\nse på när arbetslösheten går upp, och den skall göra\r\ndessa neddragningar. Sedan skall nämligen allt bli\r\nbättre.</pre><pre>Det är den ekonomiska filosofi som är på väg att\r\nvinna fotfäste i svensk politik i dag.</pre><pre>När man är ute på möten märker man att folk\r\nbörjar ställa frågor och att solidariteten vaknar.\r\nFrågan är hur pass stark solidaritetstanken ute i vår\r\nbefolkning är. Vill man ge upp den demokratiska\r\nverkningskraft som regering och riksdag, kommun\r\noch landsting, har i dag. Vill man ge upp den\r\nvälfärdsmodell vi har? Vill man vänja sig vid en\r\narbetslöshet på 5--10 %?</pre><pre>Socialdemokraterna tror inte det. Vi tror i stället att\r\nden moderatledda regeringen har underskattat\r\nsolidaritetstanken hos den svenska befolkningen.\r\nTiden får väl visa vem av oss som har rätt.</pre><pre>Jag såg också att riksbankschefen Bengt Dennis\r\nnyligen gick ut och sade att regeringens tal om EG-\r\nskatter ökar osäkerheten om regeringens\r\nfinanspolitik. Det innebär ett klart tecken på oro\r\noch en varning för att regeringen kanske inte klarar\r\natt hålla i finanspolitiken, från den som är ytterst\r\nansvarig för stabiliteten på penningmarknaden. Jag\r\ntror att en fråga om trovärdighet för Carl Bildt och\r\nhans regering här kan vara under uppsegling.</pre><pre>Herr talman! Det är nu den enda vägen och den\r\nbästa regering Sverige någonsin har haft börjar\r\nmöta verkligheten. Regeringen kommer att möta\r\nverkligheten, när man går ut och säger att man skall\r\ngöra stora skattesänkningar. Politikerna skall sitta\r\npå läktaren och marknaden skall fram, och så skall\r\nallt bli bättre. Kommer den teorin att hålla? Den\r\nhar inga vetenskapliga grunder. Den har pajat i\r\nUSA och i England.</pre><pre>Regeringen kommer att möta verkligheten i\r\nopinionen. Kommer solidaritetstanken hos\r\nmänniskorna att ta emot dessa orättvisor?</pre><pre>Regeringen kommer att möta verkligheten i\r\nregeringskansliet -- kan dessa fyra partier hålla ihop\r\noch successivt forma en enhetlig regeringspolitik?</pre><pre>Jag vill här citera Dagens Nyheter från den 10 april.\r\nDär beskrivs i en ledare alla turer inom regeringen\r\nvad gäller vårdnadsbidrag och familjepolitik. De är\r\nsom bekant inte få, utan många, och de går åt olika\r\nhåll och kanter. Så här skrev Dagens Nyheter:\r\n''Ännu en gång visar det sig att hårt predikade\r\nåsikter har försetts med märkligt tunna insikter om\r\nhur saker praktiskt kan utföras. ------ I regering\r\nräcker det inte med valtal.''</pre><pre>Jag tycker att det är en målande beskrivning. De\r\nborgerliga partierna har sina hjärtefrågor, men de\r\nhar ännu ingen heltigenom sammanhållen politik.\r\nSe på socialpolitiken och sjukvårdspolitiken, som vi\r\nskall behandla i dag. Här gick det åt olika håll i\r\nregeringsförklaringen och åt olika håll i\r\nbudgetpropositionen. De frågor man inte har varit\r\növerens om har man skickat i väg till kommissioner\r\noch utredningar. Och se på debatten i dag! Det kan\r\ninte vara en företrädare för utskottsmajoriteten,\r\nutan det skall vara fyra.</pre><pre>Låt mig först ta upp regeringsförklaringen. Där\r\nkunde man dystert läsa Moderaternas konservativa\r\ntext. De vill bort från den generella\r\nvälfärdspolitiken. I regeringsförklaringen står att\r\ndet skall vara en grundtrygghet. Jag har läst\r\nsocialpolitik och statskunskap. Jag vet att uttrycket\r\ngrundtrygghet gäller förhållandena före kriget.\r\nGenerell välfärdspolitik, standardtrygghet är något\r\nhelt annat, modernare. Här vill man tillbaka till den\r\ngrundläggande tryggheten.</pre><pre>Så skriver man också i texterna att den\r\ngrundtryggheten betyder mest för ''de ensamma,\r\nfattiga och sjuka''. När kunde man senast i en\r\nregeringstext läsa en programförklaring där det\r\ntalas om fattiga i Sverige? Detta var för mig en\r\ndyster läsning.</pre><pre>Socialliberalerna har sin text i\r\nregeringsförklaringen. De har fina ambitioner,\r\nBengt Westerberg och Folkpartiet, när det gäller\r\ndet glömda Sverige. Det står att man skall\r\nförverkliga Handikapputredningens förslag.</pre><pre>I kds kan man vara nöjd. Partiet har fått sina texter.\r\nDet står allmänt om rätten till liv i\r\nregeringsförklaringen.</pre><pre>I Centern verkar man vara nöjd med löftena om att\r\nförändra familjepolitiken, likaså inom kds.</pre><pre>Men visst ger regeringsförklaringen olika\r\nbudskap -- till oss här i riksdagen, till väljarna, till\r\nde svenska medborgarna.</pre><pre>Vad står det i budgetpropositionen i år som berör\r\nsocialutskottets arbetsområde? Jag läser med stor\r\ntillfredsställelse att de gamla och sjuka skall\r\nprioriteras. Det tror jag hela socialutskottet hälsar\r\nmed stor tillfredsställelse. Men sedan läser jag\r\nvidare i texten. Där står att man skall dra in 7,5\r\nmiljarder kronor från kommunerna 1993. Sedan\r\nskall man dra in i storleksordningen minst 10\r\nmiljarder åren 1994 och 1995. Vad tror ni blir över\r\ntill de gamla och sjuka, om man skall brandskatta\r\nkommuner och landsting på så stora summor? Den\r\nkommunala ekonomin kommer att slås sönder och\r\nsamman, man kommer icke att klara att ge allt fler\r\näldre en anständig vård och omsorg, om det sker så\r\nstora indragningar.</pre><pre>Vad skall vi tro? Skall vi tro på att det blir en\r\nprioritering av de äldre och sjuka? Det är ett\r\nbudskap i regeringens budgetproposition. Eller\r\nskall vi tro att det blir dessa jätteneddragningar i\r\nekonomin och därmed en försämring för de gamla\r\noch sjuka? Kanske kan någon av de fyra herrarna\r\noch damerna som skall prata i dag ge oss i\r\nSocialdemokraterna ett besked på den punkten?</pre><pre>Andra motsättningar har regeringen skickat i väg\r\ntill kommissioner och utredningar. Jag vill säga till\r\nkammaren att socialutskottet under den förra\r\nriksdagsperioden ägnade en stor del av sitt arbete\r\ntill att studera alkoholpolitiken. Vi var ute hos\r\nmyndigheter, och vi träffade olika företrädare och\r\nförsökte fördjupa oss i alkoholpolitiken. Vi gjorde\r\nen beställning hos dåvarande regering.</pre><pre>Vi hade arbetat fram fem--tio punkter. Utskottet\r\nkunde inte gå längre -- vi har ju inga resurser. Men\r\nregeringen har det. Vi var överens från vänster till\r\nhöger om att gå till regeringen för att få tillbaka ett\r\nförslag om alkoholpolitiken. Vad fick vi? Inte har vi\r\nfått något förslag på dessa fem--tio konkreta\r\nområden. Vi har fått en kommission. I den\r\nkommissionen sitter alltifrån alkoholliberaler, som\r\nvill ha in marknaden i all alkoholpolitik och sälja\r\nvin och sprit fritt i butikerna, till dem som vill ha\r\nännu fler restriktioner än i dag. Hela\r\nåsiktspanoramat finns med i den alkoholpolitiska\r\nkommissionen.</pre><pre>Vad kommer det att bli för ställningstaganden om\r\nalkoholpolitiken under den här mandatperioden?\r\nJa, vi kommer att hänvisas till kommissionen. Alla\r\nsom vill väcka motioner under den här perioden om\r\nalkoholpolitiken göre sig icke besvär. De kommer\r\natt hänvisas till kommissionen.</pre><pre>Under valrörelsen sade ni i valtal att olika saker\r\nskulle förverkligas på alkoholpolitikens område. Ni\r\nförverkligar inte något i regeringspolitiken, men ni\r\nförverkligar utredandet. Vallöftena finns nu hos\r\nalkoholkommissionen.</pre><pre>Detsamma gäller hälso- och sjukvården. Har det\r\nlagts fram någon proposition med förslag till\r\nförändringar i försäkringssystemet -- som\r\nModeraterna vill ha, Folkpartiet också, men på ett\r\nmjukare sätt, och Centern? Nej. Motsättningarna\r\nskall redas ut i en sjukvårdskommission.</pre><pre>Ni har, var och en på sitt sätt, talat till väljarna. Ni\r\nkom i regeringsställning, men ni kommer inte med\r\nnågra förslag. De har förts över till kommissionen.</pre><pre>Det finns vidare en kommission som utreder frågan\r\nom prioriteringar. Det var något som beställdes av\r\nden förra riksdagen. Vidare finns det en utredning\r\nom socialpolitiken.</pre><pre>Jag tror inte att vi kommer att få så mycket hårt\r\narbete i socialutskottet under den här\r\nmandatperioden, eftersom de stora frågorna har\r\nhänvisats till kommissioner.</pre><pre>Herr talman! Jag anser att det är regeringens\r\nskatte- och ekonomiska politik som hitintills har\r\nsegrat. Det är en aning dystert för oss som arbetar\r\ni socialutskottet och som skall värna de mest utsatta\r\ngrupperna. Det är med hjälp av den ekonomiska\r\npolitiken och skattepolitiken som regeringen skall\r\ntvinga kommunerna till neddragningar. Det har\r\nskett orättvisa omfördelningar i människors\r\nköpkraft.</pre><pre>LO-ekonomerna har nu granskat regeringens\r\nbeslut angående ekonomi och skattepolitik. Vilka\r\nhar vunnit? Jo, de som har mycket kapital och höga\r\ninkomster. Vilka har förlorat? Jo, de som är\r\narbetare och tjänstemän. Så ser det ekonomiska\r\nutfallet ut av de beslut som hitintills har fattats.</pre><pre>Om regeringen fortsätter så här, är i förlängningen\r\nrisken att vi i riksdagen får stå för socialpolitiken\r\noch agera sopkvast på det ena och andra området.\r\nAtt man inom socialpolitiken och socialtjänsten\r\nkan ligga relativt lågt, beror på att alla har arbete\r\noch att det råder en generell välfärd. Men om\r\nvälfärden börjar knaka i sina beståndsdelar, rasar\r\nproblemen ner i socialutskottets knä. Jag hoppas\r\natt det inte skall behöva bli på det sättet.</pre><pre>Socialdemokraterna har i tre viktiga partimotioner\r\npresenterat sitt alternativ till social- och\r\nsjukvårdspolitik. Vi kommer att hålla hårt på det\r\nalternativet. Vi tror att det är riktigt.</pre><pre>För det första anser vi inte att stora\r\nskattesänkningar kan förenas med välfärd, vård\r\noch omsorg till alla. Sverige behöver ett väl tilltaget\r\nskattetryck för att klara välfärdsmodellen. Det är\r\nvår grundinställning, och den kommer vi att hålla\r\nfast vid. Vi tror inte på finansplanens förslag till\r\njättestora nedskärningar.</pre><pre>För det andra anser vi inte att penningmakten och\r\nmarknaden skall sköta välfärden. Vi tror att\r\ndemokratin, vi som människor, rättvisan och\r\nsamhällsekonomin skall göra det i stället.</pre><pre>Jag tror på en politik med både huvud och hjärta.\r\nMen jag ser inget hjärta i penningmakten och\r\nmarknaden. Däremot ser jag en chans för hjärtat i\r\ndemokratin och solidariteten.</pre><pre>Vi anser inte att dagens långtgående\r\nsystemkritiker -- som talar illa om den svenska\r\nmodellen och sjukvården, och anser att den är dålig\r\noch skall bytas, för dyr, som talar om kommunism,\r\ncentralstyrning, och kommer med allt vad som finns\r\nav invektiv -- inte har på fötterna i sakfrågan.</pre><pre>Vi säger till de värsta systemkritikerna: ''Upp till\r\nbevis, mina herrar och damer. Är det som ni\r\nsäger?''</pre><pre>Vi har fullgoda fakta på fötterna. Det har gjorts\r\ninternationella och nationella studier som visar att\r\nden svenska sjukvårds- och socialpolitiska\r\nmodellen är mycket bättre än vad systemkritikerna\r\nsäger. Vi vill inte slänga ut barnet med badvattnet.\r\nVi står fast vid demokratin och den offentliga\r\nsektorn som hörnpelare i vår välfärdsmodell.</pre><pre>Herr talman! Om den moderatledda\r\nregeringspolitiken får fortsätta, kommer det att\r\nuppstå en ideologisk skiljelinje under den här\r\nvalperioden. Alternativen i svensk politik kommer\r\natt vara marknadens väg med större orättvisor eller\r\ndemokratins väg med solidaritens möjligheter.\r\nSocialdemokraterna kommer att tydligt markera\r\nsolidaritetens väg, och vi kommer att skärpa\r\ndebatten gentemot systemkritikerna.</pre><pre>Herr talman! Jag vill avsluta med att ta upp ett antal\r\nsakområden och ställa frågor till\r\nutskottsmajoriteten -- om någon från regeringen\r\nhade kunnat vara här.</pre><pre>För det första är det frågan om köpa--sälj-system,\r\nsom har kommit i gång i fem landsting och i flera\r\nkommuner.</pre><pre>Jag besökte Svenska Läkaresällskapets höstmöte.\r\nDär uppträdde Tomas Ihre, som är chefsöverläkare\r\npå Södersjukhuset. Han var orolig över den lösning\r\nsom hade börjat användas, dvs.\r\nStockholmsmodellen, utan att det fanns några\r\nindikationer om att kvaliteten skulle upprätthållas\r\noch i övrigt veta vad som gjordes.</pre><pre>Jag träffade en av läkarna på Karolinska sjukhuset\r\nsom arbetar inom onkologin, som Jerzy Einhorn\r\nväl känner till. Han berättade för mig att en dag\r\nkom ett antal byråkrater dit. En s.k. beställarchef\r\nkom i spetsen. Hon sade att herrarna och damerna\r\nsom har ansvaret för sjukvården skulle krympa\r\nvårdutrymmet. Här skulle ett antal tjänstemän få\r\nplats och ''köpa--sälja''. Den här läkarens\r\nbedömning var att antalet byråkrater skulle växa i\r\ndet här systemet. Det måste ju vara helt snett.</pre><pre>En hälsoekonom hävdade på Svenska\r\nLäkaresällskapets stämma att de övergripande\r\nekonomiska styrsystemen inte kommer att kunna\r\nangripa grundorsakerna till kostnader och\r\neffektivitet inom sjukvården. Hans bedömning är\r\natt nationalekonomernas modeller inte kan greppa\r\nde krafter som driver fram ekonomin och\r\nkostnaderna.</pre><pre>Dessa krafter är -- jag vet att Jerzy Einhorn och\r\nandra har fördjupat sig i de frågorna -- relationen\r\npatient--doktor och den medicinsk-tekniska\r\nutvecklingen. Det är dessa krafter som driver fram\r\nkostnaderna. Hälsoekonomer skall i förtroende\r\nmed sjukvårdspersonalen och professionen komma\r\nåt kostnaderna.</pre><pre>Jag är övertygad om att man med den ansatsen kan\r\ngöra mycket för svensk hälso- och sjukvård -- och\r\ndet i takt med sjukvårdspersonalen.</pre><pre>Tomas Ihre säger också att Stockholmspolitikerna\r\ninte har vågat ta sitt ansvar. De lägger ett köpa--\r\nsälj-system ovanpå en helt felaktig\r\nsjukvårdsstruktur. Jag delar hans uppfattning. Jag\r\nhar följt svensk sjukvård i 20 år. Här i Stockholm\r\nhar man haft en oförmåga att ta hand om\r\nfelaktigheter i sjukhusstrukturen. Det gör man inte\r\nnu heller. Men man låtsas klara det med hjälp av ett\r\nköpa--sälj-system.</pre><pre>Nu har det systemet införts på andra områden\r\nockså. Med tanke på den oro som nu kommer fram\r\nom människor livskvalitet osv., bör regeringen\r\ndiskutera en utvärdering av köpa--sälj-system i ett\r\nantal landsting och kommuner. Regeringen bör få\r\nfram ett seriöst underlag innan man springer vidare\r\nmed alla hurtiga tillrop och där konsulterna tjänar\r\nstora pengar på olika köpa--sälj-modeller.</pre><pre>Vi borde i socialutskottet ha ett särskilt ansvar att\r\nta till vara svenska folkets krav på kvalitet och\r\nrättvisa. Men det är dags att lugna ner sig. Det är\r\nbra med försök, och jag är en stor påhejare av\r\nförsök. Men nu är dags att se vad det är fråga om,\r\nså att vi inte går fel.</pre><pre>För det andra har vi förslagen om läkemedel. Vi\r\nskall inte fatta beslut om dem i dag. Men jag vill\r\nändå diskutera dem, eftersom vi har arbetat mycket\r\nmed frågorna i socialutskottet och\r\nsocialförsäkringsutskottet.</pre><pre>Socialutskottet och socialförsäkringsutskottet hade\r\nen gemensam hearing. Jag har upplevt ett antal\r\nhearingar. Men jag har inte upplevt någon hearing\r\ndär en regeringsproposition har fått så tydligt\r\n''tummen ner''.</pre><pre>Handikapporganisationerna hävdar att\r\negenavgifterna och referensprissystemet är\r\norättvisa. Svenska Läkaresällskapet och Svenska\r\nLäkarförbundet hävdar samma sak.</pre><pre></pre><pre>Läkarna vill inte ha någon central lista där det\r\nåläggs dem vilka mediciner de skall skriva ut.\r\nFöreträdare för industrin sade att det här är helt fel\r\noch att det är att föra in jordbruksreglering i en\r\nmarknadsekonomi. De myndigheter som var\r\nrepresenterade sade att incitamenten finns på fel\r\nställe.</pre><pre>Vi bör lägga handen på hjärtat och rannsaka oss.\r\nAlla som deltog från social-  och\r\nsocialförsäkringsutskottet fick sig nog en allvarlig\r\ntankeställare: Är det verkligen rätt att genomföra\r\ndet här förslaget?</pre><pre>En proposition har trots detta lagts fram, och vi\r\nskall inom kort behandla den här i riksdagen.\r\nSocialdemokraterna har skrivit ett alternativt\r\nförslag.</pre><pre>Jag undrar om det under denna mandatperiod finns\r\nutrymme för att ett utskott som seriöst sakgranskar\r\nen fråga -- jag vill påstå att det ligger ganska litet\r\npartipolitik i det här -- finner att det inte håller. Har\r\nregeringen då en sådan prestige att man inte skall\r\nkunna ta till sig sakargument och genomföra en\r\nförändring?</pre><pre>Jag har en fråga till oss som är ytterst ansvariga i\r\nsocial- och socialförsäkringsutskottet. Vad har vi\r\nför yttersta ansvar? Vad har riksdagen för yttersta\r\nintegritet i sådana här sammanhang? Jag hoppas att\r\ndet skall finnas en öppenhet. Det går att lägga fram\r\nett bättre, billigare och rättvisare förslag på\r\nläkemedlens område.</pre><pre>Som en tredje punkt vill jag ta upp Aids-\r\ndelegationen. Man har nu lagt fram ett förslag om\r\natt delegationen skall flyttas över till det nya\r\nfolkhälsoinstitutet. Det skall ske från den 1 juli.\r\nDet har varit jobbigt för folkhälsoinstitutet att\r\nkomma i gång. Man har fått förlängd tid, men nu\r\nskall man skynda på.</pre><pre>När Gertrud Sigurdsen satt i regeringen gick hon till\r\nAids-delegationen och frågade företrädarna för alla\r\nde politiska partierna i delegationen när man skulle\r\ngenomföra viktigare förändringar. Aids-\r\ndelegationen har utgjort ett fint instrument. Den\r\nhar självständigt och snabbt kunnat säga till\r\nregeringen vad som måste göras.</pre><pre>Det har blivit en förändring. Man gjorde inte som\r\nGetrud Sigurdsen. Man vände sig inte till Aids-\r\ndelegationen, där man har en\r\npartiöverenskommelse om hur man skall agera.\r\nMan lade bara fram ett förslag. Reaktionen från en\r\nenig Aids-delegation är att det här inte kan vara\r\nrätt. Men nu ligger förslaget här, och vi skall\r\ntroligen votera i morgon.</pre><pre>Det finns emellertid en öppen skrivning ifrån\r\nsocialutskottets sida. Jag tolkar det som att man\r\nförstår att man bör lyssna på de kritiska rösterna\r\noch inte genomföra den här förändringen. Jag\r\nhoppas att det skall finnas en möjlighet för\r\nregeringen att ta till sig det här och beakta den\r\nunderliggande kritik som finns i socialutskottets\r\nskrivning.</pre><pre>För det fjärde vill jag ta upp att ett enigt\r\nsocialutskott nu vänder sig till riksdagen och säger\r\natt man skall upphäva nolldirektiven till bl.a.\r\npsykiatriutredningen. Det tycker jag är utmärkt.\r\nJag hoppas att regeringen hörsammar det här och\r\ntar reaktionerna till sig.</pre><pre>Det är särskilt angeläget när det gäller de psykiskt\r\nsjuka. Jag kan tillsammans med Sten Svensson i\r\npsykiatriutredningen konstatera att det rör sig om\r\nmänniskor som är särskilt utsatta. Vi har revor i\r\nvälfärden för en mycket utsatt grupp.</pre><pre>Psykiatriutredningen gör en syneförrättning. För\r\nvarje sten vi lyfter ser vi att det inte har fungerat\r\nbra. Sverige måste ordna en psykiatri för tiden efter\r\nstängningen av mentalsjukhusen. Det\r\ngemensamma ansvaret fungerar inte. Människorna\r\nfar illa. 7 000 personer som finns på institutioner\r\nsaknar i dag egen bostad.</pre><pre>För det femte vill jag ta upp det uppmärksammade\r\nfallet med prioriteringar när det gäller för tidigt\r\nfödda barn i Gävleborgs läns landsting. Det väckte\r\nberättigad kritik. Min fråga till utskottsmajoriteten\r\noch regeringen är: Skall det egentligen tillåtas att\r\nman gör enskilda prioriteringsordningar ute i\r\nlandstingen som inte håller i sak? Det här är mycket\r\nallvarligt. Gävleborgs läns landsting är inte ensamt\r\nom detta.</pre><pre>Jag blev uppkallad till Umeå universitet där man\r\nhade tagit fram en prioriteringsmodell som liknade\r\nhälso- och sjukvården vid en lök. Längst in fanns de\r\nopererande specialiteterna. Längs ut fanns\r\nprimärvård, förebyggande vård och smittskydd,\r\noch det kunde man skala bort.</pre><pre>Jag tror inte att den typen av hemmagjorda\r\nprioriteringar håller. Vi är ganska homogena i det\r\nhär landet. Skall man ge sig in på så svåra saker som\r\natt ta på sig sådana här prioriteringar bör det ske\r\ngenom att vi är överens i landet. Man bör inte hitta\r\npå sådana här hemmagjorda modeller. Jag undrar\r\nhur utskottsmajoriteten och riksdagen ser på det\r\nhär. Svensk sjukvård inger inte förtroende när man\r\nförfar på detta sätt.</pre><pre>För det sjätte vill jag ta upp regeringens inställning\r\ntill den s.k. alternativa medicinen. När Gertrud\r\nSigurdsen satt i regeringen tog hon initiativet till att\r\nsätta till en kommitté. Den gjorde ett mycket fint\r\narbete. Den har försökt att ta bort kvacksalveri och\r\nsvartkonst, men att seriöst titta på s.k. alternativ\r\nmedicin som håller.</pre><pre>Det omfattande utredningsmaterialet finns nu på\r\nsocialdepartementet. Frågan är vad som kommer\r\natt hända med det. Tänker regeringen göra\r\nnågonting och återkomma till riksdagen?</pre><pre>I den föregående regeringens folkhälsoproposition\r\nsades att de seriösa hälsohemmen skulle legaliseras\r\noch regleras i stadgan om enskilda vårdhem.\r\nHälsohem som arbetar med fasta och vegetarisk\r\nkost kan vara ett bra komplement för ett antal\r\nmänniskor. När kommer regeringen att ta upp den\r\nfrågan och föra den till riksdagen?</pre><pre>I det förslag till läkemedelslag som vi skall behandla\r\nfinns inte antroposofin och verksamheten vid\r\nVidarkliniken upptagen. Det betyder att dispensen\r\nför att hålla på med fin verksamhet -- vilket\r\nVidarkliniken gör -- går ut den 31 december i år.\r\nDetta finns inte med i propositionen. Har det blivit\r\nbortglömt eller avser regeringen att lägga ned\r\nverksamheten vid Vidarkliniken i Södertälje? Jag\r\nutgår ifrån att det är bortglömt. I så fall bör\r\nutskottsmajoriteten studera den\r\nsocialdemokratiska motionen på denna punkt, så\r\natt vi kan hjälpa antroposoferna på Vidarkliniken\r\natt fullfölja sin verksamhet.</pre><pre>I socialdemokratins Sverige skall det finnas plats\r\nför seriösa komplement inom alternativmedicinen.\r\nAntroposofin och terapierna vid hälsohem utgör\r\nsådana komplement. Frågan är om den borgerliga\r\nregeringen har ett snävare valfrihetsbegrepp på det\r\nhär området jämfört med vad Socialdemokraterna\r\nhar.</pre><pre>Herr talman! Avslutningsvis vill jag yrka bifall till\r\nreservationerna 1,2,3 och 4.</pre><pre>Anf. 2  GUDRUN SCHYMAN (v):</pre><pre>Herr talman! Jag skall be att få börja mitt\r\nanförande med att instämma i vad Bo Holmberg\r\nsade om debattordningen. Jag har också uttryckt en\r\nviss förvåning över att vi som är i opposition skall\r\nbehöva debattera med så många företrädare för en\r\noch samma politik, vilket jag utgår ifrån att de är.</pre><pre>Utskottsbetänkandet har en majoritetsskrivning\r\nsom delas -- förmodar jag -- av samtliga talare som\r\nsedan kommer. Det skall bli intressant att se om de\r\ntycker något annat. I så fall har de åtminstone hållit\r\ntyst med det under utskottsbehandlingen.</pre><pre>Det här är en mycket märklig debattordning. Jag\r\nkan föreställa mig att den kan passa bra i valtider\r\npå valmöten och i valdebatter, men jag har litet\r\nsvårt att se att det finns någon anledning att\r\ndebattera på det här viset i kammaren.</pre><pre>Än mera anmärkningsvärt är att det inte finns\r\nnågon representant från regeringen här. I den\r\nborgerliga regeringen finns två ministrar som är\r\nansvariga för dessa frågor. Vi har en stor\r\nsocialpolitisk debatt en gång om året i den här\r\nkammaren. Då är det mycket anmärkningsvärt att\r\nse att ministerstolarna står tomma. Om det är ett\r\nutslag av regeringens intresse för dessa frågor är det\r\ninget särskilt gott tecken. Jag vet dock inte hur man\r\nskulle kunna tolka det på något annat sätt. Jag vet\r\ni alla fall att en av ministrarna är uppsatt på listan\r\nför frågestunden som börjar kl. 14.30, så han är\r\nåtminstone fysiskt närvarande i staden. Men det\r\nkanske går att få en förklaring på det.</pre><pre>Jag tycker att detta är ett mycket dåligt tecken. Jag\r\ntolkar det som ett utslag av att intresset för de\r\nsocialpolitiska frågorna är litet i den sittande\r\nregeringen. Eller är det så att man inte anser sig ha\r\nnågra lösningar på de nu existerande problemen\r\nsom är mycket stora, och att man därför inte vill\r\nvara här och debattera?</pre><pre>Jag tycker att den verklighetsbeskrivning som man\r\nger uttryck för i detta betänkande stämmer dåligt\r\nmed den verklighet som finns utanför det här husets\r\nväggar. Jag tänker på att man i inledningen gör en\r\nbeskrivning av den generella välfärdspolitiken på så\r\nsätt att man sätter likhetstecken mellan generell\r\nvälfärdspolitik och valfrihetsrevolution.</pre><pre>Det är åtminstone målet numera, att uppnå den\r\ngenerella välfärdspolitiken. Jag har svårt att se att\r\ndet är särskilt verkningsfullt, om man ser sig\r\nomkring ute i kommuner och landsting och ser hur\r\ndet ser ut i dag. Det är en total nedrustning på stora\r\noch viktiga områden inom vård och omsorg, liksom\r\ninom kultur och delvis inom utbildning -- det är\r\nockså allvarligt, men det är inte dessa områden vi\r\ndiskuterar i denna debatt.</pre><pre>Vården och omsorgen är utsatta för en\r\nnedmontering, en social nedrustning som många\r\nmänniskor i dag naturligtvis reagerar emot. De\r\ntänker nog: Var det detta de menade? Var det detta\r\nsom var valfriheten? Var det så jag skulle få mer att\r\nsäga till om? Var det så min personliga valfrihet\r\nskulle öka?</pre><pre>Många människor inser i dag att den personliga\r\nfriheten har reducerats till en frihet som\r\nkonsument. Detta gick också igenom i\r\nregeringsdeklarationen efter valet. Jag tror inte\r\nman hade med ordet människa, däremot fanns\r\norden företagare och konsument. Men jag anser att\r\nmänniskan består av mer än bara den verksamhet\r\nhon sysslar med. Den mänskliga friheten är vida\r\nstörre och mer omfattande. Den omfattar betydligt\r\nviktigare värden än bara mitt värde som\r\nkonsument. Men det är just som konsument vi\r\nmänniskor skall uppträda inom vården och\r\nomsorgen. Det innebär för väldigt många av oss en\r\nreducering av den personliga friheten, och våra\r\nmöjligheter att skapa oss ett värdigt och bra liv.\r\nFramför allt gäller detta svaga grupper i samhället,\r\nbarn, gamla, människor med sociala och psykiska\r\nproblem, som har svårt att göra sina röster hörda\r\nsom medvetna och konsumentupplysta människor.</pre><pre>Det är en sorglig utveckling. Den går dessutom\r\nhand i hand med en ökande arbetslöshet.\r\nArbetslösheten är det största problemet för\r\nutvecklingen inom häslovården och det\r\nsocialpolitiska området. Den största faran för\r\nhälsoläget i ett land är arbetslösheten. Det finns\r\nverkliga exempel på det. Det finns vetenskapligt\r\nbeskrivet. Överallt finns dokumenterat det faktum\r\natt den största anledningen till ohälsa och social\r\nofärd i ett land är arbetslösheten.</pre><pre>Majoriteten i betänkandet skriver att nog är\r\narbetslösheten ett problem, men det är\r\nSocialdemokraternas fel. Sedan säger man inget\r\nmer om det. Man skyller på den föregående,\r\nsocialdemokratiska regeringen. Det kan man väl i\r\noch för sig göra, tycker jag. Det har jag också gjort\r\noch det gjorde jag under det socialdemokratiska\r\nregeringsinnehavet, och med rätta. Jag tyckte inte\r\ndet fördes någon bra politik då heller, men den nya\r\nregeringen har satt sig i sinnet att föra en bättre\r\npolitik. Den skulle ju se till att alla skulle få det så\r\nväldigt bra. Därför borde man kunna ha någonting\r\nmer att säga om vår tids största sociala problem och\r\nfolkhälsoproblem, nämligen arbetslösheten. Men\r\nman nöjer sig med att säga att det har vi inget\r\nansvar för, det är den föregående regeringens\r\nområde.</pre><pre>Den svenska sjukvården av i dag beskrivs i detta\r\nbetänkande som centralplanering, tröghet och\r\nbyråkrati. Det låter inte särskilt roligt, men hur ser\r\ndet ut i dag? Är verkligen detta utmärkande för den\r\nsvenska sjukvården i dag?</pre><pre>Jag vill påstå att sedan den borgerliga regeringen\r\nkom till makten har på många håll och i många\r\nlandsting i stället utbrutit rena rama Vilda Västern,\r\nbåde inom sjukvården och inom den sociala\r\nomsorgens sfär. Detta har skett som ett resultat av\r\nnågot som man kallar en valfrihetsrevolution, men\r\nsom jag menar är en ren och skär privatisering och\r\nen mängd utbud där man saknar\r\nkvalitetskontroller, saknar garantier för vad man\r\nskall få.</pre><pre>Detta har nyligen bekrivits i massmedia. Det går\r\ninte att tillbakavisa och säga att det inte är sant. Det\r\nråder en Vilda Västern-stämning inom sjukvården\r\noch den sociala omsorgen inom kommunerna. Det\r\nfinns en förhärskande köp- och säljmentalitet som\r\ninte sätter människors behov i centrum.</pre><pre>Några saker är utmärkande för den borgerliga\r\npolitikens syn på dessa frågor. Det är en övertro på\r\nmarknadsekonomin och en privatisering till varje\r\npris. Det är en likgiltighet och passivitet inför stora\r\nsociala problem, i första hand då den växande\r\narbetslösheten. Det är en fientlighet mot\r\nförebyggande verksamhet och det är en\r\nindividualisering av ohälsa och social ofärd. Det är\r\nen systematiskt försvagning av\r\nfackföreningsrörelsen och arbetsmiljöarbetet. Det\r\nskall vara skattesänkningar och social nedrustning\r\npå de svagas bekostnad. Det skall vara en EG-\r\nanpassning på alla nivåer, även inom den offentliga\r\nsektorn.</pre><pre>Detta uppträdande är faktiskt av ett annat slag än\r\nvad den borgerlighet uppvisade som trädde i\r\nregeringsställning på 1970-talet. Då var man\r\nangelägen om att slå vakt om den svenska\r\nmodellen: en stark offentlig sektor och en politik\r\nför full sysselsättning. Nu uppträder man med en\r\nökad reaktionär självmedvetenhet och uttrycker\r\nöppet sitt förakt för kollektiva lösningar på sociala\r\noch mänskliga problem.</pre><pre>Den borgerliga socialpolitiken utmärks i dag av en\r\nnärmast religiös övertro på marknadsekonomin.\r\nMed en marxistisk terminologi skulle man kunna\r\ntala om varufetischismens intåg på bred front inom\r\nsamhällets vård- och omsorgssektor.</pre><pre>Man inför olika modeller som innebär att\r\nsjukvården delas in i köpare och säljare. Blir du\r\nsjuk är du en vårdkonsument. Sjukhuset har\r\nförvandlats till en produktionsenhet.</pre><pre>I Stockholms län har man infört någonting som man\r\nkallar DRG-systemet: Varje behandlingsinsats och\r\nsjukdom åsätts ett pris. Din blindtarm är värd\r\nomkring 12 000 kr. -- förutsatt att den är\r\ninflammerad förstås. Din gallblåsa är värd omkring\r\n16 000 kr.</pre><pre>Att byta levern är väldigt dyrt. Det kostar ungefär\r\nen halv miljon kronor. Därför kan man kanske\r\nmisstänka att operationer förbehålls\r\növerklassalkoholister som nyttjat dyrbara och\r\ndärmed högt beskattade drycker att förstöra sina\r\nleverceller med.</pre><pre>Nästa steg skall bli att införa DRG-systemet inom\r\npsykiatrin. Nu skall alltså själen också få sitt pris.\r\nKanske kommer en svart själ att värderas högre än\r\nen röd? Om det vet vi ännu ingenting. Däremot kan\r\nvi lugnt förutsätta att det blir betydligt lukrativare\r\natt sysselsätta sig med att bota mänsklig olycka med\r\npiller och elström än med långvariga samtal och\r\nmedkänsla.</pre><pre>Marknadsstyrd vård och omsorg är idealisk för den\r\nsom vill frikoppla ohälsan från sitt sociala och\r\nmänskliga innehåll. Det är drömmen om\r\nvårdkonsumenten som drabbas av sjukdom på\r\ngrund av ett olyckligt öde och köper boten på en\r\nmarknad.</pre><pre>Den marknadsstyrda vården är också idealisk för\r\nden som vill tjäna snabba pengar på att operera fler\r\npatienter per tidsenhet, vilket naturligtvis\r\nunderlättas av att metoderna för kvalitetskontroll\r\när dåligt utvecklade. Resultatet av en slarvig\r\noperation visar sig oftast inte förrän flera år efteråt,\r\nvilket onekligen försvårar konsumentens\r\nmöjligheter.</pre><pre>Vänsterpartiets förslag i bl.a. Stockholms läns\r\nlandsting om en oberoende patientombudsman har\r\nviftats bort som ett utslag av byråkratiskt\r\nplanhushållningstänkande.</pre><pre>Den marknadsstyrda vården är däremot ett väldigt\r\ndåligt instrument för den som vill styra vårdens\r\nresurser till de grupper som har de största\r\nvårdbehoven och de största svårigheterna att göra\r\nsina behov gällande. Jag tänker på barn, gamla,\r\nlångvarigt pyskiskt sjuka och människor med\r\nmissbruksproblem.</pre><pre>Mot denna dogmatiska marknadsstyrning vill vi\r\ninom Vänsterpartiet ställa en planering som utgår\r\nifrån människors behov och styrs av människors\r\naktiva, demokratiska inflytande i former som vi\r\nhela tiden är beredda att utveckla.</pre><pre>När vi kommer till en socialbyrå, en vårdcentral\r\neller ett sjukhus vill vi mötas av ett leende som\r\nsammanhänger med att vi är medmänniskor, och en\r\nserviceanda som har sin grund i att personalen trivs\r\nmed sitt jobb. Vi vill inte mötas av det flin som lärts\r\nin på försäljnings- och managementkurser och som\r\nvi känner igen från hamburgerbarer och\r\ndammsugarförsäljare.</pre><pre>En bra och planerad hushållning kan aldrig bli\r\nomodern. Tvärtom är den en nödvändighet om vi\r\nskall kunna hushålla med våra resurser och jobba\r\nför ett samhälle där vi värnar om allas hälsa, där alla\r\nhar ett inflytande och rätt till arbete, kultur och ett\r\nrikt liv.</pre><pre>Detta tycker jag borde vara också regeringens\r\ninställning till vård- och omsorgfrågor. Jag tror inte\r\npå idén om att varumarknadens principer kan\r\ninföras på mänsklig omsorg och omvårdnad. Vi är\r\ninte varor och enheter som kan flyttas hit och dit\r\noch som med olika ekonomiska modeller kan\r\nförmås att vara effektiva. Människan är inte\r\nlönsam. Det är inte vår uppgift här i världen att till\r\nvilket pris som helst och i första hand utgöra en\r\nlönsam enhet. Människans uppgift är att leva sitt\r\nliv. Allas vår uppgift är att se till att alla människor\r\nkan leva ett värdigt liv och få tillgång till den\r\ngenerella välfärd som vi alla skall ta ansvar för att\r\nden finns på plats för den som behöver det, oavsett\r\nhur tjock plånbok hon eller han har.</pre><pre>Med det, herr talman, ställer jag mig bakom allt\r\nsom är skrivet i den meningsyttring som är fogad till\r\nbetänkandet. Jag vill yrka bifall till mom. 22--26,\r\n60, 64--66, 95, 114, 115, 117 och 120--122. En del av\r\ndessa moment berör frågor som mina kolleger\r\nsenare kommer att ta upp, bl.a. en del som Bo\r\nHolmberg tog upp om Aids-delegationen och\r\nliknande. Också familjepolitiken kommer att\r\nberöras av andra riksdagsledamöter.</pre><pre>Anf. 3  STEN SVENSSON (m):</pre><pre>Herr talman! Bo Holmberg inledde med att\r\nifrågasätta debattordningen. Vi har inom\r\nsocialutskottet kommit fram till att i stället för att\r\nkomma till kammaren vid ett flertal tidpunkter med\r\nkorta betänkanden på olika delområden och på\r\ndetta sätt stycka sönder ett så här stort betänkande\r\nsom vi behandlar i dag, har vi velat samla allt och\r\ndärigenom spara väsentliga delar av kammarens tid\r\noch få en rejäl socialpolitisk debatt. Vi vill\r\ndärigenom också markera prioriteringen av de\r\nsociala frågorna i politiken och lyfta fram dem.</pre><pre>När man lyssnar på Bo Holmberg och Gudrun\r\nSchyman undrar man varför de vill utestänga övriga\r\npartier i majoriteten från att delta i debatten. Vi var\r\nju också överens om att samtliga partier skulle\r\nkunna delta när vi skulle diskutera de allmänna\r\nriktlinjerna en gång om året. Jag är därför mycket\r\nfrågande över den kritiken.</pre><pre>Ni ville själva dela upp oppositionen på flera talare.\r\nDet är väl naturligt att samma uppdelning kan ske\r\ninom majoriteten. Dessutom bör varje\r\nriksdagsparti kunna delta i en sådan omfattande\r\ndebatt.</pre><pre>När vi kommer till andra frågor, som föranleder\r\nkortare betänkanden skall vi självfallet leva upp till\r\nde överenskommelser som finns mellan partierna\r\nom att ha endast en förträdare för majoriteten.\r\nMen just vid det här tillfället och inför denna stora\r\ndebatt var vi faktiskt överens om att samtliga\r\npartier skulle kunna vara med.</pre><pre>Bo Holmberg undrar om vi står för olika delar av\r\nregeringsförklaringen, som skulle vara våra\r\nhjärtefrågor. Han försökte överföra resonemenget\r\nockså till betänkandet.</pre><pre>Så är naturligtvis inte fallet. Samtliga\r\nregeringspartier står självfallet bakom alla\r\nformuleringar som finns i regeringsförklaringen. På\r\nsamma sätt förhåller det sig med\r\nbetänkandetexten.</pre><pre>Bo Holmberg kan börja läsa på s. 15 i betänkandet.\r\nDär instämmer vi i regeringsförklaringen på hela\r\ndet sociala området.</pre><pre>Sedan ondgjorde sig Bo Holmberg över\r\ntillsättandet av alkoholkommissionen. Då frågar sig\r\nvän av ordning: Vad använde ni regeringsmakten\r\ntill? Vilka åtgärder och initiativ tog ni? Nu beklagar\r\nni er över sakernas tillstånd, men nu är i varje fall\r\nen utredning tillsatt, och arbetet har igångsatts.\r\nMen ni gjorde uppenbarligen ingenting, eftersom\r\nni nu klagar på den här åtgärden.</pre><pre>Herr talman! En av de allra viktigaste uppgifterna\r\nunder 1900-talet är att avreglera den i dag\r\nmonopoliserade sociala tjänstesektorn. Det vill vi\r\ngöra med utgångspunkt i ett system med gemensam\r\nfinansiering. Vi vill låta pengarna i stor\r\nutsträckning följa de val som den enskilde träffar.\r\nDärmed kombineras marknadens fördelar med det\r\ngemensamma ansvarets rättvisa.</pre><pre>Detta innebär, som också sägs i\r\nregeringsförklaringen, en valfrihetsrevolution i\r\nvälfärdspolitiken, och det ger helt nya möjligheter\r\nsåväl för dem som arbetar inom vård, omsorg och\r\nutbildning som för dem som är beroende av dessa\r\ntjänster. Dessutom leder detta till ökad konkurrens\r\noch till ett bättre utnyttjande av resurserna och\r\ndärmed i sin tur till att köer och brister i dagens\r\nsystem kan angripas. Svenska folket har i valet gett\r\noss mandat att inleda den här förändringen inom\r\nalla välfärdens områden. Socialdemokraterna har\r\ndäremot inte fått något mandat att fullfölja sin\r\ntredje vägens politik, den politik som har lett fram\r\ntill det arbetslöshetens stålbad som Kjell-Olof Feldt\r\npå mycket tidigt stadium varnade för.</pre><pre>Vi är övertygade om att en välfärdspolitik med\r\ndenna inriktning kommer att ge en bättre service\r\nför alla och envar. I regeringsförklaringen hette det\r\nbl.a.:</pre><pre>''Familjepolitiken skall underlätta för föräldrarna\r\natt själv välja den vård och fostran av barnen och\r\nden arbetsfördelning som passar bäst. Det innebär\r\natt familjepolitiken skall främja både valfrihet och\r\njämställdhet...''</pre><pre>Dessa två meningar är oerhört centrala utifrån ett\r\nmoderat men också från ett allmänborgerligt\r\nperspektiv. Den borgerliga regeringen har nu\r\nmöjlighet och mandat att en gång för alla bryta med\r\nden socialiserade barnomsorgen, som bygger på\r\nMyrdals tes om att barnuppfostran är något alldeles\r\nför viktigt för att överlämnas till föräldrarna.</pre><pre>Formuleringarna innebär att statsbidragen, som\r\ntidigare bara gått till den barnomsorg som\r\nstatsmakten ansett vara bäst, nu i stället\r\nneutraliseras och kan ges till alla former av\r\nalternativ som uppfyller grundläggande\r\nkvalitetskrav.</pre><pre>Det är en grov missuppfattning att det är lönsamt\r\nför samhället att underlätta för småbarnsföräldrar\r\natt förvärvsarbeta. Eftersom en daghemsplats i\r\ngenomsnitt nu kostar nära 80 000 kr. om året, måste\r\nen förvärvsarbetande småbarnsförälder tjäna in så\r\nmycket extra utöver de skatter som varje\r\ninkomsttagare betalar. Det kan förekomma blott i\r\nett fåtal fall, då småbarnsföräldern tjänar så\r\nmycket.</pre><pre>Det är nu inte lönsamhetskravet som avgör om vi\r\nskall underlätta för småbarnsföräldrar att\r\nförvärvsarbeta. Det avgörande är kravet på\r\nvalfrihet, att småbarnsföräldrar skall ges möjlighet\r\natt välja mellan förvärvsarbete eller arbete i det\r\negna hemmet.</pre><pre>För att underlätta ett sådant val har regeringen i\r\nregeringsförklaringen slagit fast ''att någon form av\r\nvårdnadsersättning skall introduceras under\r\nmandatperioden''.</pre><pre>Vi vet från flera opinionsundersökningar att en stor\r\nmajoritet av småbarnsföräldrarna skulle vilja vara\r\nhemma med sina barn de första två--tre åren om de\r\nhade råd med detta. Får de utöver ett\r\nvårdnadsbidrag också göra avdrag för kostnader i\r\nsamband med vården av barn i det egna hemmet\r\nökar naturligtvis möjligheterna för\r\nsmåbarnsföräldrarna att själva vårda sina egna\r\nbarn. Det är också en myndighetsförklaring av\r\nföräldrarna.</pre><pre>Om man menar allvar med verklig valfrihet, varför\r\nskall då vissa politiker i förväg klandra den\r\nenskildes val? Var och en måste ju kunna göra sitt\r\nfria val oavsett vad vederbörande politiker har för\r\nvärderingar. De som delar oppositionens\r\nvärderingar skall naturligtvis ges förutsättningar att\r\ngöra sitt personliga val, men de som har andra\r\nvärderingar skall ha förutsättningar att göra sitt\r\nannorlunda val. Det är först då man skapar en rejäl\r\ninnebörd i begreppet valfrihet. Samhället skall vara\r\ntill för alla, oavsett om man delar Bo Holmbergs\r\neller Gudrun Schymans värderingar eller om man\r\ninstämmer i de annorlunda önskemål som andra\r\nmedborgare har gett uttryck för, inte minst i det\r\nsenaste valet. Det skall vara såväl praktiskt som\r\nekonomiskt möjligt för föräldrarna att välja den\r\nomsorgsform som de vet passar de egna barnen\r\nbäst.</pre><pre>Det är min bestämda uppfattning att den borgerliga\r\ntrepartimotionen från januari 1991, som bl.a. talar\r\nom vårdnadsbidrag och utveckling av alternativ, till\r\nalla delar blir verklighet och att regeringen i den till\r\nhösten aviserade barnomsorgspropositionen\r\nfullföljer de nödvändiga familjepolitiska\r\nreformerna.</pre><pre>Det finns många goda sidor inom vård och omsorg,\r\noch vi har till uppgift att värna och vidareutveckla\r\ndessa. Men, Bo Holmberg, vi har också en\r\nskyldighet att rätta till det som gått snett.\r\nObservera att jag pekar på att det finns goda sidor\r\noch att det finns dåliga sidor. Den generalisering\r\nsom oppositionen skyller regeringspartierna för och\r\nsom Bo Holmberg här gjorde sig till tolk för är\r\nmycket vilseledande och felaktig. Vi understryker\r\nvikten av att utveckla det som är bra och rätta till\r\ndet som har gått snett.</pre><pre>Operationsköerna och det stora antalet\r\nfärdigbehandlade åldringar som ligger kvar på\r\nakutsjukhusen är ett par av de största problemen i\r\nsvensk sjukvård. Dessa förhållanden är inte bra för\r\nde gamla. Det är dessutom extremt dyrt, och det\r\nblockerar mängder av operationer. Nedläggningen\r\nav ålderdomshem och sjukhem måste upphöra och\r\nresurser användas till att få bort köer och patienter\r\ni korridorer samt till att åstadkomma tidiga\r\nutskrivningar.</pre><pre>Alla märker och oroas av bristen på institutioner,\r\nfrån servicehus och ålderdomshem till sjukhem och\r\nsjukhus. Så har det blivit som en följd av\r\nmodeflugan att riva institutionerna. Bo Holmberg\r\nborde rimligen vara medveten om den kritik vi\r\nunder ett flertal år från de borgerliga partiernas sida\r\nhar riktat mot den socialdemokratiska politik som\r\nfördes tidigare beträffande ålderdomshemmen.</pre><pre>Alternativen till institutionerna måste vara\r\nutvecklade och finnas tillgängliga om en\r\navinstitutionalisering skall vara möjlig att\r\ngenomföra. Vi har, som Bo Holmberg också\r\nnoterade alldeles nyss, en motsvarande utveckling\r\nför de psykiskt störda. Flera tusen personer har\r\ningen bostad att återvända till efter sjukhusvården,\r\noch hemtjänsten klarar inte av att ge tillräckligt\r\nstöd. Vi är ense om att förhållandena är sådana som\r\njag nyss har beskrivit.</pre><pre>Det är ingalunda så att personalen bär någon skuld\r\ntill vårdkrisen. Det är tvärtom så, att vårdsystemet\r\ninte på bästa sätt tar vara på det kunnande, den\r\nkreativitet och det ansvarstagande som finns hos\r\npersonalen.</pre><pre>Rätten att välja är fundamental. Ofta är det\r\npersonliga valet det viktigaste, t.ex. när det gäller\r\natt välja sin egen läkare eller distriktssköterska\r\neller att kunna påverka valet av hemsamarit. Det är\r\nviktigt att kunna välja någon man känner\r\nförtroende för. Även valet av boende -och\r\nserviceform, som sjukhem, sjukhus,\r\nålderdomshem och gruppboende, är viktigt.</pre><pre>Människor skall kunna påverka hela sin livsmiljö\r\noch vårdinriktningen i betydligt större utsträckning\r\nän vad som har varit möjligt hittills.</pre><pre>Även svårt sjuka och handikappade måste få\r\nbestämma över sin vardag genom att på lika villkor\r\nfå välja mellan olika former av service, vård och\r\nboende. Så långt detta är ekonomiskt och praktiskt\r\nmöjligt måste de mest vårdbehövande också få\r\nbehålla ett eget hem i äldrevården -- även sedan\r\nman flyttat till institution.</pre><pre>För många åldersdementa kan dagvård eller\r\ngruppboende vara den idealiska lösningen. Det är\r\nsålunda angeläget att alternativen blir fler och att\r\nmöjligheterna till dagvård och gruppboende ökar.</pre><pre>Alternativ äldreomsorg och äldrevård som\r\nuppfyller rimliga kvalitetskrav skall ges rätt till\r\nsamma stöd från det allmänna som motsvarande\r\noffentligt bedrivna verksamhet.</pre><pre>Utgångspunkten för vår politik är att ansvaret skall\r\nläggas så nära den enskilda människan som möjligt.</pre><pre>Vård och omsorg måste kunna bedrivas av många\r\nolika vårdgivare genom att enskild och offentlig\r\nverksamhet får komplettera varandra i ett\r\nkonkurrensförhållande. Alla huvudmän måste ges\r\nmöjlighet att bedriva sin verksamhet på likvärdiga\r\noch rättvisa ekonomiska villkor. Då kan alla goda\r\nkrafter tas till vara. Patienternas behov och\r\nönskemål fäller avgörandet. Denna mångfald, som\r\nvi vill uppnå med vår politik, stimulerar kvaliteten\r\noch valfriheten.</pre><pre>Jobben försvinner inte med de förändringar som vi\r\nvill genomföra, men arbetsuppgifterna kan bli mer\r\nintressanta och personalen kan också få möjlighet\r\natt välja den arbetsgivare som man önskar arbeta\r\nhos. I sin tur leder detta till bättre löne- och\r\nanställningsvillkor. Nyföretagande och\r\nnyetablering ger dynamik och utvecklingskraft\r\nockså åt vård och omsorg.</pre><pre>Det är vår grundläggande uppfattning att\r\ninriktningen på socialpolitiken måste vara att skilja\r\nmellan finansiering och produktion av sociala\r\ntjänster. En gemensam och solidarisk finansiering\r\nav vård och omsorg behöver inte förenas med\r\noffentliga monopol på produktionen av dessa\r\ntjänster. Tvärtom bör enskilda och offentliga\r\nalternativ få konkurrera på lika ekonomiska villkor.</pre><pre>Det är mot den bakgrunden som vi hälsar med\r\ntillfredsställelse att regeringen nu omsätter vad som\r\nhar sagts i regeringsförklaringen, vilket man har\r\ngjort beträffande en rad utredningar, bl.a.\r\nutredningen om hälso- och sjukvårdens\r\norganisation och finansiering.</pre><pre>Om inte skattemedel, som i dag ensidigt används\r\nför att subventionera offentlig verksamhet,\r\nkommer motsvarande verksamhet i offentlig regi\r\ntill del, blir det nära nog omöjligt för alternativen\r\natt utvecklas. I praktiken innebär gällande\r\nstatsbidragsregler på flera områden att det bara är\r\nmänniskor med pengar som kan utnyttja enskilda\r\nalternativ.</pre><pre>Skall en reell valfrihet skapas måste dessa regler\r\nändras. Det handlar om att anpassa vård och\r\nomsorg till de enskilda individerna och att ge alla\r\nmöjlighet till trygg och bra vård och omsorg utifrån\r\nderas egna, personliga val. Valfrihetsprincipen bör\r\ndärför skrivas in i såväl socialtjänstlagen som hälso-\r\noch sjukvårdslagen.</pre><pre>Jag ber, herr talman, med det anförda att få yrka\r\nbifall till utskottets hemställan på samtliga punkter.</pre><pre>Anf. 4  GUDRUN SCHYMAN (v) replik:</pre><pre>Herr talman! Jag skulle vilja säga till Sten Svensson\r\natt min -- och jag antar Bo Holmbergs -- kritik mot\r\ndebattordningen inte handlar om att utestänga\r\nnågon från att tala. Men det finns ju en\r\nmajoritetsskrivning i betänkandet, som samtliga av\r\nde borgerliga partierna står bakom, och då undrar\r\njag varför samtliga skall gå upp och tala för samma\r\nvara -- det kanske är ett utslag av valfrihet. Ni\r\nföreträder ju en regeringspolitik, och den kan ni väl\r\nta ansvar för en och en -- det är inte nödvändigt att\r\nalla gör det. Eller skall bristen på minister i\r\nkammaren kompenseras med så många ledamöter?\r\nDet kanske är den överenskommelse ni har. Det\r\nhandlar naturligtvis inte om att förvägra någon att\r\ntala, men vi brukar säga att vi skall vara effektiva i\r\nden offentliga förvaltningen. Det här är en del av\r\nden.</pre><pre>Jag vill beröra det faktum att Sten Svensson tog upp\r\nbarnomsorgen -- som det väl blir en mer utförlig\r\ndebatt om senare. Eftersom jag är så djupt oense\r\nmed Sten Svensson vill jag säga någonting om\r\ndetta. Den valfrihet som ni talar om att\r\nvårdnadsersättningen skulle innebära är verkligen\r\nen valfrihet med mycket stora begränsningar. Jag\r\nvet inte vad ni har kommit överens om beträffande\r\nnivån på vårdnadsbidraget. Jag har hört allt från\r\n18 000 kr. upp till 40 000 kr. per barn och år. Vem\r\nkan leva på det? Vem har möjlighet att finansiera\r\nsin vardag med de pengarna? Vad gäller kvinnor,\r\nmåste de i så fall leva tillsammans med män som har\r\nen rejäl inkomst.</pre><pre>Detta är en hemmafrupeng, eller en ersättning för\r\n''vård av frisk man i hemmet'' -- det är en bättre\r\nvarubeteckning för vad det här bidraget egentligen\r\nhandlar om. Det är någonting som är mycket\r\npopulärt i breda kretsar, inte minst längre ned på\r\nkontinenten. Jag tycker att det är fullständigt\r\nbarockt. Det är åtskilliga steg tillbaka i\r\nutvecklingen, och det skapar inte någon reell\r\nvalfrihet.</pre><pre>Det är också cyniskt att sätta rätten att välja som\r\ndet fundamentala i livet. Den fundamentala\r\nrättigheten är väl ändå att kunna leva ett anständigt\r\nliv, ett värdigt liv, att vara tillförsäkrad det på olika\r\nsätt. Det skall vi hjälpas åt att se till att alla är. Om\r\nSten Svensson med den här fundamentala\r\nvalfriheten menar att människor skall kunna välja\r\nolika lösningar, olika kvaliteter och olika nivåer,\r\nungefär som det moderata ungdomsförbundet\r\nmenar, kan jag förstå innebörden. Men säg det då,\r\natt det skall vara skillnad i kvalitet och utbud, att\r\nskillnaden 1--10, som vi kanske har i Sverige i dag,\r\när för liten och att den skall vara 1--100 eller 1--\r\n1 000! Om det är det differentierade samhället som\r\nModeraterna vill införa, säg det då klart och tydligt,\r\noch tala inte om en allmän valfrihetsrevolution! Det\r\ngör man på bekostnad av så många andra grupper\r\ni samhället i dag, som alltså får sin frihet ytterligt\r\nbegränsad, genom att det inte finns arbete,\r\nbarnomsorg, osv.</pre><pre>Anf. 5  STEN SVENSSON (m) replik:</pre><pre>Herr talman! Beträffande debattordningen, sade\r\nGudrun Schyman själv i sitt anförande att hon\r\nhänvisade till kolleger som skulle komma upp\r\nsenare i debatten. Det är samma sak här, dvs. att\r\nflera kan tala som företräder samma politik. Är det\r\ninte bättre att lyssna till den samstämmighet som vi\r\nger uttryck för i debatten, analogt med den\r\nsamstämmighet som finns i betänkandet och som\r\nkom till uttryck, som jag sade i mitt anförande, i\r\nregeringsförklaringen?</pre><pre>När det sedan gäller barnomsorgen vill vi rätta till\r\nden orättvisa som finns i dag. Den som inte får\r\nmöjlighet att utnyttja en plats i den kommunala\r\nbarnomsorgen får ju inte del av det statliga stödet,\r\neftersom det lämnas ensidigt. Med den\r\nomfördelning vi gör skapar vi förutsättningar för\r\nalla former att kunna göra sig gällande och skapar\r\ndå också den reella förutsättningen för familjerna\r\natt göra sina egna personliga val, utifrån den\r\nkunskap som föräldrarna själva har om vad som är\r\nbäst för de egna barnen.</pre><pre>Anf. 6  GUDRUN SCHYMAN (v) replik:</pre><pre>Herr talman! De kolleger till mig som kommer upp\r\nsenare i debatten skall diskutera andra avsnitt i\r\ndetta betänkande, dvs. sjukvården, aidspolitiken,\r\nbarnomsorgen, osv. Det avsnitt som den här\r\ndebatten handlar om är ju de allmänna politiska\r\nriktlinjerna och de stora dragen. Det var där som\r\njag menade att det verkar obehövligt att så många\r\nskall säga samma sak -- vilket jag antar att ni skall\r\ngöra.</pre><pre>Att rätta till de orättvisor som finns i dag är en\r\nmycket hedervärd ambition, men det gör man\r\nbevisligen inte genom att införa ett vårdnadsbidrag.\r\nDen största orättvisan i dag är att det inte finns\r\nbarnomsorg till alla som uppenbarligen vill ha det,\r\natt man har begränsat tillgängligheten i\r\nbarnomsorgen så till den milda grad, genom att\r\nminska öppettiderna, genom att försämra\r\nkvaliteten och genom att drastiskt öka avgifterna.</pre><pre>Vem skall finansiera vårdnadsbidraget? På vems\r\nbekostnad införs det? Jo, det har förts diskussioner\r\nom föräldraförsäkring, höjda avgifter, osv. Det är\r\nväl inte att öka utbudet. Man kan inte få någon\r\nvalfrihet förrän alla som vill ha barnomsorg också\r\nkan tillförsäkras det, med en god kvalitet och till en\r\nrimlig kostnad. Då först kan man börja diskutera\r\nnågot annat. Om det skall vara en reell valfrihet för\r\nmänniskor att stanna hemma i två år med sina barn,\r\nmåste det vara med en lön att leva på, Sten\r\nSvensson, annars är det ingen reell valfrihet. Vem\r\nskall betala det?</pre><pre>Dessutom är den kommunala barnomsorgen\r\nsamhällsekonomiskt lönsam; den går runt av sig\r\nsjälv. Det har utredning efter utredning visat.\r\nT.o.m. den folkpartistiske socialministern\r\ninstämmer numera i detta.</pre><pre>Anf. 7  STEN SVENSSON (m) replik:</pre><pre>Herr talman! De allmänna riktlinjerna täcker ju\r\nhela det socialpolitiska fältet. Det går inte att med\r\nett enda anförande täcka alla detaljer på det\r\nområdet, utan det kan vara rimligt att man delar\r\nupp det. När vi hade överläggningar internt inom\r\nsocialutskottet var vi faktiskt överens om att vi i den\r\nhär delen kunde tänka oss att samtliga partier\r\ndeltog. Jag vill bara påminna om att det vid den\r\ntidpunkten inte restes några invändningar vare sig\r\nfrån Gudrun Schymans eller från Bo Holmbergs\r\nsida.</pre><pre>När det gäller barnomsorgen är det viktigt att man\r\nskapar sådana förutsättningar att olika alternativ\r\nkan utvecklas. Då ökar också utbudet. Sedan är det\r\nupp till föräldrarna att avgöra vilka som skall få\r\nbetjäna dem och ge dem service. De som har god\r\nkvalitet och ger bra service får också många kunder.\r\nDe som inte lever upp till detta får inte några\r\nkunder. Så kommer det att fungera.</pre><pre>Men vi har inte den situationen i dag, med den\r\nmonopolställning som finns för den kommunala\r\nbarnomsorgen. De olika utbuden får inte möjlighet\r\natt bli jämförda med varandra på rättvisa och lika\r\nvillkor. Föräldrarna får då inte möjlighet att välja\r\nden form som de själva allra helst vill ha.</pre><pre>Jag kan förstå att Gudrun Schyman med sina\r\nvärderingar tycker att föräldrarna bara skall välja\r\nen viss form, som Gudrun Schyman tycker är vettig.\r\nMen det finns människor med helt andra\r\nvärderingar som säkert kommer att bli nöjda med\r\natt kunna göra ett annat val, eftersom de har helt\r\nandra värderingar av vad som är bäst för de egna\r\nbarnen.</pre><pre>Andre vice talmannen anmälde att Gudrun\r\nSchyman anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 8  BO HOLMBERG (s) replik:</pre><pre>Herr talman! Sten Svensson tillskriver\r\nsocialdemokratin och svensk lagstiftning\r\nuppfattningen, att barnen är så viktiga att\r\nföräldrarna inte kan ta ansvar för barnuppfostran.\r\nDet tycker jag gränsar till oförskämdhet, både mot\r\nsvensk lagstiftning och mot socialdemokratin.\r\nSvensk lagstiftning lägger ansvaret för barnens\r\nuppfostran på föräldrarna. Socialdemokratin har\r\nvarit med och drivit fram den lagstiftningen.</pre><pre>Sten Svensson sade att regeringen talar med en\r\ntunga. Jag ställde i en interpellationsdebatt\r\nföljande fråga till socialministern: Anser\r\nsocialministern att man skall fullfölja finansplanens\r\nnedskärningar gentemot kommuner och landsting\r\nefter 1993? Bengt Westerberg svarade: Jag har inte\r\nden uppfattningen.</pre><pre>Eftersom regeringen har en uppfattning i\r\nfinansplanen och socialministern här i kammaren\r\nhar sagt någonting annat vill jag nu fråga Sten\r\nSvensson: Vad gäller? Vad säger den gemensamma\r\ntungan, vad är det gemensamma budskapet? Och\r\nvad anser Sten Svensson själv?</pre><pre>Jag vill vidare illustrera den förenklade valfrihet\r\nsom Moderaterna vill införa -- att ställa individer\r\nmot kollektivet. Det är en konstlad motsättning.\r\nHistorien har lärt oss att den enskildes valfrihet\r\naldrig kan ställas mot det gemensamma bästa -- det\r\när hela tiden fråga om en avvägning.</pre><pre>Nu inför Moderaterna ett husläkarsystem i\r\nStockholm. Hittills har stockholmarna haft\r\nmöjlighet att gå till vilken vårdcentral de vill eller\r\nåka direkt till sjukhuset om de vill. Med det nya\r\nhusläkarsystemet måste de gå till det område där\r\nhusläkaren är och får inte åka till ett sjukhus. Vad\r\nanser Moderaterna om den typen av\r\ninskränkningar i valfriheten?</pre><pre>SCB har gjort en undersökning, och den bekräftar\r\ninte att majoriteten av kvinnorna vill vara hemma,\r\nsom Sten Svensson säger. 85 % ville vara ute och\r\narbeta.</pre><pre>Jag tror att många svenska kvinnor i valrörelsen\r\nuppfattade budskapet från framför allt\r\nModeraterna, Centern och kds så, att man skulle ha\r\nde pengar i form av statsbidrag och skatt som\r\nkommuner och landsting betalar till barnomsorg,\r\noch sedan skulle man som grädde på moset få ett\r\nvårdnadsbidrag.</pre><pre>Nu vet vi inte vad som kommer ut av de olika\r\nvaltalen; vi har ju ännu inte sett något förslag. Men\r\ninte tror jag att kvinnorna tänkte sig att man skulle\r\nnorpa från det befintliga systemet.</pre><pre>Anf. 9  STEN SVENSSON (m) replik:</pre><pre>Herr talman! Som svar kan jag hänvisa till att de\r\nborgerliga regeringspartierna nyligen bekräftade\r\nsin ståndpunkt i den frågan när man här i\r\nkammaren enhälligt röstade för den finansplan som\r\nden borgerliga regeringen har lagt fram.</pre><pre>Det är nödvändigt att den ekonomiska politiken\r\nfullföljs, så att vi får förutsättningar att skapa\r\ntillväxt i ekonomin. Det är endast genom den\r\nuppläggningen som vi får möjligheter att klara de\r\nstora åtaganden som ligger framför oss, exempelvis\r\ninom äldrevården. Vi vet att antalet äldre kommer\r\natt öka mycket kraftigt, särskilt i grupperna över 80\r\når. Det kommer att kräva resurser som i dag inte\r\nfinns. De måste skapas med en ekonomisk politik\r\nsom ger tillväxt i ekonomin, och då måste finans-\r\noch skattepolitiken läggas om, så att näringslivet,\r\nsom skall producera nya resurser och bära upp och\r\nförsörja den offentliga verksamheten, får\r\nförutsättningar att klara sin uppgift. Alternativet är\r\natt investeringarna kommer att ske utomlands. Då\r\nökar arbetslösheten här hemma ännu mer.</pre><pre>Vad är det för fel, Bo Holmberg, på den\r\nuppfattning som vi ger uttryck för och som går ut på\r\natt de människor som vill välja en viss form av ett\r\nsocialt utbud -- det behöver inte gälla enbart\r\nbarnomsorg; det kan gälla också hälso- och\r\nsjukvård och äldreomsorg -- också skall få göra det?\r\nVarför skall man inte kunna få välja det man själv\r\nvill ha?</pre><pre>Bo Holmberg säger att då kanske man gör ett dåligt\r\nval. Men den bedömningen får vi lov att överlåta\r\ntill individerna att själva göra och ta ansvar för. Har\r\nman efter lugn och samvetsgrann prövning kommit\r\nfram till vad man anser vara det bästa för de egna\r\nbarnen -- varför skall man då inte kunna få välja\r\nden barnomsorgsformen?</pre><pre>Sedan får valen visa hur mycket som bör kunna tas\r\nfram på utbudssidan. Där kan man kanske inte i\r\nnågon större utsträckning luta sig mot någon\r\nstatistik, utan det är efterfrågan som avgör det.\r\nFinns det ingen efterfrågan kommer det inte heller\r\natt vara möjligt för de olika alternativen att finnas\r\nkvar.</pre><pre>Sedan har vi i vårt land kommunal självstyrelse, i\r\nbåde kommuner och landsting. De har möjligheter\r\natt göra sina egna prioriteringar. Med den\r\nomläggning av statsbidragsreglerna som kommer\r\natt ingå i KEK-förslaget, som läggs fram i samband\r\nmed kompletteringspropositionen, får de större\r\nförutsättningar att göra sina egna val. Sedan är det\r\nnaturligtvis viktigt att vi strävar efter att säkra\r\nkvaliteten.</pre><pre>Anf. 10  BO HOLMBERG (s) replik:</pre><pre>Herr talman! Jag kan inte uppfatta Sten Svenssons\r\nuttalanden på annat sätt än så, att han har en annan\r\nuppfattning än landets socialminister om hur man\r\nskall hantera ekonomin gentemot våra kommuner\r\noch landsting. Jag uppfattar Sten Svensson så, att\r\nfinansplanens riktlinjer skall gälla, och dem tog\r\nBengt Westerberg avstånd från när det gällde 1994\r\noch 1995. Klarare än så kan väl inte budskapet om\r\natt ni talar med en tunga vederläggas.</pre><pre>Låt mig sedan gratulera Sten Svensson och\r\nmoderaterna till framgångar hittills. Jag tycker att\r\ndet är ni som har haft taktpinnen. Ni har bestämt\r\nmarschriktningen, ni har bestämt tonläget. Jag vill\r\nbeklaga solidariteten om detta skall fortsätta. Skall\r\nman genomföra finansplanen med dess jättestora\r\nförändringar är det ungefär som att skicka fram den\r\nskånska brigaden mot solidariteten och dem som\r\nbäst behöver samhället. Vi får se hur det blir på den\r\npunkten.</pre><pre>Det är märkligt, Sten Svensson, att ni talar om\r\navmonopolisering när det gäller demokratin. Att\r\nfolk går och röstar i ett demokratiskt system kallar\r\nni för monopol! Det tror jag att ni gör för att bereda\r\nmarken för privatiseringar.</pre><pre>Samma sak är det när ni talar om kris. Jag anser inte\r\natt vi har någon sjukvårdskris i Sverige. Ni talar om\r\ndet för att bereda marken för privatiseringar. Jag\r\nundrar vilket som egentligen är Sten Svenssons\r\nmodelland för välfärd, eftersom Sverige inte duger.\r\nVilket land är er förebild?</pre><pre>Anf. 11  STEN SVENSSON (m) replik:</pre><pre>Herr talman! Det finns ingen kris, säger Bo\r\nHolmberg. Men alldeles nyss hörde vi Bo\r\nHolmberg i sitt anförande tala om de psykiskt\r\nstörda. Jag har samma uppfattning. Vi har i vår\r\nutredning lyft på de olika stenarna och sett vad som\r\nfinns därunder: stora brister som vi måste rätta till,\r\nstora problem som vi måste lösa.</pre><pre>Det finns problem också inom äldreomsorgen, det\r\nfinns problem inom hälso- och sjukvården. Jag\r\nundrar vad de enskilda människor som upplever de\r\nhär problemen tänker och tycker om den\r\ngeneralisering som Bo Holmberg gjorde nyss i sin\r\nreplik, då han sade att det inte finns sådana\r\nproblem.</pre><pre>Jag har i mitt anförande noga understrukit att våra\r\nvälfärdssystem har många goda sidor som vi skall\r\nvärna. Vi skall vidareutveckla och förbättra\r\nsystemen. Men vi är skyldiga att rätta till det som\r\nhar gått snett -- vi skall göra både/och. Det är\r\ninriktningen på vår politik, som skall leda till att vi\r\nskapar förutsättningar för fler att vara med och ge\r\nservice och öka utbudet, att vi skapar\r\nförutsättningar för en ökad valfrihet, så att\r\nmänniskorna själva kan få välja det de innerst inne\r\nhelst vill ha när det gäller vård och omsorg.</pre><pre>Anf. 12  ULLA ORRING (fp):</pre><pre>Herr talman! Först vill jag instämma i vad Sten\r\nSvensson har sagt, nämligen att vi har gjort upp om\r\nen debattordning som innebär att alla partier skall\r\nfå delta i diskussionen. Jag tycker att det är nästan\r\ngenant att höra Bo Holmberg och Gudrun Schyman\r\nframföra synpunkten att de övriga borgerliga\r\npartierna inte skulle få delta i den enda\r\ngeneraldebatt vi har om socialpolitikens mål och\r\ninriktning. Det är inte värdigt ett demokratiskt\r\nsamhälle.</pre><pre>Människans åldrar och livets skiften har alltid\r\ninneburit förändringar och växlingar. Födelse,\r\nbarndom, ungdom, vuxenliv, ålderdom och död\r\nutgör stegen på livets trappa. Därför blir livsloppets\r\nsociala utmaningar en del av det politiska\r\nbeslutsfattandet, något som till stor del omfattas av\r\nförslag och åtgärder som rör just socialutskottets\r\narbetsområde och det betänkande som vi i dag\r\nbehandlar.</pre><pre>Vi är många som i skilda sammanhang sett olika\r\nvarianter av gamla målningar och broderier som\r\nföreställer ålderstrappan. I dag kan vi betrakta\r\ndenna ålderstrappa som en idealiserad bild av det\r\ngoda livet i det gamla bondesamhället. Vi vet dock\r\nalltför väl att det var få som nådde exempelvis livets\r\nhöjdpunkt vid 50 års ålder och att ännu färre levde\r\ntill hundraårsdagen. I dag är det inte alltför sällsynt.</pre><pre>Vi känner också alltför väl till de slitsamma villkor\r\nsom människorna, särskilt kvinnorna, hade att\r\nbrottas med förr -- stora barnkullar och hög\r\nbarnadödlighet. De gamla hade sin plats på\r\nundantaget -- i bästa fall med fri vedbrand. Vad det\r\när vet Bo Holmberg. Det är inte alltför länge\r\nsedan -- visst minns vi?</pre><pre>Dock finns det många som önskar se livet insatt i\r\ndessa föreställningsramar -- ålderstrappans mer\r\nidealiserade bild med livet indelat i födelse,\r\nbarnaår, ungdomsår med skola, familjebildning,\r\nförvärvsarbete samt pensionering med åldrande\r\nfram till döden, som ett självklart och inrutat\r\nmönster.</pre><pre>Vårt samhälles institutioner -- skolan,\r\nbarnomsorgen, arbetslivets organisering -- fungerar\r\ni huvudsak också utifrån samma föreställning.\r\nGränserna i dagens moderna samhälle är dock mer\r\nflytande än någonsin. Och alla ställer vi krav på\r\nsamhällets institutioner för våra enskilda behov vid\r\nolika tidpunkter i vårt liv. Det mesta skall räcka till\r\nallt. Men frågorna hopar sig inför kraven: Hur\r\nmycket kan vi påverka vårt eget livsprojekt, och\r\nhur mycket är vi beredda att ställa upp solidariskt\r\nför varandra?</pre><pre></pre><pre>Hur våra liv gestaltas bestämmer vi själva som\r\nenskilda och självständiga individer, anser jag.\r\nPolitiska beslut och offentliga åtgärder kan aldrig\r\nge livet mening eller innehåll. De utgör däremot\r\nviktiga villkor för att vi som individer kan växa och\r\nutvecklas -- villkor som just uppstår genom\r\npolitiska avgöranden.</pre><pre>Därför är de grundvärderingar som genomsyrar de\r\ngemensamma insatser som formas i politiska\r\nförsamlingar -- t.ex. här i riksdagen i dag, eller i\r\nmorgon -- av stor betydelse för den enskilde\r\nindividens möjligheter att forma sitt eget liv.</pre><pre>''Staten måste ha det yttersta ansvaret för att alla\r\nmedborgare ges en grundläggande trygghet vid\r\narbetslöshet, sjukdom, ålderdom och handikapp.''\r\nDetta har regeringen slagit fast i sin deklaration vid\r\nmaktskiftet i oktober. Det är faktiskt inte nästan ett\r\når sedan den nya regeringen tillträdde, utan det är\r\nbara drygt ett halvår sedan det skedde.</pre><pre>Vidare sägs det i regeringsdeklarationen: ''Dessa\r\ninsatser måste även i framtiden till den alldeles\r\növervägande delen finansieras gemensamt.</pre><pre>Däremot finns det ingen anledning att själva\r\nproduktionen alltid skall ske i offentlig regi. Att\r\nskilja på offentlig kontroll och finansiering å den\r\nena sidan och en fri produktion med enskilda,\r\nkooperativa och offentliga producenter å den andra\r\nblir därför den grundläggande principen för\r\nförnyelse av de olika välfärdssystemen.''</pre><pre>Herr talman! Det finns skäl att återupprepa\r\ngrundvalarna beträffande inriktningen av\r\nvälfärdspolitiken, som också kommer till uttryck i\r\ndet betänkande som vi i dag skall ta ställning till.\r\nFlera av de socialdemokratiska reservationerna\r\nuttrycker misstro och avståndstagande. Det gäller\r\nt.ex. reservation 1 från Socialdemokraterna. Där\r\nstår det att ''välfärdsmålen inte uppnås på grund av\r\nden svåra situation som regeringens politik skapat''.\r\nDetta säger Socialdemokraterna när knappt ett\r\nhalvt år gått sedan den borgerliga regeringen\r\ntillträdde.</pre><pre>Innan jag mera utförligt går in på några av\r\nsakfrågorna i betänkandet och därmed några av\r\nsocialpolitikens huvuduppgifter vill jag erinra om\r\nvälfärdsstatens liberala rötter. Ibland får man en\r\nkänsla av att Socialdemokraterna vill ha monopol\r\npå välfärden. Men det är faktiskt många som har\r\nvarit pådrivande i det avseendet.</pre><pre>Både i slutet av 1800-talet och i början av 1900-talet\r\ndrev ett antal liberala reformatörer frågor om\r\nmänniskans rätt till en bra bostad och bra\r\narbetsförhållanden. Liberala krafter har hjälpt till\r\nnär det gällt att bygga upp ett gott välfärdssamhälle\r\nmed stark medborgerlig aktivitet, utbildning,\r\nsjukvård och social trygghet för alla. Liberal\r\nopinionsbildning har banat väg för folkpensionen\r\noch andra socialförsäkringar liksom för en\r\nmångsidig utveckling av barnomsorg, äldreomsorg\r\noch handikappomsorg. Tror någon att vi liberaler\r\nvill ha en nedrustning i det sammanhanget?</pre><pre>Att försvara den enskildes rätt till en värdig tillvaro\r\noch att ge röst åt de människor som själva inte med\r\ntillräckligt eftertryck kan hävda sina intressen har\r\nlänge varit, och kommer att förbli, en liberal\r\nhuvuduppgift.</pre><pre>Bertil Ohlin, tidigare partiledare för Folkpartiet,\r\nkom att benämna de här grupperna det glömda\r\nSverige. För Folkpartiet liberalerna förblir det en\r\ngrundläggande förpliktelse att arbeta för rättvisa åt\r\ndet glömda Sverige.</pre><pre>Människors lika värde har vuxit fram historiskt. Är\r\ndå människovärdet hotat i dag? Knappast inom vårt\r\nlands gränser. Men mycket av det som sägs i den\r\nschablonmässiga debatten ger ibland ett intryck av\r\natt man har en sådan inställning.</pre><pre>Människors lika värde utgör ju också en av\r\nutgångspunkterna för bl.a. socialtjänstlagen,\r\nhälsooch sjukvårdslagen, omsorgslagen och olika\r\nmedicinska deklarationer.</pre><pre>När jag läser de socialdemokratiska motioner som\r\ntas upp i det aktuella betänkandet, bl.a. motion\r\n1991/92:So232, blir jag upprörd över den\r\nsvartmålning som där görs. Man uttrycker sig t.ex.\r\nså här: ''Om marknadsekonomins principer tillåts\r\nhärja fritt på de områden vi vant oss vid sköts av\r\nden gemensamma sektorn, riskerar den offentligt\r\ndrivna verksamheten att utarmas.'' Vilka\r\nprinciper? Är det fortfarande fel att driva\r\nbarnomsorg i privat regi? Och vilka recept har\r\nSocialdemokraterna som alternativ till\r\nmarknadsekonomin? Planekonomin har ju dömts\r\nut efter årtionden av misslyckade experiment i\r\nöststaterna. Men ni socialdemokrater fortsätter att\r\nkräva höga skatter och en offentlig sektor som det\r\nenda receptet när det gäller att upprätthålla\r\nvälfärdspolitiken. Jag undrar: Var finns\r\nnytänkandet?</pre><pre>Jag vill framhålla att vi i Folkpartiet liberalerna\r\nanser verksamheten i kommuner och landsting vara\r\nen av de viktigaste verksamheterna när det gäller\r\natt värna och utveckla välfärden i Sverige.</pre><pre>Sten Svensson har i sitt anförande här framhållit\r\nhur viktigt det är med offentliga tjänster och den\r\npersonal som jobbar med sådana.</pre><pre>Vi vet ju att många kommuner nu har det kärvt.\r\nStora krav ställs således på förändringsarbetet, som\r\ni sig inte behöver betyda kvalitetsförsämringar. Vi\r\npå borgerligt håll ser också nya möjligheter i och\r\nmed att den offentliga sektorn får konkurrens. De\r\nsom i dag är verksamma inom olika sociala\r\nområden exempelvis får själva möjlighet att driva\r\nverksamhet på samma villkor som kommuner och\r\nlandsting. Det här är viktigt, inte minst för den\r\nkvinnliga företagsamheten. För konsumenten och\r\nsamhället kan det innebära både bättre och\r\nbilligare sociala tjänster.</pre><pre>Folkpartiet liberalernas grundinställning, liksom\r\nregeringens, är att de sociala tjänsterna även\r\nfortsättningsvis skall betalas solidariskt\r\nskattevägen. Men själva produktionen kan mycket\r\nväl utföras av enskilda producenter. Den\r\ninställningen synes inte vara självklar hos\r\nSocialdemokraterna.</pre><pre>Vi måste nu värna välfärden genom att föra en\r\npolitik som säkrar själva förutsättningarna för\r\nvälfärd. Det handlar då om ekonomisk tillväxt.\r\nSverige måste nå en varaktig ekonomisk tillväxt,\r\ndvs. komma upp till samma nivå som åtminstone\r\njämförbara europeiska länder uppnått. Under de\r\nsocialdemokratiska regeringsåren har vi, bedrövligt\r\nnog, halkat efter.</pre><pre>Till skillnad från den hittills förda\r\nsocialdemokratiska socialpolitiken vill vi utveckla\r\nvälfärden bl.a. genom att öka valfriheten, genom\r\natt befria kommuninvånare och kommunanställda\r\nfrån de kommunala monopolen. Vi ser alltså andra\r\nlösningar.</pre><pre>Sanningen är ju också den att ni socialdemokrater\r\nlämnade efter er en offentlig sektor i betydande\r\nobalans och med stora underskott i budgeten. Det\r\när en dyr nota som måste betalas. Dessutom måste\r\nde offentliga finanserna saneras. Det är smärtsamt\r\nmen nödvändigt för både samhället och den\r\nenskilda människan om vi skall klara välfärden.</pre><pre>Fru talman! En särskilt utsatt grupp utgör de\r\nhandikappade, vars levandsförhållanden nu måste\r\nförbättras -- det var Folkpartiet liberalernas enda\r\nvallöfte. Så har nu också skett beträffande\r\nvårdbidraget till familjer med handikappade barn.\r\nDetta bidrag höjs nu alltså, och fler initiativ\r\nkommer från regeringen.</pre><pre>Jag vill också säga några ord om äldrevården som vi\r\nvill ge hög prioritet. Som jag inledningsvis\r\nkonstaterade innebär en generell välfärdspolitik att\r\nalla har rätt till välfärdsstatens förmåner, särskilt de\r\näldre som strävat före oss.</pre><pre>ÄDEL-reformen har nyligen genomförts. Det är\r\nför tidigt att nu fälla ett omdöme. Regeringen har\r\nbl.a. tillsatt betalningsansvarskommittén, som i\r\ndagarna går ut med en enkät till samtliga landsting\r\noch kommuner. Det blir en viktig uppgift för oss i\r\nsocialutskottet att noga följa hur de äldre och deras\r\nanhöriga upplever bl.a. tillgången till vårdresurser,\r\ninte minst tillgången till hemtjänst ute i\r\nkommunerna. Socialministern kommer att föreslå\r\nriksdagen att tidigarelägga utbyggnaden av\r\ngruppbostäder till en kostnad av 3 miljarder totalt.</pre><pre>Vad gäller hälso- och sjukvården vill jag bara säga\r\natt min partikollega Barbro Westerholm kommer\r\natt tala om den i sitt anförande senare här. Jag vill\r\nemellertid bemöta Bo Holmberg, som säger att\r\ningenting nytt händer på hälso- och\r\nsjukvårdsområdet. Men det kommer faktiskt en\r\nproposition någon gång under hösten om\r\nhusläkarsystemet. Med anledning därav vill jag\r\nklart säga att en jämn läkarförsörjning i landet är en\r\nförutsättning. Förmodligen krävs det därmed också\r\nen utökning av grundutbildningen av läkare i\r\nUmeå. Den frågan har vi också tagit upp i\r\nutskottet.</pre><pre>Jag vill också särskilt nämna drog- och\r\nalkoholmissbruket, där vi behöver föra en\r\ngemensam kamp. Min uppfattning är att vi på alla\r\nsätt måste söka att uppskjuta alkoholdebuten för de\r\nunga. Den är oftast inkörsporten till det hårda och\r\nfarliga missbruket av narkotika. Därför är det bra,\r\ntycker jag, att regeringen har tillsatt\r\nalkoholkommissionen.</pre><pre>Bo Holmberg kritiserar sammansättningen. Men\r\ndet svenska utredningsväsendet är ju välkänt.\r\nSammansättningen av ledamöterna i\r\nalkoholkommissionen har skett på demokratisk\r\ngrund. Jag förstår inte att det är något fel i att det\r\nfinns både alkoholliberaler och förbudsivrare. Det\r\när i alla fall här man skall försöka att lösa\r\nproblemen.</pre><pre>I dag uppges ca 300 000 svenskar dricka så mycket\r\nalkohol att det har en negativ inverkan på deras\r\nhälsa,familjeliv och arbete. Tänk efter! Vi skulle\r\nspara miljarder och bättre kunna bruka våra\r\nskattemedel till omsorg om äldre, handikappade\r\noch det glömda Sverige.</pre><pre>Jag vill också ta upp familjepolitiken en smula. Det\r\när bra att vi för en aktiv familjepolitik. Föräldrarnas\r\nansvar för barnen kan inte nog understrykas. Men\r\ndet måste också finnas stödjande nätverk utanför\r\nfamiljen. Tyvärr finns det barn som far illa, oftast\r\nberoende på föräldrarnas missbruk. Inte minst\r\ndessa barn behöver vårt stöd.</pre><pre>Vi behandlar i utskottet ett antal motioner om\r\nbarnen och familjepolitiken. Jag kan inte\r\nkommentera alla, men jag vill nämna SCB:s\r\nredovisning under veckan. Där visades att det nu\r\nfinns 400 000 barn i daghem och familjedaghem.\r\nEfterfrågan i januari var enligt SCB 407 000 platser.\r\nSålunda tycks i dagsläget behoven vara nära nog\r\ntillgodosedda. Vi vill fortsättningsvis slå vakt om\r\nbarnomsorgen.</pre><pre>I lilla Balsjö, i Sveriges minsta kommun Bjurholm,\r\ngläder man sig i dagarna åt ett nytt dagis. Man\r\nbygger om den gamla outnyttjade lärarbostaden till\r\ndagis, med en beräknad driftkostnad som ligger\r\nbetydligt lägre än som vanligt är. Det visar att det\r\nfinns vilja hos föräldrarna att ta egna initiativ till att\r\nordna en bra barnomsorg för barnen om, som i\r\ndetta fall, ramarna finns.</pre><pre>Generellt tror jag att vi kan vara stolta över en bra\r\nbarnomsorg i vårt land. Det handlar inte enbart om\r\nbarnpassning, utan om en kvalitativt god omsorg\r\nmed pedagogiska mål.</pre><pre>Tyvärr låser Socialdemokraterna fast sig vid rigida\r\nlösningar. Man vill inte se flexibilitet och variation\r\ni barnomsorgssystemet. Valfriheten sitter trångt.\r\nMan misstänker den pedagogiska inriktningen och\r\nvill inte heller ställa upp bakom värderingarna att\r\nbarnomsorgen skall bygga på kristen etik och\r\nvästerländsk humanism.</pre><pre>Då jag läser reservation 23 tycker jag att\r\nSocialdemokraterna inte riktigt vill se skogen för\r\nalla träd. Vi minns Socialdemokraternas motstånd\r\ni höstas mot att avskaffa Lex Pysslingen. Det var ett\r\nmycket starkt motstånd.</pre><pre>Vi inser i alla fall att det är mycket viktigt att\r\nkvaliteten i barnomsorgen finns kvar, och det\r\ntänker vi från borgerligt håll fortsätta att hålla fast\r\nvid.</pre><pre>Debatten om finansiering av barnomsorgen i och\r\nmed förslaget att slopa de specialdestinerade\r\nbidragen och övergå till en påse pengar till\r\nkommunerna pågår nu som bäst.\r\nSocialdemokraterna begär nu lagstiftning om rätt\r\ntill barnomsorg. Vi avvisar det kravet.</pre><pre>Utskottet utgår från att frågan om lagstiftning\r\nkommer att övervägas inom regeringen i samband\r\nmed propositionen om den kommunala ekonomin,\r\nvilket också bekräftades av socialministern i ett\r\nfrågesvar här i kammaren i tisdags.</pre><pre>Vi skall inte blunda för de olika synpunkter som\r\nfinns på utformningen av en bra familjepolitik. Det\r\när lätt att önska, som jag sade tidigare.\r\nUtgångsläget för välfärden är dock ordnade\r\nfinanser för staten. Sanningen var ju i höstas att den\r\nnya regeringen fick ta över en ekonomi i total\r\nstagnation.</pre><pre>Vår inställning är att alla reformer måste vara\r\nfinansierade. Jag vill också påminna om\r\nregeringsdeklarationen, där vi borgerliga partier\r\nhar slagit fast att det måste finnas barnomsorg\r\nutanför hemmet av god kvalitet och även bättre\r\nekonomiska möjligheter, för dem som så önskar, att\r\nstanna hemma. Det är en politik vi ämnar fullfölja.</pre><pre>Fru talman! Det går att pröva nya vägar, och det går\r\natt överge gamla hjulspår. Jag är övertygad om att\r\nvi kan se fram emot bättre tider genom de rätta\r\nåtgärderna. Jag vill med detta yrka bifall till\r\nsocialutskottets hemställan och avslag på\r\nreservationerna och meningsyttringen.</pre><pre>Anf. 13  GUDRUN SCHYMAN (v) replik:</pre><pre>Fru talman! Jag kan hålla med Ulla Orring om att\r\nman kan få bättre tider med de rätta åtgärderna.\r\nFrågan är vilka åtgärder man vidtar, och om det\r\nverkligen blir några bättre tider. De tycks lysa med\r\nsin frånvaro när det gäller de frågor som vi\r\ndebatterar i dag. Det är ett faktum.</pre><pre>Jag kan inte säga att det enbart beror på den nu\r\nsittande regeringen. Det är också ett resultat av en\r\nekonomisk politik som inleddes av den tidigare\r\nregeringen, med indragningar av miljardbelopp\r\nfrån landsting och kommuner, samtidigt som allt\r\nfler arbetsuppgifter läggs på dem. Det är inte så lätt\r\natt kombinera ett minskat antal kronor och ören\r\nmed en ökad social ambition. I denna rävsax sitter\r\ni dag många kommuner och landsting, tyvärr.</pre><pre>Vi ser att det som får vika undan är det nödvändiga\r\nförebyggande arbetet, motivationsarbetet och det\r\nmycket krävande arbete som behövs för de absolut\r\nsvagaste grupperna. Det vi ser i landsting och\r\nkommuner i dag, Ulla Orring, är ökande klyftor\r\nmellan fattig och rik, mellan dem som har makt och\r\nde som är maktlösa. Detta dokumenteras i\r\nutredning efter utredning. Det går inte att säga att\r\ndet inte är så, för det är så. Vi ser ett växande\r\nmissnöje hos stora grupper av människor som inte\r\nfår sina elementära behov tillfredsställda.</pre><pre>Vi hade en debatt för inte så länge sedan då\r\nsocialministern var med och jag tog upp de\r\nbostadslösas situation. Människor har inte tak över\r\nhuvudet i storstaden Stockholm år 1992, utan\r\nvälfärdsorganisationer och frivilliga får gå ut i\r\nannonskampanjer för att ragga pengar så att\r\nmänniskor kan få tak över huvudet, en tallrik soppa\r\noch en smörgås. Det tycker inte jag är att hålla\r\nmänniskovärdet särskilt högt.</pre><pre>I sina ekonomiska resonemang upprepar man om\r\noch om igen att marknadsekonomin är lösningen,\r\nsom om det skulle vara någon garant för demokrati\r\noch välfärd. Det är inte så. Det finns diktaturer som\r\nhar haft en marknadsekonomi som har blomstrat\r\noch som har haft en otrolig ekonomisk tillväxt. Men\r\ninte har det tillförsäkrat människor välfärd och\r\ndemokrati. Den kopplingen finns inte, Ulla Orring.\r\nEn planhushållning av den modell som de\r\nösteuropeiska länderna hade gav heller inte\r\nmänniskor välfärd och demokrati.</pre><pre>Men jag tror att vi måste vara överens om att en\r\nplanerad hushållning och en planerad ekonomi,\r\nsom tillvaratar resurser på bästa sätt och som inte är\r\ndestruktiv, är det som behövs för att alla människor\r\nskall få ett människovärde.</pre><pre>Anf. 14  ULLA ORRING (fp) replik:</pre><pre>Fru talman! Gudrun Schyman kritiserar i vanlig\r\nordning marknadsekonomin, och hon kritiserar\r\nfaktiskt också planekonomin och talar sig varm för\r\nen planerad ekonomi. En planerad\r\nmarknadsekonomi tycker jag är bra. Men för att\r\nman skall kunna fördela resurser, måste man också\r\nfå in inkomster. Det jag har erfarit efter att ha följt\r\nVänsterpartiets motioner under årens lopp är att\r\nman är mycket duktig på att dela ut de pengar som\r\ninte finns. Men när det har gällt att se till att det\r\nkommer in inkomster har man inte haft några\r\nlösningar.</pre><pre>Mitt parti vill slå vakt om den generella\r\nvälfärdspolitiken. Vi vill inte att människor skall\r\nligga ute på gator och sova och inte ha tak över\r\nhuvudet. Ett samhälle där sådant förekommer\r\ntycker jag får underbetyg. Därför måste man vidta\r\nde åtgärder vi talar om och fördela de pengar som\r\nfinns så att de räcker till för alla. Då måste man vara\r\nberedd på att de som är friska och kan sköta sig\r\nsjälva måste avstå solidariskt till dem som har det\r\nsämre. Det är det som regeringens politik handlar\r\nom för närvarande.</pre><pre>Jag tror inte att Gudrun Schyman är så obevandrad\r\nnär det gäller de ekonomiska termerna att hon inte\r\nkänner till att vår industri har gått mycket dåligt\r\nunder de senaste åren. Vi har inte fått in så mycket\r\ninkomster till staten. Det finns inte så mycket\r\npengar att fördela. Vi ärvde ett budgetunderskott\r\nav den förra regeringen. Då måste man sanera\r\nekonomin. Gudrun Schyman vet också att då det är\r\ntomt i hushållsbörsen finns det ingenting att dela ut.\r\nDet som man skall dela ut skall komma dem till\r\ngodo som behöver hjälpen. Detta är avsikten med\r\nregeringens politik, dvs. att hjälpa de\r\nhandikappade, sjuka och äldre. Det är mycket\r\nenkelt: då man inte har pengar har man ingenting\r\natt dela ut.</pre><pre>Anf. 15  GUDRUN SCHYMAN (v) replik:</pre><pre>Fru talman! Det är klart att om man inte har några\r\npengar alls har man ingenting att dela ut, men vi\r\nbefinner oss ju inte i den situationen, Ulla Orring.\r\nDet finns faktiskt en hel del pengar i det svenska\r\nsamhället, men pengarna fördelas inte rättvist.\r\nFramför allt fördelas de inte så, att människor får\r\nsina nödvändiga behov tillfredsställda.</pre><pre>Vi är överens om att det är ett underbetyg för den\r\nekonomiska politiken att människor inte har tak\r\növer huvudet i dag. Då måste man göra någonting\r\nåt problemet direkt. Jag tror inte att vi hjälper de\r\nbostadslösa i Stockholm genom indirekta åtgärder,\r\ngenom att underlätta för företagen. Man kan nog\r\nlösa problemet mycket enklare med direkta\r\nåtgärder.</pre><pre>Om vi är överens om en planerad ekonomi, Ulla\r\nOrring, tycker jag att det är mycket bra. Jag tror\r\nfaktiskt att det är någonting som behövs. Jag tror\r\ninte att er köpoch säljfilosofi utgör någon lösning\r\npå problemen, något som jag har talat om i tidigare\r\ninlägg. Ulla Orring ställde en intressant fråga: Är\r\ndet någon som tror att vi liberaler vill rusta ned den\r\nsociala välfärden? Jag kan säga att jag för min del\r\ninte tror att ni vill detta, men ni är i alla fall på god\r\nväg att göra det tillsammans med de andra partierna\r\ni den borgerliga regeringen. Vill ni inte göra det\r\nsom ni nu ändå gör, tycker jag att ni skall ta\r\nkonsekvenserna.</pre><pre>Anf. 16  ULLA ORRING (fp) replik:</pre><pre>Fru talman! Gudrun Schyman och jag kommer från\r\nolika kommuner. För min del kommer jag från\r\nnorra Sverige där vi alltid har känt stor solidaritet\r\ngentemot varandra.</pre><pre>Enligt de rapporter som jag har fått från våra\r\nkommuner i norr tar man ganska väl hand om de\r\nutslagna människorna. I min hemkommun, Umeå,\r\nbygger man nu med det stimulansbidrag som man\r\nhar fått t.ex. gruppbostäder för de äldre. Det finns\r\nvariationer i våra system. Vill man tillåta litet\r\nvalfrihet och släppa efter på de mest strikta reglerna\r\nsom bara innebär byråkrati och onödiga utgifter, är\r\njag mycket övertygad om att vi kommer att få en\r\nbra välfärd både för de utslagna människorna och\r\nför de gamla som ju är utsatta, liksom inte minst för\r\nde handikappade som vi betraktar som en\r\nprioriterad grupp. Självfallet måste vi ha en\r\nmarknadsekonomi som gör det möjligt för\r\nsamhället att få in pengar, så att det finns någonting\r\natt fördela.</pre><pre>Detta är den enkla grunden. Då det inte finns\r\npengar, finns det inte heller någonting att fördela.\r\nÄn en gång vill jag fråga Gudrun Schyman: På\r\nvilket sätt vill Vänsterpartiet bidra till inkomster för\r\nstaten?</pre><pre>Talmannen anmälde att Gudrun Schyman anhållit\r\natt till protokollet få antecknat att hon inte ägde\r\nrätt till ytterligare replik.</pre><pre>Ajournering</pre><pre>Kammaren beslöt kl. 14.24 på förslag av talmannen\r\natt ajournera förhandlingarna till kl. 14.30.</pre><pre>Återupptagna förhandlingar</pre><pre>Förhandlingarna återupptogs kl. 14.30.</pre><pre>5 §  Muntliga frågor till regeringen</pre><pre>Ubåtskränkningar</pre><pre>Anf. 17  INGVAR CARLSSON (s):</pre><pre>Fru talman! Jag är förvånad över att statsminister\r\nCarl Bildt är så ovillig att skapa största möjliga\r\nklarhet i eventuella sovjetiska kränkningar av\r\nsvenskt vatten. Varför denna tveksamhet? Vill\r\nregeringen ändå inte tillsätta en bred kommission,\r\nsom får i uppgift att gå igenom denna fråga och\r\nskapa största möjliga klarhet?</pre><pre>Anf. 18  Statsminister CARL BILDT (m):</pre><pre>Fru talman! Av denna regering har tagits\r\nbetydelsefulla initiativ för att skapa klarhet i denna\r\nfråga. Som jag redovisade till utrikesnämnden den\r\n5 februari har vi inlett tekniska professionella\r\nsamtal på militär nivå mellan företrädare för den\r\nsvenska och den sovjetiska/ryska marinen. En\r\nförsta sådan samtalsomgång ägde rum i Moskva\r\nden 28--29 januari. Den avrapporterades i\r\nutrikesnämnden den 5 februari. Jag svarade då\r\nockså på frågor, och jag utlovade fortsatt\r\ninformation. Vi diskuterade där också vilken\r\ninriktning dessa samtal skall ges från svensk sida i\r\nfortsättningen.</pre><pre>En andra samtalsomgång ägde rum i Moskva den\r\n13--15 april. Det är min avsikt att informera om\r\ndetta vid det kommande sammanträdet med\r\nutrikesnämnden.</pre><pre>Detta är betydelsefulla initiativ som, låt mig gärna\r\nsäga det, skulle ha tagits tidigare men som nu har\r\ntagits. De har mötts med ett positivt intresse från\r\nden ryska politiska demokratiska ledningens sida.\r\nJag är medveten om att denna känsla kanske inte\r\ndelas av varje del av den ryska apparaten.</pre><pre>Sedan vill jag påpeka att dessa samtal förs med\r\nutgångspunkt i de analyser och de bedömningar\r\nsom gjordes och de experter som anlitades av den\r\ndåvarande regeringen, som satt fram till oktober\r\n1991.</pre><pre>Anf. 19  INGVAR CARLSSON (s):</pre><pre>Fru talman! Det intressanta är att det genom\r\nomvälvningar i Sovjetunionen och i Ryssland har\r\nskapats nya möjligheter att åstadkomma en\r\nklarhet. Då är inte ubåtskränkningarna, att gå\r\nigenom detta material och driva detta arbete, en\r\nfråga för moderaterna i regeringskansliet. Det är en\r\nfråga som kräver ett bredare och större ansvar. Jag\r\nhar inte fått svar på min fråga, fru talman, varför\r\nman inte tillsätter en bred kommission som får delta\r\ni arbetet.</pre><pre>Anf. 20  Statsminister CARL BILDT (m):</pre><pre>Fru talman! Detta är en viktig fråga, och det är\r\ndärför som jag har tagit initiativen. Man sade att jag\r\nhar kritiserat den tidigare socialdemokratiska\r\nregeringen för en anmärkningsvärd passivitet och\r\nett anmärkningsvärt ointresse att ta upp denna\r\nviktiga fråga om ubåtskränkningar i våra vatten\r\nmed sovjetiska/ryska myndigheter i ljuset av den\r\nnya öppenheten. Nu har vi gjort detta. Jag har\r\navrapporterat det till utrikesnämnden. Jag var\r\nnågot förvånad när en av utrikesnämndens\r\nledamöter i ett offentligt uttalande sade att detta\r\ninte hade skett. Detta är en fråga för regeringen och\r\nför utrikesnämnden och skall fortsätta att vara det.</pre><pre>I den mån det finns behov av att ytterligare pröva\r\ndet svenska materialet skall vi göra det. Då skall vi\r\nlyssna på de förslag som kan finnas om hur detta\r\nkan ske. Men enligt min uppfattning är det på den\r\nsovjetiska/ryska sidan som det finns anledning att\r\neftersträva största möjliga öppenhet. Den största\r\nmöjliga öppenhet som vi vill ha från\r\nsovjetiska/ryska myndigheters sida tror jag att vi\r\ngradvis lyckas att dyrka upp. Ifall socialdemokratin\r\nnu, efter alla dessa år, är beredd att medverka till\r\nstörsta möjliga öppenhet och största möjliga\r\nkonkreta klarhet i denna fråga, hälsar jag det med\r\nmycket stor tillfredsställelse och mycket stor\r\ntacksamhet. Senkommet, Ingvar Carlsson, men\r\nvälkommet trots allt.</pre><pre>Anf. 21  INGVAR CARLSSON (s):</pre><pre>Fru talman! Nu kan inte Carl Bildt komma ifrån\r\ndagens fråga genom angrepp på gårdagen. Alla vet\r\natt omvälvningen i Ryssland och den nya regimen\r\nkom till efter tumultet, som ägde rum efter\r\nvalrörelsen. Nu gäller min fråga: Varför inte en\r\nbred kommission? Varför en liten grupp på tre\r\npersoner som skall sköta detta i regeringskansliet?\r\nJag har inte fått svar på denna grundläggande fråga.</pre><pre>Anf. 22  Statsminister CARL BILDT (m):</pre><pre>Fru talman! Det finns inte någon grupp på tre\r\npersoner i regeringskansliet som sköter denna\r\nfråga, såvitt jag vet. Det är samtal som förs i\r\nMoskva med företrädare för svenska militära\r\nmyndigheter, försvarsstaben, med företrädare för\r\nutrikesdepartementet, den svenska ambassaden\r\noch med företrädare för annan sakkunnig expertis.\r\nDet är samma experter, samma underlag och\r\nsamma analyser som fanns före oktober 1991.</pre><pre>Sedan är det en litet dålig undanflykt av Ingvar\r\nCarlsson att säga att det inte fanns anledning att ta\r\nupp detta med Moskva innan det blev en ny\r\nregering i Sverige. Enligt min mening har det\r\nfunnits goda skäl för socialdemokraterna att ta upp\r\ndenna fråga med Moskva långt tidigare. Ni hade\r\ninte behövt avvakta en ny regering i Sverige.</pre><pre>I den mån en ny kommission är påkallad skulle jag\r\ngärna vilja veta varför Ingvar Carlsson inte tillsatte\r\nen sådan när han hade möjlighet till det. Det är min\r\nförsta fråga. Min andra fråga är: Finns det\r\nnågonting nu som skulle förändra de bedömningar\r\nsom Ingvar Carlsson gjorde tidigare i detta\r\navseende?</pre><pre>Anf. 23  INGVAR CARLSSON (s):</pre><pre>Fru talman! Jag skulle gärna önska att jag var\r\nstatsminister och fick svara på frågor, för det skulle\r\ndå bli betydligt bättre svar dessutom.</pre><pre>Som statsminister tog jag upp dessa frågor, men då\r\nvar det fortfarande under den gamla sovjetiska\r\nregimen. Det är en ny regim nu, det är faktiskt Carl\r\nBildts skyldighet som statsminister att svara på\r\nfrågor. Varför inte tillsätta en kommission, varför\r\ndenna lilla grupp som vi alla vet arbetar med denna\r\nfråga? Det behövs en bredare kommission. Jag\r\nhoppas att jag i andra sammanhang kan få bättre\r\nsvar än i dag.</pre><pre>Anf. 24  Statsminister CARL BILDT (m):</pre><pre>Fru talman! I den mån det finns anledning att pröva\r\nhållbarheten i det svenska materialet skall vi göra\r\ndet. Jag ser ingen sådan anledning. Jag ser ingen\r\nanledning att förändra de bedömningar i denna\r\nfråga som gjordes bl.a. av den tidigare regeringen.</pre><pre>Vad gäller frågan om en kommission i Sverige är\r\nden inte avhängig av vilken regim som finns i\r\nMoskva. Jag kan konstatera att en sådan icke\r\ntillsattes tidigare. Kraven kommer plötsligt nu. Jag\r\nriktar kraven på öppenhet, klarhet och ärlighet i\r\ndenna fråga framför allt gentemot dem som tidigare\r\nstått för felaktigheter. De finns i Moskva.</pre><pre>Ubåtskränkningar</pre><pre>Anf. 25  STURE ERICSON (s):</pre><pre>Fru talman! Jag riktar mig till statsministern i\r\nsamma ämne. Står statsministern i alla delar fast vid\r\nden analys av ubåtskränkningarna som han gjorde\r\ni sitt inträdesanförande vid\r\nKrigsvetenskapsakademien i december 1990?</pre><pre>Anf. 26  Statsminister CARL BILDT (m):</pre><pre>Fru talman! Jag har inte haft anledning att\r\növerpröva frågan. Med all respekt för Sture Ericson\r\nhar han säkert studerat den med större\r\nuppmärksamhet än vad jag har gjort under senare\r\ntid.</pre><pre>Min analys var ett försök att teckna den historiska\r\nbakgrunden. Det finns nog saker som jag skulle\r\nvilja revidera, och som jag hoppas få anledning att\r\nrevidera, mot den historiska bakgrunden. Det finns\r\nnu förutsättningar för att vi skall kunna få fram nya\r\ninformationer från rysk sida, vilka kommer att\r\nföranleda vissa förändringar i olika delar. Men\r\ndessa informationer har vi ännu inte på bordet. Jag\r\nvill därför inte gå in i några detaljer just nu.</pre><pre>Vårdnadsbidrag</pre><pre>Anf. 27  GUDRUN SCHYMAN (v):</pre><pre>Fru talman! Vi har här just haft en socialpolitisk\r\ndebatt, som vi kommer att fortsätta med. Men\r\neftersom socialministern inte har varit\r\nnärvarande -- åtminstone inte när vi från\r\noppositionen talade -- och jag inte är säker på att\r\nhan kommer att vara kvar, vill jag passa på att ställa\r\nen fråga om vårdnadsbidraget till honom nu. Vi har\r\nnaturligtvis diskuterat den frågan, och vi från\r\noppositionen försöker att få något begrepp om hur\r\nvårdnadsbidraget skall konstrueras, hur stort det\r\nskall vara, när det skall införas osv. Jag tycker att\r\ndet vore väldigt bra med några klarlägganden i den\r\nhär frågan.</pre><pre>När kommer vårdnadsbidraget och hur skall det\r\nfinansieras?</pre><pre>Anf. 28  Socialminister BENGT WESTERBERG\r\n(fp):</pre><pre>Fru talman! I den kompletteringsproposition som\r\npresenteras i morgon kommer vi att ge besked om\r\natt vi till hösten skall återkomma till riksdagen med\r\nett förslag om vårdnadsbidrag. Hur\r\nvårdnadsbidraget kommer att se ut och hur det skall\r\nfinansieras är vi ännu inte klara över. Men så snart\r\nvi vet det, skall jag lämna besked.</pre><pre>Husläkare</pre><pre>Anf 29  JOHAN BROHULT (nyd):</pre><pre>Fru talman! Eftersom det är socialutskottets dag\r\nvill jag fortsätta att fråga socialministern. Min fråga\r\ngäller husläkarreformen.</pre><pre>Det finns många olika bollar och modeller i luften.\r\nEn modell har beskrivits av Läkarförbundet, en\r\nannan modell finns publicerad och\r\nsocialdepartementet håller på att skriva ihop sig om\r\nytterligare ett förslag.</pre><pre>Om det blir modellen som går ut på att detta skall\r\nfinansieras via vårdcentralerna, finns det en\r\nfarhåga för att pengarna tar slut och för att man\r\nskulle vara mindre benägen att skriva remisser på\r\nspecialisvård för dem som så skulle behöva. Därför\r\nskulle jag vilja veta om det kommer att finnas\r\nnågon försäkring, så att alla medborgare alltid\r\nkommer att ha rätt till att söka specialistvård,\r\noavsett vilken typ av husläkarsystem som kommer\r\natt implementeras.</pre><pre>Anf. 30  Socialminister BENGT WESTERBERG\r\n(fp):</pre><pre>Fru talman! Jag utgår ifrån att den fråga som Johan\r\nBrohult ställde handlar om ifall en husläkare inte\r\nhar tillräckligt med resurser för att betala alla typer\r\nav operationer eller ingrepp som kan behövas för\r\nhans eller hennes patienter. Då är svaret att någon\r\nform av försäkring eller möjlighet till offentliga\r\ningrepp utöver det som en husläkare kan göra\r\nmåste naturligtvis finnas i ett husläkarsystem.</pre><pre>Båtregistret</pre><pre>Anf. 31  BENGT HARDING OLSON (fp):</pre><pre>Fru talman! Jag vill ställa en fråga om båtregister.\r\nDen berör både kommunikationsministern och\r\njustitieministern.</pre><pre>Inom kommunikationsdepartementet överväger\r\nman till glädje för några att avskaffa det nuvarande\r\nbåtregistret, men detta har också framkallat kritik\r\nfrån många andra håll, t.ex. från försäkringsbolag,\r\nriksskatteverket och rikspolisstyrelsen.</pre><pre>Mina frågor till kommunikationsministern blir då:\r\nKommer ett avskaffande av båtregistret att ske?\r\nOm så är fallet, är man då beredd att pröva en\r\nprivat lösning, t.ex. i linje med den som\r\nStöldskyddsföreningen har skisserat?</pre><pre>Båtregistret är ju inte bara en\r\nkommunikationsfråga, utan det är faktiskt också en\r\nkriminalpolitisk fråga. Vilken uppfattning har\r\njustitieministern om båtregistrets vara eller icke\r\nvara?</pre><pre>Anf. 32  Kommunikationsminister MATS ODELL\r\n(kds):</pre><pre>Fru talman! Jag kan glädja Bengt Harding Olson\r\nmed att det under maj månad kommer en\r\nproposition i den här frågan. Propositionen går i\r\nkorthet ut på att den nuvarande lagen avskaffas.\r\nDet kommer att bli en frivillig lösning. Vi har fört\r\nförhandlingar med olika intressenter. Det finns ett\r\nmycket stort intresse för att tillskapa ett frivilligt\r\nregister. Vi tror att alla de som har vägrat att gå in\r\ni det obligatoriska registret nu skall få en chans att\r\nvara med i ett frivilligt register.</pre><pre>Anf. 33  Justitieminister GUN HELLSVIK (m):</pre><pre>Fru talman! Båtregistret är väl i och för sig inte en\r\nfråga för justitiedepartementet. Jag är ändå beredd\r\natt svara på Bengt Harding Olsons fråga, trots att\r\njag är övertygad om att han vet mitt svar.</pre><pre>Min principiella uppfattning är att Sverige icke skall\r\nbygga upp register med uppgifter om ännu icke\r\nbrottsmisstänkta. Därför har jag svårt att se att det\r\nfinns skäl att behålla ett båtregister bara för att\r\nnågon av båtägarna i framtiden kan bli kriminell.</pre><pre>Generaldirektörernas anställningsvillkor</pre><pre>Anf. 34  CHRIS HEISTER (m):</pre><pre>Fru talman! Jag har en fråga till statsministern.\r\nVilka förpliktelser anser sig regeringen ha\r\ngentemot generaldirektörer och andra högre chefer\r\nsom friställs i samband med att statlig verksamhet\r\nupphör?</pre><pre>Min fråga föranleds av den senaste tidens\r\ntidningsuppgifter om en generaldirektör och hans\r\nkrav på den svenska staten.</pre><pre>Anf. 35  Statsminister CARL BILDT (m):</pre><pre>Fru talman! Svaret på den frågan är att jag i detalj\r\ninte vet vilka förpliktelser vi har, men det är väl de\r\nnormala förpliktelser som följer av ett avtal.\r\nGeneraldirektörsförordnanden är i och för sig\r\ntidsbegränsade till i allmänhet sex år. Jag tror inte\r\natt det föreligger några speciella skyldigheter\r\nutöver dem som ligger i att ett förordnande kan gå\r\nut och inte behöver förnyas. Jag måste dock ärligt\r\nmedge att jag inte känner till detaljerna i de\r\navtalskonstruktioner som kan föreligga på denna\r\npunkt.</pre><pre>Högervågen</pre><pre>Anf. 36  WIDAR ANDERSSON (s):</pre><pre>Fru talman! Jag har en fråga till statsministern. Jag\r\nläste i Svenska Dagbladet att statsministern anser\r\natt vänstervågen äntligen -- från statsministerns\r\nsynpunkt sett -- har ersatts av något slags högervåg.\r\nI denna högervåg ingick resultatet av det nyligen\r\nhållna brittiska valet.</pre><pre>I senaste numret av Newsweek uttryckte sig\r\nMargaret Thatcher något annorlunda om\r\nvalresultatet. Hon t.o.m. kallade John Majors\r\nregering för någonting som mer liknar socialism än\r\nthatcherism, i synnerhet i vad avser\r\nindustripolitiken. Hon riktade sig särskilt mot den\r\nnytillträdde industriministern Heseltine.</pre><pre>Eftersom industri- och näringsfrågor är några av de\r\nviktigaste politiska frågorna här i Sverige, och vi\r\nfrån oppositionen har haft anledning att rikta kritik\r\nmot hur hur regeringen för den politiken, vill jag\r\nställa två frågor till statsministern: Anser\r\nstatsministern att den svenska regeringen för en\r\npolitik som ligger mer åt det majorska hållet eller\r\nåt det thatcheristiska hållet? Om herr Bildt menar\r\natt man ligger mer åt det majorska hållet, undrar\r\njag vem som är den svenska regeringens Heseltine.</pre><pre>Anf. 37  Statsminister CARL BILDT (m):</pre><pre>Fru talman! Det är litet besvärande med de korta\r\nbetänketiderna. Det här behöver man grunna på.</pre><pre>Till att börja med har jag inte läst vad fru Thatcher\r\nhar skrivit i Newsweek -- man har mycket att läsa i\r\ndessa dagar. Det är ju inte Europas bäst bevarade\r\nhemlighet att de politiska och personliga\r\nrelationerna mellan Margaret Thatcher och\r\nMichael Heseltine inte är direkt idealiska. Den ene\r\navsatte liksom den andre, och fru Thatcher tyckte\r\ninte att det var något vidare bra agerat av herr\r\nHeseltine. Detta sagt som bakgrund.</pre><pre>När det för övrigt gäller åt vilket håll den svenska\r\nregeringens politik lutar, så lutar den betänkligt åt\r\ndet svenska hållet.</pre><pre>Kontroll av livsmedel</pre><pre>Anf. 38  BIRGITTA CARLSSON (c):</pre><pre>Fru talman! Jag har en fråga till\r\njordbruksministern. I en av dagens tidningar finns\r\ndet en artikel om utländsk mat. Livsmedelsverkets\r\ngeneraldirektör uttalar att det inte är något fel på\r\nutländsk mat. Han säger att det drivs en\r\norganiserad kampanj mot import av livsmedel, och\r\natt det inte går att med fakta styrka påståendet om\r\natt det är hälsofarligt med utländsk mat.</pre><pre>Samtidigt reagerar vi i Sverige mycket starkt mot de\r\nförhållanden som råder inom djurhållningen i\r\nandra länder. Vi är också för en bättre märkning av\r\nlivsmedel i Sverige. Hur ser jordbruksministern på\r\ndenna fråga?</pre><pre>Anf. 39  Jordbruksminister KARL ERIK\r\nOLSSON (c):</pre><pre>Fru talman! Jag tror ungefär som generaldirektören\r\ni livsmedelsverket att det inte är hälsovådligt att äta\r\nutländsk mat. För övrigt lägger jag mig inte i den\r\ndebatten.</pre><pre>Jag tror dessutom att det är viktigt att konstatera att\r\ndet i fråga om livsmedel inte bara är det som man\r\nkan få fram vid analyser som man skall bedöma,\r\noch det är det som livsmedelsverket sysslar med,\r\nutan det finns även en etisk sida av det, t.ex. frågan\r\nom djurskydd och frågan om miljöhänsyn. På dessa\r\npunkter har vi i Sverige kommit längre än vad man\r\nhar gjort i många andra länder. Det bör vi vara\r\nstolta över och ta vara på för framtiden.</pre><pre>Barnomsorg</pre><pre>Anf. 40  EVA ZETTERBERG (v):</pre><pre>Fru talman! Jag har en fråga till Carl Bildt. Den\r\ngäller den av Bengt Westerberg i olika artiklar\r\naviserade lagen om rätten till barnomsorg. Jag\r\nvälkomnar det förslaget från socialministern. Jag\r\nundrar när regeringen tänker lägga fram en\r\nproposition för riksdagen i denna fråga.</pre><pre>Anf. 41  Statsminister CARL BILDT (m):</pre><pre>Fru talman! Om jag inte är felunderrättad, och det\r\när jag inte, har Bengt Westerberg informerat\r\nriksdagen om detta vid ett flertal olika tillfällen.\r\nDet är självklart att det som Bengt Westerberg har\r\nframfört är regeringens uppfattning.</pre><pre>Slaktdjurstransport</pre><pre>Anf. 42  BENGT KRONBLAD (s):</pre><pre>Fru talman! Jag vill ställa en fråga till\r\njordbruksministern. Under den senaste tiden har\r\ndet framkommit att jordbrukare från södra Sverige\r\noch Mellansverige genom att transportera djur till\r\nNorrland har kunnat få flera tusen kronor per djur\r\nfrån Norrlandsstödet. Hur ser ministern på detta\r\nhandlingssätt, och vilka åtgärder avser ministern att\r\nvidta för att omöjliggöra sådant i framtiden?</pre><pre>Anf. 43  Jordbruksminister KARL ERIK\r\nOLSSON (c):</pre><pre>Fru talman! Detta är olagliga handlingar som\r\nstrider mot de bestämmelser som vi har. Sådana\r\nhandlingar måste naturligtvis beivras på alla sätt\r\nsom är möjliga. För närvarande ser\r\njordbruksverket över denna fråga.</pre><pre>Det bör emellertid poängteras att en del av de\r\ntransporter som har gått norröver har skett utan att\r\nNorrlandsstöd har utgått. Men det har förekommit\r\nfusk, det är alldeles uppenbart, och det försöker vi\r\nkomma till rätta med. Det är mycket viktigt för\r\nförtroendet för Norrlandsjordbruket och\r\njordbrukspolitiken för Norrland att något sådant\r\ninte får förekomma.</pre><pre>Inter rail-kortet</pre><pre>Anf. 44  NILS T. SVENSSON (s):</pre><pre>Fru talman! Jag vill ställa en fråga till\r\nkommunikationsministern. Många ungdomar\r\nförbereder nu sommarens tågluffande med Inter\r\nrail-kort, vilket är mycket populärt.</pre><pre>Man har under senare tid kunnat läsa att kortet\r\nmöter motstånd från vissa sydeuropeiska länders\r\njärnvägsbolag. Det finns därför risk för att detta\r\nfina system kan brytas upp. På vilket sätt tänker\r\nkommunikationsministern agera politiskt i denna\r\nfråga, t.ex. vid kontakter med de berörda ländernas\r\nregeringar, för att rädda detta fina system?</pre><pre>Anf. 45  Kommunikationsminister MATS ODELL\r\n(kds):</pre><pre>Fru talman! Jag har svarat på frågor om detta\r\ntidigare här i kammaren, och jag kan gärna upprepa\r\natt detta är en fråga som handläggs av statens\r\njärnvägar.</pre><pre>SJ har inom ramen för UIC agerat mycket kraftfullt\r\nför att Inter rail-kortet skall bevaras. Jag tror att det\r\när den riktiga kanalen att driva detta ärende framåt.\r\nDet är naturligtvis också bra att det förekommer\r\npåtryckningar på politisk nivå. Vi har ännu inte\r\ngenomfört några sådana, men jag är inte\r\nfrämmande för att ta upp den typen av resonemang\r\nnär jag framöver träffar mina kolleger i andra\r\nländer.</pre><pre>Anf. 46  NILS T. SVENSSON (s):</pre><pre>Fru talman! Det var just det senaste som\r\nkommunikationsministern sade som jag var ute\r\nefter, dvs. på vilket sätt han politiskt tänker agera\r\nvid kontakter med andra länders regeringar. Det är\r\nnaturligtvis korrekt att det är järnvägsbolaget som\r\nhar ansvaret, men det är ju i allra högsta grad en\r\npolitisk fråga.</pre><pre>Anf. 47  Kommunikationsminister MATS ODELL\r\n(kds):</pre><pre>Fru talman! Jag har ingen särskild agenda för hur\r\njag skall agera i denna fråga. Men det är en fråga\r\nsom ligger mig och svenska folket, och särskilt\r\nsvenska ungdomar, mycket varmt om hjärtat. Jag\r\nkan försäkra att vid de kontakter som jag har med\r\nmina kolleger utomlands skall jag ta upp denna\r\nfråga.</pre><pre>Dödsstraff</pre><pre>Anf. 48  HANS GÖRAN FRANCK (s):</pre><pre>Fru talman! Dödsdomen mot Robert Harris och\r\nverkställandet av den väckte starka reaktioner både\r\ni USA och i Sverige. Eftersom jag anser att frågan\r\när mycket viktig vill jag ställa den till statsministern.\r\nVilka initiativ överväger regeringen för att\r\nytterligare verka för avskaffandet av dödsstraffet, i\r\nbåde krigs-  och fredstid? Jag tänker då särskilt på\r\nvad som kan göras i FN, ESK och vid de bilaterala\r\nsamtal som kan förekomma inte minst från\r\nstatsministerns sida. Jag tycker att denna fråga nu\r\när så viktig att den bör komma upp på högsta nivå.</pre><pre>Vid årsskiftet satt inte mindre än 2 547 människor i\r\ndödscell i USA, och vi har mycket oroande\r\nrapporter exempelvis från Ryssland och Kina, för\r\natt inte tala om en rad andra länder.</pre><pre>Anf. 49  Statsminister CARL BILDT (m):</pre><pre>Fru talman! Vad vi tycker från svensk sida i denna\r\nfråga är väl känt, och vi har agerat i olika\r\ninternationella fora i denna fråga under många år.</pre><pre>Låt mig sedan, när det gäller konkreta initiativ som\r\nhar tagits under den senaste tiden, säga att jag efter\r\npåstötningar från Amnesty International -- jag var\r\ninte så svårpåverkad i den delen -- tagit upp frågan\r\nom dödsstraffets framtid i de samtal som jag har\r\nhaft med företrädare för de tre baltiska länderna.\r\nDe har ju i allt väsentligt övertagit en gammal\r\nsovjetisk-rysk strafflag som är tämligen frikostig,\r\nom jag uttrycker saken försiktigt, med att utdela\r\ndödsstraff. Jag har påpekat för dem att med den\r\neuropeiska och nordiska humanistiska rätts- och\r\nmänniskosyn som vi har är detta något som inte bör\r\nförekomma i modern strafflagstiftning. Jag tror att\r\ndet har lett till att denna fråga nu kommer att\r\nprövas med större allvar än vad den kanske annars\r\nskulle ha gjort när de nu har att utforma sina nya\r\nstrafflagstiftningar.</pre><pre>Personalkontroll</pre><pre>Anf. 50  INGELA MÅRTENSSON (fp):</pre><pre>Fru talman! Jag vill ställa en fråga till\r\njustitieministern om personalkontrollen, som ju\r\nhar kritiserats. Det har gjorts en utredning, och\r\nman har kommit fram till ett lagförslag som har\r\nremissbehandlats. Vi har väntat länge på detta\r\nförslag. Varför har det dröjt så länge, och när\r\nkommer en proposition att läggas fram för\r\nriksdagen?</pre><pre>Anf. 51  Justitieminister GUN HELLSVIK (m):</pre><pre>Fru talman! Frågan om personalkontrollen har,\r\nsom Ingela Mårtensson vet, i vissa delar varit\r\nkontroversiell. När en ny regering har tillträtt\r\nmåste det självfallet föras diskussioner innan ett\r\nförslag kan läggas fram. Om jag i förväg hade vetat\r\natt denna fråga skulle ställas, skulle jag ha tagit\r\nreda på hur långt vi har kommit. Men jag kan alltså\r\ninte direkt säga när propositionen kommer att\r\nläggas fram.</pre><pre>Dödsstraffet i USA</pre><pre>Anf. 52  PIERRE SCHORI (s):</pre><pre>Fru talman! Jag vill gärna haka på den fråga som\r\nHans Göran Franck ställde till statsministern. Jag\r\nhar hört från statsministern att hans inflytande på\r\nde baltiska regeringarna är stort i denna fråga. Men\r\ndet är ungefär 200 gånger fler dödsstraff som hotar\r\ni USA. Därför undrar jag om statsministern är\r\nberedd att ta ett initiativ även gentemot USA:s\r\nregering direkt och på EG-nivå.</pre><pre>Anf. 53  Statsminister CARL BILDT (m):</pre><pre>Fru talman! Dödsdomar är såvitt jag förstår\r\naktuella i ganska stor omfattning i Förenta staterna,\r\ni Ryssland, där ett aktuellt fall är föremål för\r\nmycket mediauppmärksamhet, och i icke\r\noväsentlig omfattning i Kina. Jag tycker att detta\r\nföranleder initiativ från svensk sida. Mitt svar är\r\nalltså ja.</pre><pre>Fri företagsamhet</pre><pre>Anf. 54  ANNIKA ÅHNBERG (v):</pre><pre>Fru talman! Socialministern har skickat ut\r\nbroschyrer och uppmaningar till de anställda inom\r\noffentlig barnomsorg om att de skall starta eget och\r\ndärigenom få mer makt och inflytande över sina\r\narbeten. Jag förutsätter att detta är ett led i en\r\nstrategi som gäller alla anställda i landet. Jag undrar\r\nnär regeringen kommer att gå vidare och föreslå\r\nåtgärder för de anställda inom det privata\r\nnäringslivet, t.ex. på stora företag som Volvo och\r\nScania, för att öka deras makt och inflytande över\r\nsin arbetssituation.</pre><pre>Jag ställer denna fråga till statsministern.</pre><pre></pre><pre>Anf. 55  Statsminister CARL BILDT (m):</pre><pre>Fru talman! Vi bedriver en omfattande verksamhet\r\nför att uppmuntra till nyföretagande, och detta\r\noavsett om det är ett nyföretagande av sådana som\r\ntidigare var verksamma i den offentliga sektorn\r\neller i den privata sektorn.</pre><pre>Det finns en omfattande verksamhet när det gäller\r\ns.k. avknoppningsföretag i det privata näringslivet\r\nt.ex. från Volvo och andra företag. I den mån vi kan\r\ngöra mer för att uppmuntra detta är vi självfallet\r\nberedda att göra detta. Små- och\r\nnyföretagsamheten ligger denna regering mycket\r\nvarmt om hjärtat.</pre><pre>Inlandsbanan</pre><pre>Anf. 56  RUNE THORÉN (c):</pre><pre>Fru talman! Min fråga är till\r\nkommunikationsminister Mats Odell. När kan\r\nriksdagen förvänta sig en proposition om\r\nInlandsbanan?</pre><pre>Anf. 57  Kommunikationsminister MATS ODELL\r\n(kds):</pre><pre>Fru talman! Under maj månad.</pre><pre>Karantänbestämmelser</pre><pre>Anf. 58  LAHJA EXNER (s):</pre><pre>Fru talman! Min fråga riktar sig till\r\njordbruksminister Karl Erik Olsson. Finland\r\nbetraktas sedan den 9 april 1988 som ett land där\r\nrabiessmitta finns. Det innebär att levande djur inte\r\nfår införas från Finland till Sverige utan\r\ninförseltillstånd och fyra månaders karantän.</pre><pre>Detta innbär mycket stora problem för människor\r\nsom t.ex. vill semestra i Finland, bl.a. den stora\r\nsverigefinska befolkningen som också vill föra med\r\nsig sina sällskapsdjur. Min fråga är: Är regeringen\r\nberedd att ta några initiativ för att upphäva detta\r\nbeslut?</pre><pre>Anf. 59  Jordbruksminister KARL ERIK\r\nOLSSON (c):</pre><pre>Fru talman! Bestämmelsen om karantän finns ju\r\ndärför att vi i Sverige har ett bättre hälsotillstånd\r\nnär det gäller rabies än i de flesta andra länder. Man\r\nkan dock se att situationen i de nordiska länderna,\r\ndvs. t.ex. Norge och Finland, inte så mycket\r\navviker från situationen i Sverige.</pre><pre>Jag har hört denna synpunkt tidigare. Vi har så här\r\nlångt inte vidtagit några åtgärder. Men jag är i och\r\nför sig beredd att överväga om det finns möjlighet\r\natt lätta på bestämmelserna mellan de nordiska\r\nländerna.</pre><pre>Anf. 60  LAHJA EXNER (s):</pre><pre>Fru talman! Hälsotillståndet i vårt östra grannland\r\navrapporteras månadsvis till WHO. Det var i\r\nfebruari 1989 som man hittade det senaste fallet av\r\nrabies i Finland. Det borde kanske vara på tiden att\r\nlätta på bestämmelsen.</pre><pre>Anf. 61  Jordbruksminister KARL ERIK\r\nOLSSON (c):</pre><pre>Fru talman! Jag har inte mycket att tillägga.\r\nTillståndet i de nordiska länderna är bra, något som\r\nskulle kunna göra det möjligt att ändra på detta.</pre><pre>Kriminalpolitik</pre><pre>Anf. 62  HANS LINDBLAD (fp):</pre><pre>Fru talman! Jag vill ställa en fråga till statsministern\r\nom brottsförebyggande verksamhet, vanligtvis är\r\ndet ju justitieministern som har att svara.</pre><pre>När man ser till verkligheten upptäcker man vid\r\n14--15-årsåldern om brottslighet förekommer eller\r\ninte. Den väsentliga insatsen skall alltså ske på\r\nskolans och socialtjänstens område.</pre><pre>Jag vill ställa en principiell fråga till statsministern.\r\nNär en fråga täcker tre eller fyra departement, bör\r\nden då inte behandlas tillsammas av dessa under\r\nstatsministern? Det är en felsyn när man tror att det\r\när polisen som sköter detta.</pre><pre>Anf. 63  Statsminister CARL BILDT (m):</pre><pre>Fru talman! När det gäller den typ av frågor som\r\ngriper över flera departement eller arbetsområden\r\nsker det normalt en samordning av insatserna. Jag\r\nhar absolut inga invändningar emot det synsätt som\r\nHans Lindblad företräder. Jag ser gärna att jag själv\r\nkan uppfattas som en företrädare för detta synsätt.\r\nÄr det något som kan göras administrativt för att\r\nmarkera detta ytterligare skall detta prövas med\r\nden allra yttersta av välvilja.</pre><pre>Kobidrag</pre><pre>Anf. 64  LENA KLEVENÅS (s):</pre><pre>Fru talman! Jag har en fråga till\r\njordbruksministern. I år är det sista året som det\r\ns.k. kobidraget utgår. Vad kommer att hända med\r\nersättningen till bönderna nästa år?</pre><pre>Anf. 65  Jordbruksminister KARL ERIK\r\nOLSSON (c):</pre><pre>Fru talman! Det kan jag inte svara på nu. Vi får\r\nrapporter om vad som händer i GATT-\r\nförhandlingarna, och de har varit nedslående. Det\r\nsenaste finns omnämnt i Financial Times i dag där\r\ndet refereras att samtalen mellan Bush och Delors i\r\ngår i Washington gav en viss ljusning. Mycket av\r\nvad som händer framöver är avhängigt av hur långt\r\nman kommer i de internationella överläggningarna,\r\nframför allt inom GATT. Därefter får vi ta ställning\r\ntill hur vi skall hantera stödet till jordbruket i\r\nframtiden</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 15.05 på förslag av talmannen\r\natt ajournera förhandlingarna under två minuter.</pre><pre>Återupptagna förhandlingar</pre><pre>Förhandlingarna återupptogs kl. 15.07.</pre><pre>6 §  (forts. från 4 §)Socialpolitik -- inriktning och\r\nanslag(forts. SoU15)</pre><pre>Anf. 66  BO HOLMBERG (s) replik:</pre><pre>Fru talman! Före frågestunden var Ulla Orring putt\r\npå mig och socialdemokratin för att vi hade kritiska\r\nskrivningar i vårt social- och sjukvårdspolitiska\r\nalternativ. Ulla Orring säger att vi som liberaler har\r\nhjälp till att bygga upp välfärdssamhället. Jag skulle\r\nvilja lägga till att socialliberalerna har gjort detta.</pre><pre>Men Ulla Orring, det är mer oro som kommer till\r\nuttryck i vårt alternati, oro över att man skall föra\r\nin marknadskrafter på alla områden. Låt mig\r\nkonkretisera.</pre><pre>Socialutskottet var för en tid sedan på besök hos\r\nSystembolaget. Där förde vi en diskussion om för-\r\noch nackdelar med att inför ett EG-medlemskap\r\nbehålla ett monopol. Vi är oroliga för de krafter\r\ninom Moderata samlingspartiet som öppet talar för\r\natt slå sönder detta. Vi tror inte att det leder till en\r\nbra alkoholpolitik.</pre><pre>Ett annat område där vi har varit överens gäller att\r\nanvända skatterna för att hålla nere den totala\r\nalkoholkonsumtionen. Det förs nu diskussioner på\r\nhögerkanten om att nu inte längre använda detta.\r\nDet är vi oroliga för.</pre><pre>Dan Andersson, som är LO-ekonom, har räknat\r\nihop vad de förslag som regeringen och olika\r\nregeringsföreträdare har lagt fram innebär. Han har\r\nkommit fram till att man vill göra skattesänkningar\r\ni storleksordningen 30--35 miljarder kronor. Då är\r\nvi oroliga för att vi inte skall kunna fullfölja\r\nsocialpolitiken.</pre><pre>I dag är jag orolig för att regeringen under 1994--95\r\nskall fullfölja de besparingar gentemot\r\nkommunerna som Bengt Westerberg -- som jag\r\nställde en fråga till tidigare -- sade var orealistiska.\r\nSten Svensson har tydligen en annan uppfattning.\r\nDet är dessa saker, Ulla Orring, som vi är oroliga\r\nför. Vi är inte oroliga för socialliberalismen.</pre><pre>Anf. 67  ULLA ORRING (fp) replik:</pre><pre>Fru talman! Precis som jag sade i mitt anförande,\r\ntycker jag att de socialdemokratiska\r\nreservationerna, och även motionerna, är mycket\r\nkritiska till marknadsekonomin. Bl.a. står det att\r\nvälfärdsmålen inte kan uppnås på grund av den\r\nsvåra situation som regeringens politik skapat. Det\r\när ju inte regeringens politik som har skapat den\r\nsvåra situationen, utan den fanns ju redan innan\r\nden borgerliga regeringen tillträdde. Vad den\r\nborgerliga regeringen och de borgerliga\r\nledamöterna i socialutskottet nu gör, är att försöka\r\nvisa på nya möjligheter, chanser och alternativ att\r\ndriva hälso- och sjukvårdspolitik.</pre><pre>Det är inte bara i Stockholm som det finns\r\nkvartersakuter, det finns även på andra ställen. Där\r\ntar läkare ansvar för ett speciellt område, och\r\nvården sker i privat regi. Jag har faktiskt varit med\r\ni sjukvården så länge att jag har sett avigsidorna av\r\nden stora byråkrati som finns i sjukvården. Jag vill\r\nerinra Bo Holmberg om vad ni själva skriver i er\r\nmotion om besöket på thoraxkliniken i Umeå. Där\r\nhar man gjort framsteg genom att bl.a. ändra\r\npersonalsammansättningen och effektivisera\r\nvården.</pre><pre>Det är detta som man skall se i den generella\r\nvälfärdspolitik som vi nu vill föra. Vi visar på olika\r\nalternativ. Vi kan skapa en bättre social service\r\ngenom att lägga ut en hel del av verksamheten på\r\nentreprenad. Vi kan bedriva den billigare och mer\r\neffektivt.</pre><pre>När det gäller det lilla dagiset i Balsjö i Bjurholm\r\nser de att de får lägre driftskostnader nu, än med ett\r\nstelt och byråkratiskt system.</pre><pre>Jag vet att vi har många gemensamma värderingar\r\nnär det gäller den socialpolitiska inriktningen, men\r\njag tycker att Socialdemokraterna har varit inne på\r\nett fullständigt felaktigt spår med ett stelt system,\r\nsom inte har tillåtit alternativa lösningar. Jag kan\r\nsärskilt peka på sådant som att man inte har\r\nupplåtit de offentliga lokaler som ändå har stått\r\ntomma till sjukgymnaster, när det inte har funnits\r\nmöjligheter att tillsätta tjänsterna.</pre><pre>Anf. 68  BO HOLMBERG (s) replik:</pre><pre>Fru talman! Jag vet att det tillhör politikens\r\nspelregler att måla ut fienden så tydligt att man har\r\nen ordentlig pricktavla att sikta mot. Jag tycker att\r\nUlla Orring håller sig med tendenser att tillskriva\r\nsocialdemokratin attityder och inställningar som vi\r\nfaktiskt inte har.</pre><pre>Låt mig ta upp förslaget om lex Pysslingen. Vi ville\r\nha kvalitetssäkring och inte för stora differenser på\r\navgifter. Vi hade olika mål. Om de kunde uppfyllas\r\nhade vi ingenting emot att man upphävde lex\r\nPysslingen.</pre><pre>Ulla Orring säger att vi inte tycker om etik och\r\nkristendom. Visst gör vi det. Vi har kritiserat\r\nregeringen för att man inte skiljer mellan etik och\r\nreligion. Det är en annan sak.</pre><pre>Till sist, Ulla Orring, är vi litet oroliga för\r\nsocialliberalismen. Vi tror inte att den skall finnas i\r\nskuggan av alltför högervridna moderater. Vi tror\r\natt socialliberalismen trivs bäst om den får jobba\r\nihop med andra krafter. Därav kommer sig vår oro\r\noch våra avvikande meningar i förhållande till en\r\ndel oroande inslag i regeringens politik.</pre><pre>Anf. 69  ULLA ORRING (fp) replik:</pre><pre>Fru talman! När det gäller lex Pysslingen och\r\nkvaliteten vet vi ju att vi har instrument att följa\r\nupp och se till att verksamheten står under offentlig\r\nkontroll. Det finns ju både socialtjänstlagen och\r\nandra föreskrifter från socialstyrelsen.\r\nSocialtjänstkommittén har också fått i uppdrag att\r\nse över detta med tillstånd och tillsynsfrågor. Det\r\när ganska klart att de faror som Bo Holmberg ger\r\nuttryck för är överdrivna.</pre><pre>Om vi nu talar om överdrifter är det faktiskt mycket\r\nsom är onödigt när det gäller överdrifter i det\r\nsamhälle som många socialdemokrater målar ut\r\nskall komma med en borgerlig politik. Allt som\r\nkommer från Socialdemokraterna är inte heller så\r\nvitt.</pre><pre>Jag kan passa på att replikera det som Bo\r\nHolmberg tog upp om prioriteringen av de nyfödda\r\nbarnen. Jag har varit med i ett landsting i\r\nVästerbotten där det fanns ett\r\nsjukvårdslandstingsråd som bestämt ville sätta\r\ngränser för hur mycket man skulle ta hand om de\r\nhär barnen. Ingen av oss kan svära sig fri från dessa\r\növerdrifter.</pre><pre>Jag tycker att det är viktigt att vi i socialutskottet\r\nsamlar oss kring en generell välfärdspolitik och ser\r\nsanningen i vitögat, ser att om ekonomin var i\r\nbalans kunde vi kanske åstadkomma ett bättre\r\nsamhälle. Med de alternativ som vi kan erbjuda kan\r\nden här verksamheten också drivas på ett kanske\r\nbåde billigare och mer effektivt sätt. Det gäller\r\nvalfrihet, olika projekt och verksamhet i enskild\r\nregi. Vi skall inte blunda för dessa fakta.</pre><pre>Anf. 70  TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.\r\n(forts.)</pre><pre>Beslut om uppskjuten votering</pre><pre>På förslag av talmannen medgav kammaren att de\r\närenden som hann debatteras färdigt under\r\nåterstoden av dagens sammanträde skulle företas\r\ntill avgörande vid morgondagens arbetsplenum.</pre><pre>6 §  (forts.) Socialpolitik -- inriktning och anslag\r\n(forts. SoU15)</pre><pre>Anf. 71  ROSA ÖSTH (c):</pre><pre>Fru talman! Alla tidigare talare har nämnt\r\ndebattordningen. Jag vill understryka det som Sten\r\nSvensson och Ulla Orring har sagt tidigare,\r\nnämligen att vi faktiskt var överens i utskottet om\r\natt vi i den här stora övergripande debatten skulle\r\nlåta alla partiföreträdare komma till tals. Om man\r\nmenar något med sitt sociala patos måste\r\nnaturligtvis den inställningen gälla ända fram till\r\nkammaren.</pre><pre>Centern har genom alla år varit initiativtagare och\r\npådrivande i arbetet för att ge alla människor en\r\nsocial och ekonomisk grundtrygghet. Vi kommer\r\natt fortsätta att spela den rollen. Det viktigaste är\r\nnaturligtvis att det finns grundläggande\r\nförutsättningar för liv över hela landet och att det\r\nfinns arbetstillfällen. Det är ett framträdande drag\r\ni den här regeringen att det är arbetslinjen som skall\r\ngälla. Alla antydningar om något annat är inte\r\nseriösa, Bo Holmberg.</pre><pre>Enligt vår uppfattning skall det samhälleliga stödet\r\nverka så litet styrande som möjligt för individen. Vi\r\ni riksdagen skall alltså inte säga: ''Om du lever så\r\neller så, om du väljer den barnomsorgen till dina\r\nbarn eller den boendeformen som äldre, kan du få\r\nett ekonomiskt stöd, men annars inte.'' Om man\r\nhanterar frågan på det sättet, sätter man sig över\r\nden enskilda människans rätt att råda över sitt liv.</pre><pre>Samhällets stöd skall verka ekonomiskt\r\nutjämnande och bidra till att människor får\r\nlikvärdiga möjligheter att utvecklas som individer\r\noch att inrätta sitt liv efter eget val och egna\r\nförutsättningar. Det skall självfallet gälla\r\noberoende av vilken bostadsort man har.</pre><pre>Ett exempel på vad vi i Centern menar med\r\ngrundtrygghet är vårt förslag till en rejäl\r\ngrundpension, men det kommer att diskuteras\r\nsenare här i kammaren.</pre><pre>Ett annat exempel är våra förslag i familjepolitiken.\r\nEtt stöd till barnfamiljerna måste utgå från barnens\r\nbehov. Alla barn kostar kläder, mat osv. Därför har\r\nvi ett barnbidrag som utgår lika till alla barn. Alla\r\nsmå barn har också behov av omsorg, men här finns\r\nen brist i logiken. Alla får inte del av det här\r\nsamhällets barnomsorgsstöd, bara de som har fått\r\nen plats genom kommunens försorg.</pre><pre>Att på det sättet frånta familjer rätten att välja ger\r\ninte en riktig grundtrygghet, enligt vår uppfattning.\r\nDet är därför som det är så viktigt att steg för steg,\r\nprecis som det sägs i regeringens proposition,\r\nutveckla ett stöd som utgår lika för alla barn. Det\r\nhär kommer Roland Larsson senare att närmare\r\nberöra.</pre><pre>Det har under lång tid funnits en enighet i Sveriges\r\nriksdag om att det skall vara ett gemensamt\r\nbetalningsansvar för de viktigaste insatserna inom\r\nvård och omsorg, som vi närmast skall diskutera här\r\ni dag. Det har däremot alltid funnits delade\r\nmeningar om hur den offentliga sektorn skall se ut\r\noch hur stor den skall vara.</pre><pre>Under många år fanns det hos många, inte minst\r\nhos socialdemokraterna, en övertro på offentliga\r\nvårdgivare. Det var nära nog så att det på många\r\nområden uppstod en monopolsituation, som inte\r\nledde till vare sig ifrågasättande eller nytänkande.\r\nDet blev litet av kejsarens nya kläder över det hela.</pre><pre>Jag minns t.ex. den rekommendation som kom\r\nnågon gång på 70-talet om att alla daghem borde\r\nförses med en stor lekhall, därför att alla barn där\r\nskulle kunna göra sig av med sitt energiöverskott.\r\nEftersom det då fortfarande var ganska gott om\r\npengar i kommunerna, tog man till sig det\r\nargumentet, och så byggde man egentligen\r\nomotiverat stora hus, som också var omotiverat\r\ndyra. Jag tycker att dessa lekhallar kan ses som en\r\nsymbol för vad som skedde inom den offentliga\r\nverksamheten under ganska många år.</pre><pre>Så småningom, alldeles för sent, insåg de flesta att\r\nden offentliga sektorn var för dyr, att man måste\r\nbromsa kostnadsutvecklingen. Jag minns mycket\r\nväl när det i mitten på 80-talet för första gången\r\nkom till uttryck i en socialdemokratisk\r\nbudgetproposition, där Kjell-Olof Feldt talade om\r\natt det inte var möjligt att fortsätta som tidigare\r\nutan att en ökning av offentlig service måste ske\r\ngenom effektivisering och rationaliseringar. Det\r\nvar många som studsade vid den läsningen, Bo\r\nHolmberg.</pre><pre>Även om den socialdemokratiska regeringen inte\r\nhade kraft att på allvar ta itu med den nödvändiga\r\nstrukturförändringen, fanns dock insikten om det\r\nhär behovet ända fram till valdagen i höstas. Sedan\r\nhar Socialdemokraterna valt att drabbas av någon\r\nform av minnesförlust eller vad det kan vara.</pre><pre>Den omprövning som man nu är inne på, inte minst\r\nnär det gäller sjukvården, är naturligtvis inte enkel.\r\nDet handlar ju om att hitta den minsta\r\ngemensamma nämnaren för vad som kan\r\nåstadkommas till en lägre kostnad och vad som är\r\nförenligt med kraven på god och ändamålsenlig\r\nvård och omsorg. Det finns förstås gränser för hur\r\nlångt man kan gå när det gäller att öka\r\neffektiviteten utan att det går ut över det mänskliga\r\nomhändertagandet.</pre><pre>Om det finns anledning att rikta kritik mot delar av\r\nden offentliga sektorn, så är det inte särskilt\r\nändamålsenligt att gå till ytterligheter heller i det\r\navseendet. Det har förekommit, det vill jag gärna\r\nunderstryka. Ibland har det nästan liknat en\r\nhetskampanj som, även om det inte var avsikten,\r\nhar uppfattats som kritik mot den personal som\r\nvanligtvis utför sina arbetsuppgifter på ett helt\r\noklanderligt sätt.</pre><pre>Från centerns sida har vi aldrig dömt ut offentlig\r\nverksamhet, men vi dömer ut synsättet att\r\noffentliga producenter är de enda givna. Vi vill\r\ngärna se offentliga och privata vårdgivare arbeta\r\nsida vid sida, där man kan ta till vara vars och ens\r\nstarka sidor på ett mycket bättre sätt än hittills. Då\r\nskulle man också kunna skapa en stimulerande\r\nkonkurrens som driver utvecklingen framåt, både\r\nvårdmässigt och i ekonomiskt hänseende.</pre><pre>Vi är inte särskilt duktiga i Sverige på att mäta\r\nkvalitet och effektivitet. Där måste vi bli mycket\r\nbättre. Att hitta bra värdemätare hör till de\r\ngrannlaga och mycket svåra uppgifter som väntar\r\noss framöver, där det mycket kommer att handla\r\nom prioriteringar.</pre><pre>Till effektivitetssträvandena hör att förkorta både\r\nväntetider och vårdtider, att bl.a. komma bort från\r\nlånga operationsköer. Det finns ju både mänskliga\r\noch samhälleliga vinster att göra där.</pre><pre>Men det får inte ske på bekostnad av det tysta och\r\ntålmodiga lidandet. Jag tänker exempelvis på de\r\nreumatiskt sjuka. Det rör sig om en mycket stor\r\ngrupp människor som i många fall har mycket\r\nsmärtsamma och nedbrytande sjukdomsformer\r\nmen där förloppet utåt sett inte är så dramatiskt och\r\ninte så uppmärksammat.</pre><pre>''Tänk, om vi fick lika mycket pengar som HIV-\r\nforskningen'', sade docent Bo Ringertz i en\r\ntidningsintervju, ''då skulle vi snart kunna hitta\r\nnyckeln till det lås som vi redan har.'' Det är klart\r\natt vi kan fråga: Hur länge har vi egentligen råd att\r\navstå från en sådan möjlighet?</pre><pre>Vi har den stora och växande gruppen äldre, med\r\nalla de sjukdomstillstånd som är vanliga vid hög\r\nålder. Hur mäter man effektiviteten i vård av gamla\r\nsom aldrig kan bli friska och kanske aldrig kan\r\nåtergå till ett eget boende? När är de egentligen\r\n''klinikfärdiga'', och vart och till vilken vård- eller\r\nboendeform skickas de då?</pre><pre>Det här är frågor som är högaktuella och som\r\nkommer att vara det under de närmaste åren. Jag\r\nmenar att det finns stor anledning för oss i\r\nriksdagen att noga följa utfallet av ÄDEL-\r\nreformen.</pre><pre>Jag skall nämna ett område till som kräver särskilt\r\nhänsynstagande, och det gäller de psykiskt sjuka. I\r\npsykiatriutredningen säger man sig nu ha upptäckt\r\nhur illa beställt det är på det området och hur dåligt\r\nmånga mår. Och det är förvisso sant.</pre><pre>Det har under ett antal år funnits mycket höga\r\nambitioner att förkorta vårdtiderna på de\r\npsykiatriska vårdavdelningarna, och man har\r\nmycket radikalt minskat antalet platser inom\r\nslutenvården. Snabbheten i den här utvecklingen\r\nhar till stor del berott på den starka opinion som\r\nfunnits och som krävt att psykiskt sjuka människor\r\nskall vistas ute i samhället och få den vård de\r\nbehöver i öppen verksamhet.</pre><pre>Men i väldigt många fall har man inte alls klarat av\r\natt göra de insatser och ge de kringresurser som\r\nbehövs för att det skall vara ett försvarbart\r\nalternativ till sjukhusvård, och det har gett de här\r\nmänniskorna en otroligt utsatt situation. Jag har i\r\nannat sammanhang stött på många av de fallen.</pre><pre>Fru talman! Från årsskiftet har vi en ny\r\npsykiatrilagstiftning som bl.a. syftar till att\r\nytterligare minska antalet platser inom den\r\npsykiatriska vården. När den frågan behandlades i\r\nriksdagen, hade vi från centern invändningar på ett\r\nantal punkter. Vi framhöll bl.a. att tidpunkten för\r\nen ny lag var illa vald. Vi menade att\r\npsykiatriutredningens slutsatser borde ha\r\navvaktats. Vi hade nämligen tämligen klart för oss\r\nvilka förhållanden som skulle bli uppenbara för\r\nutredarna och menade att dessa förhållanden först\r\noch främst borde ha beaktats. Mer bråttom än så\r\nvar det inte med en ny lagstiftning.</pre><pre>Som jag redan har antytt, är vi från centern mycket\r\nskeptiska till att det är möjligt att enbart genom\r\neffektivisering klara ett ökat behov av vård med\r\nbibehållen hög kvalitet, med ökade krav på snabb\r\nbehandling och utan att stora patientgrupper skjuts\r\ni bakgrunden. Filosofin att sjukvården aldrig\r\nbehöver mer resurser har vi inte anammat. Det har\r\nuppenbarligen inte regeringen gjort heller, att\r\ndöma av skrivningen i propositionen.</pre><pre>Att det finns vinster att göra, om man samordnar\r\nolika myndigheters verksamheter, kan vi nog utgå\r\nifrån. Det är därför bra att man snart skall inleda\r\nförsöksverksamhet med samordning mellan\r\nsjukvården och socialförsäkringen.</pre><pre>Det är ytterst befogat, vill jag säga, med det\r\nhelhetsgrepp som regeringen tar genom att tillsätta\r\ndels den utredning som skall se på sjukvårdens\r\nframtida behov och hur finansieringen skall ske,\r\ndels den utredning som tidigare har nämnts här och\r\nsom gäller prioriteringar i vården.</pre><pre>Jag har goda förhoppningar, fru talman, att de\r\nfrågor som jag närmast har belyst, alltså\r\nförhållandena för grupper som inte har kommit till\r\ntals så mycket i debatten, kommer att beaktas\r\ngenom regeringens politik. Det sägs nämligen i\r\npropositionen att regeringen kommer att utveckla\r\nvälfärdspolitiken så att speciellt de mest utsatta\r\nmänniskornas och gruppernas livssituation\r\nförbättras. Man nämner särskilt utsatta barn,\r\nhandikappade, gamla och sjuka, som skulle kunna\r\nfå sin situation förbättrad genom politiska beslut.</pre><pre>Vården är det område som de allra flesta vuxna\r\nmänniskor anger som viktigast och som måste få en\r\nväsentlig del av våra samlade resurser. Jag har\r\ndärför valt att i huvudsak hålla mig till de frågorna\r\noch avstått från att gå in på andra viktiga områden\r\nsom också behandlas i betänkandet.</pre><pre>Jag vill, fru talman, yrka bifall till utskottets\r\nhemställan i dess helhet.</pre><pre>Anf. 72  BO HOLMBERG (s) replik:</pre><pre>Fru talman! Rosa Östh minns om inte sin barndom\r\nså åtminstone 70-talet och de resonemang som\r\nfördes då. Det är klart att man kan förflytta sig 20 år\r\ntillbaka i tiden och ha roligt åt åsikter som då fanns.</pre><pre>Man kan hoppa ännu längre tillbaka i tiden och läsa\r\ni riksdagstrycket om vad adel, präster, borgare och\r\nbönder tyckte om att införa demokrati i Sverige och\r\nvilket elände det skulle bli om man tillskrev alla\r\nmänniskor lika värde. Så vi kan alltid hålla på och\r\ndividera kring åsikter som kommit till uttryck under\r\nolika tider.</pre><pre>Men jag minns också, Rosa Östh. Jag började i\r\npolitiken i landstinget i Västernorrland på 70-talet.\r\nEfter besök i Danmark och under intryck av den\r\nkritik som framfördes mot de långvårdssjukhus\r\nsom fanns och som var ungefär som små\r\nakutsjukhus tog sig socialdemokraterna för att\r\nföreslå byggande av lokala sjukhem med eget\r\nrum -- hör och häpna! Vi blev ensamma om att\r\ndriva den frågan. Centern tyckte att det var alldeles\r\nknäppt, likaså folkpartiet och andra. Så det har\r\nfunnits nyanser i förhållningssättet till den\r\noffentliga sektorn.</pre><pre>Till slut vill jag säga att jag har svårt att se vad som\r\när centerns profil i social- och sjukvårdspolitiken.\r\nJag kan se den när det gäller vårdnadsbidrag, men\r\ni övrigt har jag mycket svårt att veta var någonstans\r\ncentern kommer att sätta ner foten. Kommer man\r\nt.ex. att acceptera finansplanens hårda\r\nnedskärningar gentemot kommunerna med 10-15\r\nmiljarder för åren 1994 och 1995? Det vet vi inte.</pre><pre>Rosa Östh talar om valfrihet. Skall den valfriheten\r\nockså få gälla för kommunerna, dvs. att vi inte\r\nförlänger skattestoppet när det går ut, så att\r\nkommunerna blir myndigförklarade och själva får\r\nbesluta om sin skattesats?</pre><pre>Anf. 73  ROSA ÖSTH (c) replik:</pre><pre>Fru talman! Jag kan förstå att Bo Holmberg inte är\r\nså intresserad av att vi gör djupdykningar i\r\nhistorien. Vad jag ville belysa med exemplen från\r\n70-talet och framöver var att det faktiskt har skett\r\nen utveckling också inom socialdemokratin. Det är\r\ndå en liten eloge till Bo Holmberg i det här fallet.</pre><pre>Det sändes ett alldeles utmärkt radioprogram\r\nunder påsken där det mycket tydligt påvisades att\r\ndet var den socialdemokratiska regeringen som\r\ninledde förändringen i politiken här i Sverige. Man\r\ngick ifrån det traditionella svenska mönstret, som\r\ndet har talats om tidigare här i dag, och inledde\r\nprocessen att minska den offentliga sektorns andel\r\nav BNP.</pre><pre>Det som är så betecknande för\r\nsocialdemokraternas sätt att föra debatten i dag är\r\njust att de drar ett glömskans täcke över allt det som\r\nhar varit så sent som fram till hösten 1991 och i dag\r\ntalar om katastrofer, helt nedbrytande företeelser\r\netc.</pre><pre>Jag undrar var man hamnar, om det inte blir\r\ninflation i det här sammanhanget. Vad skulle hända\r\nden dag vi råkar ut för en katastrof i ordets egentiga\r\nmening, när man nu har tömt ut alla möjligheter att\r\nanvända det begreppet?</pre><pre>Anf. 74  BO HOLMBERG (s) replik:</pre><pre>Fru talman! Vi talar inte om katastrof, men vi har\r\nuttryckt stark oro på några punkter. Kanske skulle\r\nRosa Östh kunna stilla min oro på en punkt.</pre><pre>Avsikten är nu att ta ifrån kommunerna 7,5\r\nmiljarder 1993, ytterligare 10-15 miljarder 1994 och\r\nsedan ytterligare 10-15 miljarder 1995. Känner\r\nRosa Östh ingen oro över hur vi skall klara\r\näldreäldretillväxten, hur vi skall klara de gamla och\r\nsjuka, i ett läge när kommunerna brandskattas på\r\nså väldigt mycket pengar?</pre><pre>Anf. 75  ROSA ÖSTH (c) replik:</pre><pre>Fru talman! Jag har länge känt en oro. Den\r\ninträdde redan under förra regeringsperioden, när\r\njag såg att det gick alldeles för sakta att ta itu med\r\nde nödvändiga strukturförändringarna. Det var\r\nockså då man inledde indragningarna från\r\nkommuner och landsting. Vi hade invändningar\r\nmot det då. Jag kan hålla med om att detta inte\r\nkommer att vara någon enkel process. Men det är\r\nfrågor som vi kommer att kunna återkomma till den\r\ndag vi har en proposition på bordet att ta ställning\r\ntill. Det har vi inte i dag.</pre><pre>Jag tyckte att jag ganska tydligt klargjorde att vi för\r\ncenterns räkning kommer att fortsätta att verka för\r\nden grundtrygghet som vi tycker är viktig i\r\nsamhället och för att den skall gälla över hela\r\nlandet, och inte bara i storstad. Vi kommer att\r\nverka för att framför allt de grupper som är mest\r\nutsatta skall prioriteras.</pre><pre>Anf. 76  JERZY EINHORN (kds):</pre><pre>Fru talman! Jag vill inleda med att säga att jag\r\nställer mig bakom socialutskottets betänkande och\r\ndärmed bakom regeringens anslagsförslag och de\r\nförslag till lagändringar som läggs fram i\r\npropositionen. Jag är trots detta oerhört tacksam\r\nför att vi har den debattordning som\r\ntalmanskonferensen har accepterat och som ger\r\nmig tillfälle att en gång per år litet mera utförligt ta\r\nupp de frågor som har motiverat mig att gå in i\r\nriksdagen,</pre><pre>Jag tänker i mitt anförande ta upp långsiktiga frågor\r\noch långsiktiga aspekter. Jag vill ta upp historiken\r\nbakom dagens situation som vi här diskuterar.</pre><pre>Jag måste bestämt bestrida att dagens situation\r\ninom vården och omsorgen är resultatet av den\r\nnuvarande regeringens agerande under de senaste\r\n6,5 månaderna. Så är inte fallet. Dagens situation\r\när resultatet av de senaste tio årens och egentligen\r\nflera decenniers handlande. Det mesta har faktiskt\r\nockså skett i stor politisk enighet.</pre><pre>Sverige upplevde en lycklig period av sex\r\ndecennier, då vi byggde upp vår välfärd och hade en\r\närlig vilja att skapa ett gemensamt folkhem för alla.\r\nDet skulle omfatta även de svagaste. Ambitionen\r\nvar att välfärden skulle vara heltäckande. Den\r\nskulle omfatta pensioner, utbildning, barnomsorg,\r\nföräldraledighet och lagstadgad semester. Den\r\nskulle omfatta subventionering av boende,\r\nsamfärdsmedel, studiecirklar, idrottsorganisationer\r\noch mycket annat -- utjämning av inkomster samt\r\nvård och omsorg för oss alla.</pre><pre>För att bygga upp den välfärden har under dessa 60\r\når skatten ökat från 7 % till nära 60 % av\r\nbruttonationalprodukten. Ekonomerna hävdar\r\nsamfällt att skatten knappast kan höjas ytterligare,\r\nåtminstone inte särskilt mycket. Sannolikt måste\r\ntyvärr skatten minska, för att vi inte skall ställas\r\nutanför den marknad som kommer att byggas upp\r\ngemensamt av allt fler europeiska länder. Den\r\nkommer att byggas upp oberoende av om vi tycker\r\nom det. Det kan vi inte påverka.</pre><pre>I detta läge måste vi spara. Det är en realitet. Och\r\nvad är det vi har dragit in på under de senaste tio\r\nåren?</pre><pre>Fru talman! Jag har arbetat inom vår sjukvård i 38\r\når. Jag kunde följa hur vi byggde upp den med en\r\närlig ambition att erbjuda alla bra vård: unga och\r\ngamla, tillfälligt och långvarigt sjuka, de som kunde\r\noch de som inte kunde återgå till förvärvsarbete.\r\nJag var stolt över att få arbeta inom vår sjukvård.</pre><pre>Sedan kom en vändning. Den har inte kommit i\r\noktober 1991. Den kom ganska exakt 1982. Till att\r\nbörja med var den välgörande. Vi var tidigare inte\r\nkostnadsmedvetna. Vi lärde oss att rationalisera\r\noch effektivisera. Om man läser OECD-rapporter\r\nser man att OECD:s experter säger att vi här i\r\nSverige under de senaste åren har genomfört unikt\r\nomfattande rationaliseringar inom vården, bl.a.\r\ngenom en unik förkortning av medelvårdtiden.\r\nMen när detta inte räckte, började försämringar för\r\npatienterna. Jag tvingades från 1986 att dagligen\r\nskicka hem patienter i uppenbart behov av\r\nsjukhusvård, till en hemsjukvård som långtifrån\r\nalltid fungerade. Jag delar Bo Holmbergs oro för\r\nsituationen på Radiumhemmet.</pre><pre>1983 antog riksdagen den gällande hälso- och\r\nsjukvårdslagen: bra vård på lika villkor för alla.\r\nSamtidigt, för tio år sedan, började riksdagen dra\r\nin resurser som var förutsättningen för lagens\r\nförverkligande. Det gjordes i stor politisk enighet.</pre><pre>Låt oss titta på historien. Sedan 1982 har vår\r\nriksdag dragit in över 34 miljarder från landstingens\r\noch kommunernas årliga resursutrymme, dvs.\r\nfrämst från vården, omsorgen och skolan. I\r\nStockholm motsvarar statens indragningar fem\r\nskattekronor. Under dessa år brandskattades\r\nlandstingens och kommunernas resurser. Jag delar\r\nden uppfattningen. Reserverna tömdes.</pre><pre>Den gällande hälso- och sjukvårdslagen framstår i\r\ndag som ganska förljugen, åtminstone för mig. Om\r\nvi inte kan leva upp till den, skall vi avskaffa den.</pre><pre>Föregående talare har tagit upp prioriteringar. Låt\r\nmig säga något om situationen i dag, när vi inte har\r\nnågra riktlinjer för prioriteringar. Vi har en till\r\nsynes prioriteringslös sjukvård. De enda\r\nprioriteringar som görs för närvarande är de\r\nmedicinska, eftersom vi inte har några andra\r\nriktlinjer. Den ena ytterligheten, som prioriteras\r\nhögst, är kortvarig vård som leder till full hälsa och\r\nhelst återgång till förvärvsarbete. Den andra\r\nytterligheten, som är lägst prioriterad, är långvarig\r\nvård som inte kan leda till återgång till full hälsa och\r\nabsolut inte till förvärvsarbete. Detta är den\r\noglamorösa vården av de svårt och långvarigt sjuka,\r\nvården av de mycket gamla.</pre><pre>Mina vänner, den vården är också viktig. Den är\r\nmycket viktig. Vi skall inte behöva brytas ner i\r\nonödan när vi blir svårt och långvarigt sjuka, när vi\r\nblir mycket gamla och i behov av hjälp för att ta oss\r\nfram till toaletten, för att ta en promenad, klä på\r\noss, för att ta oss fram från sängen till en stol.</pre><pre>Det är ingen som vill ha den utvecklingen. I varje\r\nopinionsundersökning kommer vården som etta\r\neller tvåa när det gäller vilka av samhällets insatser\r\nsom är de viktigaste. Det är mycket få partier som\r\nhade den så högt på sina listor.</pre><pre>Varför har det blivit så, trots att vi inte vill det? Vi\r\nhar intresseorganisationer som slår vakt om alla\r\nvåra förmåner inom välfärden. Om vi, av nöden\r\ntvungna, överväger att öka boendekostnaderna,\r\nläser man dagen efter i dagstidningar och hör på\r\nradio och ser i TV hur mycket kostnaden skall öka\r\nför en barnfamilj som bor i en fyrarumslägenhet.\r\nMan får veta hur många pensionärer som skall få\r\ngå från sina villor. Vi har en hyresgästförening, en\r\nvillaägarnas förening, en skattebetalarnas förening,\r\nen aktieägarnas förening och vi har facket, som slår\r\nvakt om våra förmåner -- så länge vi är friska. Vi\r\nhar bilägarnas förening. När man skulle införa\r\nbiltullar i Stockholm, något som skulle behövas,\r\nhotade bilisterna med att bilda ett politiskt parti. Vi\r\nhar inga biltullar i Stockholm.</pre><pre>Det finns inte, och kommer inte att finnas någon\r\nintresseorganisation för de svårt och långvarigt\r\nsjuka, för de mycket gamla. De kan inte ta sig från\r\nsängen fram till toaletten, och de kan absolut inte\r\nta sig fram till ett föreningsmöte. De kan inte\r\norganisera sig och gemensamt försvara sin rätt. De\r\nkan inte anställa någon som påminner oss om de\r\nlöften som riksdagen har gett våra gamla. De kan\r\ninte påminna oss att staten avkrävde dem världens\r\nhögsta skatter och höga avgifter och försäkrade att\r\nde inte behövde teckna försäkring i ett privat bolag,\r\nsom man gjorde i andra länder. De kan inte anställa\r\nnågon som kan tydliggöra för oss i riksdagen deras\r\nproblem, deras oro för framtiden, deras förnedring\r\nnär de ligger hungriga, i kiss och bajs i sina sängar.\r\nDet är inte helt ovanligt i dag.</pre><pre>Här i riksdagen uppvaktas vi ständigt, personligen,\r\nper telefon, skriftligen av otaliga\r\nintresseorganisationer. Jag är djupt imponerad av\r\nhur välorganiserat det är. Men de svårt och\r\nlångvarigt sjuka, de mycket gamla, kan inte och\r\nkommer inte att kunna organisera sig, anställa\r\nekonomer, ombudsmän och duktiga\r\npressekreterare. Det är därför ingen uppvaktar oss\r\nhär i riksdagen för att föra deras talan.</pre><pre>Men trots att ingen för deras talan är det vår\r\nskyldighet, vår heliga skyldighet här i riksdagen att\r\nförsvara deras rättigheter. För vem skall annars\r\ngöra det?</pre><pre>Det är de, och inga andra än de, som är de svagaste\r\ni dag i vårt samhälle. Jag undrar om inte de har\r\nstörre rätt än någon annan. Jag tycker inte att vi bör\r\nställa ut några nya löften till någon grupp förrän vi\r\nhar levt upp till riksdagens gamla löften till våra\r\ngamla.</pre><pre>För ett år sedan, före valet, genomfördes en\r\nomfattande SIFO-undersökning. 3 % av den\r\nsvenska befolkningen är mycket nöjd med vården\r\noch omsorgen om gamla. Mest missnöjda är de som\r\nhar kommit i kontakt med omsorgen som patienter,\r\nanhöriga eller som personal. De mest kritiska var\r\nundersköterskorna, för de är närmast patienten. Är\r\ndet den välfärden vi talar så högt om och som vi vill\r\nslå vakt om?</pre><pre>Det är de som i dag är 80 år, och inga andra, som\r\nbyggde upp vår välfärd och möjliggjorde alla våra\r\nförmåner, som samhället så rikligt och fint erbjuder\r\noss. Jag tycker att det är bra att vi har råd med nära\r\n40 miljarder till bostadssubventioner och världens\r\nstörsta bostadsyta per capita. Jag tycker att det är\r\nunderbart att vi har 18 månaders föräldraledighet.\r\nDet är utmärkt att vi har fem veckor och två dagars\r\nlagstadgad semester. Det vore bra om vi kunde ha\r\nsex veckors semester. Det är bra att vi fortfarande\r\nhar nästan full kostnadsersättning vid sjukdom, att\r\nkostnaden för sjukskrivning och\r\nförtidspensionering kan öka med 8 miljarder om\r\nåret. Jag tycker att det är bra att vi har en\r\narbetsskadeförsäkring som kunde sjudubblas,\r\nalltså öka med 700 % på åtta år.</pre><pre>Det är bra att vi har statligt garanterade studielån\r\noch att vi har råd med 23 miljarder till studiecirklar,\r\nfolkrörelser och idrottsorganisationer. Men jag vill\r\npåminna kammaren om de förmåner som våra\r\ngamla hade. De som i dag är 80 år, vilka förmåner\r\nhade de när de byggde upp vår välfärd och\r\nmöjliggjorde alla våra förmåner?</pre><pre>De hade 48 timmars arbetsvecka. I bästa fall hade\r\nde en ledig veckodag. De hade två veckors\r\nlagstadgad semester. De äldsta har haft en vecka.\r\nVissa hade sjukersättning, andra hade det inte. För\r\nhela befolkningen motsvarade sjukersättningen i\r\ngenomsnitt 12 % av inkomsten. Det fanns inga\r\nbarnbidrag. Det fanns en ganska låg, behovsprövad\r\nmoderskapspenning som man fick ansöka om, men\r\ninte säkert fick. Det fanns ingen i lag garanterad\r\nföräldraledighet och nästan inga\r\nbostadssubventioner. Det fanns inga statligt\r\ngaranterade studielån.</pre><pre>Jag tycker att det är utmärkt att vi har råd med alla\r\nvåra förmåner, så länge vi är friska. Men då skall vi\r\nockså ha råd med bra vård av och omsorg om våra\r\ngamla.</pre><pre>Det talas så fint om solidaritet här i kammaren. Jag\r\nundrar om den omfattar våra gamla?</pre><pre>Jag tycker att det är utmärkt att vi har råd med 270\r\nmiljarder i olika former av transfereringar. Det är\r\nkanske mera, men det här är den siffra jag har\r\nkunnat få fram. Men förutsättningen för att vi skall\r\nkunna slå vakt om de gamla bör vara att vi har råd\r\nmed mer än de 90 miljarder som sjukvården i dag\r\nkostar -- om det visar sig att våra gamla behöver\r\nden.</pre><pre>Under 1990-talet kommer antalet 80-åringar att\r\nöka med 28 % och 85-åringar med över 40 %. Vi\r\nmåste skapa beredskap för detta. Jag uppskattar\r\nmycket att den nuvarande regeringen har tillsatt två\r\nutredningar. Jag tycker inte att vi skall tala så\r\nnedlåtande om dessa två utredningar som det görs\r\nhär i kammaren.</pre><pre>För första gången sedan 1950-talet, då utredningen\r\nom regionsjukvård genomfördes, gör en regering\r\nett försök att få ett helhetsgrepp om hela\r\nproblemet. Jag uppskattar att det i direktiven ingår\r\natt ta fram prognoser över behoven inom\r\nsjukvården fram till år 2000. Jag delar inte de\r\npessimistiska tongångar som kommit fram tidigare\r\nom möjligheterna för dessa två utredningar att\r\npåverka framtida sjukvård.</pre><pre>Anf. 77  GUDRUN SCHYMAN (v) replik:</pre><pre>Fru talman! Jag delar den historiebeskrivning som\r\nJerzy Einhorn gör om utvecklingen sedan\r\ndecennier och framför allt de senaste tio åren med\r\nständiga indragningar till staten från kommmuner\r\noch landsting. Jag tror också att siffran 34 miljarder\r\ninte alls är överdriven.</pre><pre>Det här en politik som tyvärr har fått pågå väldigt\r\nlänge och som Vänsterpartiet kraftigt har\r\nopponerat emot i kammaren under säkert minst tio\r\nårs tid.</pre><pre>Jag delar också den oro och omsorg som Jerzy\r\nEinhorn visar de mycket gamla och de svårt sjuka.\r\nJag är också medveten om att de inte har några\r\nstarka företrädare -- även om de redan innan kds\r\nkom i riksdagen visst har haft politiska företrädare.</pre><pre>Tycker Jerzy Einhorn att den politik som fördes\r\ntidigare med brandskattningar av kommuner och\r\nlandsting var felaktig? Det är en politik som har\r\nresulterat i att vi i dag står ganska tomhänta när det\r\ngäller möjligheterna att låta våra gamla och svårt\r\nsjuka få en värdig ålderdom.</pre><pre>Tycker Jerzy Einhorn att det är lätt eller svårt att\r\ndelta i en regering som planerar de närmast\r\nkommande åren ytterligare stora indragningar från\r\nkommuner och landsting? Som jag förstår kommer\r\ndetta att i ännu högre grad medverka till att den\r\nutveckling vi har sett kommer att fortsätta och\r\nytterligare försvåra för kommuner och landsting att\r\nleva upp till de ambitioner som Jerzy Einhorn har.\r\nDet skulle vara intressant att få veta.</pre><pre>Jag tycker att det var ett intressant resonemang om\r\natt det inte går att höja skatterna på grund av det\r\nnärmande som en majoritet här i riksdagen vill att\r\nSverige skall göra till den europeiska unionen. Vad\r\njag vet kommer Europeiska unionen inte att lägga\r\nsig i om vi i Sverige ändrar på löneskatter och\r\nliknande. Det är alltså inte givet. Det finns politiska\r\nbeslut kvar att fatta i riksdagen om den ekonomiska\r\npolitiken.</pre><pre>Tror Jerzy Einhorn att det kommer att finnas en\r\npolitisk majoritet för att höja vissa skatter, t.ex.\r\nskärpa progressiviteten i inkomstbeskattningen, för\r\natt på det sättet få pengar till vården av de mycket\r\ngamla och svårt sjuka? I så fall tror jag att vi skulle\r\nkunna vara överens om en sådan politik.</pre><pre>Anf. 78  JERZY EINHORN (kds) replik:</pre><pre>Fru talman! Jag är tacksam för frågorna från\r\nGudrun Schyman.</pre><pre>Jag beklagar de politiska realiteter som tvingar oss\r\natt fortsätta med de tidigare regeringarnas politik.\r\nJag har försökt att beskriva de politiska realiteter\r\nsom ligger bakom detta, och jag har försökt att\r\nbeskriva varför den politiska situationen tvingar oss\r\ntill detta liksom tidigare regeringar.</pre><pre>Jag uppskattar att regeringen samtidigt gör ett\r\nförsök att få ett helhetsgrepp om hela situationen --\r\nsom det har talats så hånfullt om här -- just genom\r\natt tillsätta dessa två utredningar. Jag har lättare att\r\nleva med situationen, när jag vet att det görs ett\r\nförsök att få ett helhetsgrepp.</pre><pre>Sedan har vi Europa. Om vi kunde påverka att\r\nVästeuropa går ihop i en gemensam marknad,\r\nskulle vi ha underlag för en saklig diskussion. Men\r\nom vi inte anpassar oss och helst går in i den\r\ngemensamma marknaden -- vilket jag hoppas att vi\r\nkommer att göra -- kommer Sverige att bli ett litet\r\nland i marginalen. Det mesta av Sveriges handel går\r\ntill de länder som i dag förenas inom EG. Det är\r\nockså en politisk realitet.</pre><pre>Anf. 79  GUDRUN SCHYMAN (v) replik:</pre><pre>Fru talman! Jerzy Einhorn beklagar de politiska\r\nrealiteter som tvingar oss att föra denna politik. Jag\r\ntror att den politiken som har förts och som förs är\r\nett resultat av politiska majoriteter. Det är\r\nknappast under tvång som de har formats. De är\r\nresultat av politiska diskussioner som har förts i\r\nkammaren. Jag skulle vilja veta vad det är för\r\nrealiteter som tvingar oss att föra denna politik.</pre><pre>I den ekonomiska politiken handlar det ju om\r\nfördelning och omfördelning. Hur fördelningen går\r\ntill, vilka konkreta resultat det blir av den och vilka\r\ngrupper man väljer att satsa på är en följd av vilka\r\nintressen man anser sig företräda.</pre><pre>Det sker naturligtvis en omfördelning inom\r\nsocialpolitikens område. Men det finns också, Jerzy\r\nEinhorn, en omfördelning att göra mellan statens\r\növriga offentliga utgifter.</pre><pre>Jerzy Einhorn deltar just nu i en regering som väljer\r\natt satsa på en upprustning av och ökade anslag till\r\nmilitären -- vilket också hör till de offentliga\r\nutgifterna. Men regeringen står också för en\r\nnedrustning av stora delar av den offentliga sektorn\r\nsom berör vård och omsorg. Detta är inget tvång,\r\nJerzy Einhorn. Detta är ett politiskt val.</pre><pre>Jag tror inte heller att valet av Europapolitik utgör\r\nnågot tvång. Det går utmärkt med andra alternativ,\r\noch det tror jag att Jerzy Einhorn är medveten om.\r\nÖver hälften av Jerzy Einhorns partikamrater är av\r\nden uppfattningen. Frågan måste ha diskuterats i\r\nert eget parti.</pre><pre>För mig rimmar omsorgen, som jag har stor respekt\r\nför och som jag vet är grundad på stor kunskap, illa\r\nmed att delta i en borgerlig regering som för en\r\npolitik som får just de effekter Jerzy Einhorn inte\r\nvill ha.</pre><pre>Anf. 80  JERZY EINHORN (kds) replik:</pre><pre>Fru talman! De politiska realiteter jag talade om är\r\nde löften vi har givit. Alla dessa löften försvaras av\r\nolika intresseorganisationer. Detta gör det för\r\nnärvarande omöjligt att flytta om i\r\ntransfereringssystemet.</pre><pre>Jag hoppas att dessa frågor tas upp i de två\r\nutredningar som regeringen har tillsatt -- det finns\r\näven en tredje utredning --, bl.a. frågan om\r\nprioriteringar, och att det kommer att leda till en\r\ndebatt i samhället om prioriteringen av vården och\r\nomsorgen jämfört med alla andra krav på\r\nsamhällets stöd.</pre><pre>Hur kommer Gudrun Schyman att ställa sig till\r\ndessa frågor? Det är mycket lätt att säga att pengar\r\nskall dras in från något annat, t.ex. försvaret. Talar\r\nman med dem som arbetar i försvaret vill de att\r\npengar skall dras in från u-landstjänster, osv. Är\r\nGudrun Schyman beredd att, om realiteter tvingar\r\noss till detta, flytta om inom transfereringssystemet\r\nför att tillföra sjukvården och omsorgen mera\r\npengar?</pre><pre></pre><pre>Jag upplever inte att den nuvarande regeringen\r\nrustar upp vårt försvar. Jag upplever att regeringen\r\nfaktiskt inte genomför en ordnad nedrustning utan\r\nen anpassning av försvaret till den förnyade\r\nsituationen i Europa. Att genom en mycket\r\nsmärtsam och ingalunda populär process våga ta tag\r\ni en nedläggning av ett antal regementen är inte att\r\nrusta upp vår sjukvård.</pre><pre>Jag delar inte i en enda fråga Gudrun Schymans\r\nuppfattning. I det nya Europa kan vi inte lösa våra\r\nproblem genom att avskilja oss från resten av\r\nEuropa. Jag tror att vår enda möjlighet att överleva\r\nsom en ekonomiskt fri nation, en nation som har\r\nmöjlighet att själv sköta sina finanser, är att gå in i\r\nden pågående processen och vara med och påverka\r\nutvecklingen. Jag har sedan sex år tillbaka arbetat\r\nåt EG. Det var Gertrud Sigurdsen -- hon sitter\r\nhär -- som förde in mig i det arbetet. Jag har lett\r\nflera av EG tillsatta arbetsgrupper. Det finns en\r\nfruktansvärd kraft inom EG, men jag vill också\r\nhävda att EG behöver oss, EG behöver våra\r\nsynpunkter, vår kunskap och vår påverkan.</pre><pre>Tredje vice talmannen anmälde att Gudrun\r\nSchyman anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 81  BO HOLMBERG (s) replik:</pre><pre>Herr talman! I senaste numret av\r\nLandstingsvärlden är Jerzy Einhorn avbildad i\r\nhelfigur, och inne i tidningen kan man läsa följande\r\nom anledningen till att han lämnade\r\nläkarprofessionen och blev politiker: Det utlösande\r\nmomentet var när man ville stänga en\r\nvårdavdelning på Radiumhemmet och kallade det\r\nför strukturförändring.</pre><pre>Jag tror att sjukvården och förutsättningarna för\r\ndem som jobbar i den skiljer sig i olika delar av\r\nlandet. Den här skillnaden är enligt min mening\r\nunderskattad i svensk sjukvårdsdebatt. Det\r\nankommer inte på mig att recensera hur de olika\r\nlandstingen sköter sig, men rent allmänt instämmer\r\njag i den kritik som framförs mot sättet att sköta\r\nsjukvården i Stockholm. Varför skall man ligga\r\nmed så lågt skatteuttag här? Varför skall man ligga\r\nmed en övertung sjukhusstruktur och inte klara de\r\nriktiga prioriteringarna? Det är frågor som jag ofta\r\nhar ställt mig. Men jag tycker att Jerzy Einhorn\r\nskall veta att den svenska sjukvårdskartan inte ser\r\nlikadan ut överallt.</pre><pre>Jag hade hoppats att vi skulle få en mera fördjupad\r\nhälso- och sjukvårdsdebatt och känna litet mera\r\nstolthet över den svenska sjukvårdsmodellen. Jag\r\nhar roat mig med att med hjälp av hälsoekonomer\r\noch andra inom SCB räkna på -- med hänsyn tagen\r\ntill att vi är världens äldsta nation -- kostnader per\r\ninvånare och sjukvårdens andel av BNP. Då har jag\r\nfunnit att Sverige ligger väldigt bra till.\r\nSchablonbilden att sjukvården i Sverige skulle vara\r\nså dyr stämmer inte i ett omvärldsperspektiv.\r\nVarför kan vi inte sakligt få detta fotfäste i svensk\r\nsjukvårdsdebatt?</pre><pre>Det andra jag vill framhålla är SNS förslag. Man\r\ngick igenom England, Canada, Tyskland samt\r\nNederländerna och jämförde. Därefter sade man:\r\nNi har i huvudsak ett bra system i Sverige, ändra för\r\nGuds skull inte detta.</pre><pre>Jag tror också, Jerzy Einhorn, att vi skall få en\r\ntillväxt i Sverige och att vi skall ta hänsyn till att vi\r\när så många gamla och skaffa beredskap för det. Då\r\nskall det också finnas möjlighet till en\r\nskattereglering, så att det går att klara sjukvården i\r\nde egna leden. Vi inom socialdemokratin resonerar\r\nså, att vi inte vill ha några ransoneringar i\r\nsjukvården, vi vill inte ha generella\r\nåldersprioriteringar, beslutade av politikerna.\r\nDäremot vill vi ge mer pengar till SBU för att man\r\nskall utvärdera terapierna. Hälsoekonomerna på\r\nSBU säger att om man skulle göra rätt enligt\r\nvetenskap och beprövad erfarenhet i Sverige, då\r\nskulle man kunna rensa ut terapier i\r\nstorleksordningen minst 20 miljarder kronor, Jerzy\r\nEinhorn.</pre><pre>Så jag är optimistisk och tror att vi utan att slänga\r\nut barnet med badvattnet skall kunna åstadkomma\r\nen bra sjukvård i Sverige. Jag får det inte att gå ihop\r\natt vi bara skall anpassa oss till EG och dra ner\r\nskatterna och på det sättet försämra sjukvården.\r\nDet ställer vi inte upp på.</pre><pre>Anf. 82  JERZY EINHORN (kds) replik:</pre><pre>Herr talman! Tack för frågan, som ger mig tillfälle\r\natt tala ett par minuter till.</pre><pre>Jag var inte avbildad i helfigur, det var bara ansiktet\r\nsom visades. Det som Bo Holmberg citerade är\r\nsant. Jag blev politiker därför att man inte kallade\r\nsaker vid rätt namn. Jag hade en förhoppning att\r\ndet var bästa sättet att få upp en debatt, vilket\r\nfaktiskt också de två utredningar som regeringen\r\nhar tillsatt syftar till -- helt klart enligt direktiven.\r\nSyftet med debatten är att man kallar saker vid rätt\r\nnamn, och då får vi se hur människor prioriterar. Vi\r\nkanske ordnar en beredskap i landet att satsa mera\r\npå vissa saker.</pre><pre>Jag vill alltså tacka Bo Holmberg, och jag delar till\r\nstor del uppfattningen att vi i stor utsträckning har\r\nbra vård, men det är tack vare hög professionalism\r\nhos personalen. Däremot delar jag inte Bo\r\nHolmbergs optimistiska syn på framtiden, för jag\r\nhar rest landet runt, i samband med valrörelsen\r\nmen även tidigare och senare. Stockholm är bara\r\ntvå tre år före resten av landet. Inom andra delar av\r\nlandet fattar man i dag beslut som vi fattade här för\r\ntvå tre år sedan.</pre><pre>Vår vård är inte dyr. Jag delar Bo Holmbergs\r\nuppfattning också på den punkten. En vårddag i\r\nSverige hör enligt OECD till de billigaste i Europa.\r\nVårddagskostnaden i Sverige är inte högre än i flera\r\neuropeiska lågprisländer.</pre><pre>Sedan har vi andra myter, men jag hinner inte tala\r\nom dem. Det sägs att vi satsar så mycket på\r\nsjukvården, men det är faktiskt inte sant.</pre><pre>Bo Holmberg har talat om SBU. Jag delar\r\nuppfattningen därvidlag och den höga\r\nuppskattningen av SBU:s arbete. Jag satte också\r\nvärde på Bo Holmbergs motion om att SBU skulle\r\nfå mera pengar. Därför är jag mycket glad att vi\r\nskulle kunna ställa oss bakom Bengt Westerbergs\r\nförslag i en proposition att -- om jag minns rätt --\r\ndrygt 2 milj.kr. ytterligare skall gå till SBU. Jag\r\ntycker att det skulle kännas bra att kunna vara med\r\nom detta. Tack.</pre><pre>Anf. 83  BO HOLMBERG (s) replik:</pre><pre>Herr talman! Får jag säga att när jag politiskt\r\nanalyserade hur jag såg på de tillsatta\r\nkommissionerna och sjukvårdsutredningarna, så\r\nvar det inget nedlåtande jag ville säga. Jag ville bara\r\nkonstatera att de fyra borgerliga partierna i\r\nregeringen har olika uppfattningar om hur de vill\r\nlösa sjukvårdsproblemen framöver. Dessa olika\r\nuppfattningar hörde jag framföras under\r\nvalrörelsen, och jag kunde konstatera --\r\ntillsammans med många andra -- att det inte är en\r\nsamstämmig röst som hörs, utan det är en kvintett\r\nsom spelar.</pre><pre>Jag konstaterar vidare att nu har man fört de olika\r\nsynpunkterna till de arbetande kommissionerna\r\noch utredningarna. Då blir det inget\r\nställningstagande under den här valperioden. Så\r\nhur skall det bli med det som Jerzy Einhorn har\r\nvarit ute och talat om, att man skall prioritera\r\ngamla och sjuka under mandatperioden?</pre><pre>Det kan bli som man skriver på första sidan av\r\nLandstingsvärlden. Det var väl riktat mot det svåra\r\njobbet att klara utredningar och prioriteringar --\r\nJerzy Einhorns omöjliga uppdrag. Hur skall man,\r\nnär den här valperioden har gått till ända, kunna\r\nsvara på frågan: Hur blev det med mer pengar, hur\r\nblev det med prioriteringar av äldre och sjuka?\r\nDetta måste ju bli svårt om man samtidigt skall\r\nförverkliga finansplanens annonseringar om\r\njättestora neddragningar. Jag säger icke detta av\r\nillvilja, utan jag säger det bara som politisk analys.\r\nFör mig går de här två budskapen inte ihop.</pre><pre>Anf. 84  JERZY EINHORN (kds) replik:</pre><pre>Herr talman! Jag tycker att vi skall avvakta litet\r\ngrand när det gäller de olika uppfattningarna inom\r\nregeringsunderlaget tills utredningarna har fått\r\nlägga fram sina förslag.</pre><pre>Det är möjligt att det blir på det sättet. Men det är\r\nlitet för tidigt att säga det redan i dag. Det har\r\ntidigare sagts i debatten att regeringen i stället för\r\natt direkt lägga fram förslag tillsätter två\r\nomfattande utredningar med vida direktiv.</pre><pre>Inom sjukvården lever vi i dag sedan 50-talet med\r\nett lappverk av olika åtgärder för att förbättra\r\nsituationen. Det är dags att ta ett helhetsgrepp om\r\ndetta. Det är mycket möjligt att även en\r\nsocialdemokratisk regering skulle göra på samma\r\nsätt. Men det är ändock första gången man tar ett\r\nsådant helhetsgrepp, och vi avvaktar dessa\r\nutredningar innan vi säger vad som kommer att\r\nhända.</pre><pre>Jag delar Bo Holmbergs uppfattning i många\r\nfrågor. Jag delar Bo Holmbergs uppfattning att\r\nman inte kan förvänta sig att problemen skall lösas\r\npå det sätt man skulle önska under en treårsperiod.\r\nDet bästa man kan uppnå under en treårsperiod är\r\nen bra start för den fortsatta utvecklingen.</pre><pre>Anf. 85  JOHAN BROHULT (nyd):</pre><pre>Herr talman! Herr socialminister, ärade\r\nriksdagsledamöter, ärade åhörare! Vi diskuterar nu\r\nsjukvårdskrisen. Det finns litet olika uppfattningar\r\nom hur pass omfattande den är. Jag håller med Bo\r\nHolmberg om att vi har en bra sjukvård i Sverige.\r\nDen kostar ungefär 9 % av BNP, vilket är\r\njämförbart med vad de flesta OECD-länder\r\nanvänder för sin sjukvård.</pre><pre>Trots allt finns det en del problem i den svenska\r\nsjukvården som måste diskuteras. Problemen\r\nkommer att bli ännu större när vi tvingas till\r\nbesparingar, om man inte tar till en del radikala\r\ngrepp.</pre><pre>Vi har diskuterat åldringsvård. Där finns det\r\nproblem. Operationsköer är ett annat problem.\r\nDebatten har varit inne på orättvisorna. Bo\r\nHolmberg har påpekat att det finns orättvisor i\r\nStockholm. Det sammanhänger med att landstinget\r\ni Stockholm använder 64 %av budgeten för\r\nsjukvård, medan övriga landsting använder ungefär\r\n77 %. Denna lilla skillnad motsvarar faktiskt några\r\nmiljarder. Där har vi en viktig förklaring.</pre><pre>Hur som helst upplever många att sjukvården är i\r\nkris. Ekonomin håller på att ta slut. Landstingen\r\noch kommunerna betecknar det som en\r\nkostnadskris. Allmänheten upplever långa\r\nväntetider och brist på valfrihet. Man talar --\r\nkanske något orättvist -- om en kvalitetskris.\r\nAnställda inom sjukvården -- sköterskor,\r\nundersköterskor och biträden -- har länge känt sig\r\nunderbetalda. Här kan man tala om en\r\nförtroendekris. Dessa problem måste man se över.\r\nProblemen kommer att bli värre när man nu tvingas\r\natt spara.</pre><pre>Det har här hoppats litet fram och tillbaka i tiden,\r\nallt ifrån 20 år till tiden för adel, präster, borgare\r\noch bönder. Jag skall hoppa 200 år tillbaka i tiden\r\ntill nationalekonomins fader Adam Smith som i sin\r\navhandling sade att grundvalen för välstånd är\r\narbetsinsatsen. Han hade då klart för sig att det är\r\narbetet som skapar välstånd. Sedan har man\r\nnaturligtvis -- och gör så fortfarande -- delat ut de\r\npengar som arbetet skapat på ett orättvist sätt. Men\r\nman måste arbeta sig ur en kris.</pre><pre>Nu skall det sparas. Vi har läst om att 50 000\r\nmänniskor skall sägas upp, huvudsakligen inom\r\nvården. Det gäller sjukvårdsbiträden, sköterskor\r\noch hemsamariter. Det är således människor som\r\narbetar nära patienten som ligger dåligt till. Detta\r\när det typiska osthyvelsbeteendet. Vad händer med\r\ndessa människor? Jo, de kommer att bli arbetslösa.\r\nDe kommer att få arbetslöshetsunderstöd tills de\r\nblir utförsäkrade från A-kassorna. Då blir det\r\nsocialvården som får ta hand om dem. Dessa\r\nmänniskor kostar nästan lika mycket som om de\r\nskulle arbeta, men vårdproduktionen har minskat.</pre><pre>Det här är ett exempel på hur man inte får göra. Vi\r\nmåste arbeta oss ur en kris. Man kan inte\r\n''osthyvla'' sig ur en kris.</pre><pre>Kommunerna kommer att få mindre och mindre\r\npengar, vilket Bo Holmberg och Gudrun Schyman\r\nhar konstaterat. Hur skall vi klara det? Vi måste\r\nlösa det på något annat sätt. I regeringsförklaringen\r\nfinns en hel del tankegångar som jag uppskattar,\r\noch jag väntar på att få se dessa implementerade.\r\nVi har hört socialministern säga att en hel del av\r\ndetta är på gång.</pre><pre>Vi har Ädel-reformen, Stockholmsmodellen,\r\nDalamodellen och DRG-systemen. Detta är små\r\nsteg i rätt riktning. Jag säger små steg eftersom man\r\ninte tar steget fullt ut. Enligt Stockholmsmodellen\r\nför man över det ekonomiska ansvaret till\r\ndistriktsläkarvården. I Ädel-reformen för man över\r\ndet ekonomiska ansvaret till kommunerna när det\r\ngäller omhändertagandet av äldre personer.\r\nUtfallet av dessa reformer måste studeras noga\r\ninnan man kan avgöra om sådana reformer är den\r\nbästa lösningen.</pre><pre>Patienterna står dock fortfarande helt utan\r\nmöjlighet att påverka systemet. Patienten tillhör\r\nfortfarande sjukhuset. Det borde vara sjukhusen\r\nsom tillhör patienten.</pre><pre>Nu är det dåliga tider. Om man skall komma med\r\nförslag får de inte kosta pengar. Jag skall nu lämna\r\nfyra förslag som jag anser skulle leda till att vården\r\nblir bättre och rättvisare. Eftersom den blir bättre,\r\nså blir den också billigare. Dessutom sammanfaller\r\ndessa förslag med mycket som står i\r\nregeringsförklaringen.</pre><pre>Det första förslaget gäller sjukvårdens\r\norganisation. Här måste vi vara öppna för andra\r\nlösningar. Vi skall se till de logiska lösningarna i\r\nstället för att vara ideologiskt låsta. Dessa logiska\r\nlösningar innebär att man skall studera politikernas\r\ndubbla roller som konsument-  och\r\nproducentansvarig. Vi har fått en situation där\r\nproducentperspektivet har kommit att dominera,\r\noch konsumenten har blivit svag. Det gäller alltså\r\natt stärka konsumenten, dvs. patienten. Det gäller\r\nockså att lösa upp landstingsmonopolet och att ge\r\nutrymme för nya initiativ. Detta behöver inte\r\nmedföra att patienten blir sämre. Tillgången till\r\nmångfalden kommer tvärtom att innebära att\r\nvården kan bli bättre.</pre><pre>I Holland har man efter decennier av\r\nplanhushållning övergått till en\r\nmarknadshushållning med ett försäkringssystem.\r\nObservera att det icke är ett system av USA-\r\nmodell. Jag vill säga detta på en gång, så att jag inte\r\nfår sådana kommentarer. Jag tycker inte om\r\nsystemet i USA. planhushållningen där blir ofta\r\nhänsynslös, eftersom det systemet ställer många\r\nmedborgare utanför. Men jag tycker att det\r\nholländska systemet är väl värt att studera. Jag ser\r\nfram emot utskottets resa till Holland i september.</pre><pre>Ett delat huvudmannaskap utgör ett stort problem\r\nnär det gäller sjukvårdens organisation.\r\nKostnaderna för sjukvården delas upp i\r\nförsäkringsfinansierad sjukvård -- sjukpenning,\r\nsjukpension och arbetsskadeersättning -- och en\r\nskattefinansierad sjukvård där ansvaret delas\r\nmellan landsting och kommmun. Som alltid när det\r\ngäller delat ansvar kan man hamna i en situation då\r\nden ena ansvariga skylller på den andra. Detta är\r\nfaktiskt vad som har hänt, framför allt beträffande\r\nvården för äldre. Därför har Ädel-reformen\r\nimplementerats, och man får hoppas att den kan\r\nlösa en del av dessa problem.</pre><pre>En annan viktig sak är att vården måste vara\r\nproducentoberoende, dvs. man måste skilja rollen\r\nsom producent ifrån rollen som finansiär. Detta\r\ninnebär med andra ord att pengarna skall följa\r\npatienten.</pre><pre>Man kan tänka sig ett sjukvårdsförsäkringssystem\r\nsom finansieras solidariskt, dvs. efter förmåga\r\nprecis som nu. Det finansieras med skattemedel.\r\nDe som har litet pengar betalar liten premie, de\r\nsom inte har pengar betalar ingenting, men\r\nomfattas ändå solidariskt av systemet, precis som\r\nalla som står utanför arbetsmarknaden och alla som\r\när gamla skall omfattas trots att de inte kan betala.</pre><pre>Vitsen med systemet är att pengarna följer\r\npatienten, och patienten vet att dessa pengar alltid\r\nfinns till hands.</pre><pre>Samma resonemang kan tillämpas då det gäller\r\näldreomsorgen. Man skulle kunna ha en\r\nomvårdnadspeng så att medborgarna visste att när\r\nde blir gamla och knackiga och behöver omvårdnad\r\nså finns alltid dessa pengar till patientens\r\ndisposition.</pre><pre>Detta skulle utjämna en del orättvisor. Man skulle\r\ninte bli beroende av landstingstillhörighet, åldern\r\nskulle inte behöva betyda någonting, utan alla hade\r\nprecis samma rättighet.</pre><pre>Äldrevården har tagits upp av Rosa Östh, Jerzy\r\nEinhorn och andra, men jag tycker den är så viktig\r\natt jag vill beröra den kort.</pre><pre>Vi har hört historieskrivningen att man från 1970-\r\ntalet minskade antalet ålderdomshem och\r\ninstitutioner, medan antalet åldringar stadigt ökar.\r\nMan har minskat platserna på institutionerna med\r\nungefär 4 % per år samtidigt som tillväxten av\r\npersoner över 80 år har ökat med ungefär 4 %.\r\nDetta har skapat den kris vi nu har, med många\r\näldre personer som inte får ett bra\r\nomhändertagande.</pre><pre>Vad skall man göra åt detta? Naturligtvis måste vi\r\nförsöka bygga i kapp denna kris. Varför kan man\r\ninte nu, då det är arbetslöshet, ta tag i detta och\r\nbörja bygga ålderdomshem i offentlig regi?</pre><pre>Jag vill också framhålla att det finns många\r\nekonomiska utredningar, bl.a. en från Institutet för\r\nhälso- och sjukvårdsekonomi, IHE, som har visat\r\natt det för en genomsnittlig åldring är 100 000 kr.\r\nbilligare per år att vårdas på ålderdomshem jämfört\r\nmed att bo hemma och åka fram och tillbaka till\r\nsjukhuset eller ligga på en akutklinik. Viktigare än\r\natt det är billigare är att det faktiskt också är bättre\r\nför patienten.</pre><pre>Jag kan intyga att vi dagligen tvingas skicka hem\r\npatienter från sjukhusen trots att de är gamla,\r\neländiga, förvirrade, oroliga, ångestfyllda,\r\nurininkontinenta, rörelsehandikappade. De har\r\ningen förmåga att klara sig trots en maximal insats\r\nfrån anhöriga, social service och hemsjukvård, som\r\ngör ett fantastiskt arbete. De far fortarande illa.</pre><pre>Det är alltså en mycket angelägen uppgift att sörja\r\nför dem. Man måste skapa ett system som i längden\r\när billigare. Det blir bättre för patienterna och vi\r\nkan i dag utnyttja den arbetslöshet som finns till att\r\nproducera dessa ålderdomshem.</pre><pre>Det borde också kunna beredas utrymme för\r\nålderdomshem i privat regi. Dessa skulle\r\nnaturligtvis på samma sätt som övriga\r\nålderdomshem inspekteras och kontrolleras av\r\nsocialstyrelsen. Jag vet att socialstyrelsen har tittat\r\npå ett par ålderdomshem i Stockholmsområdet, där\r\nman för 1 000 kr. per dag kan ta hand om en åldring\r\noch sköta både kommunens uppgift med\r\nomhändertagandet och erbjuda läkarvård då så\r\nerfordras. Detta är initiativ som vi måste ta vara på.</pre><pre>En annan sak jag ville komma in på är hur vi\r\neffektivt skall kunna utnyttja sjukhusens resurser.\r\nMånga sjukhus har outnyttjade resurser i form av\r\noperationslokaler och läkarmottagningar, samtidigt\r\nsom det finns köer. Detta beror på att vi har ett\r\nlandstingsmonopol som inte tillåter privat\r\nverksamhet på sjukhusen. Den privata\r\nverksamheten får då äga rum utanför sjukhusen.</pre><pre>Jag anser att man genom att avskaffa\r\nDagmarreformen och landstingsmonopolet skulle\r\nkunna bereda plats för privata initiativ. Privata\r\nfirmor skulle kunna hyra läkare, eller läkare kunde\r\nsjälva hyra utrymmen och betala sjukhusen för att\r\nanvända lokalerna. På så sätt skulle man kunna\r\nproducera sjukvård och ta hand om patienter.</pre><pre>Slutligen tänkte jag säga något om\r\nhusläkarreformen. Min tid är snart ute och jag tror\r\natt Barbro Westerholm kommer att uppehålla sig\r\nvid detta. Jag vill därför bara framhålla några\r\nviktiga principer.</pre><pre>Det skall inte vara så att administratörer eller\r\npolitiker eller läkare skall bestämma vilken\r\nhusläkare en patient skall ha. Valet av husläkare\r\nmåste vara fullt frivilligt, både från patientens sida\r\noch från läkarens sida. Då kan vi få en bra\r\nhusläkarreform.</pre><pre>Det är också viktigt att i detta sammanhang\r\nframhålla att när en dryg miljard i statsbidrag nu\r\nskall dras in från företagshälsovården, förutsätter\r\ndetta att det blir fri etableringsrätt för läkare. Då\r\nkan de företag som önskar fortsätta med sin\r\nläkarvård i företagsform. På detta sätt kan\r\nföretagshälsovården fortsätta i frivillig form.</pre><pre>Herr talman! Jag vill avsluta med att säga att jag\r\nansluter mig i väsentliga delar till de förslag som\r\nfinns. Jag vill dock yrka bifall till motionerna\r\nSoU250 och SoU260. Dessa motioner är\r\nintressanta eftersom de framför samma åsikter som\r\nmånga andra partier, och då deras tankegångar\r\nockså finns med i regeringsförklaringen.</pre><pre>Anf. 86  Socialminister BENGT WESTERBERG\r\n(fp):</pre><pre>Herr talman! Låt mig först konstatera att det är\r\nmycket glädjande med den uppslutning som nu\r\nfinns från socialutskottets sida, om än med litet\r\nolika ordvrängningar, vad gäller den generella\r\nvälfärdspolitiken. Den innebär att det finns en stor\r\nenighet i kammaren om att vi skall ha en politik som\r\nbygger på solidarisk finansiering och fördelning av\r\nolika tjänster och förmåner efter behov. Det får\r\nnaturligtvis i sin tur konsekvenser för t.ex. hur\r\nmycket skatt vi skall ta ut i samhället. Man kan inte\r\nha en generell välfärdspolitik utan ett betydande\r\nskatteuttag.</pre><pre>Det går inte att säga att en generell välfärdspolitik\r\nkräver ett exakt procenttal i skatt, såsom vi mäter\r\nskattetrycket. Men en slutsats av uppslutningen\r\nkring den generella välfärdspolitiken är att det blir\r\nett ganska ansenligt uttag av skatt.</pre><pre>Nu finns det mycket som oroar. Det är lätt att\r\nförstå.</pre><pre>Vi har ekonomiska problem av mer kortsiktig\r\nkaraktär i den svenska samhällsekonomin. Vi\r\nhoppas naturligtvis att dessa skall gå över. Allt\r\ntyder på att de skall göra det. Det börjar glädjande\r\nnog nu komma signaler som tyder på att ekonomin\r\nhåller på att vända. Jag tror att vi nästa år kan se\r\nganska tydliga tecken på det i den svenska\r\nekonomin. Men i avvaktan på att detta slår igenom\r\nblir det naturligtvis stora påfrestningar, t.ex. ute i\r\nkommunerna.</pre><pre>Socialbidragskostnaderna ökade kraftigt redan\r\nförra året, och de kommer att öka ytterligare i år.\r\nOckså på annat sätt blir det betydande\r\npåfrestningar för kommunerna.</pre><pre>Det är regeringens självklara ambition att göra allt\r\nvi kan för att bidra till att vändningen skall komma\r\nså snabbt som möjligt, och att den skall slå med full\r\nkraft på den ekonomiska utvecklingen när den väl\r\nkommer.</pre><pre>Det finns också ett mer långsiktigt, vad vi skulle\r\nkunna kalla ett strukturellt problem. Vi kan inte\r\nräkna med att vi, ens om vi lyckas vända den\r\nekonomiska utvecklingen och få till stånd en\r\nbetydande ekonomisk tillväxt, kommer tillbaka till\r\nden situation vi hade t.ex. under efterkrigstiden ute\r\ni kommunerna. Då möjliggjorde nämligen en\r\nkombination av god ekonomisk tillväxt och ständigt\r\nhöjda skatter omfattande sociala reformer,\r\nfinansierade genom ständiga resurstillskott.\r\nUtvecklingen under 90-talet kommer inte att tillåta\r\ndetta. Det råder en bred politisk enighet om att vi\r\ninte ytterligare kan öka skatteuttaget, utan vi får\r\nnöja oss med de resurser som nu finns.</pre><pre>Kommunförbundet har i en analys, gjord för\r\nlångtidsutredningen, försökt bedöma\r\nförutsättningarna för kommunernas ekonomi\r\nframemot sekelskiftet och också några år in på det\r\nnya seklet. Man konstaterar att det finns ett gap\r\nmellan å ena sidan den efterfrågan på kommunala\r\ntjänster som man bedömer skall finnas, de\r\nåtaganden som är gjorda gentemot olika grupper,\r\noch å andra sidan de resurser kommunerna har.\r\nDetta gäller i varje fall vid oförändrad\r\nproduktivitet. Gapet uppskattas, med litet olika\r\nförutsättningar, motsvara mellan 4 och 8 kr. i\r\nkommunalskatt. Det här gapet måste täppas igen\r\nifall vi skall kunna leva upp till de åtaganden vi har\r\ngjort gentemot olika grupper, gentemot\r\npensionärer, handikappade och andra, och det\r\nkräver en mycket kraftig produktivitetsökning i de\r\nkommunala tjänsterna.</pre><pre>Som en kommentar till vad Bo Holmberg har sagt\r\ni flera inlägg i debatten vill jag säga att regeringen\r\nverkligen inte har några planer på att från\r\nkommunerna dra in 10--15 miljarder kronor per år.\r\nDet besked jag tidigare har gett till Bo Holmberg är\r\natt vi gör en indragning, en sänkning av\r\nstatsbidraget till kommunerna på 7,5 miljarder\r\n1993, men några ytterligare indragningar utöver det\r\nkan vi inte, med de perspektiv vi nu kan se på\r\nkommunernas ekonomi, tänka oss under åren\r\nframöver. Allting tyder ju på att kommunerna\r\nsnarast kommer att ha ett visst finansiellt\r\nunderskott 1994-1995, och då finns naturligtvis inte\r\nnågot utrymme för att dra in mer pengar från\r\nkommunerna.</pre><pre>Att öka produktiviteten är naturligtvis en mycket\r\nstor utmaning. Samtidigt är jag övertygad om att\r\ndet går. Jag deltog i går i en konferens som\r\nsocialstyrelsen anordnade kring en ny bok som har\r\nkommit ut i dagarna med namnet ''Välfärd i\r\nblåsväder'', författad av en tidigare socialchef i\r\nNorrköping och Huddinge, en man som heter John\r\nLovén och som har mycket digra erfarenheter från\r\ndet här området. Han säger, med sin erfarenhet och\r\nsin kompetens på området, att det är alldeles givet\r\natt det efter den mycket expansiva period vi har\r\nhaft ute i kommunerna naturligvis finns möjligheter\r\natt effektivisera användningen av resurserna utan\r\natt det behöver ske på bekostnad av kvaliteten, dvs.\r\natt vi kan sänka kostnaderna men bibehålla\r\nkvaliteten eller kanske t.o.m. -- vilket jag tror är\r\nmöjligt -- sänka kostnaderna samtidigt som vi höjer\r\nkvaliteten och ökar utbudet.</pre><pre>Vi gör också på statlig nivå en del för att försöka\r\nunderstödja processen mot ökad produktivitet.\r\nSocialstyrelsen är under omdaning och kommer,\r\nsom riksdagen har beslutat, i framtiden\r\nhuvudsakligen att syssla med tillsyn, uppföljning,\r\nutvärdering och kontroll. Socialstyrelsen håller nu\r\npå att hitta former för denna nya inriktning, genom\r\nvilken man kommer att kunna hjälpa till med\r\neffektivisering och ökad produktivitet framför allt\r\ni kommunerna, som ju ansvarar för en stor del av\r\nvälfärdssektorn.</pre><pre>Uppgiften måste, som jag sade, vara inte bara att\r\nbli effektivare i meningen att minska kostnaderna,\r\nutan också att öka kvaliteten och kvantiteten i de\r\ntjänster som produceras. Vi har fortfarande stora\r\nbrister inom välfärdssektorn. Det gäller de äldre,\r\nsom Jerzy Einhorn talade väl om -- jag kan\r\ninstämma i det mesta han sade --, och de gäller de\r\nhandikappade. Det är viktigt att betona att en\r\nförutsättning för att vi skall kunna klara att leva upp\r\ntill målet en god social service till äldre och\r\nhandikappade är att vi har en god barnomsorg. Har\r\ninte de kvinnor som har små barn -- det är\r\nhuvudsakligen dem det handlar om -- möjlighet att\r\nutnyttja en god barnomsorg, kommer vi inte att\r\nkunna tillgodose behovet av personal inom\r\näldreomsorgen, sjukvården och\r\nhandikappomsorgen. Det finns alltså ett klart\r\nsamband mellan dessa sektorer. Sedan kan man\r\nföra en helt annan diskussion och säga att det\r\nnaturligtvis dessutom är angeläget att vi för barnens\r\nskull har en barnomsorg av god kvalitet, men den\r\när faktiskt också nödvändig med tanke på de gamla,\r\nde sjuka och de handikappade.</pre><pre>En annan utvecklingslinje som är central för\r\nregeringen är att öka valfriheten. Bakom detta\r\nligger övertygelsen att kvaliteten på de tjänster vi\r\nproducerar inom den sociala sektorn blir bättre om\r\ndet är fråga om frivilliga möten mellan läkare och\r\npatient, mellan elev och lärare, mellan\r\nförskollärare och föräldrar och föräldrarnas barn.\r\nJag tror att möjligheterna för att vi skall få en god\r\nkvalitet inom detta område ökar om dessa möten är\r\nfrivilliga, om bägge parter vet att mötet är frivilligt,\r\nom patienten vet att ingen har tvingat honom att gå\r\ntill en viss läkare och läkaren vet att patienten kan\r\nvälja en annan läkare. För att mötena skall bli\r\nfrivilliga krävs å ena sidan mångfald i utbudet och\r\nå andra sidan valfrihet för de människor som skall\r\nutnyttja den sociala servicen.</pre><pre>Till detta kommer att många människor i\r\nundersökningar, t.ex. för maktutredningen och nu\r\nsenast i den SIFO-undersökning som\r\nKommunförbundet har låtit göra, har uttryckt sin\r\nvanmakt inför den offentliga sektorn. Man säger att\r\nman har för litet inflytande, att det är svårt att\r\npåverka i samband med att man utnyttjar den\r\noffentliga sektorns tjänster. Det effektivaste sättet\r\natt ge människor makt och inflytande är att ge dem\r\nvalfrihet. Den demokratiska processen är ganska\r\nlång och trögrörlig, den passar bäst för dem som är\r\ntalföra. Detsamma gäller verksamhet som drivs i\r\nkooperativ form. Men valfrihet, när det är praktiskt\r\nmöjligt att klara, ger makt åt de många\r\nmänniskorna, också åt dem som inte är så talföra,\r\noch det är viktigt att också de får möjligheter att\r\npåverka.</pre><pre>En viktig förutsättning för valfrihet är att det finns\r\nmångfald. Det kan naturligtvis till stor del erbjudas\r\ninom ramen för kommuner och landsting, men det\r\nråder inget tvivel om att det också bidrar till ökad\r\nmångfald om man släpper fram fler enskilda\r\ninitiativ och alternativ också inom den sociala\r\ntjänstesektorn.</pre><pre>Sammantaget handlar detta om en mycket\r\nomfattande förnyelse och utveckling av\r\nvälfärdspolitiken i Sverige framemot sekelskiftet.</pre><pre>Låt mig också, herr talman, till sist kort\r\nkommentera frågan om alkoholpolitiken. Vi kan\r\nkonstatera att sedan riksdagen ställde sig bakom\r\nmålet att minska alkoholkonsumtionen med 25 %\r\nfram till sekelskiftet har ingenting hänt vad gäller\r\nkonsumtionsutvecklingen, dvs. den står still. I dag\r\när det väl knappast realistiskt att räkna med att vi\r\nskall kunna nå det målet fram till sekelskiftet. Men\r\nvi har tyckt att det i perspektivet av svenskt EG-\r\nmedlemskap och mot bakgrund av erfarenheterna\r\när dags att utvärdera alkoholpolitiken och fundera\r\növer hur strategin skall formuleras på sikt. Vi har\r\ndärför tillsatt en särskild alkoholkommission. Jag\r\ntror att den kommissionen skall kunna ge ett bra\r\nunderlag för fortsatt debatt och för de beslut som\r\nriksdagen så småningom skall fatta.</pre><pre>Jag tycker, herr talman, att den svenska\r\nvälfärdspolitiken i många avseenden är bra, och vi\r\nhar anledning att vara stolta över det vi har\r\nuppnått. Jag tror att vi framöver kommer att vara\r\nen förebild för många andra länder i Europa. Men\r\nvi kan ändå inte vara nöjda. Därtill är bristerna\r\nalltför stora. Vår föresats måste därför vara att vi\r\nskall utveckla välfärdspolitiken framöver.</pre><pre>Anf. 87  GUDRUN SCHYMAN (v) replik:</pre><pre>Herr talman! Jag är överens med Bengt Westerberg\r\nom att ett av de största problemen i dag är att\r\nmänniskor upplever att de inte har makt och\r\ninflytande. Många utredningar under många år har\r\nkonstaterat att klyftan mellan de som har makt och\r\nde maktlösa dessutom ökar, precis som klyftan\r\nmellan fattig och rik också ökar i Sverige år 1992.\r\nDet här är ett problem som är mycket allvarligt men\r\nsom jag inte tror, Bengt Westerberg, att man kan\r\nreducera till ett problem som handlar om valfrihet,\r\natt det är det som skulle öka människors makt och\r\ninflytande. Vi är inte bara konsumenter, Bengt\r\nWesterberg. Det handlar om att öka makt och\r\ninflytande på sin arbetsplats, där man bor, i\r\nekonomin, osv. Det handlar om att sprida makt och\r\nägande.</pre><pre>Det handlar inte om att privatisera och tro att jag\r\nsom människa får mer makt och inflytande på\r\ngrund av att jag har två olika\r\nbarnomsorgsavdelningar eller två olika läkare att\r\nvälja på, eller att jag som sjukvårdsbiträde eller\r\nsocialarbetare har mer makt och inflytande på\r\ngrund av att jag har två olika arbetsgivare att välja\r\npå. Frågan är ju hur jag blir behandlad av de\r\narbetsgivare jag har, vilken makt och vilket\r\ninflytande jag har på min arbetsplats. Fråga ett\r\nsjukvårdsbiträde eller en sjuksköterska, och de\r\nkommer att tala om för er att det är många som mår\r\nmycket dåligt inom vården. Det beror inte på\r\nägarförhållandena, utan det beror på otympliga,\r\nhierarkiska strukturer med män i toppen och\r\nkvinnor i botten. Det här går också att förändra,\r\nutan att man för den skull skall privatisera, då man\r\nju sätter besluten och makten innanför stängda\r\ndörrar, i bolagsstyrelser, där personalen inte heller\r\nhar möjlighet att påverka. Man undandrar de här\r\nverksamheterna från demokratisk insyn och\r\nkontroll, trots att det handlar om skattepengar. Det\r\när inte ett bra sätt att möta människors vilja till\r\nmakt och inflytande, varken som anställda, som\r\nkonsumenter eller brukare. Jag tror inte alls på den\r\nlösningen.</pre><pre>Det har dessutom visat sig inom barnomsorgen, där\r\nprivatiserade Pysslingar skulle bli stora flaggskepp\r\nsom seglade omkring -- privatiserade Pysslingar --\r\natt flera daghem har fått slå igen. De människor\r\nsom arbetar där drar sig tillbaka, därför att de inte\r\nvill sparka sina tidigare arbetskamrater. Det blir så\r\ndyrt när kommunerna lägger ut verksamheten på\r\nentreprenad och höjer hyran. Det finns t.o.m.\r\nmoderata kommunalråd som säger att de inte har\r\nråd med privatiseringen, då det blir för dyrt. Det\r\nvisar sig att den kommunalt ägda och drivna\r\nbarnomsorgen är billig, genom att man där kan\r\ntillgodogöra sig stordriftslösningar på ett annat sätt.</pre><pre>Det är en chimär att tro att alla problem som\r\nexisterar skall kunna lösas genom valfrihet. Vi har\r\nfått höra det till leda i debatten i dag. Jag skulle\r\nvilja ha några konkreta exempel på att det är där\r\nproblemet ligger.</pre><pre>Anf. 88  Socialminister BENGT WESTERBERG\r\n(fp) replik:</pre><pre>Herr talman! Låt mig först säga att jag aldrig har\r\npåstått och inte heller nu sade att man löser alla\r\nproblem med ökad valfrihet. Däremot tror jag att\r\nökad valfrihet är ett sätt att ge mer inflytande och\r\nmakt åt människor som i dag känner att de inte har\r\nnågot inflytande eller någon makt i sina relationer\r\ntill den offentliga sektorn. Den demokratiska vägen\r\nupplevs av många som för lång. Man väljer sin\r\npolitiker, som fattar beslut om ett sjukhus, som\r\nanställer läkare, som anställer annan personal, som\r\nmöter patienterna. Den vägen är för lång för att\r\nden enskilde skall uppleva att det ger någon makt i\r\nrelationen till läkaren, sjuksköterskan eller\r\nvårdbiträdet. Där tror jag att valfrihet är det bästa\r\nsättet att ge människor inflytande och makt.</pre><pre>Jag tror, uppenbarligen i motsats till Gudrun\r\nSchyman, att det är bättre att ha två läkare eller två\r\ndagis att välja mellan än att vara hänvisad till ett\r\nenda. Jag tror också att det påverkar relationen\r\nmellan Gudrun Schyman som patient och den\r\nläkare hon uppsöker på ett annat sätt om de är\r\nhänvisade till varandra och det inte finns något\r\nalternativ, än om den läkare som blir uppsökt av\r\nGudrun Schyman vet att hon kommer dit därför att\r\nhon känner förtroende för honom och hon har\r\nmöjlighet att byta om hon inte tycker att det är en\r\nbra läkare. Jag tror alltså att valfriheten är ett\r\nviktigt sätt att utveckla kvaliteten i välfärdsstaten.</pre><pre>Sedan handlar det naturligtvis också om ökad makt\r\nför dem som arbetar inom den här sektorn. De har\r\nofta känt vanmakt därför att de tycker att de har\r\nhaft direkta relationer till brukarna, eller\r\nkonsumentera, men de har ändå inte kunnat\r\npåverka utformningen av servicen på det sätt som\r\nde skulle önska, utan de har varit hänvisade till\r\npolitiska beslut som kommit uppifrån. Där är nu en\r\nganska stor revolution, en förändring, på gång ute i\r\nkommunerna, där man lägger ut ansvar och beslut\r\npå de enskilda produktionsenheterna, på enskilda\r\nförskollärare, barnskötare, sjuksköterskor och\r\nandra. Det är en riktig utveckling, och jag hoppas\r\natt den skall fortsätta.</pre><pre>Jag tror också att det i denna utveckling skall finnas\r\nplats för enskilda initiativ och alternativ. Det finns\r\nmånga människor som tycker att de inte får utlopp\r\nför fantasi, engagemang och skaparlust som\r\nanställda i offentlig sektor, utan som föredrar att\r\njobba i ett eget företag. Det gäller inte alla, kanske\r\ninte ens en majoritet -- jag har ingen aning om det.\r\nPå tandvårdssidan gäller det uppenbarligen en\r\nmajoritet, därför att där är den privata sektorn\r\nstörre än den offentliga sektorn. Jag kan inte uttala\r\nmig i förväg om hur stor andel som skall vara privat\r\nresp. offentlig. Jag kan bara öppna möjligheter för\r\nenskilda alternativ vid sidan om de offentliga.</pre><pre>Anf. 89  GUDRUN SCHYMAN (v) replik:</pre><pre>Herr talman! Det är intressant att höra Bengt\r\nWesterberg säga att många människor i dag\r\nupplever att den demokratiska vägen är för lång.\r\nDet tror jag också, men låt oss då göra den\r\ndemokratiska vägen kortare. Det är utmärkt att\r\nman decentraliserar besluten, att man för ned dem\r\ntill kommuner och kommundelar, under\r\nförutsättning att de kommunerna också har en\r\nhandlingsfrihet och att den decentraliseringen av\r\nverksamhet följs av decentralisering av pengar från\r\nstaten. Då finns det möjlighet att göra någonting.</pre><pre>Bengt Westerberg sade att två läkare, två dagis eller\r\ntvå arbetsgivare är bättre än en. Det beror på hur\r\nde är; om bägge är lika dåliga, lika maktlystna, lika\r\nkonservativa, är jag inte hjälpt av att det finns två i\r\nstället för en. De här organisatoriska\r\nförändringarna, Bengt Westerberg, som behövs\r\ninom vården och omsorgen, så att de som arbetar\r\ndär skall få mer att säga till om, så att de som brukar\r\nskall få mer att säga till om, har ingenting med\r\nägandet att göra. Problemet med att privatisera\r\nverksamheten är just att människor då har svårt att\r\nfå insyn och kontroll. Det är precis tvärtom.</pre><pre>Jag vill passa på att ställa några konkreta frågor,\r\neftersom vi är överens om att situationen i\r\nkommuner och landsting är mycket bekymmersam.\r\nFår jag tolka Bengt Westerbergs uttalande nyss så,\r\natt några indragningar på 10--15 miljarder kronor\r\nper år under de kommande åren efter 1993 inte är\r\naktuella och att ni är överens om det i regeringen?\r\nKan regeringen tänka sig att upphäva skattestoppet\r\ni kommuner och landsting inför den mycket\r\nbrydsamma situation som man står inför?</pre><pre>Jag skulle också vilja få litet mera konkreta svar om\r\nvårdnadsbidraget, inte bara att det kommer i höst\r\nutan också hur diskussionerna går. Vad är\r\nsocialministerns egen uppfattning om hur det bör se\r\nut?</pre><pre>Med tanke på den hotande och växande\r\narbetslösheten inom vård och omsorg, som för med\r\nsig stora hälsoproblem, vill jag fråga: Vad tänker\r\nregeringen göra åt detta? Kan regeringen tänka sig\r\natt ta initiativ till ett bidrag för att införa sex\r\ntimmars arbetsdag inom vården, som skulle\r\ninnebära att fler människor arbetar, att\r\narbetslösheten minskar och att sociala kostnader,\r\noch i förlängningen hälsokostnader, minskar? Det\r\nskulle vara en mycket bra åtgärd att låta människor\r\nmöta de faktiska behov som finns inom vård och\r\nomsorg i ett större omfång än i dag. Det skulle alla\r\ntjäna på, både de som arbetar och de som brukar.\r\nDet skulle vara ett mänskligt och mycket mera\r\nsocialt sätt att möta den ekonomiska situation som\r\nvi står inför.</pre><pre>Anf. 90  Socialminister BENGT WESTERBERG\r\n(fp) replik:</pre><pre>Herr talman! Låt mig bara först slå fast att Gudrun\r\nSchyman och jag har helt olika uppfattningar när\r\ndet gäller valfrihet. Jag tycker att valfrihet är bra,\r\noch Gudrun Schyman tycker att det inte har något\r\nsärskilt värde. Jag kan bara konstatera att det i\r\nmaktutredningens konsumentmaktutredning visar\r\nsig, att just i förhållande till den privata sektorn,\r\ndär det finns valfrihet och alternativ, upplever\r\nmänniskor att de har större makt och inflytande än\r\növer den offentliga sektorn, där det inte finns\r\nalternativ att välja mellan.</pre><pre>Jag har aldrig påstått att ägandeformerna är\r\navgörande. Det viktiga är att man, om det finns\r\nkonkurrens och alternativ, inte har samma behov\r\nav insyn just i ägandeformerna, dvs. vilka beslut\r\nsom fattas i styrelserummen. Då väljer man mellan\r\nde olika produkter som finns på marknaden, och de\r\nkan också vara sociala tjänster av olika slag.</pre><pre>Sedan vill jag säga ytterligare en gång att det aldrig\r\nhar varit aktuellt -- det står inte i någon finansplan,\r\noch det har inte sagts av någon företrädare för\r\nregeringen, såvitt jag vet -- att vi skulle dra in 10--\r\n15 miljarder per år från kommunerna. Det som har\r\nsagts är att det är fråga om en indragning, som har\r\nangetts till 5--10 miljarder, och det är alltså 7,5\r\nmiljarder som vi föreslår skall dras in från\r\nkommunerna. Det sker nu, och den besparingen\r\nligger sedan kvar. Med de perspektiv vi nu har för\r\nden kommunala sektorn, kan jag inte se att det\r\nfinns utrymme för några ytterligare indragningar\r\nfrån den kommunala sektorn. Det beror på att det\r\ni alla prognoser, oavsett vem som har publicerat\r\ndem, handlar om finansiella underskott i\r\nkommunerna 1994-1995. Då kan vi inte ta in de\r\npengarna från kommunerna.</pre><pre>Gudrun Schyman frågade om vi är beredda att häva\r\nskattestoppet. Nej, målet är att vi skall ha en\r\nutdebitering på ungefär 30 kr. i genomsnitt för den\r\nkommunala sektorn. Jag har uttryckt\r\nuppfattningen att det så småningom, när det nya\r\nskatteutjämningssystemet sätts i sjön i sin helhet\r\nfrån mitten av 90-talet, är önskvärt med en viss\r\nkonvergens av den kommunala utdebiteringen, så\r\natt fler kommuner hamnar just kring 30 kr. Vi vill\r\nalltså inte ha en så stark spännvidd som nu, mellan\r\n26 och 33 kr. Det innebär att några kommuner\r\nmåste höja och att andra kommuner bör sänka sitt\r\nuttag. 30 kr. som riktmärke för den kommunala\r\nutdebiteringen är rimligt också på lång sikt.</pre><pre>Gudrun Schyman frågade vidare om\r\nvårdnadsbidraget, och där kan jag inte ge några\r\nmer omfattande eller detaljerade besked i dag. Vi\r\nför en diskussion inom regeringen, och så fort vi är\r\nklara med den skall vi meddela Gudrun Schyman\r\noch andra vad vi har kommit fram till. Vi befinner\r\noss inte på det stadiet att jag nu kan ge något\r\nbesked.</pre><pre>Jag kan också meddela att vi inte har för avsikt att\r\ninföra några statliga bidrag för att underlätta en\r\növergång till sextimmarsdag inom vården.</pre><pre>Anf. 91  BO HOLMBERG (s) replik:</pre><pre>Herr talman! Det var välgörande att höra\r\nsocialministern ställa upp för den generella\r\nvälfärdspolitiken och säga att det också behövs ett\r\nrelativt högt skattetryck för att garantera den. Som\r\njag sade tidigare i debatten är Socialdemokraterna\r\ninte rädda för socialliberalernas ideér -- vad vi är\r\nrädda för är vilket sällskap socialliberalerna\r\nbefinner sig i, vilka medpassagerare de är ute och\r\nreser med. För närvarande är vi litet oroliga på den\r\npunkten.</pre><pre>Vi kommer nu från Socialdemokraterna att\r\nutforma ett alternativ till den\r\nkompletteringsproposition som läggs fram. Vi får\r\nse vilken bedömning vi hamnar i för 1993, men den\r\nbild som vi har fått av våra kommunal- och\r\nlandstingspolitiker är att den överlikvid som enligt\r\nfinansdepartementets folk föreligger inte finns. Det\r\nfinns nu också ett växande krav på att inte längre ha\r\nkvar det permanenta kommunala skattestoppet.</pre><pre>Den valfrihet som nu börjar introduceras, också\r\nsedd från producentens synpunkt -- att starta eget,\r\natt införa köpa--sälj-system -- måste också vägas\r\nmot individens valfrihet. Vad får vi för kvalitet i ett\r\nköpa--sälj-system när man kanske går upp i mycket\r\nstora operationsvolymer? Klaras kvaliteten då?</pre><pre>Min fråga till socialministern är om man inom\r\nregeringen överväger att utvärdera eller följa\r\nköpa--sälj-systemen tills man vet om de är bra när\r\ndet gäller kvalitet och annat.</pre><pre>Riksdagens socialutskott tänker skicka en skrivelse\r\ntill riksdagens revisorer för att se om de kan följa\r\nutvecklingen och se hur det går med\r\nkvalitetsaspekten.</pre><pre>Jag har slutligen några frågor till socialministern.</pre><pre>På allra senaste tid har det börjat gå en del rykten\r\nom att regeringen återigen skulle skjuta upp\r\nbarnbidragshöjningen. Är de ryktena sanna eller\r\nfalska?</pre><pre>Min andra fråga gäller det som jag tog upp i min\r\ninledning. Bengt Westerberg känner såvitt jag\r\nförstår till verksamheten vid Vidarkliniken i\r\nSödertälje. Inom den antroposofiska medicinen har\r\nman dispens för injektioner, men dispenstiden går\r\nsnart ut. I propositionen om ny läkemedelslag finns\r\ndetta inte med. Kan man tänka sig att regeringen\r\nkommer att vara öppen för yrkandet i den\r\nsocialdemokratiska motionen och se till att\r\nVidarklinikens verksamhet kan finnas kvar\r\nframöver?</pre><pre>Anf. 92  Socialminister BENGT WESTERBERG\r\n(fp) replik:</pre><pre>Herr talman! Låt mig först säga att den riktpunkt\r\npå 30 kr. för den kommunala utdebiteringen som\r\njag nyss talade om återfinns också i direktiven från\r\nden socialdemokratiska regeringen till den\r\nkommunalekonomiska kommittén. Vi har alltså\r\növertagit den riktpunkten från den\r\nsocialdemokratiska regeringen. Jag tycker inte att\r\ndet nu finns anledning att ändra den målsättningen.\r\nNär vi långsiktigt vill begränsa skatteuttaget på det\r\nsätt som vi har sagt i samband med skattereformen\r\när det livsfarligt, menar jag, att plötsligt börja\r\nsläppa fram kommunala skattehöjningar. Då finns\r\ndet inga gränser. Det kan bli 1 kr. första året, 2 kr.\r\nnästa, osv. Vi vet då inte var vi hamnar i det långa\r\nloppet.</pre><pre>Jag tror alltså att det är viktigt att vi har kvar den\r\nhär pressen på kommunerna: Man får nöja sig med\r\nde resurser man har. Det finns inte utrymme för\r\nökningar av det totala skatteuttaget i Sverige, utan\r\nman får nöja sig med de resurser som finns, och\r\ndem skall vi se till att vi använder effektivare, så att\r\nvi både kan få högre kvalitet och ökad kvantitet.</pre><pre>Jag delar Bo Holmbergs osäkerhet, får jag väl kalla\r\ndet, när det gäller effekterna av köpa--sälj-\r\nsystemen. De genomförs nu i många kommuner på\r\nrekommendation av Kommunförbundet. Det här\r\nhar egentligen inte varit någon partisplittrande\r\nfråga -- det är i sökandet efter ökad effektivitet i\r\nkommunerna som man vill pröva det här systemet\r\natt skilja köpare och säljare åt.</pre><pre>Jag tycker att det är en intressant utveckling. Jag\r\nhoppas att det skall visa sig att den är positiv med\r\nhänsyn till den önskan som vi har om ökad\r\neffektivitet. Men det är självklart att vi måste följa\r\nde systemen, väga dem mot andra system, pröva\r\nvilka effekterna faktiskt blir och kanske på sikt\r\nockså finkalibrera dessa system -- det är ju inte\r\nsjälvklart att vi hittar de bästa modellerna från\r\nförsta början.</pre><pre>På statlig nivå, på mitt eget ansvarsområde, har\r\nsocialstyrelsen självfallet en uppgift när det gäller\r\natt följa hur dessa system utvecklas. Som jag sade i\r\nmitt anförande kommer socialstyrelsens arbete nu\r\natt i huvudsak inriktas på tillsyn, uppföljning och\r\nkontroll. Där ingår naturligtvis just att utvärdera de\r\nolika styrsystem som man nu prövar ute i\r\nkommunerna inom den sociala välfärdssektorn.</pre><pre>Bo Holmberg frågade mig också om det var aktuellt\r\natt skjuta upp barnbidragshöjningen en gång till.\r\nSvaret på den frågan är ett entydigt nej. Den\r\nkommer att genomföras från den 1 januari, som jag\r\ntidigare har utlovat i olika sammanhang.</pre><pre>Till sist frågade Bo Holmberg om fortsatt dispens\r\nför Vidarkliniken. Den frågan ligger inte på mig,\r\nmen jag tror att jag ändå vågar svara att vi från\r\nregeringens sida utan vidare kommer att kunna ge\r\nen sådan dispens.</pre><pre>Anf. 93  MAJ-INGER KLINGVALL (s):</pre><pre>Herr talman! Den svenska välfärdspolitiken har\r\nhittills varit generell. Principen har varit att sociala\r\nförmåner utan behovsprövning skall vara\r\ntillgängliga för alla medborgare eller hela\r\nkategorier av medborgare: barn, blivande mödrar,\r\narbetslösa, handikappade, osv.</pre><pre>Alternativet till en icke generell välfärdspolitik är\r\nen marginell, där sociala förmåner förbehålls de\r\nallra sämst ställda genom individuell prövning.</pre><pre>Regeringen gör klart i årets budgetproposition att\r\nvälfärdspolitiken skall läggas om. Det\r\nresursutrymme som skapas skall inte längre satsas\r\npå generella välfärdspolitiska åtgärder utan, enligt\r\nfinansplanen, s. 3, användas till ''stöd åt de svagaste\r\noch socialt mest utsatta grupperna i vårt land''.</pre><pre>Den valfrihetsrevolution som regeringen säger sig\r\nha för avsikt att inleda innefattar inte bara stora\r\nnedskärningar i välfärden -- jag tänker på\r\ndelpensionen och karensdagarna -- utan också en\r\nny syn på samhällets ansvar på välfärdsområdet.\r\nJag citerar på nytt ur finansplanen, s. 5: ''Stat och\r\nkommun skall koncentrera sig på de uppgifter som\r\ningen annan kan sköta''.</pre><pre>En omfattande nedrustning av offentlig verksamhet\r\ninleds därför. Nedrustningen på nationell nivå följs\r\nav en nedrustning i många kommuner och\r\nlandsting.</pre><pre>Detta är mycket oroande. Nedskärningar i den\r\ngenerella välfärden drabbar alla men mest dem som\r\nhar störst behov av samhällets insatser. En gradvis\r\nförskjutning från generell till marginell\r\nvälfärdspolitik kommer att innebära att grupper\r\nsom behöver mer riskerar att särbehandlas, att\r\npekas ut.</pre><pre>Barnomsorgen är exempel på ett område där vi\r\nhittills haft en mycket långt gående integration av\r\nbarn med behov av särskilt stöd, med både synliga\r\noch mindre synliga behov. En barnomsorg som är\r\ntillgänglig för alla barn på lika villkor är en garanti\r\nför att dessa barn får det stöd de behöver utan att\r\npekas ut eller särskiljas.</pre><pre>Socialdemokratins självklara hållning är att stå fast\r\nvid den solidariska offentliga finansieringen av\r\nvälfärden, en rättvis fördelning och en hög kvalitet\r\nkopplad till ökad valfrihet. Samhällsutvecklingen\r\nkommer att förändra människors behov och\r\nönskemål, och det förutsätter att välfärdspolitiken\r\nförändras. Det centrala för oss är att dessa\r\nförändringar sker utan att grundläggande värden\r\nfrångås.</pre><pre>Varför har jag nu talat så mycket om den generella\r\nvälfärdspolitiken under detta avsnitt av debatten,\r\nsom ju skall handla om familjepolitik? Jo, givetvis\r\ndärför att familjepolitiken är en så viktig del av den\r\ngenerella välfärden.</pre><pre>Det handlar om den verklighet som de allra flesta\r\nbarnfamiljer i dag lever i. Att vara\r\nsmåbarnsförälder ställer stora krav. Vill man, som\r\nde flesta föräldrar, också förvärvsarbeta behövs det\r\nrejäla familjepolitiska insatser för att\r\nkombinationen arbete och föräldraansvar skall\r\nfungera.</pre><pre>Vi socialdemokrater vill förverkliga jämställdheten\r\nmellan kvinnor och män, både i hemmet och i\r\narbets- och samhällslivet. Vi vill ge alla barn goda\r\noch likvärdiga uppväxtvillkor. Vi vill att\r\nbarnomsorgen och skolan skall kunna utveckla\r\nbarnen till fria och självständiga människor, som\r\nverkar i gemenskap och solidaritet med varandra.\r\nVi vill ge barn och föräldrar mer tid tillsammans.</pre><pre>I konkreta åtgärder handlar det bl.a. om\r\nbarnbidrag, bostadsbidrag, föräldraförsäkring och\r\nförskola för alla barn.</pre><pre></pre><pre>Genom de allmänna barnbidragen tillförsäkras alla\r\nbarnfamiljer ett grundläggande ekonomiskt stöd.\r\nDet allmänna barnbidraget höjdes den 1 januari\r\n1991 med 2 280 kr. Den planerade höjningen\r\nden1 januari 1992 har regeringen skjutit på.</pre><pre>Vi socialdemokrater står fast vid kravet på en\r\nhöjning av barnbidraget till 10 020 kr. per barn och\r\når.</pre><pre>Den svenska föräldraförsäkringen är unik i\r\nvärlden. Den ger föräldrarna mera tid för sina barn.\r\nAlla föräldrar, såväl ensamstående som\r\nlåginkomsttagare, får mer tid, eftersom\r\nföräldraförsäkringen ersätter förlorad\r\narbetsinkomst. Föräldraförsäkringen kan också\r\nanvändas mycket flexibelt.</pre><pre>En fortsatt utbyggnad av föräldraförsäkringen är\r\nvår högst prioriterade reform.</pre><pre>Herr talman! Vi socialdemokrater vill sätta barnen\r\ni främsta rummet. Vi anser att barnomsorgens\r\nviktigaste uppgift är att ge alla barn grundläggande\r\nkunskaper och erfarenheter inför vuxenlivet.</pre><pre>Förskolan är i första hand till för barnen. Därför\r\nskall den finansieras solidariskt, så att alla barn\r\noavsett föräldrarnas inkomst kan efterfråga en\r\nplats. Förskolan skall styras demokratiskt. Och\r\nverksamheten skall planeras för alla barn, så att\r\nockså barn som har behov av särskilt stöd ges lika\r\nrätt till omsorg.</pre><pre>Under 80-talet har barnomsorgen byggts ut\r\nkraftigt. Hösten 1991 var vi mycket nära målet om\r\nen full behovstäckning. Men sedan dess har mycket\r\nhänt som påverkar den generella välfärden.\r\nArbetslösheten har skjutit i höjden, med allt vad\r\ndet innebär av otrygghet för många föräldrar och\r\ndärmed för barnen. I många kommuner förlorar\r\nman dessutom sin barnomsorgsplats vid\r\narbetslöshet.</pre><pre>Kommunerna drar ner på sin verksamhet. Det\r\nverkar vara barnomsorgen som på många håll får ta\r\nden värsta stöten med större barngrupper, minskad\r\npersonaltäthet och kortare öppethållandetider -- i\r\nkombination med i vissa fall kraftigt höjda avgifter.</pre><pre>Den aviserade valfrihetsrevolutionen har kommit\r\nav sig i takt med det allt sämre ekonomiska läget i\r\nkommunerna. Ingen törs starta eget. Man vet ju\r\ninte om man får några platsbeställningar.</pre><pre>Jag känner en mycket stark oro för den utveckling\r\nsom nu är på gång. Vad kommer att hända med den\r\ntidigare väl fungerande barnomsorgen? Vad\r\nkommer att hända med många barnfamiljer? Vad\r\nkommer att hända med barnen?</pre><pre>Den hittills förda regeringspolitiken med rejäla\r\nskattesänkningar för kapitalägare och\r\nhöginkomsttagare finansierade genom att man drar\r\nin ekonomiska resurser från löntagare och\r\nbarnfamiljer samt från kommunerna och\r\nbostadsbyggandet är exempel på en klasspolitik i\r\n90-talstappning som vi socialdemokrater helt tar\r\navstånd från.</pre><pre>I motsats till regeringen vill vi gå vidare och ta nya\r\nsteg framåt i arbetet för en god barnomsorg för alla\r\nbarn. Det vill vi göra genom att skapa garantier för\r\nkvalitet, en rättvis fördelning, rättssäkerhet och\r\nrätt till en plats.</pre><pre>Den grundläggande rättigheten är lagstadgad rätt\r\ntill en plats. Det är närmast en konsekvens av de\r\növerväganden som gjordes 1985 i samband med\r\nbeslutet om en förskola för alla barn. Frågan har\r\nockså blivit högaktuell i samband med\r\nkommunalekonomiska kommitténs betänkande om\r\ngenerella statsbidrag.</pre><pre>Nu är det uppenbart att regeringen våndas inför att\r\nta tag i denna principiellt mycket viktiga -- men,\r\nack, så partiskiljande -- fråga. I kammaren har vi\r\nhört Bengt Westerberg vid frågestund efter\r\nfrågestund säga: Visst, det skall komma en lag om\r\nrätt till barnomsorg. Men i utskottsbetänkandet\r\nkan vi finna en totalt urvattnad formulering. I dag\r\nhar ni chansen att visa färg. Vi socialdemokrater\r\nhar en reservation som Folkpartiet definitivt borde\r\nstödja.</pre><pre>I samband med ett lagförslag om bestämmelser som\r\nförmodligen kommer att ersätta nuvarande\r\nstatsbidragsbestämmelser är det mycket angeläget\r\natt lägga fast kvalitetskrav som skall gälla all\r\nbarnomsorg, oavsett huvudman.</pre><pre>Det handlar om mål för innehållet i verksamheten.\r\nDet handlar om väl utbildad personal,\r\nnärhetsprincipen, intagningsregler, avgifter osv.\r\nDet här framgår av reservation 23 från oss.</pre><pre>Till kvaliteten i barnomsorgen hör också garantier\r\nom rättssäkerhet, regler om sekretess och\r\nlikabehandlingsprincipen samt möjligheterna till\r\ninsyn och kvalitetsbedömning av verksamheten.\r\nDet här är utomordentligt viktiga frågor i ett skede\r\ndär alternativa driftsformer utvecklas inom\r\nbarnomsorgen. Vi socialdemokrater anser att\r\nlagstiftningen måste ses över i syfte att garantera\r\nrättssäkerheten för barn och deras föräldrar. Tyvärr\r\ndelar utskottsmajoriteten inte vår uppfattning.\r\nDetta är mycket beklagligt.</pre><pre>Herr talman! Jag är mycket glad över att Bengt\r\nWesterberg arbetar med ett lagförslag om rätt till en\r\nplats inom barnomsorgen. Jag är bara rädd att\r\npriset blir för högt. Jag tänker på Bengt\r\nWesterbergs regeringskollegors krav på\r\nvårdnadsbidrag och de förhandlingar som jag utgår\r\nfrån pågår bakom lyckta dörrar.</pre><pre>Eftersom det inte finns några nya pengar till ett så\r\nkostnadskrävande förslag som det om\r\nvårdnadsbidraget måste pengarna tas från andra\r\ndelar av familjepolitiken. Tidigare var det\r\nnedskärningar inom barnomsorgen som skulle\r\nbekosta vårdnadsbidraget. Nu är det uppenbarligen\r\nfråga om nedskärningar i föräldraförsäkringen.</pre><pre>Om det förslag som har läckt ut förverkligades,\r\nskulle det bli mycket besvärligt. I stället för att lösa\r\nproblem för dagens småbarnsfamiljer skulle det\r\nställa till med problem. Föräldrar kommer att\r\nställas mot föräldrar, och kvinnor ställs kanske mot\r\nkvinnor. De som arbetar får betala för att ge\r\nfamiljer med hemmamammor en extraslant. De\r\nsom förvärvsarbetar förlorar rätten till tre\r\nmånaders barnledighet och får lägre ersättning för\r\nde resterande tolv månaderna. Familjer med\r\nhemmamammor får ett uselt vårdnadsbidrag som\r\ningen kvinna kan leva på.</pre><pre>Mer än 80 % av Sveriges kvinnor har valt att\r\nkombinera barn och förvärvsarbete. Det har varit\r\nmöjligt tack vare en familjepolitik med utbyggd\r\nbarnomsorg i kombination med en flexibel\r\nföräldraförsäkring enligt\r\ninkomstbortfallsprincipen. Detta har också lett till\r\nökad jämställdhet mellan kvinnor och män. Ett\r\nvårdnadsbidrag kommer att gå helt på tvärs med\r\nden utvecklingen.</pre><pre>Varför kommer Bengt Westerberg med detta\r\nförslag, som i grunden hotar jämställdheten? Vad\r\nbetyder egentligen begreppet jämställdhet för\r\nregeringspartierna? Och hur ser ni på den generella\r\nvälfärden som den är utformad i den nuvarande\r\nfamiljepolitiken? Ställer ni upp på de skrivningar i\r\nfinansplanen som jag refererat?</pre><pre>Herr talman! För att förenkla kammarens\r\nhantering yrkar jag bifall till reservationerna 3, 4,\r\n7, 21 och 23. Men självfallet stödjer jag de övriga\r\nsocialdemokratiska reservationer som är fogade till\r\nbetänkandet.</pre><pre>Anf. 94  Socialminister BENGT WESTERBERG\r\n(fp):</pre><pre>Herr talman! Några saker i Maj-Inger Klingvalls\r\ninlägg föranledde mig att begära ordet.</pre><pre>Först och främst vill jag bara ännu en gång\r\nbekräfta, vilket Carl Bildt också gjorde under den\r\nfrågestund som vi nyss haft, att regeringen i höst\r\nkommer med ett förslag till en utvidgad\r\nlagreglering beträffande barnomsorgsområdet. Det\r\nhar jag tidigare gett besked om. Om detta råder full\r\nenighet i regeringen, så ni behöver inte alls\r\nspekulera i att det skulle förekomma interna tvister\r\ni regeringen.</pre><pre>Det råder också full enighet i regeringen om att vi\r\nskall lägga fram ett förslag om vårdnadsbidrag.\r\nMaj-Inger Klingvall säger att vi ställer föräldrar\r\nmot föräldrar, och i någon mån är det naturligtvis\r\nriktigt. Om det är svårt att hitta en finansiering\r\nnågon annanstans, måste vi ju försöka hitta en\r\nsådan inom det här området. Det är korrekt att till\r\nde förslag som vi överväger hör förslaget om\r\nminskad ersättning i föräldraförsäkringen. Själv är\r\njag inte alls förtjust i det avseendet. Jag har hört att\r\nen del andra kolleger i regeringspartierna också är\r\nkritiska mot detta förslag.</pre><pre>Men hur man än bär sig åt är det ju så, att man om\r\nman i ett läge med ett budgetunderskott skall\r\nfinansiera en reform måste ta pengarna någonstans.\r\nDärför blir min fråga: Varifrån tycker Maj-Inger\r\nKlingvall att vi skall ta pengarna för att finansiera\r\nde reformer som ni socialdemokrater föreslår på\r\ndet här området? Inte heller ni har ju några hemliga\r\nkassakistor att ösa ur, så även ni måste faktiskt tala\r\nom var ni skall ta pengarna.</pre><pre>Om vi kan hitta en annan finansiering är det\r\nalldeles utmärkt. Men samtidigt vill jag ge Jerzy\r\nEinhorn rätt. Han sade tidigare här i talarstolen att\r\ndet finns andra reformer som är viktigare, om det\r\nbara går att få fram pengar genom\r\nomprioriteringar. Det gäller då t.ex. äldre och\r\nhandikappade. Det är reformer som vi tillmäter\r\nhögsta prioritet, och det har vi framhållit i vår\r\nregeringsförklaring. Därför har vi sagt oss följande:\r\nSkall vi dessutom finna utrymme för ett\r\nvårdnadsbidrag, bör vi i varje fall i första hand titta\r\npå möjligheterna att omfördela resurser inom det\r\nfamiljepolitiska stödet. Maj-Inger Klingvall har\r\nuppenbarligen andra tankar om var pengarna skall\r\ntas. Det kunde vara intressant att få veta vad hon\r\ntycker.</pre><pre>Anf. 95  MAJ-INGER KLINGVALL (s) replik:</pre><pre>Herr talman! När det gäller vår högst prioriterade\r\nreform, föräldraförsäkringen, har vi till skillnad\r\nfrån Bengt Westerberg inte uttalat oss om någon\r\ntidpunkt. Föräldraförsäkringen är alltså vår högst\r\nprioriterade reform som genomförs den dagen det\r\nfinns pengar.</pre><pre>Vi vill satsa mera på det här området, och det visar\r\nvi väldigt tydligt just genom att tala om att det är en\r\nutbyggd föräldraförsäkring som det handlar om.</pre><pre>När det sedan gäller detta med lagstadgad rätt vill\r\njag säga att det är trevligt att höra att ni inom\r\nregeringen är överens om ett lagförslag. Men då vill\r\njag fråga Bengt Westerberg: Hur kommer det\r\nförslaget att se ut? Det är oerhört viktigt hur den\r\nhär lagstiftningen är utformad. Det handlar ju om\r\nalltifrån en sorts förstärkning i socialtjänstlagen till\r\natt det verkligen blir en lag som föräldrar och barn\r\nkan luta sig emot. Jag tänker framför allt på\r\ngarantierna. Vilka garantier kommer det att finnas\r\nför att det blir kvalitet, rättssäkerhet och lika\r\nbehandling? Och kommer det att vara möjligt att\r\növerklaga? Det är ju egentligen först när det är\r\nmöjligt som det verkligen är en stark lagstiftning.</pre><pre>Jag skulle hemskt gärna vilja få besked på de här\r\npunkterna, Bengt Westerberg. Dessutom undrar\r\njag naturligtvis: Kommer det här att ske parallellt,\r\nenligt regeringens planer, med införandet av det\r\ngenerella statsbidraget? Dessutom är det oerhört\r\nväsentligt att de här två sakerna i så fall följs åt rent\r\nkronologiskt, dvs. att de sker vid samma tidpunkt.</pre><pre>Anf. 96  Socialminister BENGT WESTERBERG\r\n(fp):</pre><pre>Herr talman! Först konstaterar jag följande. Om\r\nMaj-Inger Klingvalls besked är att\r\nföräldraförsäkringen skall förlängas ''den dagen\r\npengarna finns'' -- som Maj-Inger Klingvall sade --\r\nblir det ingen föräldraförsäkring på många många\r\nmånga år. Vi kommer nämligen inte att befinna oss\r\ni den situationen att pengarna bara finns där och\r\nväntar på att bli använda.</pre><pre>I den situation som vi befinner oss i, med knappa\r\nekonomiska resurser, måste reformer finansieras\r\ngenom omprioriteringar. Det var en insikt som\r\näven den socialdemokratiska regeringen hade,\r\nåtminstone så länge man var regering. Jag hoppas\r\natt insikten finns kvar, åtminstone hos en majoritet\r\nav den socialdemokratiska riksdagsgruppen.</pre><pre>På den andra punkten håller jag med Maj-Inger\r\nKlingvall om att det är viktigt hur lagstiftningen\r\nutformas. Därför är jag heller inte just i dag beredd\r\natt tala om hur den nya lagstiftningen skall se ut i\r\ndetalj. Jag kan konstatera att det finns ett förslag\r\nframtaget av aktionsgruppen för barnomsorg, där\r\nMaj-Inger Klingvall medverkade, som inte i alla\r\nstycken är bra, bl.a. därför att ni i den utredningen\r\ninte löste frågan om hur man skall kunna garantera\r\nen god kvalitet på barnomsorgen.</pre><pre>Vi skall titta på den här frågan under de närmaste\r\nmånaderna och återkomma till riksdagen i höst\r\nmed ett förslag. Då blir det ett bra förslag som vi\r\nåterkommer med.</pre><pre>Anf. 97  MAJ-INGER KLINGVALL (s) replik:</pre><pre>Herr talman! Jag vill påpeka för Bengt Westerberg\r\natt Socialdemokraterna vill föra en annan\r\nekonomisk politik än den nuvarande regeringen vill\r\ngöra. Vi vill bl.a. lägga tillbaka skattereformen,\r\nsom vi kom överens med Folkpartiet om på sin tid.\r\nDet handlar bl.a. om att det där finns möjligheter\r\natt höja barnbidraget, någonting som vi håller fast\r\nvid i vår politik.</pre><pre>Att vi har en annorlunda syn på hur den\r\nekonomiska utvecklingen och den ekonomiska\r\npolitiken skall vara tycker jag också är viktigt att\r\nlägga till i diskussionen om nya reformer.</pre><pre>Anf. 98  Socialminister BENGT WESTERBERG\r\n(fp):</pre><pre>Herr talman! Jag bara konstaterar att när Maj-\r\nInger Klingvall skall tala om hur en reform skall\r\nfinansieras säger hon att hon vill lägga tillbaka\r\nskattereformen som den var tidigare.</pre><pre>Vi har inte gjort några stora ingrepp i\r\nskattereformen. Framför allt kan man inte genom\r\natt höja barnbidraget skapa utrymme för en\r\nförlängd föräldraförsäkring. Om man skall ha\r\nutrymme för nya utgifter, måste man skapa det\r\ngenom att minska utgifterna på något annat\r\nområde, inte genom att höja utgifterna på något\r\nannat område. Denna grundläggande insikt är bra\r\natt ha om man skall fundera på hur reformer skall\r\nfinansieras.</pre><pre>Anf. 99  BERITH ERIKSSON (v):</pre><pre>Herr talman! Jag har följt debatten som har pågått\r\nhär i kammaren i dag angående barnomsorg. Jag\r\nser att Sten Svensson fortfarande sitter kvar, och\r\njag vill fråga honom vad han menade när han i sitt\r\ninlägg sade att föräldrar skall ha möjlighet att göra\r\navdrag för sina kostnader när de vårdar det egna\r\nbarnet. Är det en ny modell som det flaggas för\r\neller var det en felformulering?</pre><pre>Jag vill också ha en precisering av dem som har\r\nförespråkat grundläggande kvalitetskrav här i dag:\r\nVilka anser man att de grundläggande\r\nkvalitetskraven skall vara?</pre><pre>På tal om den s.k. valfrihetsrevolutionen kan man i\r\nden undersökning som socialministern nämnde att\r\nSIFO har gjort på uppdrag av Kommunförbundet\r\nför att ta reda på hur kommuninvånarna uppfattade\r\nservicen i sina kommuner vad det gäller\r\nbarnomsorgen se att brukarna ansåg sig ha små\r\nmöjligheter att själva påverka verksamheten.</pre><pre>Att själva få vara med och påverka verksamheten\r\när väsentligt mycket mer än att få möjlighet att\r\nvälja mellan olika barnstugor. Vilket val har man på\r\nmindre orter där det inte finns underlag för mer än\r\nett daghem. Vilket värde ligger det i att vara\r\ntvungen att konstatera att jag egentligen skulle vilja\r\nha mitt barn på ett visst daghem, därför att det har\r\nmycket god kvalitet, men av kostnadsskäl eller av\r\navståndsskäl vara tvungen att välja ett sämre\r\nalternativ? Valfrihet för vem -- för dem som redan\r\ni dag har möjlighet att välja?</pre><pre>Jag är ingen rabiat försvarare av att barnomsorgen\r\nskall bedrivas i kommunal regi. Men jag kräver,\r\nmot bakgrund av att vi i Sverige har världens bästa\r\nbarnomsorg, att det för det första skall finnas en\r\nefterfrågan på alternativ, att det för det andra skall\r\ninnebära att det blir bättre för barn, för föräldrar\r\noch för samhället i ett vitt perspektiv. Jag anser inte\r\natt något av de kraven är uppfyllda. Därför ställer\r\njag inte upp på det som sker nu ute i kommunerna.\r\nDet är en påtvingad nedmontering av\r\nbarnomsorgen.</pre><pre>Socialdemokraterna har i dag en reservation där de\r\nsäger att man skall lagreglera rätten till barnomsorg\r\noch göra klart för kommunerna att de måste satsa\r\npå full behovstäckning. Det är så dags nu. Det har\r\nden socialdemokratiska regeringen haft möjlighet\r\natt göra tillsammans med oss ända sedan 1985.</pre><pre>Flexibilitet och valfrihet i barnomsorg är för mig att\r\nge föräldrar och personal den fulla möjligheten att\r\ntillsammans utforma en bra barnomsorg utifrån den\r\nenskilda barnstugans behov och förutsättningar.\r\nDet målet anser jag försvåras med rent privata\r\nalternativ med vinstintressen. Med fulla\r\nmöjligheter menar jag möjlighet att bestämma inte\r\nbara, som det har varit hittills, om man skall åka\r\noch bada på torsdag i stället för på fredag, utan\r\nföräldrarna skall kunna vara med och bestämma\r\nom barnstugans ekonomi, om barngruppens storlek\r\noch om öppettider. Man skall kunna bestämma att\r\nman kan få inkomster till stugan genom att hyra ut\r\nlokaler, att man kan sköta gräsmattorna själva osv.\r\nDet kallar jag valfrihet. Den är möjlig att\r\nåstadkomma inom den barnomsorg som finns i\r\nkommunerna i dag.</pre><pre>Den valfrihet som de borgerliga partierna har\r\nförespråkat kommer inte att minska brukarnas\r\nkänsla av maktlöshet. För att minska den krävs det\r\natt man kan påverka verksamheten. I\r\nbarnomsorgen i Gamla Uppsala sparade man\r\nexempelvis 2 milj.kr. och gjorde en god pedagogisk\r\nvinst när man fick den möjligheten.</pre><pre>Omprövning av den offentliga sektorn är\r\nnödvändig, men det behövs en genomtänkt och\r\nlogisk planering. De rena panikåtgärderna som vi\r\nser prov på i dag, exempelvis i Uppsala, där jag har\r\nvarit i dag på förmiddagen, är förfärande, inte\r\nminst för barnen. Däremot anser jag att det\r\nfortfarande finns vinster att göra genom att skära\r\ninom administrationen.</pre><pre>Det man ser i dag i exempelvis Uppsala kan man\r\nbara tolka på ett sätt, nämligen att de borgerliga\r\npartierna är ute efter något slags privatsymboler att\r\nvisa upp som lyckade exempel. Det måste kännas\r\nlitet snöpligt, tycker jag, när t.o.m. moderata\r\nkommunalråd i dag konstaterar att den kommunala\r\nbarnomsorgen är billigast, att man inte har råd att\r\nsatsa på de här privata symbolerna.</pre><pre>Det är mycket synd att vi inte får se det förslag till\r\nlagreglering som Bengt Westerberg aviserade för\r\nfjorton dagar sedan ens i morgon, utan först till\r\nhösten. Det är mycket viktigt att känna till för att\r\nkunna göra bedömningar när det gäller just\r\nkvalitetskraven, som Maj-Inger Klingvall tog upp.</pre><pre>Om man skall ta pengar från föräldraförsäkringen\r\noch alternativet blir, som det har spekulerats om i\r\npressen, att föräldrar skall få stanna hemma i 24\r\nmånader i stället för 15, som är fallet nu, krävs det\r\natt bidraget blir minst 1 100 kr. i månaden i 24\r\nmånader för en förälder som inte har inkomst utan\r\nbara får grundbidraget, vilket i dag är 60 kr. om\r\ndagen. Annars blir det en mindre summa pengar i\r\nslutänden och en ekonomisk försämring för\r\nföräldrarna mot hur det ser ut i dag, även för dem\r\nsom bara har grundbidraget.</pre><pre>Herr talman! Jag yrkar därmed bifall till\r\nVänsterpartiets meningsyttring.</pre><pre>Anf. 100  STEN SVENSSON (m) replik:</pre><pre>Herr talman! Jag skall gärna svara Berith Eriksson\r\npå den fråga hon ställde i sitt anförande. I mitt\r\nanförande påpekade jag att om småbarnsföräldrar,\r\nutöver ett vårdnadsbidrag, också får göra avdrag\r\nför kostnader i samband med vården av barn i det\r\negna hemmet ökar möjligheterna för\r\nsmåbarnsföräldrar att själva vårda sina egna barn.\r\nDen kompletteringen till vårdnadsbidraget är ingen\r\nnyhet för kammaren. Vi har i våra partimotioner\r\nunder en följd av år redovisat förslag med den här\r\ninnebörden.</pre><pre>Som underlag för de förhandlingar som pågår inom\r\nregeringen för att bereda den proposition som\r\nsocialministern nu har aviserat ligger självfallet de\r\nolika förslagen från de fyra olika\r\nregeringspartierna. Då finns naturligtvis även dessa\r\nsynpunkter från vår sida med.</pre><pre>Anf. 101  ULLA ORRING (fp) replik:</pre><pre>Herr talman! Berith Eriksson var litet fundersam\r\növer hur det här skulle gå ihop i slutändan. Hon\r\nville veta litet mer om det kommande förslaget.\r\nSocialministern har aviserat vad som kommer, så\r\nlänge det nu är känt, så det är inte lönt att gå in på\r\ndet mer.</pre><pre>Jag skulle vilja komplettera Berith Erikssons frågor\r\nlitet grand och säga att närmare 60 miljarder per år\r\ngår för närvarande som statsbidrag till\r\nbarnfamiljerna. Det är en ganska rejäl summa som\r\nvi lägger på barnfamiljerna och barnomsorgen. Det\r\ntycker vi är riktigt, därför att vi vill värna om en bra\r\nfamiljepolitik.</pre><pre>När det gäller utbyggnaden av barnomsorgen kan\r\njag konstatera att det av den utredning som SCB\r\nhar gjort framgår att, vilket man kanske inte skulle\r\ntro, barnomsorgen i Norrlandslänen är bäst\r\nutbyggd, likaså i Stockholmslänen. Sämst är den i\r\nVästsverige och i södra Sverige. Jag har rest mycket\r\ni min egen landsända och varit på många dagis även\r\ni småbyar och småkommuner. Jag är förvånad över\r\nvilken fin kvalitet det är på denna barnomsorg. Det\r\ningår i systemet att om föräldrar bor nära och är\r\nengagerade i att skapa barnomsorg och medverka\r\ntill det så stiger kvalitetskraven. Dialogen mellan\r\nförskollärarna och andra som arbetar på dagiset\r\noch föräldrarna innebär att kvaliteten höjs. Jag\r\ntycker att detta måste sägas.</pre><pre>Nu tar Berith Eriksson upp förhållandena i\r\nUppsala. Jag känner inte till dem. Det jag har sett\r\nav barnomsorg uppe i norr är utmärkta och fina\r\ndagis, och dem skall vi fortsätta att driva.</pre><pre>Från Folkpartiets sida vill vi att det skall finnas\r\nmöjligheter för föräldrar som vill förvärvsarbeta\r\nnär barnen är små att göra det. Vi tycker att\r\nkommunerna skall ha skyldighet att se till att det\r\nfinns barnomsorg utanför hemmet. Det\r\nekonomiska avbräck för dem som väljer att stanna\r\nhemma när barnen är små måste kunna minskas\r\ngenom ett vårdnadsbidrag. Men vi tycker inte att\r\ndet skall vara så högt att det blir ekonomiskt\r\nlikgiltigt om man förvärvsarbetar eller stannar\r\nhemma. Det måste löna sig för småbarnsföräldrar\r\natt arbeta utanför hemmet. Det här med\r\nvårdnadsbidrag ingick ju i den borgerliga\r\nregeringens regeringsförklaring, och det vill vi\r\nfullfölja.</pre><pre>Anf. 102  BERITH ERIKSSON (v) replik:</pre><pre>Herr talman! Jag kommer själv från Västerbotten,\r\noch jag vill säga till Ulla Orring att det gläder mig\r\natt de har bra barnomsorg däruppe. Jag har varit i\r\nUppsala i dag på barnstugor och sett vad som\r\nhänder där. Det är inte lika upplyftande. Man säger\r\nupp den utbildade personalen, t.ex. i en barnstuga\r\nsom startades så sent som i september. Där hade\r\nman långt i förväg planerat verksamheten i\r\nsamarbete med kvarterspolisen, skolan och\r\nfritidshemmet. Man hade utbildat och rekryterat\r\npersonal speciellt med tanke på att 14 olika språk\r\ntalades på barnstugan. Man hade lyckats täcka 12\r\nav dessa 14 språk. Nu var personalen varslad. Om\r\nnu varslen blir verklighet -- och man har sagt att det\r\nskall de göra -- då kommer tre personer av den\r\nursprungliga personalen att finnas kvar. Allt\r\nraseras. Det är en enorm kapitalförstöring och\r\nresursförstöring, och det måste man verkligen\r\nreagera mot.</pre><pre>Föräldrar som väljer att vara hemma med sina\r\nsmåbarn utgör i dag 10 % av småbarnsföräldrarna.\r\nFör att garantera att dessa 10 % skall få mer pengar\r\nän vad de får i dag krävs alltså -- om det nu blir så\r\natt man får ersättning tills barnet har fyllt två år --\r\natt dessa föräldrar får minst 1 100 kr. i månaden.\r\nAnnars gör de en ekonomisk förlust enligt\r\nförslaget.</pre><pre>Beträffande privat företagsamhet inom\r\nbarnomsorgen: Det krävs tre saker för att det skall\r\nbli intressant. Dels måste man kunna välja bort\r\nbarn som är resurskrävande, dels måste man kunna\r\ndifferentiera i kvaliteten, dels måste det bli fritt\r\nfram att sätta avgifter. Skall det bli sådana\r\nkvalitetskrav som så många här i kammaren i dag\r\nställer sig bakom blir inte barnomsorg i privat regi\r\nintressant för någon att driva.</pre><pre>Anf. 103  ULLA ORRING (fp) replik:</pre><pre>Herr talman! Det finns redan i dag exempel på\r\ndaghem som drivs i privat regi och som är\r\nintressanta. Jag tycker inte man skall måla med\r\nsvarta färger i fråga om kommande reformer. Vi\r\nhar nu bestämt att slopa lex Pysslingen och tillåta\r\nprivata alternativ. Berith Eriksson vet att vi fick\r\nkämpa ganska hårt för detta i riksdagen.</pre><pre>Vårdnadsbidraget tycker jag inte att man skall se\r\nsom en lön, utan det är en form av ersättning. Ingen\r\nhar sagt att man skall leva på det. Däremot måste\r\nman ha någon form av rättvisa i det system som vi\r\nhar. Det som vi har i dag har missgynnat dem som\r\nhar varit hemarbetande. Det är fullt klart. Från\r\nFolkpartiet liberalernas sida vill vi se en fullt\r\nutbyggd barnomsorg, men också att det skall finnas\r\nutrymme för ett vårdnadsbidrag. Att inte\r\nkommunerna, som Berith Eriksson sade tidigare,\r\nkänner sig ha råd att ordna barnomsorg kommer vi\r\nnu att försöka rätta till med att införa skyldighet för\r\nkommunerna att ställa upp med barnomsorg. De\r\nspecialdestinerade bidragen försvinner, och\r\nkommunerna får pengarna i en påse.</pre><pre>Jag beklagar förhållandena i Uppsala. Jag känner\r\ninte till dem, men jag tror att det finns många\r\nkommuner som har en mycket bra barnomsorg.</pre><pre>Anf. 104  BERITH ERIKSSON (v) replik:</pre><pre>Herr talman! Jag är den första att intyga att det\r\nfinns många kommuner som har bra barnomsorg.\r\nJag sade här i talarstolen att jag tror att vi har den\r\nbästa barnomsorgen i världen.</pre><pre>Visst finns det privata alternativ --\r\nföräldrakooperativ och personalkooperativ. Men\r\nsom jag sade tidigare: för att det skall bli intressant\r\natt driva rent privata daghem med vinst krävs det\r\ntre saker som jag nämnde, nämligen att kunna välja\r\nbort resurskrävande barn, att kunna differentiera\r\nkvaliteten och att kunna sätta avgifterna som man\r\nsjälv vill. För att detta skall bli möjligt i en kommun\r\nsom Uppsala måste man följdriktigt riva ned det\r\nsom redan finns för att lämna utrymme för det som\r\nskall växa upp i form av privata alternativ. Om\r\nföräldrarna verkligen fick välja är jag helt\r\növertygad om att de inte skulle vilja ha en\r\nbarnomsorg som visserligen kan vara billig och där\r\nbarnen känner sig trygga, får mat, inte klöser\r\nögonen ur varandra, inte ramlar och slår ihjäl sig\r\nmen där man har allt i övrigt att önska när det gäller\r\npedagogisk kvalitet. Därför är det viktigt att man\r\ni de kommande lagregleringarna preciserar vilken\r\nkvalitet det skall vara. Då kommer vi att få\r\nuppleva, som nu, att den barnomsorg som\r\nkommunerna kan driva är den billigaste. Varför\r\nväxer det inte upp alternativ i dag i kommunerna?\r\nDet kan man fråga sig.</pre><pre>Anf. 105  MAUD EKENDAHL (m):</pre><pre>Herr talman! Socialutskottets betänkande SoU15\r\nSocialpolitik -- inriktning och anslag innehåller\r\nväldigt många olika delmoment. Jag skulle vilja i\r\ndenna debatt ägna mig åt familjepolitiken.</pre><pre>Alla känner ju till att Sveriges framtid är också våra\r\nbarns framtid. Då är det viktigt att man skapar\r\nförutsättningar för att Sverige skall bli ett bättre\r\nland att leva i för nuvarande och kommande\r\ngenerationer.</pre><pre>I regeringsförklaringen har vi Moderater\r\ntillsammans med övriga borgerliga partier fastlagit\r\natt vi vill ge bättre förutsättningar för att\r\nfamiljerna, barnens uppväxt och omvårdnaden i ett\r\nmodernt samhälle skall kunna tryggas. Vi anser att\r\ndet är hos de små nära gemenskaperna som de\r\nflesta individer känner trygghet och förankring.\r\nDet är här i den s.k. lilla världen som de\r\nuppväxande generationerna möter kärlek och\r\nomtanke och fostras till ansvarstagande\r\nmedmänniskor.</pre><pre>Det är därför viktigt att båda föräldrarna tar sitt\r\nansvar för barnen. Barnen behöver båda\r\nföräldrarna. Man är inte utbytbar som förälder hur\r\nmycket man än skiljer sig eller hur mycket\r\nsamhället än stiftar lagar som gör vuxna oberoende\r\nav varandra. Har man en gång blivit förälder, är\r\nman det för hela livet, även om man inte kommer\r\növerens med den andre föräldern.</pre><pre>Familjen måste på olika sätt stödjas. Föräldrarna\r\nmåste själva få välja den vård och fostran av barnen\r\nsom passar dem och barnen bäst. Det innebär att\r\nfamiljepolitiken skall bygga på valfrihet och\r\nmångfald, något som en del inte tycker om att höra\r\nfrån den här talarstolen.</pre><pre>Vårdnadsbidraget är därför en mycket viktig del i\r\nkommande familjepolitik. Det är ett bidrag -- eller\r\nvarför inte kalla det för en barnomsorgspeng -- som\r\nskall vara lika för alla barn. Namnet har inte så stor\r\nbetydelse. Huvudsaken är att vi inför ett system\r\nsom ger denna rätt åt alla barn. Man får välja om\r\nman vill stanna hemma eller ordna barnomsorg i\r\nkommunal resp. privat regi.</pre><pre>Tyvärr är ni Socialdemokrater och Vänsterpartiet\r\nemot ett vårdnadsbidrag. Ni påstår att ett\r\nvårdnadsbidrag skulle motverka jämlikheten\r\nmellan kvinnor och män. Varför kan ni inte\r\nacceptera att en förälder är hemma medan barnen\r\när små? Är det någonting fult kanske?</pre><pre>I december beslutade riksdagen att avskaffa lex\r\nPysslingen, vilket i dag innebär fri etablering och\r\nfritt utnyttjande av olika barnomsorgsformer.\r\nStatsbidragen till alternativa daghem och\r\nfritidshem beräknas enligt samma regler som gäller\r\nför kommunalt driven verksamhet.</pre><pre>I dag finns det ett antal väl fungerande\r\nföräldrakooperativ. Och visst måste det kännas litet\r\novant för föräldrar att själva kunna få engagera sig,\r\ntänka själva och upptäcka att det går. Tyvärr har det\r\nsocialdemokratiska samhället medfört att\r\nföräldrarna sluppit att tänka och sluppit att själva\r\nta ansvar. Det kommunala barnomsorgsmonopolet\r\nhar tagit över där föräldrarna borde ha fått\r\nbestämma.</pre><pre>Herr talman! Det är här som vår politik skiljer sig\r\nfrån den socialdemokratiska. Vi tror på föräldrarna\r\noch på att de själva både kan och vill bestämma hur\r\nde skall ordna sin barnomsorg. Ni\r\nSocialdemokrater vill att den skall skötas av den\r\noffentliga sektorn. Men det har väl säkert sina\r\nrötter kvar sedan Myrdalstiden, då samhället skulle\r\nombesörja barnomsorgen medan föräldrarna\r\narbetade för att man skulle uppnå s.k. jämlikhet.</pre><pre>Majoriteten i utskottet anser att trycket på den\r\nkommunala barnomsorgen kommer att minska\r\ngenom de nyligen ändrade statsbidragsvillkoren för\r\nalternativa daghem. Kommunerna får därigenom\r\nbättre möjligheter att tillgodose efterfrågan från\r\nfamiljer som föredrar kommunal barnomsorg. När\r\ndet gäller frågan om lagstiftning och dess framtida\r\nutformning kommer denna att övervägas inom\r\nregeringskansliet i samband med den aviserade\r\npropositionen angående den kommunala\r\nekonomin.</pre><pre>Jag vill också beröra Socialdemokraternas märkliga\r\nsyn på dagbarnvårdares tillsyn av egna barn. Man\r\npåstår att dessa barns situation inte kan jämställas\r\nmed att kommunen tillhandahåller platser inom\r\nbarnomsorgen. Anser ni att\r\ndagbarnvårdarverksamheten inte är riktig\r\nbarnomsorg? Hur skall man tolka er reservation?</pre><pre>Innan jag avslutar skulle jag vilja vända mig till Bo\r\nHolmberg, men han är ju tyvärr inte kvar i\r\nkammaren. Då får han väl i stället läsa protokollet.\r\nBo Holmberg påstod att det var 85 % som ville ha\r\nbarnomsorg. Ett annat undersökningsinstitut som\r\nkallas Demoskop har också gjort undersökningar\r\npå det här området. Man fann då att 58 % skulle\r\nvilja vara hemma med sina små barn om de hade\r\nhaft möjlighet till det. Det är alltså rätt riskabelt att\r\nanvända sig av siffror som inte alltid stämmer\r\növerens. Låt mig gå ifrån siffrorna. Föräldrarna\r\nmåste få välja, inte vi politiker.</pre><pre>Också Gudrun Schyman har tyvärr lämnat\r\nkammaren. Hon belyste de hemlösas problem och\r\ntog upp frivilligorganisationernas insatser som om\r\ndet var förfärligt att frivilligheten måste syssla med\r\nsådana saker. Själv tror jag att den offentliga\r\nsektorn inte kan ersätta det arbete som läggs ned av\r\nde frivilliga organisationerna. Därför måste sådana\r\ninsatser uppmuntras och stödjas.</pre><pre>Det finns två svar på frågan om vad man skall göra\r\nåt de hemlösas problem: genom att förebygga och\r\nbota. I det förebyggande arbetet är det återigen\r\nfamiljens situation som är en av de långsiktiga\r\nbakgrundsvariablerna som påverkar utslagning. En\r\ncental del i vår politik måste vara att slå vakt om\r\nfamiljens möjligheter och skapa förutsättningar för\r\natt familjen fungerar väl. Avvecklingen av\r\ninstitutionsvården måste bromsas upp. Det sägs att\r\ninstitutionsvården har dragits ned av humanitära\r\nskäl, men vi kan ju se att det finns människor som\r\ninte klarar att leva utanför den slutna vården i\r\nsamhället.</pre><pre>Herr talman! Jag vill avsluta med att yrka bifall till\r\nhemställan i betänkandet samt avslag på\r\nreservationerna och meningsyttringarna.</pre><pre>Anf. 106  MAJ-INGER KLINGVALL (s) replik:</pre><pre>Herr talman! Jag vill kommentera Maud Ekendahls\r\nanförande.</pre><pre>Jag tror att det är ytterst få föräldrar i vårt land som\r\nkänner igen sig i den nedvärderande beskrivning av\r\nsig själva som föräldrar, att de inte tänker själva och\r\ninte tar ansvar. Jag tycker att det låter alldeles\r\nförskräckligt. Jag är själv förälder till flera barn,\r\noch jag känner absolut inte igen mig i en sådan\r\nbeskrivning.</pre><pre>Vi anser att dagbarnvårdarna utgör ett mycket\r\nviktigt komplement till barnomsorgen i övrigt.\r\nDärför vill vi satsa på den gruppen genom bl.a.\r\nsmåbarnstillägg, vidareutbildning och arbete i\r\narbetslag. Däremot kan\r\ndagbarnvårdarverksamheten inte jämföras med\r\nförskoleverksamheten. Det är därför som\r\nriksdagen 1985 fattade beslut om att barn som är\r\nhemma eller hos dagmamma skall beredas\r\nmöjlighet till förskola från fyra års ålder. Däri ligger\r\nskillnaden. Det är inget konstigt alls. Det rör sig\r\nhelt enkelt om två olika verksamheter, där den ena\r\nhar vissa kvaliteter och den andra har andra\r\nkvaliteter. Verksamheterna behövs som ett\r\nkomplement till varandra.</pre><pre>Eftersom Maud Ekendahl representerar\r\nModeraterna i den här debatten, vill jag fråga\r\nhenne. Vad betyder egentligen skrivningen i\r\nfinansplanen, som jag tog upp i mitt\r\ninledningsanförande? Det finns en skrivning om att\r\nökade resurser skall gå till de svagaste och socialt\r\nmest utsatta grupperna. Hur rimmar det med ert\r\nförslag om att införa ett vårdnadsbidrag på 40 000\r\nkr. -- eller om ni nu vill kalla det för\r\nbarnomsorgspeng -- per förskolebarn och år? Man\r\nkan göra två tolkningar. Antingen menar ni\r\ningenting med ert förslag, eller också skall bidraget\r\nfinansieras genom en fullständig omfördelning av\r\npengarna inom familjepolitiken. Alla pengar som i\r\ndag går till barnomsorgen kommer att gå åt till\r\ndetta bidrag på 40 000 kr. Jag skulle vilja att Maud\r\nEkendahl kommenterade vad det här står för.</pre><pre>Den andra skrivningen i finansplanen innebär att\r\nstat och kommun skall koncentrera sig på de\r\nuppgifter som ingen annan kan sköta. Betyder det,\r\nMaud Ekendahl, att all verksamhet inom\r\nbarnomsorg, äldreomsorg samt vård och omsorg\r\nskall privatiseras? I så fall står vi verkligen inför ett\r\nsystemskifte.</pre><pre>Anf. 107  MAUD EKENDAHL (m) replik:</pre><pre>Herr talman! Maj-Inger Klingvall undrade varför\r\njag går på er om barnomsorgen och om att det inte\r\nfinns något engagemang. Eftersom barnomsorg\r\ntidigare endast har funnits i offentlig regi, har ju\r\nsamhället tagit över föräldrarnas rätt att få\r\nbestämma. Det får de nu när man inför olika\r\nalternativ. Då känner föräldrarna ett helt annat\r\nengagemang.</pre><pre>Det har ju under hela dagen från de olika\r\nborgerliga partiernas sida talats om hur föräldrarna\r\nsjälva kommer in i bilden. Men det sker inte när\r\nföräldrarna är utelämnade till det offentliga.</pre><pre>Vi vill att dagbarnvårdarna skall få tillgodoräkna\r\nsig vården om sina egna barn och få betalt för det.\r\nDe tar ju hand om sina egna barn och är anställda\r\nför att ta hand om andras barn. Det har\r\nSocialdemokraterna gått emot och de tycker inte\r\nom det systemet. Vi skall framöver försöka lösa\r\nfrågan om ersättning till dagbarnvårdarna för vård\r\nav egna barn.</pre><pre>Beträffande vårdnadsbidraget är jag inte beredd att\r\nstå här i kammaren och tala om för Maj-Inger\r\nKlingvall hur detta skall finansieras. Detta måste\r\nregeringen diskutera. Jag vill inte ge mig in på det.</pre><pre>Stat och kommun skall syssla med försvaret,\r\nrättsväsendet, polisen, osv. Nästan all övrig\r\nverksamhet kan privatiseras.</pre><pre>Anf. 108  MAJ-INGER KLINGVALL (s) replik:</pre><pre>Herr talman! Maud Ekendahl säger att barnomsorg\r\nhar funnits endast i offentlig regi. Under den gamla\r\nregeringens tid tillkom över 20 000 platser i\r\nalternativ barnomsorg. Sedan beror det på hur man\r\nser på offentlig regi. Jag ser det som att det är i\r\noffentlig regi som man verkligen har möjlighet att\r\nutöva ett demokratiskt inflytande, både som\r\nmedborgare och som föräldrar. Hur stort inflytande\r\nman kan ha som förälder beror knappast på i vilken\r\nform barnomsorgen bedrivs, utan det har med helt\r\nandra saker att göra.</pre><pre>Det var intressant att höra att Maud Ekendahl\r\ntycker att vi kan privatisera allt utom det som hon\r\nräknade upp, bl.a. försvaret. Det var ett\r\nklarläggande.</pre><pre>Däremot vill Maud Ekendahl inte alls uttala sig om\r\nbarnomsorgspeng och vårdnadsbidrag. Men jag\r\nutgår från att även en moderat riksdagsledamot har\r\nnågon uppfattning, speciellt i en sådan här viktig\r\ndebatt.</pre><pre>I tisdags läste jag i Dagens Nyheter en mycket\r\nintressant artikel om detta av ordföranden i\r\nModerata ungdomsförbundet, Ulf Kristersson.\r\nHan skriver att ''frågan om vårdnadsbidrag har\r\nblivit en helig ko''. Han skriver vidare:</pre><pre>''Huvudfrågan måste ju vara om det är rimligt att\r\nen moderatledd borgerlig regering inför det största\r\nenskilda bidraget någonsin i Sverige. -- -- -- Faktum\r\när att moderaterna tidigare har varit starkt emot\r\nvarje tanke på vårdnadsbidrag.''</pre><pre>Han skriver också att i samma stund som denna\r\nbarnomsorgspeng på 40 000 kr. införs, kommer\r\nman att rycka undan grunden för kommunala\r\ndaghem. Vidare skriver han: ''Ingen kommun\r\nkommer att kunna erbjuda kommunal plats för\r\ndessa 40 000 kronor, och det är inte heller\r\nmeningen. De kommunala daghemmen kommer\r\natt avvecklas till förmån för andra och billigare\r\nformer. Detta är väl i och för sig okej, även om den\r\ntanken kan vara litet svår att marknadsföra bland\r\ndem som i dag har fungerande kommunal\r\nbarnomsorg.''</pre><pre>Jag vill nog påstå att Ulf Kristersson i det fallet har\r\nalldeles rätt. Jag vill emellertid upprepa min fråga\r\ntill Maud Ekendahl. Är detta en uppfattning som\r\nockså moderata kvinnor har, dvs. att den\r\nkommunala barnomsorgen skall avvecklas? Det\r\nvore bra om vi även på den punkten fick ett klart\r\nbesked.</pre><pre>Anf. 109  MAUD EKENDAHL (m) replik:</pre><pre>Herr talman! Jag vill säga till Maj-Inger Klingvall\r\natt det börjar växa fram något som innebär att\r\npersonalen själv kan börja satsa på egna\r\naktiebolag.</pre><pre>Under en tvåmånadersperiod gjordes en\r\nundersökning då man från departementet ringde\r\nrunt till hälften av landets kommuner och frågade\r\nvilket intresse som fanns för att starta sådana\r\naktiebolag. Det visade sig att 160 ansökningar hade\r\ninkommit från personal om att starta aktiebolag.\r\nDet är ett sätt att avknoppa eller avkommunalisera\r\nbarnomsorgen. Det vore väl bra för oss kvinnor att\r\nfå vidga vår arbetsmarknad litet mer, så att vi inte i\r\nså stor utsträckning behöver vara hänvisade till den\r\noffentliga arbetsmarknaden? Då får vi ju fler\r\narbetsgivare. Detta borde väl i alla fall Maj-Inger\r\nKlingvall som kvinna vara för, hon som vill öka och\r\nsatsa på jämställdheten.</pre><pre>Beträffande Ulf Kristerssons artikel i Dagens\r\nNyheter, tycker jag faktiskt att Maj-Inger Klingvall\r\nfår ställa frågor till honom själv om den. Jag skall\r\ninte stå här i kammaren och svara på frågor om den.\r\nUlf Kristersson är MUF-ordförande. Moderaterna\r\nstår tillsammans med övriga borgerliga partier\r\nbakom det som jag har sagt om vårdnadsbidrag.</pre><pre>Anf. 110  BERITH ERIKSSON (v) replik:</pre><pre>Herr talman! Jag vill säga att alla hemmiljöer som\r\nbarn växer upp i inte är harmoniska. För dessa barn\r\nhar daghemmen och kommer att ha en mycket stor\r\nroll att spela som komplement till hemmet. Det är\r\ningen som tycker att valfrihet inte behövs. Men vi\r\nhar olika uppfattningar om vad man skall lägga in i\r\nbegreppet valfrihet.</pre><pre>Maud Ekendahl frågade om det var fult att vara\r\nhemma och sköta sitt barn. Nej, naturligtvis är det\r\ninte fult. Men tror Maud Ekendahl att några\r\npappor kommer att ha råd att stanna hemma med\r\nsina barn om ersättningen är 13 000, 15 000 eller\r\n40 000 kr. -- buden är ju många?</pre><pre>Föräldrakooperativ finns och har funnits. Det är\r\ninget nytt. Men en ensamstående förälder med åtta\r\ntimmars arbetsdag och två timmars restid har inte\r\nså mycket tid över för att engagera sig i sitt barns\r\ndaghem.</pre><pre>Beträffande ekonomiska möjligheter vill jag säga\r\natt inte ens moderaterna har planer på att införa ett\r\nvårdnadsbidrag som skulle göra det möjligt för t.ex.\r\nen ensamstående förälder att stanna hemma och\r\nvårda sitt barn.</pre><pre>Jag tycker att det är litet pinsamt med så dåliga\r\nhistoriska kunskaper när det gäller barnomsorg i\r\nSverige. Det har funnits barnkrubbor i Sverige för\r\nmindre bemedlade sedan sekelskiftet. Det tog\r\nmycket lång tid att få bort den skamstämpel som\r\nförknippades med daghemmen, men utvecklingen\r\nhar varit sådan att vi nu kan säga att vi har världens\r\nbästa barnomsorg som vi alla kan vara stolta över\r\noch som föräldrarna till nästan hundra procent\r\nväljer.</pre><pre>Anf. 111  MAUD EKENDAHL (m) replik:</pre><pre>Herr talman! Jag håller med Berith Eriksson om att\r\ndet finns en hel del barn som inte mår bra i sina hem\r\noch som inte är trygga och harmoniska. Jag har\r\nbara sagt att det skall finnas valfrihet. Jag har aldrig\r\nsagt att det inte skall få finnas barn på daghem eller\r\natt man inte kan lösa frågan om barnomsorg på\r\nannat sätt, t.ex. genom att ha barnen hos mormor\r\neller morfar, minidagis i privat regi, osv. Jag har\r\naldrig sagt att alla skall vara hemma, men rätten till\r\ndet skall finnas. Och de som väljer detta skall har\r\nrätt till ersättning.</pre><pre>I dag kostar en daghemsplats ca 100 000 kr. Men det\r\när ett begränsat antal människor som får tillgång till\r\ndenna subventionerade barnomsorgsform. De som\r\när hemma och de som lämnar barnen hos mormor\r\neller farmor får emellertid inte ett rött öre. Vi kan\r\ninte förstå att Socialdemokraterna inte vill har\r\nrättvisa för alla i detta sammanhang, när de annars\r\ntalar om rättvisa till alla människor. Men i detta\r\nsammanhang vill de alltså undanta en viss grupp.</pre><pre>Anf. 112  BERITH ERIKSSON (v) replik:</pre><pre>Herr talman! Till detta vill jag bara tillägga att vi\r\nlägger olika innebörd i ordet valfrihet. Men\r\nnaturligtvis skall det finnas valfrihet, valfrihet att få\r\nden barnomsorg som man efterfrågar.</pre><pre>I de efterfrågeundersökningar som har gjorts varje\r\når under ett stort antal år har det visat sig att\r\nmerparten, 90 %, vill ha barnomsorg i kommunal\r\nregi, om man räknar in både daghem och\r\ndagbarnvårdare i kommunal regi. De alternativ\r\nsom finns i dag täcker mycket väl efterfrågan.\r\nDäremot finns det en mängd föräldrakooperativ\r\ndär föräldrarna i stället skulle vilja ha kommunal\r\nbarnomsorg. Det gäller föräldrakooperativ som är\r\nframtvingade. Det finns även många\r\nföräldrakooperativ som föräldrarna själva har valt\r\natt bygga upp och trivs med.</pre><pre>Anf. 113  MAUD EKENDAHL (m) replik:</pre><pre>Herr talman! Berith Eriksson redogjorde för\r\nfrågeundersökningar som skulle ha visat att\r\nföräldrarna inte vill ha barnomsorg i annan regi än\r\nkommunal. Men man måste ju först ge valfriheten.\r\nDet är ju bara teori att gå ut och fråga vilken\r\nbarnomsorg föräldrarna vill ha. Man måste ju så att\r\nsäga öppna portarna så att valfriheten finns. Då får\r\nman i praktiken se vad som händer. Det är svårt att\r\nuttala sig innan man har sett vad som händer.</pre><pre>Man kan t.ex. se vad som har hänt i Malmö där det\r\nhar skett en mängd avkommunaliseringar, och där\r\nman bygger föräldrakooperativ osv.</pre><pre>Visst finns det föräldrakooperativ som kanske inte\r\nfungerar så väl. Men vad beror det på? Jo, det beror\r\npå att man är så otroligt engagerad när barnen är\r\nsmå. När barnen sedan växer upp och inte längre är\r\nkvar i verksamheten förlorar man engagemanget.\r\nJag tror att det då vore bra om kooperativet då\r\nändrar form, t.ex. genom att anställda i kommunen\r\nkanske tar över och köper en sådan verksamhet. På\r\ndet sättet skulle det ändå finnas alternativ.</pre><pre>(forts.)</pre><pre>Ajournering</pre><pre>Kammaren beslöt kl. 18.01 att ajournera\r\nförhandlingarna till kl. 19.00 för middagsuppehåll.</pre><pre></pre><pre>Återupptagna förhandlingar</pre><pre>Förhandlingarna återupptogs kl. 19.00</pre><pre>6 §  (forts.) Socialpolitik -- inriktning och anslag\r\n(forts. SoU15)</pre><pre>Anf. 114  ROLAND LARSSON (c):</pre><pre>Fru talman! Låt mig börja med att instämma i den\r\nvällovliga ambitionen att vid ett sådant här tillfälle\r\nlåta debatten få så stor bredd som möjligt och\r\nmedge att så många som möjligt får tillfälle att\r\nframföra sina synpunkter. När vi nu börjar få litet\r\nperspektiv på dagen undrar man om det ändå inte\r\nfunnes skäl att fundera över en något annorlunda\r\nstruktur. Frampå eftermiddagen känner man sig\r\nsom en papegoja, som återupprepar mycket av vad\r\nsom har sagts. Jag har de senaste timmarna upplevt\r\natt mycket har återkommit.</pre><pre>Jag måste tyvärr också tillhöra dem som\r\nåterkommer till en hel del av det som har sagts i\r\ndag. Jag hoppas att ni har överseende med det. Det\r\nhandlar om familjepolitik och barnomsorg.</pre><pre>Från Centerns sida tycker vi att det viktigaste syftet\r\nmed samhällets stöd till barnfamiljerna måste vara\r\natt skapa trygghet: trygghet för barnen under deras\r\nuppväxt och utveckling, trygghet för föräldrarna i\r\nderas sociala ansvar och situation, i deras\r\nföräldraansvar. Men det måste även vara att skapa\r\ntrygghet för samhället som sådant, eftersom\r\nbarnens trygghet naturligtvis lägger grunden till ett\r\ntryggt samhälle. Trygga barn är den bästa garantin\r\nför trygghet i det samhälle som de som vuxna en\r\ngång skall ta över ansvaret för.</pre><pre>Det finns ett mycket klart samband mellan trygghet\r\noch valfrihet. Om man skall kunna känna trygghet\r\nmåste det finnas möjlighet att välja det som passar\r\nmig som individ eller oss som familj bäst. Valfrihet\r\när en väg till trygghet: frihet att välja var man vill\r\nbo och verka, frihet att välja livsstil, frihet att välja\r\nhur man vill uppfostra sina barn och ordna\r\nomsorgen för dem. Det är därför en väsentligt\r\nuppgift för familjepolitiken att så långt det går göra\r\ndet reellt möjligt för familjerna att själva välja hur\r\nderas andel av samhällets satsade resurser skall\r\nanvändas.</pre><pre>Omvårdnaden av barnen är familjens viktigaste\r\nuppgift, vill jag påstå. Det är därför särskilt viktigt\r\natt just inom barnomsorgen ha tryggheten att välja\r\nutifrån de egna förutsättningarna och behoven.</pre><pre>Under lång tid har vi i detta land styrts av en\r\nkollektivistisk politisk ambition, som varit\r\növerordnad den personliga valfriheten utan att\r\nnågon egentligen gagnats av detta, mer än möjligen\r\nde politiska doktrinerna. För många barnfamiljer\r\nhar denna begränsning i valfrihet inte utgjort något\r\nstörre problem, eftersom deras önskemål ganska\r\nväl har sammanfallit med de ramar som de politiska\r\nmakthavarna, dvs. socialdemokraterna, har satt\r\nupp. Många andra barnfamiljer, som inte har\r\nkunnat acceptera de socialdemokratiskt\r\nuniformerade lösningarna, har inte haft någon reell\r\nmöjlighet att välja sin egen omsorgslösning. Det är\r\ndessa familjer som till priset av sin valfrihet och\r\ndärmed trygghet har fått betala för de\r\nkollektivistiska politiska målen.</pre><pre>I motsats till den socialdemokratiska regeringen\r\nhar den nuvarande regeringen ambitionen att ge\r\nalla barnfamiljer reell möjlighet att välja hur de vill\r\nordna omsorgen om sina barn utan att detta därför\r\nsker på bekostnad av andra barnfamiljers valfrihet.\r\nSteg för steg har hindren undanröjts och nya vägar\r\nöppnats. Nu kan man välja mellan privata och\r\nkommunala daghem. Nu kan man välja olika\r\npedagogiskt innehåll i den barnomsorg där man vill\r\nha sina barn. Nu kan dagbarnvårdarna driva\r\nverksamhet i gemensamma lokaler utan att det står\r\ni strid med gällande bestämmelser.</pre><pre>Det som nu återstår i raden av valfrihetsåtgärder,\r\npå vägen mot ökad trygghet för alla barnfamiljer, är\r\ninförandet av ett vårdnadsbidrag -- ett\r\nvårdnadsbidrag, lika för alla barn. Jag vill\r\nunderstryka att det skall vara lika för alla barn, för\r\natt det skall stå klart att den ambitionen inte står i\r\nstrid med andra möjligheter att välja omvårdnad\r\nför sina barn. Det finns ingen motsättning mellan\r\nbarnomsorg i kommunal eller enskild regi och\r\nvårdnadsbidrag.</pre><pre>Jag vill här passa på tillfället och presentera några\r\ntankar om hur ett vårdnadsbidrag av det slag som\r\nregeringen har gett utfästelser om i sin\r\nregeringsdeklaration skulle kunna se ut. Som ni\r\nallihop vet har de hittillsvarande konstruktionerna\r\nför olika typer av vårdnadsbidrag som diskuterats\r\nbyggt på att statsbidragen till barnomsorgen skulle\r\ndelas ut direkt till småbarnsföräldrarna i stället för\r\ntill kommunerna. De småbarnsföräldrar som sedan\r\nvill använda pengarna för att betala kommunal eller\r\nenskild barnomsorg gör det. De som vill använda\r\npengarna för att korta ner sin egen arbetstid gör\r\ndet.</pre><pre>Det innebär att man samtidigt så att säga tunnar ut\r\nbeloppen. Det blir fler barnfamiljer som skall dela\r\npå samma volym pengar. För att detta inte skall\r\ninnebära att de som redan utnyttjar barnomsorg\r\nskall få betala genom högre avgifter eller på annat\r\nsätt, fordras att man från statens sida på något sätt\r\nskjuter till ytterligare pengar. Det är den\r\ndiskussionen som bl.a. har förts här, om varifrån de\r\npengarna i så fall skall tas. Det har gällt om de skall\r\ntas inom denna sektor, genom omprioriteringar\r\neller på annat sätt.</pre><pre>Nu har den kommunalekonomiska kommitténs\r\nförslag att statsbidragen till kommunerna skall\r\nbetalas ut i en och samma påse i stället för att vara\r\nspecialdestinerade till olika verksamheter, ändrat\r\nförutsättningarna något. Nu kommer inte staten att\r\nha dessa pengar i sin hand, utan de kommer att\r\ndelas ut till kommunerna. Man skulle då kunna\r\ntänka sig en konstruktion där vårdnadsbidraget\r\njämställs med andra former av barnomsorg. Man\r\nskulle i socialtjänstlagen plocka in\r\nvårdnadsbidraget och göra det jämbördigt med\r\nbarnomsorg av olika slag -- kommunal barnomsorg,\r\ndaghem, familjedaghem, enskilda daghem -- och\r\nlåta vårdnadsbidrag vara en del av det stödet. När\r\nman har gjort det kan man ge kommunerna rätt\r\neller skyldighet -- beroende på hur man ser det --\r\natt tillhandahålla det stödet. Enligt den nuvarande\r\nregleringen i socialtjänstlagen har kommunerna på\r\nsätt och vis skyldighet att tillhandahålla\r\nbarnomsorg.</pre><pre>Eftersom det här vårdnadsbidraget i så fall blir en\r\ndel av den kommunala barnomsorgen blir den\r\njämbördig med andra former. Kommunerna får\r\nsåledes rätt att införa denna typ av vårdnadsbidrag.\r\nKommunerna skulle då också tillföras nya medel.\r\nDet behövs för att man skall kunna ge den här\r\nmöjligheten. Det kan ske genom att man ökar det\r\ngenerella statsbidraget som nu utgår i den här påsen\r\ntill kommunerna. Med de fördelningsprinciper som\r\nman nu har kan man justera åldersfaktorn så att\r\nbidrag utgår i förhållande till antalet barn. Därefter\r\nkan man balansera det här med avgifterna inom\r\nbarnomsorgen, så att de som utnyttjar\r\nbarnomsorgen får betala för det med dessa pengar.</pre><pre>Vi har i dag fått höra av socialministern att nästa\r\nviktiga steg i regeringens mål att öka tryggheten\r\ngenom valfrihet bort från de socialdemokratiska\r\nkollektivistiska lösningarna kommer, och att det\r\nkommer snart. Det är viktigt att de steg som vi står\r\ninför -- och som också finns med i\r\nregeringsförklaringen -- fullföljs. Det gäller ett\r\nvårdnadsbidrag lika för alla barn, dvs. även för de\r\nbarn som finns inom den kommunala\r\nbarnomsorgen. Det är ett välkommet komplement\r\nför att förbättra barnfamiljernas trygghet som vi\r\nfrån Centern ställer upp fullt och fast bakom.</pre><pre>Jag yrkar bifall till hemställan i socialutskottets\r\nbetänkande och avslag på samtliga reservationer.</pre><pre>Anf. 115  MAJ-INGER KLINGVALL (s) replik:</pre><pre>Fru talman! Roland Larsson får det att låta mycket\r\nenkelt och bra. Han talar om trygghet och valfrihet.\r\nHan säger också att man skall införa ett\r\nvårdnadsbidrag som är lika för alla barn. Det skall\r\npå något sätt delas ut till småbarnsföräldrar. Det är\r\nfråga om ett uttunnat belopp. Han säger att man\r\nskall skjuta till ytterligare pengar.</pre><pre>Var i tiden kommer detta in? Staten har ett\r\nbudgetunderskott som definitivt inte ser ut att\r\nminska utan snarare är statt i kraftig ökning. Nästa\r\når skall dessutom 7,5 miljarder tas från\r\nkommunerna. Roland Larsson säger att man skall\r\nskjuta till ytterligare pengar så att de föräldrar som\r\ni dag har barn i barnomsorg inte skall bli lidande.\r\nJag tycker tyvärr att det verkar som om man bygger\r\nluftslott.</pre><pre>Tanken om att vårdnadsbidraget skulle jämställas\r\nmed barnomsorg och helst lagfästas skulle innebära\r\nett verkligt bingo för kommunerna med förslaget\r\ntill generella statsbidrag. Om detta förslag icke\r\nåtföljs av någon lagstadgad rätt till barnomsorg\r\nkommer det att löna sig för kommunerna att lägga\r\nned barnomsorgsplatser. Jag förstår att det skulle\r\npassa som hand i handske om man skulle tänka sig\r\nett vårdnadsbidrag jämställt med barnomsorg.</pre><pre>Nej, Roland Larsson, jag tycker inte alls att det här\r\när någon bra modell. Jag måste tyvärr säga att detta\r\nligger mycket nära det tidningsreferat jag använde\r\nnär jag replikerade på Maud Ekendahl, nämligen\r\natt med de tankar som tydligen finns både hos\r\nModeraterna och Centern kommer man att\r\navskaffa den kommunala barnomsorgen. Eftersom\r\nni uppenbarligen är så nära varandra i den här\r\nfrågan undrar jag hur det är med tankarna att man\r\nkan privatisera allt. Maud Ekendahl sade att man i\r\nprincip kan privatisera hela verksamheten utom\r\nrättsväsende och försvar. Håller Roland Larsson\r\nmed Maud Ekendahl även om detta?</pre><pre>Anf. 116  ROLAND LARSSON (c) replik:</pre><pre>Fru talman! I det Maj-Inger Klingvall säger finns en\r\nstark misstanke om att kommunerna inte skulle\r\nfullfölja sitt sociala ansvar. Jag invänder mycket\r\nstarkt mot det. Jag menar att den typ av politiker\r\nsom sitter i våra kommuner inte är annorlunda än\r\nden typ av politiker som sitter här. Det sociala patos\r\nsom finns i den här församlingen finns också ute i\r\nkommunerna. Risken att man skulle avveckla\r\nbarnomsorgen bedömer jag som obefintlig. Det\r\nfinns inget som talar för att socialdemokratiska\r\nkommunpolitiker i någon kommun skulle göra på\r\nett annat sätt än socialdemokratiska politiker i\r\nriksdagen.</pre><pre>Maj-Inger Klingvall säger att jag får det att låta\r\nmycket bra. Jag vill säga redan från början att det\r\ninte alls handlar om min förmåga att beskriva\r\nnågonting så att det låter bra. Det är faktiskt så att\r\ndet här låter bra därför att det är så bra.</pre><pre>Årsskiftet 1992-1993 är en lämplig tidpunkt att\r\ninföra det här. Vad finansieringen anbelangar var\r\ndet ingen nyhet för regeringen när\r\nregeringsförklaringen skrevs och man utlovade ett\r\nvårdnadsbidrag lika för alla barn att det också\r\nskulle kosta en del pengar. Jag bedömer att\r\nfinansieringsfrågan är i trygga händer. Jag har en\r\ndel synpunkter, men jag förbehåller mig rätten att\r\nåterkomma till det vid ett senare tillfälle.</pre><pre>Oavsett om vi har lagstiftning om barnomsorg eller\r\ninte skulle frågan om vårdnadsbidrag vara neutral i\r\ndet avseendet. Om man lagstiftar om barnomsorg --\r\nvilket jag tycker att man mycket starkt kan\r\nifrågasätta -- lagstiftar man samtidigt om den här\r\nformen av barnomsorg, om man inlemmar det här i\r\nsocialtjänstlagen. Det finns ingen motsättning\r\nmellan dessa olika delar av familjepolitiken.\r\nVårdnadsbidraget är ett komplement till den övriga\r\nfamiljepolitiken som ökar valfriheten och därmed,\r\nfru talman, tryggheten för den enskilda familjen.\r\nEtt av våra viktigaste mål måste väl ändå vara att ge\r\nmänniskor trygghet.</pre><pre>Anf. 117  MAJ-INGER KLINGVALL (s) replik:</pre><pre>Fru talman! Jag är ledsen att jag måste göra Roland\r\nLarsson litet besviken genom att berätta något om\r\nmina erfarenheter från jobbet i Aktionsgruppen för\r\nbarnomsorg. Vi besökte ett 30-tal kommuner i\r\nSverige för att ta reda på vilka hinder och vilka\r\nmöjligheter det fanns på vägen att nå målet en\r\nförskola för alla barn 1991.</pre><pre>I de kommuner där man verkligen hade bekymmer\r\nkunde man i vissa fall faktiskt se att de handlade om\r\natt den politiska viljan inte var lika starkt uttalad\r\nsom i andra kommuner. Vår nuvarande\r\nsocialminister, Bengt Westerberg, har noterat\r\ndetta. Han tog upp det i en artikel i Aftonbladet för\r\nett par veckor sedan i samband med att han\r\nargumenterade för den lagstiftade rätten.</pre><pre>Jag blev oerhört förvånad när Roland Larsson\r\nsvarade att ett genomförande skall ske vid årsskiftet\r\n1992-1993. Jag har erfarit från tidningsdebatten och\r\nav det som har läckt ut från förhandlingarna i slutna\r\nrum att finansieringsfrågan är det verkligt stora\r\nproblemet. Man pendlar mellan att ta det mesta\r\nfrån barnomsorgen till att börja ta pengar från\r\nföräldraförsäkringen. Som vanlig tidningsläsare har\r\njag upplevt att det stora problemet måste vara att\r\nhitta pengar till något som skall kosta väldigt\r\nmycket pengar -- om det nu skall vara som Roland\r\nLarsson säger, nämligen att det inte skall ha någon\r\neffekt på alla föräldrar som i dag har en väl\r\nfungerande kommunal barnomsorg. Roland\r\nLarsson får anstränga sig något mera om han skall\r\nkunna övertyga mig om detta.</pre><pre>Jag vill kommentera tanken att bidrag som är lika\r\nför alla barn skulle vara mest rättvist. Jag tror inte\r\nalls att det är så. Min erfarenhet från\r\nkommunalpolitiken -- både när det gäller barn i\r\nförskola och i skola -- är att en del barn helt enkelt\r\nbehöver mer. Det finns barn med behov av särskilt\r\nstöd. Jag tror att om Roland Larsson frågar\r\nhandikapporganisationerna i Sverige kommer han\r\natt få mycket kunskap om att en del barn faktiskt\r\nbehöver mer resurser än andra barn.</pre><pre>Anf. 118  ROLAND LARSSON (c) replik:</pre><pre>Fru talman! Om valfriheten är ett mål för politiken\r\nkan man naturligtvis inte medge att kommunerna\r\nbegränsar valfriheten för barnfamiljerna.\r\nBarnfamiljernas valfrihet måste vara\r\nutgångspunkten.</pre><pre>Jag har ingen anledning att tro att kommunerna\r\ninte skulle -- precis som vi här i riksdagen -- dela\r\nuppfattningen att det är barnfamiljernas valfrihet\r\nsom skall vara utgångpunkten.</pre><pre>Jag var för ett ögonblick rädd för att Maj-Inger\r\nKlingvall skulle ta exempel från Norrköpings\r\nkommun. Som väl var gjorde hon inte det. Det\r\nhade varit tråkigt.</pre><pre>Jag tror alltså inte att detta är någon stor risk.</pre><pre>I dessa diskussioner antyds alltid misstanken att det\r\nskulle finnas två typer av politiker här i landet: en\r\ndel -- de som sitter här i riksdagen -- som tar ansvar,\r\noch en del -- de som finns ute i landet -- som inte tar\r\nansvar om vi inte säger åt dem. Jag tror inte på det.</pre><pre>Vad beträffar barn med särskilt behov av stöd och\r\nstimulans är min utgångspunkt att det också måste\r\nligga i det kommunala intresset att tillse att man\r\nfördelar sina resurser så att inget barn ställs utanför.\r\nDet är nys att inte kommunerna skulle ta ansvar för\r\nde barn som är i särskilt behov av stöd och\r\nstimulans. Jag är helt övertygad om att de kommer\r\natt göra det.</pre><pre>Det gör de enklast genom att se till att de anslag de\r\ndelar ut i barnomsorgen tar hänsyn till de ökade\r\nkostnader som ligger i ansvaret att ta hand om barn\r\nmed särskilt behov av stöd och stimulans.</pre><pre>Anf. 119  CHATRINE PÅLSSON (kds):</pre><pre>Fru talman! Jag vill använda min tid för två viktiga\r\nområden i socialpolitiken. De senaste minuterna\r\nhar debatten bara kretsat kring barnomsorgen,\r\nmen jag vill också säga några ord om\r\näldreomsorgen, som jag tycker är oerhört\r\nangelägen. Avslutningsvis vill jag också tala litet\r\nom barnomsorgen.</pre><pre>Jag vill ställa en fråga till Maj-Inger Klingvall. Det\r\nhar talats så mycket om behovet av lagar för\r\nbarnomsorgen. Men när det förut talades om\r\näldrevården hörde jag inte någon hävda att vi skulle\r\nbehöva lagar för vår äldreomsorg. Kanske kan jag\r\nfå svar på frågan varför man inte tänker sig detta.</pre><pre>Fram till år 2000 ökar antalet 85-åringar med 40 %.\r\nVi har ingen beredskap för detta, trots att vi vet\r\nganska exakt vilka krav på hemsjukvård, långvård,\r\nålderdomshem och akutsjukvård detta medför.\r\nRiksdagen måste försvara våra gamla, trots att de\r\ninte orkar delta i debatten och bilda en\r\nintresseorganisation som kan skapa opinion och\r\ntvinga oss att göra det. Vi måste göra det!</pre><pre>Flertalet av oss som lever i Sverige kommer att bli\r\ngamla, och flertalet kommer att dö en långsam död.\r\nVi skall inte inbilla oss att kommande generationer\r\nkommer att behandla oss bättre än vad vi behandlar\r\nvåra gamla i dag.</pre><pre>Någon har sagt: Säg mig hur ni behandlar era äldre\r\nså skall jag säga hur högstående er kultur är.</pre><pre>Välfärd är mycket mer än bara materiell trygghet.\r\nVälfärd är också mänsklig kontakt, att få umgås\r\nmed sina närmaste, att få betyda något för någon,\r\natt ha en uppgift som känns meningsfull. Om man\r\nhar allt man kan önska sig av materiell välfärd, men\r\nkänner sig otrygg, bortglömd eller kanske rent av i\r\nvägen, så är det svårt att känna tillfredsställelse\r\nmed sin situation.</pre><pre>Det har funnits olika synpunkter på den nyligen\r\ngenomförda ÄDEL-reformen. Men jag tror att det\r\nnu är viktigt att vi ser möjligheterna med reformen,\r\nsåsom ökad trygghet för människor att veta vem\r\nsom är ansvarig för långvarig vård och service och\r\natt människor i större utsträckning kan få vård,\r\nservice och omsorg i sin närmiljö, samtidigt som\r\nden vård och omsorg de behöver kan anpassas efter\r\nlokala förhållanden osv. Det är innehållet i vården\r\noch omsorgen som är det viktigaste, inte\r\nhuvudmannafrågan.</pre><pre>Ordet kvalitet kan översättas med alla\r\nsammantagna egenskaper hos en tjänst som ger\r\ndess förmåga att tillfredsställa uttalade eller\r\nunderförstådda behov. Det är alltså inte enbart ett\r\neget rum eller en ny lägenhet som utgör en god\r\nkvalitet det är mycket mer.</pre><pre>För en kategori människor är det särskilt angeläget\r\nmed kvalitetssäkring. Det handlar om de många,\r\nframför allt äldre, kanske med flera sjukdomar som\r\ninte känner sig välkomna till sjukhusens slutna eller\r\nöppna vård, de som avvisas från akutavdelningarna\r\neller skrivs hem - enligt kanske sin egen och\r\nanhörigas mening -- för tidigt från\r\nvårdavdelningen. De svårigheter som finns med att\r\nlösa boende-, omsorgs- och vårdfrågorna för våra\r\näldre accentuerar hur den medicinska vården\r\nfungerar på våra sjukhus när det gäller just våra\r\näldre.</pre><pre>Det måste nu bli en huvudfråga för oss att noggrant\r\nfölja vården, så att kvaliteten blir hög för våra\r\näldre. I denna kvalitet ingår naturligtvis också att\r\nsamhället tillhandahåller olika vård- och\r\nboendealternativ. Vi människor är olika och har\r\nolika behov. För att vi skall få verklig valfrihet och\r\nindividuellt anpassad vård och omsorg måste det\r\nfinns olika alternativ att välja på.</pre><pre>Den andra frågan jag vill ta upp gäller\r\nbarnomsorgen.</pre><pre>När vi kristdemokrater talar om barnomsorg menar\r\nvi all barnomsorg, dvs. den som sker i det egna\r\nhemmet av föräldrarna, kommunal kollektiv\r\nbarnomsorg, föräldrakooperativ, föreningsdrivna\r\ndaghem, familjedaghem osv. Vi menar att det är\r\nviktigt att så snabbt som möjligt komma till rätta\r\nmed den ekonomiska orättvisa som finns i dag\r\nmellan olika barnomsorgsformer.</pre><pre>Vad är det för solidaritet och rättvisa i att en viss\r\nomsorgsform skall ha allt, andra inget? Jag har\r\naldrig förstått detta.</pre><pre>De små, naturliga gemenskaperna, av vilka\r\nfamiljerna är de viktigaste, fanns till långt innan\r\nstaten fanns till. Familjen är inte en institution som\r\nde offentliga organen skapat. Det är i stället de\r\nmånga familjerna som bygger upp eller utgör\r\nsamhället.</pre><pre>Familjen har inte bara ekonomiska och praktiska\r\nfunktioner, utan framför allt har den betydelse för\r\nden känslomässiga identifikation som är\r\nlivsnödvändig för varje människa.</pre><pre>En människas karaktär och inre styrka kan ofta\r\nkopplas direkt till kvaliteten på relationerna i\r\nhennes närmiljö.</pre><pre>I kristdemokratiska sammanhang talar man ofta\r\nom den s.k. subsidaritetsprincipen. Den innebär att\r\ndet en gemenskap själv klarar av på ett\r\ntillfredsställande sätt skall inte det överordnade\r\noffentliga organet besluta om och dirigera.</pre><pre>Med andra ord: kommunen eller staten skall inte\r\nvara förmyndare över familjen.</pre><pre>De föräldrar som väljer att utnyttja samhällets\r\nbarnomsorg har rätt till en kvalitativt god\r\nbarnomsorg. Det vill jag gärna understryka. Vi\r\nmenar ändå att det är den enskilda familjens\r\nsjälvklara rätt att själv välja den omsorgsform för\r\nsina barn som passar den familjen bäst.</pre><pre>Familjen och dess betydelse i samhället framträder\r\nmycket klart i regeringsförklaringen. Att ge bättre\r\nförutsättningar för trygga familjer och för barnens\r\nuppväxt och omvårdnad i vårt moderna samhälle är\r\nen av de allra viktigaste uppgifterna för framtiden.\r\nDet är i de små, nära gemenskaperna som de flesta\r\nindivider finner trygghet och förankring. Centralt i\r\ndetta sammanhang är föräldrarnas rätt att själva\r\nvälja den vård och fostran av barnen och den\r\narbetsfördelning som passar dem och barnen bäst.</pre><pre>Fru talman! Det är många småbarnsföräldrar som i\r\nlikhet med oss med glädje väntar på det förslag som\r\nskall komma till hösten om vårdnadsbidrag. Det är\r\nefterlängtat av väldigt många. Det handlar om en\r\nhelt ny inriktning av familjepolitiken, där vi\r\nuppvärderar familjens roll, låter familjen ta ansvar\r\növer det allra finaste vi har. Utgångspunkten för all\r\nbarnomsorg måste vara barnens perspektiv.</pre><pre>Med det, fru talman, vill jag yrka bifall till\r\nutskottets hemställan på samtliga punkter.</pre><pre>Anf. 120  MAJ-INGER KLINGVALL (s) replik:</pre><pre>Fru talman! Chatrine Pålsson ställde en direkt fråga\r\ntill mig om äldreomsorg, och jag tänker bolla över\r\nfrågan till Jan Andersson, som kommer att tala\r\nalldeles strax och som har ansvaret för den delen av\r\ndebatten. Chatrine Pålsson kommer att få svar på\r\nfrågan av honom.</pre><pre>Chatrine Pålsson säger med emfas att hon inte\r\nförstår varför vissa omsorgsformer skall ha allt och\r\nandra inget. Jag vet inte riktigt vad Chatrine\r\nPålsson menar med det. När det gäller\r\nbarnomsorgsformer finns det ju statsbidrag i olika\r\nstorlekar till olika verksamhetsformer. Dessutom\r\nhar ju den nya regeringen lagt fram en proposition\r\nsom innebär att också aktiebolag kan få statsbidrag.\r\nFör övrigt tillhör ju även kds regeringen, så ni har\r\nväl chansen att påverka. Eller är det så att ni är\r\nbesvikna över det lilla som ni hittills har fått ut? Om\r\nbeslutet landar på 825 kr. i månaden kan man\r\nkanske inte säga att ni har haft någon större\r\nframgång med er politik.</pre><pre>Chatrine Pålsson talar om ''förmyndare över\r\nfamiljen''. Det är ett uttryck som jag har hört rätt\r\nmånga gånger tidigare i den här debatten. Hur\r\nmånga gånger uttrycket än upprepas är det lika\r\nobegripligt för mig. Att svenska barnfamiljer över\r\nhuvud taget skulle acceptera att på något sätt\r\nbehandlas av förmyndare är för mig så totalt\r\nfrämmande att jag inte förstår i vilket samhälle och\r\ni vilken tid Chatrine Pålsson lever och i så fall tar in\r\nsina intryck.</pre><pre>Chatrine Pålsson säger också att föräldrar nu väntar\r\npå att förslaget om vårdnadsbidrag skall\r\ngenomföras. Det är möjligt att det finns några\r\nstycken som väntar, men jag tror framför allt att\r\nväldigt många av de föräldrar som trodde på era\r\nlöften i valrörelsen om vårdnadsbidrag och\r\nvalfrihet var övertygade om att vårdnadsbidraget\r\nskulle utgå utöver nuvarande barnbidrag,\r\nbarnomsorg och föräldraförsäkring. De föräldrar\r\njag har mött som har fått det här klart för sig är nu\r\noerhört besvikna, och jag undrar verkligen vad\r\nChatrine Pålsson säger till dem.</pre><pre>Anf. 121  CHATRINE PÅLSSON (kds) replik:</pre><pre>Fru talman! När jag säger att en del får allt, Maj-\r\nInger Klingvall, menar jag naturligtvis att den\r\ntidigare regeringen bara har låtit den kommunala\r\nbarnomsorgen få bidragen. De föräldrar som har\r\nvelat vara hemma har alltså inte kommit i\r\nåtnjutande av någon del av dessa pengar.</pre><pre>När jag talar om förmyndare för föräldrarna menar\r\njag den regeringsmajoritet som inte låter\r\nföräldrarna själva bestämma hur deras barnomsorg\r\nskall ordnas, som alltså inte vill satsa på ett\r\nvårdnadsbidrag. Tyvärr har ju Maj-Inger Klingvall\r\nvarit delaktig i detta, och det låter som om hon\r\nfortfarande är av den åsikten.</pre><pre>Maj-Inger Klingvall säger att hon har träffat\r\nföräldrar som är besvikna. Hon och jag rör oss i litet\r\nolika grupper. Jag har träffat många familjer som\r\nblev oerhört glada när det blev klart att någon form\r\nav vårdnadsbidrag skulle införas under den här\r\nmandatperioden. Maj-Inger Klingvall säger att det\r\nskall bli fråga om 800 kr. i månaden. Men ingenting\r\när färdigt än. Bengt Westerberg har mycket klart\r\ndeklarerat att det pågår förhandlingar inom\r\nregeringskansliet. Så detta kan vi väl diskutera till\r\nhösten.</pre><pre>Anf. 122  MAJ-INGER KLINGVALL (s) replik:</pre><pre>Fru talman! Jag kan inte precis säga att jag fick\r\nnågra upplyftande svar av Chatrine Pålsson. Man\r\nkan väl bara avslutningsvis i den här debatten om\r\nfamiljepolitik konstatera att det finns rätt stora\r\nskillnader i regeringen. Debatten började med att\r\nBengt Westerberg talade om en lagstiftad rätt till\r\nbarnomsorg och om att det också skall löna sig för\r\nsvenska kvinnor att arbeta, och den slutar med att\r\nChatrine Pålsson talar sig varm för den här\r\nhemmafrumodellen. Vad det skall bli av det här kan\r\nman som sagt undra. Uppe i Sundsvall finns det en\r\nskvader på ett museum.</pre><pre>Anf. 123  CHATRINE PÅLSSON (kds) replik:</pre><pre>Fru talman! De fyra regeringspartierna har i\r\nregeringsförklaringen talat om hur man vill arbeta.\r\nVill inte Maj-Inger Klingvall och hennes\r\npartikamrater förstå och lyssna på de argumenten\r\nkan jag tyvärr inte göra någonting åt det. Dess\r\nbättre kommer det här att genomföras, och det\r\ntycker jag är det allra mest glädjande.</pre><pre>Jag vill gärna sluta med att säga att jag inte har sagt\r\nett ord om att det inte skall finnas olika alternativ.\r\nDet skall finnas alternativ med kommunal\r\nbarnomsorg och föräldrakooperativ, och det skall\r\nvara hög kvalitet på de alternativen. Vi har aldrig\r\nhaft som målsättning att tvinga dem som inte vill\r\nutnyttja vårdnadsbidraget till att vara hemma att\r\nvara det. De kan ha det precis så som det har det\r\nnu. Detta blir bara en ytterligare möjlighet, om\r\nman känner att det skulle passa familjen bäst. Jag\r\nhar sett siffror på att upp till 85 % skulle vilja vara\r\nhemma när barnen är små -- om de hade\r\nekonomiska möjligheter.</pre><pre>Anf. 124  JAN ANDERSSON (s):</pre><pre>Fru talman! Äldreomsorgen har byggts ut och\r\nutvecklats under 80-talet. Framför allt är det\r\nhemtjänsten och färdtjänsten som har expanderat\r\nmycket kraftigt, men också byggandet av särskilda\r\nboendeformer har totalt sett ökat. Man skulle\r\nibland kunna tro annat när man lyssnar på\r\ndebatten. Orsaken till detta har naturligtvis varit att\r\nvi under 80-talet har haft en kraftig ökning av\r\nandelen äldre och framför allt av de allra äldsta, en\r\nutveckling som för övrigt kommer att fortsätta\r\nunder 90-talet.</pre><pre>I grunden har Sverige en bra äldreomsorg i\r\njämförelse med andra länder och med tanke på den\r\nutveckling vi har haft under 80-talet. Detta\r\nkonstaterande innebär emellertid inte att det inte\r\nfinns brister inom äldreomsorgen.</pre><pre>I fjol hade vi en diskussion här i kammaren om\r\nproblemet med de klinikfärdiga patienterna, ett\r\nproblem som bl.a. bottnar i bristen på särskilda\r\nboendeformer, typ ålderdomshem, gruppboende,\r\nserviceboende och annat. En del av de här\r\nproblemen har sin orsak i det dubbla\r\nhuvudmannaskapet, och därför beslutade också\r\nriksdagen om ÄDEL-reformen. Det sattes\r\ndesutom till pengar, ungefär 5 miljarder kronor,\r\nsom bl.a. går till gruppboendet och till förbättringar\r\nav sjukhemmen.</pre><pre>Nu har ÄDEL varit i gång i gott och väl tre\r\nmånader. Det har i massmedia funnits en del\r\nvarningssignaler om felaktigheter inom\r\näldreomsorgen, som skulle kunna hänföras till\r\nÄDEL. Jag tror att det är alldeles för tidigt att\r\nhänföra de felaktigheter som har uppstått till\r\nÄDEL. Det är felaktigheter som funnits också\r\ntidigare. Men vi skall naturligtvis följa upp\r\nreformen på ett ordentligt sätt.</pre><pre>Det finns ändå skäl att vara orolig i ett längre\r\nperspektiv. Utvecklingen att äldre blir ännu äldre\r\nfortsätter, och det innebär att det kommer att\r\nställas krav på ytterligare samhälleliga resurser\r\ninom äldreomsorgen. ÄDEL är en\r\norganisationsförändring, och det kommer att ske\r\norganisationsförändringar i kommuner och\r\nlandsting, för att man skall klara av det här. En del\r\nkommer att lyckas, men det räcker inte.</pre><pre>Äldreomsorgen tror jag är den stora socialpolitiska\r\nutmaningen under 90-talet, och därför är de\r\naviserade neddragningarna av kommunernas\r\nresurser oroande. Vi vet alla att den ekonomiska\r\nutvecklingen för kommunerna under 90-talet är allt\r\nannat än ljus, och vi vet också med säkerhet att den\r\nkommer att bli ännu sämre nästa år. Vi ser hur\r\nkommuner runt om i Sverige nu gör neddragningar\r\ninom äldreomsorgen, inom hemtjänsten, inom\r\nfärdtjänsten, osv.</pre><pre>Den reform som vi genomförde var vi överens med\r\nfolkpartiet om, och jag skulle vilja ställa en fråga till\r\nBarbro Westerholm, som skall tala efter mig: Vilka\r\nåtgärder planerar ni som har ansvaret för att man\r\nskall kunna leva upp till den äldreomsorg som vi\r\nalla vill ha under 90-talet? ÄDEL var ett led i detta\r\narbete, men ÄDEL är naturligtvis inte allt. Hur\r\nskall vi klara äldreomsorgen under 90-talet, med de\r\nframtidsutsikter som jag här gav uttryck för?</pre><pre>Kds företrädare tog upp äldreomsorgen och talade\r\nom en lagstiftning. Kds tillhör nu\r\nregeringskonstellationen, och när det gäller\r\nsjukvårdsfrågorna har man flyttat över\r\nproblematiken till utredningar. Men ni är ansvariga\r\nför det som händer ute i kommunerna, de\r\nneddragningar som nu sker, som kommer att\r\nförsämra möjligheterna att föra en god\r\näldreomsorgspolitik. Då hjälper inte vackra ord. I\r\ndag har kommunerna uppenbara svårigheter att\r\nleva upp till de ambitioner som jag tror finns där.</pre><pre>Ni pratar om en rättighetslagstiftning på\r\näldreomsorgsområdet. Jag kommer sedan in på\r\nhandikappområdet, där det finns förslag om en\r\nrättighetslagstiftning, och en sådan har också\r\ndiskuterats på barnomsorgsområdet. Det finns\r\nredan en rättighetslagstiftning för stora delar av den\r\nkommunala verksamheten, nämligen rätten till\r\nbistånd om hemtjänst, om färdtjänst, till särskilda\r\nboendeformer, typ servicelägenhet, ålderdomshem\r\neller gruppboende. Den enskilde har rätten att söka\r\ndessa tjänster och att överklaga om han inte tycker\r\natt han fått sina behov tillgodosedda. Det är möjligt\r\natt denna rättighet behöver förstärkas -- vi kan vara\r\nmed och föra en sådan diskussion -- men till skillnad\r\nfrån vad som är fallet på barnomsorgsområdet finns\r\ndenna rätt i socialtjänstlagen i dag, dock inte i\r\nhälso- och sjukvårdslagen, som inte har\r\nrättighetskaraktär.</pre><pre>Socialministern har lagt förslag om att de\r\nekonomiska medlen för byggande av gruppboende\r\noch förbättringar av sjukhemmen som fanns med i\r\nÄDEL skall tidigareläggas. Det är bra, och det är\r\nlogiskt med tanke på det som händer på\r\nbyggnadsområdet och med tanke på behoven. Men\r\nfrågan är om det får så stor effekt. Jag träffade\r\nbyggherrar häromdagen, och den osäkerhet som\r\nråder när det gäller bostadsfinansieringssystemet i\r\nstort gör att man är osäker i fråga om att bygga\r\nsärskilda boendeformer. Man vet inte hur\r\nbostadsfinansieringssystemet skall se ut i\r\nframtiden, och gruppboendet är också bostäder\r\nsom är beroende av detta.</pre><pre>Vi tar i en av våra reservationer upp frågan om de\r\näldre invandrarnas problem. Det har nyss gjorts en\r\nutredning av statens invandrarverk och\r\nsocialstyrelsen som visar på de stora brister som\r\nfinns på det här området. Det gäller brister i\r\ninformationsverksamheten, att de äldre\r\ninvandrarnas problem inte tas upp i\r\näldreomsorgsplanerna, i hur tvåspråkig personal\r\nanvänds inom hemtjänsten, osv. En del av de\r\nförbättringar som behöver göras för de äldre\r\ninvandrarna av staten -- huvuddelen ligger på\r\nkommuner och landsting -- är bättre statistik, bättre\r\nuppföljning och bättre forskningsverksamhet.</pre><pre>Fru talman! Under valrörelsen debatterades\r\nhandikappfrågorna ganska mycket. Orsaken var\r\ngivetvis att handikapputredningen hade lagt fram\r\nsitt förslag före sommaren och naturligtvis också\r\ndet engagemang som fanns hos en del politiker\r\nunder valrörelsen. Jag beklagar djupt att\r\nsocialministern, som i många sammanhang har\r\nvisat sitt engagemang i handikappfrågor, nu inte är\r\nnärvarande i kammaren, när vi för första gången\r\növergripande diskuterar handikappfrågorna.</pre><pre>Ibland skulle man av argumentationen kunna tro\r\natt det förslag som handikapputredningen har lagt\r\när ett folkpartiförslag. Utredningen tillsattes av en\r\nsocialdemokratisk regering, och det förslag som på\r\nalla väsentliga punkter var enigt har lagts fram av\r\nen kommitté som bestod av fem socialdemokrater\r\noch en ledamot från varje borgerligt parti som då\r\nsatt i riksdagen. Det är ingalunda ett förslag som\r\nfolkpartiet kan ta entreprenad på, utan det är i\r\nmycket stor utsträckning alla vi som har suttit i\r\nhandikapputredningen som har drivit fram\r\nförslaget.</pre><pre>Under valrörelsen gavs intrycket från folkpartiet\r\natt det här skulle kunna genomföras väldigt snabbt.\r\nDet som gav trovärdighet åt folkpartiet framför\r\nandra partier var att man hade finansieringen klar;\r\nman skulle slopa avdragsrätten för\r\nfackföreningsavgifter. Den finansieringen har man\r\nnu använt, men det finns inte en krona avsatt i nästa\r\nårs budget till någon handikappreform -- om man\r\nmed handikappreformen menar det som\r\nhandikapputredningen föreslog.</pre><pre>Efter valet har Bengt Westerberg sagt: Det går inte\r\natt säga att en viss besparing betalar en viss utgift. I\r\nstället blir handikappreformerna en del av hela\r\nbudgetarbetet. Ja, det är riktigt, men det var inte\r\nvad som sades under valrörelsen. Det är en\r\nuppfattning som vi drev under valrörelsen, och\r\ndärmed har Bengt Westerberg anslutit sig till den\r\nuppfattning vi hade och till den tidsplan som vi hade\r\nnär det gällde genomförandet av\r\nhandikappreformen.</pre><pre>Det väsentligaste i handikapputredningens förslag\r\när frågan om en rättighetslag. De viktigaste\r\nrättigheter som utredningen föreslog var rätten till\r\npersonlig assistent, en sysselsättningsgaranti och\r\nrätten till bostad med särskilt stöd. En\r\nrättighetslagstiftning är inte okomplicerad, som det\r\nockså står i handikapputredningen. Den berör ett\r\nspecifikt antal områden, och den berör en\r\nbegränsad personkrets.</pre><pre>Problemet är ju de personer som har behov som\r\nliknar personkretsens som omfattas av\r\nrättighetslagen men som ändå faller utanför denna.\r\nDeras situation kan bli försämrad om en\r\nrättighetslag införs, särskilt när resurserna minskar.\r\nDet var en diskussion som vi förde inom\r\nutredningen, men ändå fastnade vi för en\r\nrättighetslag. Orsaken var för det första de goda\r\nerfarenheterna av omsorgslagen -- en del\r\nerfarenheter var negativa, men de flesta var\r\npositiva -- och för det andra det 90-tal vi ser framför\r\noss, med neddragningar i den kommunala\r\nverksamheten, som gör det än mer viktigt med en\r\nrättighetslag för att skydda de mest utsatta, vilket\r\nutredningen tog upp.</pre><pre>Sedan har handikapputredningen också lagt fram\r\nförslag om att tydliggöra landstingens ansvar för\r\nhabilitering och rehabilitering med hjälpmedel.\r\nDessutom har vi tagit upp utvecklingen inom\r\nfärdtjänsten, med höjda taxor, sämre tillgänglighet\r\noch annat, och föreslagit att regler skrivs in i\r\nsocialtjänstlagen så att detta inte kan fortsätta.</pre><pre>Är då allt gott och väl med de här insatserna? Nej,\r\nom man tror det har man ett alltför snävt perspektiv\r\npå handikappfrågorna. Det rör dels specifika\r\nåtgärder, dels en specifik personkrets. Dessutom\r\nfinns det massor av andra saker som är viktiga för\r\nmänniskor med handikapp. Det är rätten till\r\nbarnomsorg, att gå i skolan, att få tillräckliga\r\nresurser för att klara av en integrerad verksamhet,\r\natt kunna ha en bostad som är anpassad, att kunna\r\nha ett arbete och att kunna fungera i en\r\nfritidsverksamhet tillsammans med andra på så lika\r\nvillkor som möjligt.</pre><pre>Bl.a. på grund av regeringens politik gentemot\r\nkommunerna, som i mycket stor utsträckning har\r\nansvaret för det här, finns nu ute i kommunerna\r\ntendenser som gör att de handikappade får det\r\nsvårare inom t.ex. barnomsorgen och skolan. Jag\r\nskall ta ett exempel från min egen hemkommun,\r\nHelsingborg, som är ett av de borgerliga\r\nparadexemplen. I en av servicenämndernas\r\nverksamhetsområde kommer det inte längre med\r\nautomatik att finnas rätt till personlig assistent för\r\nbarn med handikapp, utan det skall ske en\r\nbiståndsprövning enligt socialtjänstlagen. Man drar\r\nin resurserna för ett antal personliga assistenter\r\ninom barnomsorg och skola -- under den\r\nfolkpartistiske ordföranden!</pre><pre>Dessutom vill jag referera till en debatt, som jag var\r\npå för någon vecka sedan, om generell och selektiv\r\nvälfärdspolitik med MUF:s vice ordförande. Jag\r\nhar följt Bengt Westerbergs debatt med MUF:s\r\nordförande och känt stor sympati för Bengt\r\nWesterbergs ståndpunkter när det gäller den\r\ngenerella välfärdspolitiken. Men MUF:s vice\r\nordförande tyckte att handikapputredningens\r\nförslag var bra, på grund av att det vände sig till de\r\nmest utsatta. Det är helt i linje med vad MUF\r\ntycker.</pre><pre>Jag är inte mot de åtgärderna -- tvärtom. Jag har ju\r\ni utredningen varit med om att föreslå dem. Men de\r\nfår inte genomföras på bekostnad av den generella\r\nvälfärdspolitiken, vilket Moderata samlingspartiets\r\nungdomsförbund uppenbarligen vill. Det är den\r\nstora skillnaden mellan oss och högerpartiet. Jag\r\nhoppas att Bengt Westerberg och Folkpartiet också\r\nnär det gäller åtgärder står för det som kom till\r\nuttryck i den debatt som fördes med MUF:s\r\nordförande och vice ordförande.</pre><pre>Jag skall övergå till att ta upp några\r\nsocialtjänstfrågor.</pre><pre>Vi har i Sverige en högt utvecklad socialtjänst, som\r\nbygger på en positiv människosyn -- att människor\r\när kapabla att ta ansvar för sig själva och att\r\nutvecklas. De har också rätt till bistånd, inte bara\r\nekonomiskt utan även bistånd av typ hemtjänst och\r\nfärdtjänst, som jag var inne på tidigare. Det sker nu\r\nen oroande utveckling med tanke på att\r\nsocialbidragen ökar. Det är en ekonomisk\r\nbelastning för kommunerna som urholkar\r\nmöjligheterna att åstadkomma bra verksamhet på\r\nandra områden. Men det är inte bara en ekonomisk\r\nbelastning -- vi vet också att den personal som\r\nsysslar med socialtjänst i ett sådant läge i stor\r\nutsträckning binds vid socialbidragshantering och\r\ninte kan vara tillräckligt bra bl.a. när det gäller att\r\nvidta förebyggande åtgärder.</pre><pre>Jag frågade härförleden Bengt Westerberg om han\r\ntyckte att det var riktigt att man då, som i Malmö,\r\nsänker ''skälig levnadsnivå'', och det tyckte han\r\ninte. ''Skälig levnadsnivå'' enligt socialstyrelsen är\r\ninte särskilt hög.</pre><pre>Men vad ämnar regeringspartierna då göra åt den\r\nhär utvecklingen? Det är i stor utsträckning ett\r\ncentralt problem, eftersom det är arbetslösheten\r\nsom är det stora problemet; det är den som är\r\norsaken till socialbidragsutvecklingen, och den är\r\nfaktiskt regeringens ansvar. Nu ökar arbetslösheten\r\ndramatiskt, och socialbidragen kommer att\r\nfortsätta att öka.</pre><pre>Jag hade ytterligare en fråga, som jag glömde, att\r\nställa till Barbro Westerholm på\r\nhandikappområdet. Med tanke på förslaget om en\r\nrättighetslag -- vilka åtgärder planeras för de\r\npersoner med handikapp som ligger utanför\r\nrättighetslagstiftningen? Har regeringen några idéer\r\nnär det gäller den gruppen, som faktiskt också har\r\nstora behov?</pre><pre>Till slut skall jag bara kort ta upp\r\nalkoholpolitiken -- Bosse Holmberg har tidigare\r\nvarit inne på den. Jag delar hans uppfattning att\r\nregeringen nu borde ha kunnat lägga fram ett antal\r\nförslag -- man har haft tid på sig -- och inte bara\r\nhänskjuta allting till alkoholkommissionen.</pre><pre>Men det som förundrar mig allra mest är Ny\r\ndemokratis inställning i alkoholfrågan. Jag delar\r\nden inte. Jag kunde följa den under valrörelsen,\r\noch jag tror inte att den har varit utan betydelse för\r\nen del av framgångarna -- naturligtvis tycker en del\r\npersoner som Ny demokrati i alkoholfrågan.</pre><pre>I utskottsarbetet har jag sett att Ny demokrati i allt\r\nväsentligt har anslutit sig till utskottets tidigare\r\ninställning när det gällt en restriktiv alkoholpolitik.\r\nJag tänker på ståndpunkter som att vi inte skall öka\r\nöppettiderna på Systembolaget, att vi inte skall ha\r\nnågon försäljning i livsmedelsbutiker, att vi inte\r\nskall ha någon försäljning på teatrar eller\r\nflygplatser, osv. Det förvånar mig -- det är verkligen\r\nett dubbelt budskap. Jag förmodar att det som sägs\r\ni socialutskottet och skall fattas beslut om här i\r\nkammaren är det som Ny demokrati tycker.</pre><pre>Med det här, fru talman, ställer jag mig bakom alla\r\nde reservationer som vi socialdemokrater har fogat\r\ntill betänkandet, men för att underlätta arbetet i\r\nkammaren yrkar jag bifall endast till reservation 4\r\noch reservation 30.</pre><pre>Anf. 125  CHATRINE PÅLSSON (kds) replik:</pre><pre>Fru talman! Jag sticker naturligtvis inte under stol\r\nmed att det kommer att bli vissa bekymmer för\r\nkommunerna att klara av den här besparingen, Jan\r\nAndersson. Samtidigt tror jag att kommunerna och\r\nderas tjänstemän är duktiga och kompetenta, så att\r\nde sätter sig ned och prioriterar det som verkligen\r\när viktigt att satsa på.</pre><pre>Vidare tror jag att det är lättare att påverka och\r\nprioritera och ha en överblick över det hela om man\r\nfår en påse med pengar.</pre><pre>Jag ställde en fråga när det gällde lagarna, och det\r\ngjorde jag med tanke på att Jan Andersson och\r\nhans partivänner betonar vikten av barnomsorgen.</pre><pre>Så till slut till alkoholfrågan. Det är för mig\r\nupprörande att höra att företrädare för\r\nsocialdemokraterna undrar varför det inte har hänt\r\nnågonting och varför regeringen inte har lagt fram\r\nnågra konkreta förslag. Den här regeringen har\r\nvarit i gång i sex och en halv månad, medan\r\nsocialdemokraterna har regerat betydligt längre tid\r\noch inte tycks ha kommit med särskilt många\r\nkonkreta förslag för att uppfylla\r\nVärldshälsoorganisationens mål.</pre><pre>Jag tror att det är mycket viktigt att man i\r\nalkoholkommissionen gör ett sammanhållet arbete\r\ndär vi lyfter fram alla de barn som lever under\r\nmycket svåra förhållanden i miljöer med\r\nalkoholskadade människor. Det tycker jag är en\r\nsolidarisk och ansvarsfull politik. Först när\r\nalkoholkommissionen har avgivit sitt yttrande får vi\r\nta ställning till åtgärder.</pre><pre>Anf. 126  JAN ANDERSSON (s) replik:</pre><pre>Fru talman! Jag tror visst att kommunerna är\r\nkapabla, men de ställs utan tvivel inför oerhörda\r\nsvårigheter på grund av den grundläggande\r\nekonomiska situationen, som ju försvåras genom\r\nregeringens indragningar. Då hjälper inte vackra\r\nord.</pre><pre>Jag kan se i min egen kommun och i andra\r\nkommuner hur man skär ned på hemtjänsten, hur\r\nman ökar avgifterna, hur man försämrar\r\ntillgängligheten när det gäller färdtjänsten. Det är\r\ninte bra när det gäller äldreomsorgen.</pre><pre>När det gäller lagstiftningsfrågan konstaterade jag\r\nbara att den rättighetslagstiftning som vi redan har\r\npå äldreomsorgens område är betydligt starkare än\r\nden vi har på barnomsorgens område genom\r\nsocialtjänstlagen. Så är det. Om den behöver\r\nförstärkas ytterligare kan vi diskutera, men där\r\nfinns redan i dag en väsentlig skillnad.</pre><pre>Till slut några ord om alkoholpolitiken. Hur är det\r\ni dag? Ja, man har ju givit upp ambitionen att\r\nförsöka leva upp till WHO:s mål. Det är omöjligt\r\nenligt socialministern. Nu vet jag inte längre var\r\nambitionen ligger. Jag tror -- det är helt enkelt det\r\nvi har försökt säga -- att det finns betydliga\r\nspänningar också inom regeringen. Vi vet att det\r\nfinns stämningar inom Moderata samlingspartiet\r\nsom liknar de stämningar som Ny demokrati gav\r\nuttryck för i valrörelsen. Då kan det ju vara\r\nbekvämt att stoppa undan frågan i en kommission.</pre><pre></pre><pre>Anf. 127  CHATRINE PÅLSSON (kds) replik:</pre><pre>Fru talman! Framtidens sociala välfärd är helt\r\nberoende av att vi har något att solidariskt fördela\r\nbåde i och utanför landet. Därför måste vi\r\nacceptera regeringens sparförslag. Sedan får vi\r\ntillsammans försöka att göra åtgärderna så\r\nskonsamma som möjligt när det gäller de allra\r\nviktigaste bitarna av vårt ansvarsområde. Själv\r\ntycker jag att ett av de områdena är äldreomsorgen.</pre><pre>Anf. 128  JAN ANDERSSON (s) replik:</pre><pre>Fru talman! Det tycker jag också, och den\r\ninställningen har jag försökt att ge uttryck för. Den\r\nstora utmaningen under 90-talet är kanske\r\nutformandet av en god vård och omsorg när det\r\ngäller de äldre, som ju blir allt fler. Med den\r\nutveckling vi nu har kommer vi dock inte att lyckas\r\ni det här avseendet.</pre><pre>Med hänsyn till de konsekvenser som vi hittills har\r\nnoterat beträffande den ekonomiska politik som\r\nförs -- allt fler arbetslösa, en sjunkande BNP och ett\r\nväxande budgetunderskott -- kan jag inte se ljust på\r\nåterstoden av 90-talet heller.</pre><pre>Anf. 129  JERZY EINHORN (kds) replik:</pre><pre>Fru talman! Jag är tacksam för att Jan Andersson\r\ntog upp frågor om de äldre. De sakerna höll på att\r\nförsvinna i den här debatten. I mångt och mycket\r\ndelar jag Jan Anderssons uppfattning. Men jag har\r\nnågra frågor.</pre><pre>Jan Andersson påstår att Sverige i grunden har en\r\nbra äldreomsorg och att denna dessutom är bättre\r\nän i andra länder. Finns det beträffande detta, här i\r\nriksdagen gjorda, påstående ett sakligt underlag\r\nsom tål en kritisk granskning?</pre><pre>Det finns mycket som motsäger detta påstående,\r\nbl.a. den SIFO-undersökning som jag tidigare har\r\nnämnt.</pre><pre>Jan Andersson talar om neddragningar som vi\r\nskulle ha gjort. Jag vill då fråga: Vilka\r\nneddragningar har vi redan gjort? Det finns ett\r\nförslag om neddragningar. Men hittills har inga\r\nneddragningar mig veterligt gjorts. Sådana här\r\nneddragningar är ju mycket smärtsamma.</pre><pre>Ni försvårar situationen för kommunerna, sägs det\r\nockså här. Okej, vi försvårar situationen. Men vem\r\när det som har skapat den här situationen? Vilken\r\nregering är det som har lagt fram förslag om\r\nindragningar med 34 miljarder?</pre><pre>Äldreomsorgen blir den stora politiska utmaningen\r\nunder 90-talet, säger Jan Andersson. Ja, jag hoppas\r\ninnerligt att Jan Andersson har rätt.</pre><pre>Vidare är Jan Andersson mycket stolt över\r\nrättighetslagstiftningen när det gäller\r\nhandikappade. Anser Jan Andersson att vi i dag har\r\nen rättighetslagstiftning för de gamla som är lika\r\nlångtgående som den rättighetslagstiftning som\r\ngäller de handikappade? Bör de gamla omfattas av\r\nsådana här rättighetslagar? I princip är jag tveksam\r\ntill rättighetslagar. Tiden tillåter inte att jag\r\nutvecklar resonemanget ytterligare. Men jag vill\r\nsäga att jag tror att prioriteringar blir bättre när de\r\nsker närmare de drabbade än oss i riksdagen.</pre><pre>Men om man nu avsåg att gå så långt i förra\r\nförslaget när det gäller lagen om de handikappade,\r\nvarför har man då inte samtidigt aktualiserat frågan\r\nom en lag avseende de äldre?</pre><pre>Anf. 130  JAN ANDERSSON (s) replik:</pre><pre>Fru talman! Jag tar upp det sist nämnda först.\r\nHandikapputredningen har inte haft i uppgift att\r\nbeakta de äldres situation, utan det har varit\r\nnågonting specifikt. Det var inte en självklarhet\r\nfrån början att handikapputredningen skulle lägga\r\nfram ett förslag till en rättighetslag. Men det var\r\nganska naturligt, eftersom det på\r\nhandikappområdet finns en rättighetslag sedan\r\n1986, som nu i princip utvidgats.</pre><pre>Med detta har jag försökt peka på att det är fråga\r\nom en rättighetskaraktär när det gäller\r\nomsorgssidan och socialtjänstlagen -- det skall vi\r\ninte bortse från -- och det är av betydelse för\r\näldreomsorgen i Sverige.</pre><pre>Ja, visst har det skett neddragningar när det gäller\r\nkommunernas verksamhet också under 80-talet.\r\nTill att börja med var det, tror jag, faktiskt nyttigt.\r\nDet fanns nämligen en del luft i kommunernas\r\nbudgetar. Men sedan har det blivit svårare och\r\nsvårare. Nu vet vi hur kommunernas ekonomiska\r\nsituation ser ut under 90-talet. Alla är ense om\r\nprognoserna, i varje fall i stort sett när det gäller\r\nutvecklingstendenserna ute i kommunerna. Att i\r\ndet läget avisera ytterligare neddragningar -- redan\r\ni dag påverkas ju verksamheten -- är inte speciellt\r\nansvarsfullt. Och samtidigt talar man om en bättre\r\näldreomsorg. För det mesta blir det bara vackra\r\nord. Det är inte särskilt mycket till handling.</pre><pre>Vidare sägs det här att Sverige har en bra\r\näldreomsorg. Själv har jag bara exempel från två\r\nländer. En del undersökningar beträffande\r\nsocialförsäkringssystem och de äldres förhållanden\r\nhar gjorts, bl.a. av socialstyrelsen. Jag har själv\r\nkontakter med Danmark och Tyskland. I båda\r\nländerna har jag släktingar. Jag vet att situationen\r\nför de äldre i just Tyskland är oerhört dålig. De\r\näldre där utgör den allra största gruppen\r\nsocialbidragstagare. I Tyskland, som annars är ett\r\nvälfärdsland, tar samhället ett mycket litet ansvar\r\nför de äldre. Till Danmark brukar vi åka på\r\nstudiebesök. Danskarna tar numera i mycket stor\r\nutsträckning, väl att märka, efter oss i Sverige i\r\nfråga om äldreomsorgen. Man har ett program för\r\n90-talet som i väldigt stor utsträckning bygger på\r\nvad Sverige gjorde under 80-talet.</pre><pre>Anf. 131  JERZY EINHORN (kds) replik:</pre><pre>Fru talman! Hittills har det gått bra att förstå\r\nresonemanget. Men plötsligt går det inte längre så\r\nbra. Jag tycker att det hela är ganska så historielöst.\r\nDet är som att kasta sten i glashus.</pre><pre>Så till frågan om lagstiftningen och äldreomsorgen.\r\nLagstiftningen är kanske bättre här i Sverige. Men\r\när äldreomsorgen bättre?</pre><pre>I f.d. Västtyskland -- vi har bara statistik från den\r\ndelen av Tyskland -- yrkesarbetar 50 % av\r\nkvinnorna. I Sverige yrkesarbetar 93 % av\r\nkvinnorna i 30--50årsåldern. Inte i något annat land\r\nhar man kommit så långt när det gäller att bereda\r\nkvinnorna möjligheter att arbeta. Jag tycker att det\r\när mycket bra att vi har kommit så långt. Men det\r\nskapar problem på barnomsorgsområdet.\r\nDiskussioner förs om den saken. Bl.a.\r\nrättighetslagar diskuteras. Bengt Westerberg\r\npressades här i dag att säga något om dessa saker.</pre><pre>Men lika stora problem skapas härmed när det\r\ngäller äldreomsorgen. I Tyskland stannar\r\nkvinnorna hemma. Utan lön tar de hand om\r\ntillfälligt sjuka anhöriga. Jag vill inte försvara det,\r\neftersom jag inte tycker att det är en bra lösning.\r\nJag anser att det inte finns något som har bidragit\r\nså mycket till jämställdheten i Sverige mellan\r\nkönen som just detta med att kvinnor yrkesarbetar.\r\nMen det skapar, som sagt, både problem och\r\nbehov, och då inte bara i fråga om barnomsorgen\r\nutan också beträffande äldreomsorgen. Jag är litet\r\nbekymrad över att dessa diskussioner inte förs på\r\nlika villkor.</pre><pre>Anf. 132  JAN ANDERSSON (s) replik:</pre><pre>Fru talman! Vi är tydligen ganska så överens om\r\nsituationen i Tyskland och Sverige. Men jag tror att\r\ntyskarna närmar sig den svenska situationen under\r\n90-talet dels när det gäller andelen äldre äldre, dels\r\nnär det gäller kvinnornas benägenhet att gå ut på\r\narbetsmarknaden. I olika europeiska länder\r\nkommer man att närma sig de svenska\r\nförhållandena. Också skattetrycket kommer\r\ndärmed att påverkas.</pre><pre>Det är inte alls fråga om ett historielöst\r\nresonemang. Att indragningar har gjorts under en\r\nperiod då de ekonomiska förutsättningarna trots\r\nallt var bättre behöver inte betyda att indragningar\r\nskall göras när kommunernas ekonomiska situation\r\när sämre. Det tycker jag är synnerligen ologiskt.\r\nVerksamheten kommer att påverkas.</pre><pre>När det gäller rättighetslagstiftningen kan jag bara\r\nkostatera att denna är starkare på\r\näldreomsorgsområdet. Därmed faller en del av\r\nargumenten. Kanske finns det skäl att se över\r\ndenna lagstiftning. Jag är inte helt övertygad på den\r\npunkten. En rättighetslagstiftning är, precis som\r\nJerzy Einhorn sade, en komplicerad sak, eftersom\r\ninte hela äldregruppen kan komma i fråga. Då\r\nskulle lagstiftningen inte bli särskilt verkningsfull. I\r\nstället får man föra diskussioner om en snävare\r\npersonkrets. Det gör att en rättighetslagstiftning\r\nutöver den vi har enligt socialtjänstlagen blir\r\nkomplicerad.</pre><pre>Anf. 133  JOHAN BROHULT (nyd) replik:</pre><pre>Fru talman! Jag har synpunkter på tre inlägg här.</pre><pre>Först gäller det ÄDEL-reformen. Jag håller med\r\nJan Andersson om att den bara gäller sedan ett\r\nantal månader. Naturligtvis skall en utvärdering\r\ngöras. I en utredning här har ju frågan ställts om\r\nman inte t.o.m. kunde tänka sig att ÄDEL-\r\nreformen blev föremål för en prospektiv\r\nutvärdering, så att det verkligen gick att ta ställning\r\ntill hur pass effektiv reformen är. Vi har ju haft\r\nolika uppfattningar på den punkten. Därför är det\r\nbättre att försöka att titta i facit så fort som möjligt.</pre><pre>Sedan gäller det neddragningarna i kommunerna.\r\nSom jag redan anfört tycker jag att man skall ta\r\nvara på de möjligheter till förbättringar som kan\r\ngöras och som dessutom innebär att pengar kan\r\nsparas.</pre><pre>Kommunerna måste acceptera privata initiativ då\r\ndet gäller äldreomsorg. Som det nu är har jag ett\r\nexempel på att kommunen betalar 800 kr. till\r\nlandstinget för att patienter med senil demens\r\nligger inne på sjukhuset. Därför finns det inte något\r\nincitament för att släppa in krafter som för 1 100 kr.\r\nkan sköta läkarvården både vad gäller den\r\nkommunala omsorgen och den del som faller på\r\nlandstinget. Detta tycker jag är ett resursslöseri.</pre><pre>Dessutom måste man ta till vara de utredningar\r\nsom finns och som visar att det är billigare med\r\nålderdomshem. Därför måste vi accelerera\r\nbyggandet av ålderdomshem.</pre><pre>Det som gjorde mig riktigt upprörd var\r\nalkoholfrågan. Här har jag några synpunkter från\r\nmitt parti.</pre><pre>För det första har, som Chatrine Pålsson påpekade,\r\nregeringen bara funnits i ett halvår. Därför har jag\r\ni mitt utskott tyckt att man kanske kunde se vad\r\nregeringen kommer fram till.</pre><pre>För det andra finns det en alkoholkommission, som\r\nskall göra en sammanhållen bedömning. Men\r\nalkoholkommissionen har ansetts vara alltför\r\nheterogent sammansatt, alltifrån nykterister till\r\nsådana som vill dricka en hel del, och har därför\r\ninte ansetts kunna avge något bra yttrande. Dock\r\nåterspeglar sannolikt alkoholkommissionen\r\nsammansättningen i samhället i stort. Därför tycker\r\njag att man skulle avvakta denna.</pre><pre>För det tredje kommer EG-problematiken att lösa\r\ndenna fråga åt oss.</pre><pre>För det fjärde vill jag säga som Olof Palme. I vårt\r\nparti skall det vara högt i tak. Det skall finnas\r\nutrymme för vissa nyansskillnader i åsikter. Men\r\nnaturligtvis står jag bakom mitt partis alla\r\nmotioner. Är det så man vill ha det, fru talman,\r\nkommer jag att begära votering och\r\nknapptryckning på varenda reservation som Ny\r\ndemokrati har gjort. Det tycker jag inte är speciellt\r\nkonstruktivt.</pre><pre>Anf. 134  JAN ANDERSSON (s) replik:</pre><pre>Fru talman! Jag delar Johan Brohults synpunkter\r\nnär det gäller utvärderingen av ÄDEL-reformen.\r\nVad jag vet arbetar socialstyrelsen oerhört seriöst\r\nmed en omfattande utvärdering av ÄDEL-\r\nreformen.</pre><pre>Jag vet att Johan Brohult har engagerat sig mycket\r\nhårt i byggandet av ålderdomshem. Min\r\nprincipiella inställning är att det skall finnas många\r\nolika alternativ för de äldre. Det skall finnas\r\nålderdomshem, gruppboende, möjlighet att bo\r\nkvar hemma och få hemtjänst och hemsjukvård.\r\nDet skall finnas sjukhemsplatser osv. Det som till\r\nsyvende och sist skall vara avgörande för vilket\r\nalternativ den enskilde skall få är den enskildes\r\negen vilja och behov. I det avseendet tror jag att\r\nkommunerna är kapabla att bygga de bostäder --\r\nålderdomshem är numera en boendeform, liksom\r\nsjukhemmen -- som är till gagn för de äldre.</pre><pre>När det gäller alkoholpolitiken förstår jag faktiskt\r\ninte Johan Brohults upprördhet. Det finns en\r\nbetydande samsyn i utskottets betänkande, så när\r\nsom på behovet av en alkoholkommission och\r\nbehovet av att komma med åtgärder på det\r\nalkoholpolitiska området för att vi skall\r\nupprätthålla den alkoholtradition som vi har haft.\r\nDet är väl inte bara jag som uppfattat att Ny\r\ndemokrati hade en fundamentalt annorlunda\r\ninställning -- här var det inte bara fråga om\r\nnyansskillnader, Johan Brohult -- i alkoholfrågor.\r\nDärför blev jag uppriktigt sagt förvånad när Ny\r\ndemokrati ställde sig på samma sida som övriga\r\npartier i de principiella frågorna.</pre><pre>Anf. 135  JOHAN BROHULT (nyd) replik:</pre><pre>Fru talman! Jag är tacksam över att Jan Andersson\r\nframhåller att mångfalden i åldringsvården är\r\nmycket viktig. Det har jag försökt att framhålla. Jag\r\när tacksam över att vi har en samstämmighet i de\r\nsynpunkterna.</pre><pre>Naturligtvis skall de äldre personer som vill det\r\nfortsätta att bo hemma, även om det skulle kosta\r\nmer. Det är bara det att jag vet att många av dem\r\nsom vi kastar ut, och som inte kan komma någon\r\nannanstans än tillbaka till ett hemmaboende, gärna\r\nskulle vilja ha ett boende på ålderdomshem eller i\r\nservicehus. Beträffande mångfalden delar jag\r\nfullständigt Jan Anderssons uppfattning. Ibland har\r\nkommunerna dock inte visat sig vara kapabla att ta\r\ntill vara denna mångfald. Vi får hoppas att detta\r\nskall bli bättre i framtiden.</pre><pre>Jag är ledsen för att Jan Andersson uppfattade mig\r\nsom upprörd. Det kanske delvis var sant då det\r\ngällde alkoholen. Jag har inte gjort några\r\ninvändningar i den diskussion som vi har haft i\r\nutskottet av de fyra skäl som jag räknade upp. Men\r\nman får absolut inte dra den slutsatsen att jag inte\r\nstår bakom partiet i denna fråga.</pre><pre>På grund av att min tid för replik snart är slut,\r\nkommer jag att hänvisa till det Peter Kling kommer\r\natt säga om några minuter om vårt partis inställning\r\ni denna fråga.</pre><pre>Anf. 136  JAN ANDERSSON (s) replik:</pre><pre>Fru talman! Det är sant, Johan Brohult, att det\r\nfinns en brist på särskilda boendeformer. Det har\r\nsocialutskottet och riksdagen varit medvetna om.\r\nDet var en av orsakerna till att ÄDEL-förslaget\r\nlades fram. Det skulle skapas incitament för\r\nkommunerna att bygga fler särskilda\r\nboendeformer.</pre><pre>I ett avseende gav vi också riktlinjer för en viss typ\r\nav särskilt boende, nämligen gruppboendet. Det\r\nfanns en så stor brist att vi tillfälligt gav\r\nstimulansbidrag till den särskilda boendeformen.</pre><pre>När det gäller alkoholpolitiken blev jag ännu mer\r\nförvånad av det senaste inlägget. Det jag kan\r\nkonstatera, och det tror jag att alla kan konstatera\r\nsom läser socialutskottets betänkande, är trots allt\r\natt det i de principiella frågorna finns en stor\r\nsamsyn, förutom på de två områden som jag har\r\nnämnt. Johan Brohult säger att detta är hans\r\ninställning och att han också står bakom sitt partis\r\ninställning. Det gör mig ännu mer förvirrad. Jag\r\nkan väl inte så ha missuppfattat Ny demokratis\r\nbudskap i valrörelsen.</pre><pre>Talmannen anmälde att Johan Brohult anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 137  BARBRO WESTERHOLM (fp):</pre><pre>Fru talman! I mitt inlägg kommer jag att ta upp\r\nhälso- och sjukvården, vissa folkhälsoproblem och\r\nhandikappolitiken. Jag kommer även att\r\nåterkomma till en del av Jan Anderssons frågor. Jag\r\nutgår från de reservationer som finns fogade till\r\nbetänkandet samt från några motioner som vi har\r\ndiskuterat i betänkandet.</pre><pre>De båda första socialdemokratiska\r\nreservationerna, om en generell välfärdspolitik,\r\nutveckling av hälso- och sjukvården och försök med\r\nen effektivare sjukvårdsorganisation har redan\r\ndebatterats i princip. Jag nöjer mig med att bara\r\nsäga att vi är överens om målen, en hälso- och\r\nsjukvård på lika villkor och av hög kvalitet. Även\r\nden solidariska finansieringen är här\r\ngrundläggande, antingen genom skatter eller\r\ngenom obligatoriska avgifter.</pre><pre>Det som skiljer oss åt är vägen till detta mål, hur vi\r\nkommer dit, med vilka olika instrument. Där ger vi\r\nmer makt, större valfrihet, åt den enskilde än vad\r\nSocialdemokraterna har gjort. Men där finner jag\r\natt Socialdemokraterna mer och mer kommer över\r\npå vår planhalva. Jag tycker t.ex. att stödet till\r\nstilprojektet, dvs. möjligheten att välja sina egna\r\nhjälpare, är just ett tecken på detta.</pre><pre>Därmed går jag över till husläkarsystemet. Det står\r\ni regeringsförklaringen och i årets\r\nbudgetproposition att ett husläkarsystem kommer\r\natt införas. Socialdemokraterna är med på det. Så\r\nsmåningom nappar man på våra idéer. Men man\r\nhyser en oro för att det inte kommer att finnas\r\ntillräckligt med läkare och att ett remisstvång skall\r\nförhindra valfriheten.</pre><pre>När det gäller tillgången på läkare klaras halva\r\nbehovet direkt i dag. Från företagshälsovården\r\nfrigörs en hel del läkare som har\r\nallmänläkarutbildning. Akutsjukvården\r\neffektiviseras, och skatteomläggningen gör att det\r\ngår att få fler timmar per läkare. Det finns framför\r\noss en utökad läkarresurs som kan komma\r\nhusläkarsystemet till del.</pre><pre>Dessa frågor, liksom frågorna om\r\nremissförfarandet, behovet av\r\nbarnläkarkompetens, barnhälsovårdens\r\nutformning, mödrahälsovården, behovet av\r\ngynekologer för kvinnor, kopplingen till\r\nföretagsläkarna och de andra yrkesgruppernas roll\r\ni husläkarsystemet, bereds nu i regeringskansliet.\r\nFramemot hösten får vi klarhet i vad som kommer\r\natt bli resultatet av beredningen.</pre><pre>Socialdemokraterna har en reservation om\r\npsykiatrin som är förvånande. Vi väckte en utförlig\r\npartimotion om psykiatrin under förra\r\nmandatperioden. Den avslogs med hänvisning till\r\nden psykiatriutredning som då hade tillsats och som\r\nnu pågår. Nu är det ombytta roller. Nu väcker\r\nSocialdemokraterna en motion om psykiatri, och vi\r\navstyrker den med hänvisning till pågående\r\nutredning. Jag har stor tilltro till att socialutskottets\r\nordförande Bo Holmberg, vice ordförande Sten\r\nSvensson och alla övriga som sitter med i\r\nutredningen kommer att komma fram med kloka\r\nförslag i enlighet med båda dessa motioner som har\r\nväckts under senare år.</pre><pre>Vidare har vi folkhälsofrågorna.\r\nSocialdemokraterna efterlyser en\r\ntobaksproposition och tar vidare upp\r\nalkoholfrågan. Jag vill samtidigt påminna om att ni\r\nsocialdemokrater inte var så pigga på att lägga fram\r\nen egen proposition förra våren. Ni bakade in dessa\r\nfrågor i folkhälsoinstitutets uppgifter. Var det\r\ntaktiska överväganden som låg bakom? Det var ju\r\nganska nära ett val. Vi skall väl vara ärliga nog att\r\nerkänna att ingen av oss är så entusiastiska över att\r\ngå in på den privata sfären och införa restriktioner\r\noch åtgärder när det gäller livsstilsfrågor. Men just\r\nnär det gäller tobak och alkohol anser jag att det är\r\nviktigt att vi vågar visa att vi vill.</pre><pre>Det kommer snart en tobaksproposition. Vi är ett\r\nantal riksdagskvinnor från sex av de sju partierna --\r\nNy demokrati ställde inte upp -- som har föreslagit\r\nlångtgående åtgärder för att minska tobaksbruket --\r\ninte minst bland kvinnor. Vi får se vad som tas med\r\ni propositionen.</pre><pre>I det här sammanhanget vill jag också understryka\r\natt det dyker upp nya folkhälsoproblem.\r\nSpelberoende är ett sådant problem som har börjat\r\nsynas allt tydligare. Det kan finnas 10 000--50 000\r\nmänniskor som är lika beroende av spel som en del\r\när av alkohol. Det är ett tillstånd som vården står\r\nhandfallen inför och där det behövs kraftfulla\r\nsatsningar. Jag ser till min glädje att\r\nfolkhälsoinstitutet får ta på sig den uppgiften att\r\nkomma till rätta med problemet.</pre><pre>Kvinnors hälsa är ett annat problem som skall\r\ntacklas av folkhälsoinstitutet. Institutet har fått fler\r\nuppgifter än dem som Socialdemokraterna föreslog\r\nförra året. Det har kommit ut en bok som heter\r\nKvinnors hälsa -- En fråga om makt av Gunilla\r\nCarlstedt som verkligen utgör bränsle för\r\nbehovet...</pre><pre>Mikrofonen är konstig för mig också. Gudrun\r\nSchyman och jag har tydligen något gemensamt,\r\nnämligen att vi inte klarar mikrofonen. Men det är\r\nkanske det enda vi har gemensamt.</pre><pre>Boken utgör bränsle på debatten om vad som inte\r\ngörs beträffande kvinnors hälsa. Kvinnor har\r\nsamma rätt som män att få sina hälsoproblem\r\ntillgodosedda.</pre><pre>Vänsterpartiet tar upp frågan om epidemiologi och\r\nfolkhälsoinstitutet. Vi i mitt parti tyckte från början\r\natt epidemiologi borde ingå som en uppgift hos\r\nfolkhälsoinstitutet. Så blev det inte. Men jag har\r\nfått klara garantier för att det kommer att bli ett bra\r\nsamarbete mellan socialstyrelsen och\r\nfolkhälsoinstitutet när det gäller de\r\nepidemiologiska frågorna.</pre><pre>Bo Holmberg tog upp frågan om aidsdelegationen\r\noch aidsarbetet. Jag tycker att det skulle utgöra en\r\nförsvagning av insatserna i framtiden mot hiv, om\r\ninte dessa insatser samordnades med arbetet mot\r\nmissbruk och sexuellt överförbara sjukdomar hos\r\nfolkhälsoinstitutet.</pre><pre>Sedan har vi själva aidsdelegationen. Där pågår\r\ndiskussioner om hur den politiska insynen och\r\npåverkan av aidsarbetet skall skötas.</pre><pre>En ytterligare fråga inom folkhälsan gäller de\r\nabortförebyggande åtgärderna, och som blir allt\r\nviktigare. Det finns orosmoln när det gäller\r\nabortlagen. I USA pågår en otäck debatt om att\r\ninskränka den fria rätten till abort. Här i Sverige\r\nspirar en likartad debatt. Jag hoppas att den dör i\r\nsin linda.</pre><pre>Jag noterar att Socialdemokraterna också har\r\nbörjat intressera sig för om smittskyddslagen kan\r\nha en hämmande effekt när det gäller människors\r\nbenägenhet att testa sig och söka vård.</pre><pre>Vidare till frågan om alternativmedicin.\r\nSocialdemokraterna hävdar å ena sidan i en\r\nreservation kravet på utvärdering av medicinska\r\nbehandlingsmetoder och kräver mer pengar till\r\nSBU. Å andra sidan vill Socialdemokraterna ha en\r\nöppnare attityd till alternativmedicin. Vilket ben\r\nvill man stå på? Antingen skall man kräva värdering\r\nav alla behandlingsmetoder, eller också tar man\r\nrisken och lättar på kraven. Någon konsekvens\r\nmåste det vara.</pre><pre>Jag tycker att det är rimligt att när det gäller\r\nnaturmedlen och metoderna att vi anpassar oss till\r\nEG. Det är viktigt att inte släppa på kvaliteten.</pre><pre>Varför tog inte den förra regeringen upp\r\nalternativmedicinkommitténs arbete? Ni hade gott\r\nom tid på er att göra det.</pre><pre>Vidare har vi amalgamet. Sedan betänkandet\r\njusterades har medicinska forskningsrådet kommit\r\nmed sin bedömning av amalgamets risker. Den\r\nbedömningen har lett till slutsatsen, så vitt jag\r\nförstår av de sammanfattningar jag har fått ta del\r\nav, att riskerna överdrivits och att det finns skäl för\r\nregeringskansliet och socialstyrelsen att fundera\r\nextra över denna fråga.</pre><pre>I årets motionsflod finns ett antal motioner om\r\nolika sjukdomar som motionärerna inte tycker har\r\nfått tillräcklig uppmärksamhet i hälso- och\r\nsjukvården. Motionerna avvisas med motiveringen\r\natt det är landstingens sak att hantera dessa frågor.\r\nMen jag anser att detta är bekymmersamt. Det är\r\nfråga om sjukdomsgrupper, udda eller nya. Vi\r\nmåste på något sätt finna en form i riksdagen för att\r\nockså lyfta fram dessa behov.</pre><pre>Jag vill här lyfta fram ett problem som jag har väckt\r\nen motion om, nämligen ''sektsjukan''. Det är det\r\npsykiska tillstånd som människor kommer i när de\r\nfångats i en religiös sekt och försöker frigöra sig\r\nfrån den. När betänkandet skrevs avstyrktes min\r\nmotion med motiveringen att psykiatrin kan ta\r\nhand om de problemen. Jag fogade mig i det.</pre><pre>Men sedan blev jag kontaktad av kollegor som sade\r\natt det här är ett problem som man står handfallen\r\ninför. Jag tog då kontakt med ordföranden i Svensk\r\nPsykiatrisk Förening, som inte heller visste hur man\r\nskulle hantera detta problem. Hon letar nu efter\r\nkunskap och information.</pre><pre>Om inte en professor i psykiatri och ordförande i\r\nSvensk Psykiatrisk Förening vet vad man skall göra\r\ni de här fallen, menar jag att vi har blivit missledda\r\ni utskottet. Jag kommer igen i frågan.</pre><pre>Vidare till handikapp. Jag tolkar det Jan Andersson\r\nsade som att ingen kan tvivla på Bengt\r\nWesterbergs, Folkpartiet liberalernas, engagemang\r\ni frågan. Bengt Westerberg sade också att den\r\nfrågan utgjorde vårt enda vallöfte. Vi har föreslagit\r\nen rad åtgärder. Det handlar om att vårdbidraget\r\nhöjs den 1 juli 1992, om särskilda pensionstillägg\r\nmed fler förmånsnivåer, om att rekvisitet för hur\r\nvårdår skall räknas mildras och att det skall gälla\r\nretroaktivt från den 1 januari 1991, om ökat stöd till\r\nhandikapporganisationerna, om en förstärkning till\r\ndövblinda samt om rikstolktjänst. Handikapprådet\r\nundantas från sparkrav.</pre><pre>När det gäller övriga åtgärder återkommer vi i höst\r\nefter det att handikapputredningens förslag har\r\nremissbehandlats.</pre><pre>Jag kan inte här i debatten föregripa hur den\r\npropositionen kommer att se ut och inte heller gå\r\nin på om rättighetslagen skall utvidgas till att gälla\r\nytterligare grupper. Jag är medveten om att det\r\nfinns en personkrets med stora behov. Den skulle vi\r\nnaturligtvis gärna vilja tillmötesgå, men det handlar\r\nom både finansering och att få en rätt utformning\r\nav åtgärderna.</pre><pre>Sen vill jag också nämna att det handlar om en\r\nkoalitionsregering, där de olika partierna går ut\r\nmed sina vallöften som naturligtvis sedan måste\r\narbetas samman i en koalition.</pre><pre>När det gäller MUF har jag inga kommentarer, i\r\nlikhet med Maud Ekendahl.</pre><pre>Jag vill ta upp en sak med Ny demokrati. Ny\r\ndemokrati föreslår i en motion med Ian\r\nWachtmeister som första namn att staten skall dra\r\nned på anslaget till landstinget med 3 miljarder\r\nkronor. Det här var ett av förslagen till alla de\r\nneddragningar som Ny demokrati gick ut till val på\r\noch antagligen, precis som i alkoholfrågan, vann en\r\ndel röster på. Men det följer ni inte upp nu. Jag\r\nhade förväntat mig en reservation på denna punkt.\r\nDet här är väl betecknande för Ny demokrati: man\r\ngick ut i valrörelsen, lovade kraftiga\r\nskattesänkningar -- ett tag var man uppe i ett par\r\nhundra miljarder -- men när man får mer kunskap\r\nhar man inget förslag om hur det skall gå till. Den\r\nhär gången gäller det socialutskottets\r\nansvarsområde. Jag undrar var det var som\r\nbesparingarna egentligen fanns att hämta.\r\nLöftesvek är allvarliga ting, inte minst i politiken,\r\nför det rubbar förtroendet för politikerna.</pre><pre>Slutligen kort till Jan Andersson om\r\näldreomsorgen. När ÄDEL-reformen löser upp\r\npropparna i äldreomsorgen, så att människor kan\r\nbo och vårdas på rätt nivå, kommer en del pengar\r\natt kunna sparas, inte över en natt men det kommer\r\natt innebära besparingar. Därtill kommer ett\r\nenpåsesystem för kommunernas statsbidrag. Men\r\njag ser också andra möjligheter, t.ex. att lära ut hur\r\näldre kan vårda sin hälsa och undvika olyckor och\r\natt avlasta anhöriga med dagvård resp. nattvård så\r\natt de orkar med att vårda sina anhöriga. Det finns\r\nen rad sådana förslag som sammantagna kan ge\r\navsevärda effekter. Jerzy Einhorn var inne på några\r\nav dem när det gäller handikappområdet.</pre><pre>Jag tror inte att förvärvsfrekvensen bland kvinnor\r\ngår ner till 50 % under 90-talet, för jag tror inte att\r\nunga kvinnor ställer upp på det.</pre><pre>Anf. 138  JAN ANDERSSON (s) replik:</pre><pre>Fru talman! När det gäller handikappolitiken har\r\njag aldrig ifrågasatt Bengt Westerbergs\r\nengagemang eller kunskaper i handikappfrågor.\r\nEngagemanget och kunskaperna är stora. Men det\r\nhar ändå hänt väldigt mycket under 80-talet, då\r\nSocialdemokraterna hade ansvaret för\r\nhandikappolitiken, under Bengt Lindqvists tid.\r\nVäldigt mycket har gjorts och förbättrats:\r\nomsorgslagen, bilstödet, utbyggnaden av\r\nhemtjänsten och färdtjänsten. Det var stora\r\ninsatser.</pre><pre>Sedan om de överord som jag tycker togs till under\r\nvalrörelsen om vem som bäst kunde genomföra\r\nhandikapputredningens förslag. Där har numera\r\nFolkpartiet anslutit sig till Socialdemokraternas\r\ninställning till såväl finansieringen i princip som\r\ntidsplanen. Den allvarligaste kritiken riktar jag mot\r\natt Folkpartiet inte ser helheten i\r\nhandikappolitiken. Folkpartisterna är duktiga på\r\nde riktade åtgärderna till handikappade. Men det\r\nväsentliga är att se till den generella\r\nvälfärdspolitiken, att föra en politik som innebär att\r\nbostadsmiljön, skolan och barnomsorgen blir\r\ntillgängliga för barn med funktionshinder, osv. Den\r\npolitik som nu genomförs ute i kommunerna\r\nförsvårar en sådan utveckling. Jag gav ett exempel,\r\nmen det finns säkerligen flera.</pre><pre>Min bestämda uppfattning är att det inte går att\r\ngenomföra en politik som är bra för de\r\nhandikappade om man regerar tillsammans med\r\nModerata samlingspartiet. Moderaternas\r\ninställning till den generella välfärdspolitiken är\r\nannorlunda, och det är den som är grunden i\r\nhandikappolitiken. Det kommer säkert också\r\nFolkpartiet att inse.</pre><pre>När det gäller äldreomsorgen har jag ställt en fråga.\r\nJag hyser en stor oro, Barbro Westerholm. Visst\r\nkommer ÄDEL-reformen spela en viss roll, det\r\nsade jag också. Annars hade vi inte genomfört\r\nreformen. Däremot kommer kanske inte\r\nenpåsesystemet för kommunernas bidrag, specifikt\r\näldreomsorgen, att spela någon roll. Tvärtemot kan\r\ndet kanske verka åt motsatt håll. Det har ju trots\r\nallt funnits riktade bidrag till äldreomsorgen. Så det\r\nsystemet kommer inte att medföra något positivt.</pre><pre>Min oro gäller faktiskt vad som händer ute i\r\nkommuner och landsting och hur vi skall kunna leva\r\nupp till de ambitioner som vi hade tillsammans. Där\r\nser jag uppenbara svårigheter. Man kan se exempel\r\nute i kommunerna varje dag.</pre><pre>Anf. 139  BARBRO WESTERHOLM (fp) replik:</pre><pre>Fru talman! När det gäller helhetssynen i\r\nhandikappolitiken är det bara att läsa vår\r\npartimotion från förra året. Den illustrerar väldigt\r\nväl en helhetssyn i detta sammanhang.</pre><pre>Sedan kan vi naturligtvis diskutera vem det var som\r\nkom med den ena och den andra idén först och hur\r\nmånga som sitter i kommittéer osv. Jag ser det som\r\nså att det har varit ett idéutbyte och att vi har flyttat\r\nfram positionerna genom det samspel i form av\r\ndebatter och småkrig som har förts på detta\r\nområde. Jag ser med stor tillförsikt fram emot den\r\nhandikapproposition som kommer att lämnas till\r\nhösten. Jag känner ingen oro för att sitta i en\r\nkoalitionsregering när det gäller\r\nhandikappolitiken. Vi var med om det här när vi\r\nskrev under regeringsdeklarationen.</pre><pre>Beträffande äldreomsorgen är det givet att det med\r\nden ekonomi som Sverige nu har -- det har\r\ndiskuterats i dag vad som ligger bakom den -- finns\r\nen anledning till oro. Därför är det viktigt att\r\nsocialstyrelsen följer upp vad som händer med\r\nÄDEL-reformen och över huvud taget på området\r\noch slår larm när det händer saker och ting som\r\nmåste rättas till. Sedan tror jag att situationen kan\r\nföda väldigt många nya idéer. Jag var inne på detta\r\nmed hälsovård för äldre. Den har varit försummad.\r\nTa upp till diskussion förslaget om egenvård som\r\nvår talman Ingegerd Troedsson var med att lansera i\r\nslutet av 70-talet och som fallit litet i glömskan. Det\r\nfinns mycket att vinna om man använder idéer och\r\nmedel som faktiskt har förts fram men som inte\r\nutnyttjats fullt ut.</pre><pre>Anf. 140  JAN ANDERSSON (s) replik:</pre><pre>Fru talman! Jag har läst Folkpartiets partimotion\r\nom handikappfrågor. Jag vet att Bengt Lindqvist\r\nockså läst den och berömde folkpartiet för denna\r\nutmärkta motion på handikappområdet. Jag tycker\r\natt folkpartisterna skall läsa vår motion som väckts\r\nunder detta riksmöte. Där tar vi upp den\r\nproblematik som jag tar upp i dag, nämligen att det\r\ninte räcker med de riktade åtgärderna. Vi har i vår\r\nmotion och i vår reservation ställt oss bakom de\r\nriktade åtgärderna, en utvidgad rättighetslag, en\r\nskyldighet till rehabilitering och habilitering och en\r\nskyldighet för landstingen att ställa upp med\r\nhjälpmedel, förbättrad färdtjänst, osv. Men det är\r\ninte det mest väsentliga enligt min mening. Det\r\nmest väsentliga är den generella välfärdspolitiken,\r\nbostadsmiljön, rätten till arbete, rätten till\r\nbarnomsorg för alla och rätten till skola för alla, en\r\nskola dit den enskilde inte skall behöva söka utan\r\ndär det skall finnas möjlighet för alla att delta\r\nintegrerat. Jag tror att det blir svårt att tillsammans\r\nmed Moderaterna genomföra en sådan politik där\r\nden generella välfärdspolitiken fortfarande är\r\ngrunden vid sidan av de selektiva och riktade\r\ninsatserna. Det är jag helt övertygad om, och jag\r\när än mer övertygad efter den debatt som jag såg i\r\nAftonbladet mellan Bengt Westerberg och MUF:s\r\nordförande.</pre><pre>Anf. 141  BARBRO WESTERHOLM (fp) replik:</pre><pre>Fru talman! Jag vill återigen upprepa det som Maud\r\nEkendahl sade. Det som sägs av MUF:s ordförande\r\nfår stå för MUF. Vi regerar ihop med Moderata\r\nsamlingspartiet, Centerpartiet och\r\nKristdemokraterna. Jag har inte någon anledning\r\natt tro att det skall bli några bekymmer.\r\nRegeringsförklaringen talar sitt tydliga språk.</pre><pre>Men om vi skall kunna genomföra allt som vi vill\r\ngenomföra, måste vi få Sveriges ekonomi på fötter.\r\nDet är därför som vi under de närmaste åren måste\r\ngå igenom denna svåra process. Det finns vissa\r\nljusningar, bl.a. en försiktig antydan om litet fler\r\norder till svenskt näringsliv, men vi vet inte om det\r\när en uppåtstigande trend eller en\r\nengångsföreteelse. Vi måste ha ett väl fungerande\r\nnäringsliv, om vi skall ha råd med välfärden.</pre><pre>Anf.142  MAJ-INGER KLINGVALL (s) replik:</pre><pre>Fru talman! Jag har två korta frågor till Barbro\r\nWesterholm, som rör familjepolitikens område.</pre><pre>Såvitt jag har förstått är besvikelsen stor bland\r\nmånga Folkpartikvinnor över förslaget om en\r\nförsämring av föräldraförsäkringen. Jag kan tänka\r\nmig att Barbro Westerholm som ordförande i\r\nFolkpartiets kvinnoförbund är väl medveten om\r\ndet. Helén Odenljung och Karin Pilsäter från\r\nFolkpartiets ungdomsförbund tog direkt avstånd\r\nfrån förslaget och gick ut och sade att det hör\r\nhemma i papperskorgen. Jag undrar bara om också\r\nBarbro Westerholm vill slänga förslaget i\r\npapperskorgen.</pre><pre>Min andra fråga gäller den lagstadgade rätten till\r\nbarnomsorg. Folkpartiet har vid flera tillfället väckt\r\nkommittémotioner i frågan. Varför ville inte\r\nFolkpartiet under behandlingen i socialutskottet\r\nstödja vårt förslag? Det hade varit naturligt.</pre><pre>Sedan vill jag passa på att justera mitt yrkande. Jag\r\nstår bakom alla s-reservationer som är fogade till\r\nbetänkandet, men för att kammaren skall vinna tid\r\nyrkar jag bifall till reservationerna 3, 4, 7 och 21.</pre><pre>Anf. 143  BARBRO WESTERHOLM (fp) replik:</pre><pre>Fru talman! I fråga om familjepolitiken pågår det\r\nett arbete, vilket refererades av Bengt Westerberg.\r\nDe synpunkter som vi i vårt kvinnoförbund har\r\nframför jag direkt till honom. Eftersom han inte är\r\nnärvarande, ger jag inte fler kommentarer om\r\ndetta.</pre><pre>Den andra frågan missade jag. Anledningen till att\r\nvi inte har stött någon reservation av er är att vi\r\narbetar i en koalitionsregering. Det är den vägen\r\nsom vi går fram med våra olika förslag.</pre><pre>Anf. 144  JOHAN BROHULT (nyd):</pre><pre>Fru talman! Jag har en fråga och en kommentar till\r\nBarbro Westerholm.</pre><pre>Barbro Westerholm talade om att det frigörs\r\nresurser från företagshälsovården, som skulle\r\nmöjliggöra husläkarreformen. Jag blir då orolig för\r\natt företagshälsovården kommer att utarmas så, att\r\nman inte kan bedriva en företagshälsovård på det\r\nsätt som den hittills har bedrivits. Jag vore tacksam\r\nför en kommentar omkring detta.</pre><pre>Jag håller fullständigt med om att statsbidraget kan\r\navskaffas, men det förutsätter att det blir en fri\r\netableringsrätt för läkare. Då kan\r\nföretagshälsovården fortsätta med sin verksamhet.</pre><pre>Jag fick en fråga vad som har hänt med besparingen\r\npå de 3 miljarderna, som en nedläggning av\r\nlandstingen skulle medföra. Barbro Westerholm\r\nundrade varför jag inte hade reserverat mig i\r\nutskottet. Jag har inte sagt att man skall lägga ned\r\nlandstingen. Däremot har jag sagt att man skall\r\navskaffa det delade huvudmannaskapet, vilket i\r\nprincip är samma sak.</pre><pre>Då Barbro Westerholm var närvarnde sade jag\r\nockså i kammaren att ett stort problem --\r\nekonomiskt och för patienterna -- är dubbla och\r\ntredelade huvudmannaskap. I den\r\nförsäkringsfinansierade budgeten är sjukpenning,\r\nsjukpension och arbetsskadeersättning\r\nstatsfinansierade. Sjukvårdsbudgeten,\r\nomvårdnadsbudgeten, delas mellan landstingen\r\noch kommunerna. Om dessa delade\r\nhuvudmannaskap avskaffades, skall man -- enligt\r\nvåra beräkningar -- kunna spara i\r\nstorleksordningen 3 miljarder, även om jag i mina\r\nmotioner inte explicit har angett den siffran.\r\nDäremot har jag explicit angett siffran 20 miljarder\r\nunder förutsättning att jag fick igenom alla mina\r\nförslag, vilket jag har reserverat mig för och som vi\r\ni morgon skall ha en omröstning om i kammaren.\r\nMen 3 av de 20 miljarderna inbesparas alltså på det\r\nhär sättet.</pre><pre>Anf. 145  BARBRO WESTERHOLM (fp) replik:</pre><pre>Fru talman! Det sägs tyvärr upp en hel del läkare\r\ninom företagshälsovården, delvis beroende på att\r\nsvenskt näringsliv går dåligt. Man har inte behov av\r\nså många företagsläkare. Men det sker nu en\r\nomprövning inom företagshälsovården av behovet\r\nav läkare. De läkare som frigörs har en utbildning\r\nsom gör att de platsar väl som husläkare.</pre><pre>Angånde de 3 miljarderna, angavs den siffran i en\r\nmotion med Ian Wachtmeister som första namn.\r\nDetta belopp skulle sparas in vid det här\r\nbudgetårets början, alltså den 1 juli 1992. Detta har\r\ninte följts upp. Antingen är det fråga om svek eller\r\nockså har ni backat när det gäller möjligheterna att\r\ndra in dessa 3 miljarder. Men då skall ni också gå ut\r\noch tala om att ni hade fel från början, när ni gick ut\r\ni valrörelsen och utlovade så kraftiga besparingar.</pre><pre>Anf. 146  JOHAN BROHULT (nyd) replik:</pre><pre>Fru talman! En möjlighet att kunna spara pengar är\r\natt man får se sina motioner och förslag\r\nimplementerade i praktiken. Om förslagen inte blir\r\ngenomdrivna, kan inte heller de 3 miljarderna\r\ninbesparas.</pre><pre>Anf. 147  BARBRO WESTERHOLM (fp) replik:</pre><pre>Fru talman! Om man håller fast vid sin linje är de\r\ngängse förfaringssättet i dessa sammanhang att\r\navge en reservation och tala om hur det borde ha\r\nvarit och konkret vad det var som skulle ha\r\nmöjliggjort förslaget. Det har ni inte gjort.</pre><pre>Talmannen anmälde att Johan Brohult anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 148  INGRID ANDERSSON (s):</pre><pre>Fru talman! Debattordningen gör att debatten blir\r\nlitet konstig. Jag övergår nu till sjukvårdsområdet.</pre><pre>Den nuvarande majoriteten i riksdagen lade ner\r\nstor energi i sina angrepp på svensk sjukvård, dess\r\nresultat och dess organisatoriska uppbyggnad\r\nunder den tid då de var i opposition.</pre><pre>Privatisering, marknadsanpassning och\r\nsystemskifte var budet från Moderaterna.\r\nFolpartiet ville ha husläkarsystem. Från Centern\r\nkom inga krav på systemförändring -- man var litet\r\nmer försiktig. Från kds, partiet som just kommit in\r\ni riksdag och regering, hördes starka krav på ökade\r\nresurser till sjukvården.</pre><pre>Man undrade vilka förslag som nu skulle komma i\r\nbudgetpropositionen. Förslag som skulle reda ut\r\nalla problem som basunerats ut från talarstolarna i\r\nvalrörelsen och som många människor fann\r\nverklighetsfrämmande när de jämförde med sina\r\negna erfarenheter av den svenska sjukvården.</pre><pre>Något förvånad kunde man läsa i propositionen att\r\nregeringen anser att svensk sjukvård präglas av hög\r\nprofessionalism och kvalitet. Det var ju beröm från\r\noväntat håll. Problemen som utpekas är köer,\r\nsjukvårdens organisation och sättet att finansiera\r\nsjukvården, men dessa problen anvisar inte\r\nregeringen någon lösning på. Allting stoppas in i en\r\nutredning. Det beror naturligtvis på att kraven från\r\nde olika partierna inte har kunnat förenas i en\r\ngemensam sjukvårdspolitik. Några nya resurser till\r\nsjukvården finns inte med. Nej, men det finns\r\ndäremot hot om indragning av resurser!</pre><pre>Vi konstaterar: Regeringen hade inget att komma\r\nmed. Därför blev det en utredning -- allt medan den\r\norganisation som utpekas som trög och\r\ncentralplanerad driver en uppsjö av\r\nförsöksverksamhet. Det tas nya grepp med\r\nekonomistyrning och skilda beställar- och\r\nutförarroller och för att främja konkurrens och\r\neffektivitet. Detta och den nya vårdgarantin som\r\nbeslutades förra våren och som fullföljs i denna\r\nbudgetproposition har redan satt press på arbetet\r\nmed att förkorta köerna i sjukvården. Det har\r\nfaktiskt givit resultat.</pre><pre>Fru talman! Det har fattats beslut ute i landstingen\r\nom valfriihet när det gäller att välja doktor och\r\nvårdcentral, även över länsgränser. Arbete pågår\r\nför att förbättra kontinuiteten och öka\r\ntillgängligheten.</pre><pre>Det talas också yvigt om köp och sälj. Jag är för min\r\ndel inte säker på att alla sådana försök faller väl ut.\r\nDet blir lätt för mycket köp och sälj och räknande\r\nav pengar hit och dit för att efterlikna marknaden.\r\nDet skulle kännas bra om en rejäl utvärdering\r\nkunde finnas som grund för vidare arbete.</pre><pre>Människor känner faktiskt oro inför framtiden när\r\nman börjar leka affär i sjukvården. Känner inte\r\nregeringen eller riksdagsmajoriteten någon sådan\r\noro? Vi anser att det måste till andra värderingar\r\nän marknadens för att sjukvård skall fungera bra.\r\nMänniskor engagerar sig i sitt sjukhus och i sin\r\nvårdcentral. Jag tycker att vi skall vara rädda om\r\ndet demokratiska inflytandet i sjukvården.</pre><pre>Vi socialdemokrater tycker att vi har anledning att\r\nvara stolta över den sjukvård som bedrivs i Sverige.\r\nDen som vår sjukvårdspolitik lett fram till och som\r\nsyftar till att alla skall få god vård på lika villkor när\r\ndet behövs. Den socialdemokratiska\r\nsjukvårdspolitiken är en viktig del av\r\nvälfärdspolitiken. Några viktiga principer har varit\r\noch skall också framgent, enligt vår mening, vara\r\nvägledande för hälso- och sjukvårdens utveckling.</pre><pre>Den skall betalas solidariskt och vara i huvudsak\r\nskattefinansierad.</pre><pre>Den gemensamma sektorn, genom kommuner och\r\nlandsting, skall även i framtiden ha ett\r\növergripande ansvar för att tillhandahålla hälso-\r\noch sjukvård. Det innebär att vi kommer att ha\r\nvård i offentlig regi kompletterad med vård som ges\r\ninom ramen för kooperativ, stiftelser och enskilda\r\nvårdgivare.</pre><pre>Hälso- och sjukvård skall ges efter behov och då\r\nden behövs.</pre><pre>Det skall finnas tillgång till god utbildning, goda\r\narbetsmiljöer och en arbetsorganisation som kan\r\nkombinera det goda arbetet med kvalitet och\r\neffektivitet.</pre><pre>Det behövs kvalitetssäkring och utvärdering för att\r\nsjukvårdens utveckling skall ske på ett bra sätt. Och\r\narbetet med att samordna resurserna inom\r\nsjukvård och socialförsäkring måste fortsätta.</pre><pre>Fru talman! Vårdens resultat måste kunna följas\r\nupp, analyseras och ställas i realtion till\r\nkostnaderna. Politikernas uppgift är att ha ett\r\nhelhetsansvar, att bevaka rättvisan och ekonomin.</pre><pre>För att få bättre möjligheter till det, vill vi satsa\r\nytterligare 2 miljoner på statens beredning för\r\nutvärdering av medicinsk metodik -- SBU -- som\r\ninrättades 1987 och som nu blir en ny myndighet.\r\nSBU har redovisat flera viktiga arbeten där man har\r\npåvisat hur pengar kan sparas samtidigt som vården\r\nblir effektivare. Overksamma eller dåliga metoder\r\nkan utmönstras.</pre><pre>Genom att samordna resurserna och utarbeta\r\nriktiga vårdprogram för t.ex. människor med ont i\r\nryggen, vilket är en stor folksjukdom, finns det\r\nenligt SBU:s arbete stora vinster att hämta, både\r\nmänskligt och ekonomiskt. Vi menar att vår extra\r\ninsats kan ge mycket tillbaka, och vi behöver det\r\nekonomiska utrymmet. De medicinska framstegen\r\nmåste komma alla till del.</pre><pre>Dessutom vet vi att det fortfarande finns skillnader\r\ni hälsa mellan olika sociala grupper. Att utjämna\r\ndessa skillnader är en stor uppgift, och den ställer\r\nsärskilda krav på förebyggande och hälsofrämjande\r\ninsatser. Det är ytterligare en orsak till att behålla\r\nvår hälso- och sjukvårdspolitik.</pre><pre>Vem står för förebyggande vård i ett\r\ngenomprivatiserat system? Vem har överblicken,\r\noch vem står för resurserna?</pre><pre>Fru talman! När det gäller primärvårdens\r\norganisation, aviserar regeringen en proposition\r\nsenare i år för att inrätta ett husläkarsystem.</pre><pre>Husläkare är ett begrepp som Folkpartiet sedan\r\nlänge har inmutat. Jag tycker att det är förvånande\r\natt det nu inte finns en klar mening om vad det\r\negentligen innebär, eller föreligger det även i detta\r\nsammanhang meningsskiljaktigheter när det gäller\r\nutformningen? Här har regeringen kommit på\r\nefterkälken. Landstingsförbundet beslutade redan\r\nförra året att införa husläkar- eller\r\nfamiljeläkarsystem. Namnet behöver vi ju inte\r\ntvista om. Om innebörden är att alla skall kunna\r\nvälja en läkare att varaktigt vända sig till, är det helt\r\ni linje med det arbete som redan pågår i många\r\nlandsting.</pre><pre>Från Socialdemokraternas sida vill vi framhålla att\r\ndet är viktigt att primärvården byggs ut, så att det\r\nfinns tillräckligt många läkare i hela landet. Det är\r\nju en förutsättning för att människor överallt skall\r\nkunna välja läkare. Det förebådade remisstvånget\r\nhos de kommande husläkarna står faktiskt i\r\nmotsatsställning till den valfrihet som redan finns.\r\nHur har regeringen tänkt i fråga om detta? Vad blir\r\ndet av valfrihetsrevolutionen? Det kunde kanske\r\nsjukvårdsministern har svarat på om han hade varit\r\nhär i dag.</pre><pre>Vi vill betona att primärvården innehåller en rad\r\nviktiga uppgifter och att faktiskt andra än läkare\r\nhar viktiga ansvarsområden. Jag tänker på\r\ndistrikssköterskorna och barnmorskorna som utför\r\nett självständigt arbete när det gäller barna- och\r\nmödrahälsovård. Jag tänker på sjuksköterskor och\r\nsjukgymnaster som utför både behandlande och\r\nförebyggande vård. Vi menar att deras ställning\r\nmåste klargöras och stärkas i ett husläkarsystem\r\nsom hittills uteslutande har diskuterats ur\r\nläkarperspektiv. Det är mycket otillfredsställande.\r\nOfta står faktiskt andra personalkategorier än\r\nläkare för kontinuiteten i vården och för såväl det\r\nförebyggande hälsoarbetet som det sjukvårdande.</pre><pre>Som exempel kan jag nämna\r\ndiabetesmottagningarna, som sköts av\r\nsjuksköterskor. Det är en bra och kostnadseffektiv\r\nverksamhet. Den kompetensen och den\r\nverksamheten får inte tappas bort i en kommande\r\nhusläkarreform. Här har läkare och sjuksköterskor\r\nolika kompetens som inte kan ersätta varandra. Vi\r\nbegär också i en av våra reservationer att försöket\r\nmed läkemedelsförskrivning av distrikssköterskor\r\nskall redovisas, så att det kan vidareutvecklas till\r\nfler områden.</pre><pre>I detta sammanhang vill jag också nämna något om\r\nbarnhälsovården. Den socialdemokratiska\r\nregeringen uppdrog förra våren åt socialstyrelsen\r\natt se över hur barnhälsovården har utvecklats efter\r\nintegreringen i primärvården. Det har kommit en\r\nrapport. Där konstateras att barnhälsovården når\r\npraktiskt taget alla barn. Men rapporten visar också\r\npå vissa brister.</pre><pre>Den barnmedicinska kompetensen är ojämnt\r\nfördelad i landet. Tidsbrist och brist på metoder för\r\natt ge bra och tidiga insatser för grupper med mer\r\nsammansatta behov anges. Vi tycker att det är\r\nviktigt att regeringen lägger fram förslag som\r\ntillförsäkrar alla barn en god hälsovård. Här har vi\r\ngoda traditioner och goda resultat som måste\r\nupprätthållas. Sjuksköterskans roll är också i det\r\nhär sammanhanget betydelsefull.</pre><pre>Fru talman! Barbro Westerholm påpekade att vi\r\nmotsätter oss att aidsdelegationen skall inlemmas i\r\ndet nya folkhälsoinstitutet. Vi motsätter oss inte att\r\ndet sker på sikt. Men tidpunkten nu är illa vald.\r\nViktigt arbete pågår i delegationen, och det får inte\r\nstöras av att folkhälsoinstitutet nu skall starta och\r\nsom säkert har en mängd inkörningsproblem och\r\nmånga viktiga frågor att börja arbeta med. Vi ber\r\nfaktiskt regeringen att tänka igenom detta och\r\ntänka om i denna fråga.</pre><pre>Vi begär också att regeringen kommer till\r\nriksdagen med förslag som bygger på\r\nalternativmedicinkommitténs betänkande. Det är\r\nviktigt att samhällets syn på alternativmedicinen\r\nklarläggs. Det är för många människor en mycket\r\nviktig valfrihet att med största möjliga säkerhet\r\nvälja alternativa behandlingsformer. Det är också\r\nviktigt att stävja avarter på detta område. Det finns\r\nviktiga förslag när det gäller bl.a. utbildning och\r\nregler för marknadsföring att ta till vara i denna\r\nutredning.</pre><pre>För övrigt har det ju lagts fram propositioner i fråga\r\nom olika delar av utredningen. Det gäller\r\nlegitimation av kiropraktorer, injektionslagen och\r\nhälsovårdhemmen.</pre><pre></pre><pre>I mitt anförande har jag hittills inte nämnt något om\r\nNy demokrati och partiets syn på sjukvården. Ny\r\ndemokrati har ju också väckt motioner. Bl.a.\r\nmenar man att det är riktigt att minska anslagen till\r\nsjukvården rejält. Sedermera har Ny demokrati i\r\nutskottet helt anslutit sig till regeringens politik.\r\nVad det kan betyda får vi väl se i sinom tid, när\r\nregeringens utredande blir klart.</pre><pre>En sak är säker: den utredning som nu har tillsatts\r\npå riksdagens tidigare begäran för att sätta sig in i\r\nproblematiken med prioriteringar i sjukvården\r\nkommer att få det alltmer bekymmersamt, i takt\r\nmed att de som vill dra ner anslagen till sjukvården\r\nfår genomslag i regeringens politik.</pre><pre>Vi anvisar i våra reservationer utvecklingsvägar för\r\nsjukvården. Regeringen har ingenting annat att\r\nkomma med än utredningar.</pre><pre>Herr talman! Vi markerar i våra reservationer\r\nområden som vi tycker är särskilt viktiga. Även om\r\njag givetvis står bakom alla våra reservationer yrkar\r\njag nu, för att kammaren skall vinna tid, enbart\r\nbifall till reservationerna 1, 2, 11 och 16.</pre><pre>Anf. 149  BARBRO WESTERHOLM (fp) replik:</pre><pre>Herr talman! Husläkarsystemet har i försök visat\r\nsig vara omtyckt av patienterna och\r\nkostnadseffektivt. Landstingsförbundet har ställt\r\nupp på det. Att det inte kommer förslag förrän till\r\nhösten beror just på de frågetecken som Ingrid\r\nAndersson här själv tog upp. Det finns vissa saker\r\nsom behöver klaras ut innan man sätter\r\nhusläkarsystemet i sjön. Det gäller just övriga\r\npersonalkategorier, remissförfarande osv. Jag tog\r\nupp det i mitt anförande.</pre><pre>SBU gör ett bra jobb. Men jag tycker att det är väl\r\nså viktigt att man i vården lokalt börjar arbeta med\r\nden självkritiska granskningen av vilka\r\nvårdprinciper man skall använda. Det visar sig på\r\nläkemedelsområdet att om man gör värderingarna\r\nute i vården, tillämpas de också och efterlevs bättre\r\nän om det hela centralstyrs. Jag tror på en mix\r\nmellan centralt arbete från SBU och lokalt arbete.\r\nVi tycker att den summa som är anslagen till SBU\r\när rimlig.</pre><pre>Förebyggande vård i husläkarsystem har i försök\r\nvisat sig vara väl så genomförbar som i den\r\nprimärvård vi har haft tidigare. Det har inte varit\r\nlätt att i primärvården prioritera förebyggande\r\ninsatser. Det finns möjligheter att i båda typerna av\r\nsystem premiera det förebyggande arbetet.</pre><pre>Avsikten är naturligtvis inte att störa pågående\r\narbete i Aids-delegationen. Men det måste sättas\r\nupp ett datum för när en organisation formellt förs\r\nin i folkhälsoinstitutet. Vi har vid olika tillfällen\r\nförsäkrat oss om att denna överflyttning inte skall\r\nhejda arbetet i Aids-delegationen och dess\r\nsekretariat.</pre><pre>Det är en stor fråga, hur man stimulerar läkare att\r\narbeta i hela landet. Jag hinner inte på dessa två\r\nminuter gå in på detta. Det handlar om\r\narbetsstimulans, möjligheter till barntillsyn, jobb\r\nför båda, forskningsmöjligheter osv.</pre><pre>Anf. 150  INGRID ANDERSSON (s) replik:</pre><pre>Herr talman! Att jag är förvånad över att man inte\r\när klar över hur husläkarsystemet skall se ut och\r\norganiseras beror på att Folkpartiet under många år\r\nhar drivit detta. Jag har på hemmaplan\r\nfolkpartistiska landstingsråd som har lovat att det\r\n1993 skall finnas husläkare. Jag tror inte att det\r\nlöftet kommer att infrias. Det beror naturligtvis på\r\natt det inte kommit fram något förslag. Detta beror\r\ni sin tur på att man inte har klarat ut alla problem.\r\nMan har inte tänkt på att primärvården innehåller\r\nså många andra uppgifter som man måste se till att\r\nbibehålla. Det gäller inte minst det förebyggande\r\narbetet och övrig personals ställning och\r\narbetsuppgifter.</pre><pre>Jag är övertygad om att SBU behöver mera pengar.\r\nVi har i dag i utskottet beviljat ytterligare 2\r\nmiljoner för innevarande år. Vi tror att de pengarna\r\nkommer att behövas också nästa år. Vi tror att det\r\när en bra sparbössa att stoppa dessa pengar i. Jag\r\ntror att SBU har mycket att ge i effektivisering, som\r\nger oss resurser till andra saker som är viktiga att\r\ngöra inom sjukvården.</pre><pre>Avsikten är inte att störa Aids-delegationen, sade\r\nBarbro Westerholm. Nej, det tror jag inte heller.\r\nDärför vill jag gärna uppmana Barbro Westerholm\r\natt se till att påverka så att det sätts ut ett senare\r\ndatum. Aids-delegationen arbetar mycket bra som\r\nden gör nu. Den är inte i behov av någon\r\nomorganisation.</pre><pre>Anf. 151  BARBRO WESTERHOLM (fp) replik:</pre><pre>Fru talman! Aidsarbetet mår väl av att inordnas i\r\nmissbrukarprogrammet och programmet om\r\nsexuellt överförbara sjukdomar. Då programmen\r\ngår i gång är det viktigt att HIV/aids-arbetet\r\ninlemmas i arbetet från början för att inte tappa\r\ntempo.</pre><pre>Ingrid Andersson får det att låta som om\r\nhusläkarsystemet inte har någon grund och är\r\noprövat. Huvudprincipen är klar. Den är prövad.\r\nMen det finns en del marginella ting som är viktiga\r\natt ta ställning till -- barnläkarkompetensen,\r\nbarnhälsovården och remissförfarandet. Jag ser\r\ninte några problem i att lösa detta till hösten. Men\r\ndet är viktigt att lyssna på invändningar och\r\nsynpunkter, så att det vi fattar beslut om och\r\ngenomför blir bra. Det gäller i detta fall precis som\r\nnär det gäller finansieringssystemen, där vi har\r\ntillsatt en utredning. Den här borgerliga regeringen\r\nlyssnar och tar till sig synpunkter. Regeringen är\r\nöppen för dem och för att inlemma bra förslag i det\r\nvi vill genomföra.</pre><pre>Finansieringsfrågan är oerhört stor och\r\ngenomgripande. Jag skulle tycka att det var helt fel\r\nom man inte hade en utredning, där man i\r\ndemokratisk ordning arbetade fram förslagen.</pre><pre>Anf. 152  INGRID ANDERSSON (s) replik:</pre><pre>Herr talman! Jag är också rädd för att Aids-\r\ndelegationen tappar tempo om man skall infoga\r\nden i en helt ny organisation som skall starta\r\nmängder av andra projekt. Det finns väl ingenting\r\nsom hindrar att det nya folkhälsoinstitutet håller\r\ngoda kontakter med Aids-delegationen i ett\r\ninledningsskede. Det kan passa mycket bra att\r\ninlemma Aids-delegationen senare, när det nya\r\ninstitutets organisation har fått sätta sig. Aids-\r\ndelegationen är inne i ett mycket viktigt skede, när\r\nvi pratar om EG, öppna gränser osv. Det är viktigt\r\natt Aids-delegationen får arbetsro.</pre><pre>Det är ingenting märkvärdigt med\r\nhusläkarsystemet, om det bara vore att välja sin\r\nläkare och få kontinuitet i läkarvalet. Det är arbete\r\nsom pågår ute i landstingen. Vi har inte sett\r\nförslaget till hur regeringens husläkarsystem skall\r\nse ut. Jag befarar att det kommer att innebära en\r\nstor privatisering och att man tappar greppet om\r\ndet förebyggande arbetet och övrig personals\r\nmöjlighet att arbeta förebyggande. Det är oerhört\r\nviktigt att det finns kvar. Vårt sätt att organisera det\r\nförebyggande arbetet har betytt mycket för både\r\nbarns och kvinnors hälsa. Vi får inte tappa bort det\r\ngoda arbetet i den framtida sjukvården.</pre><pre>Anf. 153  ROSA ÖSTH (c) replik:</pre><pre>Herr talman! Ingrid Andersson sade i sin inledning\r\natt Centern hade varit litet försiktig i valrörelsen\r\noch inte tagit ställning för ett systemskifte när det\r\ngäller sjukvården. Det är riktigt, och det beror på\r\natt vi vanligtvis står med fötterna på jorden. Vi vet\r\natt ingenting i världen är antingen svart eller vitt. Vi\r\nhar många gånger hävdat att det finns många\r\nkvaliteter att försvara i den svenska sjukvården. De\r\nandra partierna får svara för sig, men jag har inte\r\nuppfattat det som att något av de andra\r\nregeringspartierna har dömt ut sjukvården.</pre><pre>Ingrid Andersson sade att det fanns ett oväntat\r\nberöm i budgetpropositionen. Jag vet inte om\r\nIngrid Andersson menade att det var ett beröm till\r\nSocialdemokraterna, men det var väl inte tänkt så.\r\nDet är inte Socialdemokraterna som har byggt upp\r\nsvensk sjukvård. Det är inte heller bara borgerliga\r\nkommun- och landstingspolitiker som sysslar med\r\nköp- och säljsystem. Jag känner till många\r\nsocialdemokratiska politiker som är i full färd med\r\nmarknadsaktiviteter.</pre><pre>På sjukvårdens område vet vi att det finns oerhört\r\nstora problem. Det är en turbulens. Man prövar\r\nmånga olika modeller och vägar. Detta är inte\r\nnågonting som har påbörjats först efter\r\nregeringsskiftet, utan det hade börjat redan\r\ntidigare. Jag är förvånad över att man inte nu -- när\r\nman ser alla de problem som vi har framför oss, är\r\nberedd att ta det helhetsgrepp som regeringen har\r\nfattat beslut om, nämligen att tillsätta dessa\r\nutredningar.</pre><pre>Avslutningsvis vill jag säga att jag har en något\r\nannorlunda uppfattning om Aids-delegationen än\r\nvad Barbro Westerholm har. Jag tycker att den\r\ndelegationen har en alldeles för viktig uppgift för\r\natt man skall hantera den vårdslöst. Jag menar att\r\ntidpunkten är en öppen fråga, och så kan man också\r\ntolka utskottets skrivning i det sammanhanget.</pre><pre>Anf. 154  INGRID ANDERSSON (s) replik:</pre><pre>Herr talman! Rosa Östh och jag är överens om att\r\nCentern inte har velat ha ett stort systemskifte inom\r\nsjukvården. Jag kan föreställa mig att Rosa Östh\r\noch Centerpartiet egentligen är ganska nöjda med\r\natt alla dessa frågor nu göms i den här utredningen.\r\nMen kom ihåg att i direktiven står en hel del som\r\nkan tydas som att det förslag som skall komma från\r\nutredningen kommer att handla om systemskifte.</pre><pre>Jag är också överens med Rosa Östh om att det\r\näven i socialdemokratiska landsting handlas litet\r\ngrand med köp- och säljsystem. I en krympande\r\nekonomi blir det lätt så att man försöker hitta\r\nutvägar för att klara budgeten. Det behövs mera\r\nresurser till sjukvården. Jag kan därför fråga min\r\nbänkkamrat Rosa Östh om vi också kan vara\r\növerens om att det egentligen behövs mera resurser\r\ntill sjukvården.</pre><pre>Anf. 155  ROSA ÖSTH (c) replik:</pre><pre>Herr talman! I direktiven för den utredning som\r\nskall se över hela organisationen och\r\nfinansieringsfrågan ingår bl.a. uppgiften att\r\nbedöma framtidens sjukvård fram till år 2000 samt\r\nolika tänkbara finansieringsvägar. Om man skall\r\nanvända termen systemskifte sysslar man redan\r\nmed något i den vägen ute i landstingen. Jag har\r\nfullt förtroende. Jag förutsätter att\r\nSocialdemokraternas medverkan i dessa\r\nutredningar skall vara konstruktiv och föra\r\nfrågorna framåt på ett sätt som vi alla är betjänta\r\nav. Jag ser naturligtvis särskilt fram emot den\r\nutredning som handlar om prioriteringar, eftersom\r\njag där kommer att få sällskap med Ingrid\r\nAndersson.</pre><pre>Anf. 156  INGRID ANDERSSON (s) replik:</pre><pre>Herr talman! Jag vill säga till Rosa Östh att hon\r\nalltid kan lita på oss och på att vi skall komma med\r\nkonstruktiva förslag. Det tycker jag att vi gör redan\r\ni dag, så egentligen skulle vi inte behöva ha den här\r\nutredningen, men nu finns den ju ändå. Jag tycker\r\nockså att det skall bli intressant att sitta med i den\r\nutredning som handlar om sjukvårdens\r\nprioriteringar, men jag tror att det innebär ett\r\noerhört svårt arbete. Ju mindre pengar sjukvården\r\nfår och ju mer av systemskiften, förändringar och\r\nprivatiseringar som sker, desto svårare tror jag att\r\nvårt arbete blir när det gäller att göra de rätta\r\nprioriteringarna. Jag skulle helst se att man\r\njobbade med SBU och tog vara på den\r\nförändringskraft som finns ute i landstingen.</pre><pre>Vi har klart för oss hur vi vill ha finansieringen av\r\nsjukvården. Det bör vara en skattefinansiering. Vi\r\ntycker att det är bra att landstingen har ett\r\nhelhetsansvar när det gäller att planera för\r\nsjukvården. Sedan kan det ingå privata element i\r\ndetta. Det behövs ett helhetsansvar för\r\nsjukvårdsplaneringen om vi skall få ut den sjukvård\r\nav systemet som vi tycker att människor är betjänta\r\nav. Vi vet ju att det florerar en hel del konstiga\r\nsjukvårdsprodukter ute på den fria marknaden,\r\nsom vi inte minst ser som anmälningsärenden i\r\nansvarsnämnden. Jag hoppas att den utvecklingen\r\ninte skall breda ut sig.</pre><pre>Anf. 157  JOHAN BROHULT (nyd) replik:</pre><pre>Herr talman! Ingrid Andersson har framfört en\r\nliknande invändning som Barbro Westerholm\r\ngjorde, nämligen att vi inte har någon finansiering\r\nför dessa miljarder. Mitt svar blir i stort sett\r\ndetsamma. Vi föreslår ingen nedläggning av\r\nverksamhet utan en omstrukturering av\r\norganisationen. Vad jag menar med detta framhöll\r\njag i mitt anförande om 15 minuter. Med detta\r\nförslag sparar man pengar. Det framgår bl.a. av\r\nmotion SoU250. Denna motion kommer jag i\r\nmorgon att rösta för. En förutsättning för att spara\r\npengar är att man får genomföra sina åtgärder,\r\nannars går det inte att spara. Jag har inte fått\r\ngenomföra vad jag har föreslagit i motionerna.\r\nMen, herr talman, jag har lärt mig läxan. Jag skall\r\nreservera mig för alla mina motioner och kanske\r\nockså trycka på knappar här i kammaren så att jag\r\nkraftfullare markerar detta.</pre><pre>Anf. 158  INGRID ANDERSSON (s) replik:</pre><pre>Herr talman! Johan Brohult talar om\r\nomstrukturering. Han hämtar ofta sina exempel\r\nfrån Holland och Tyskland. Jag vet inte om det är så\r\nbra att göra sådana jämförelser. I Tyskland besöker\r\nvarje person en läkare 13 gånger per år. I Sverige\r\ngör vi det tre gånger per år. Det kan hända att vi\r\ngår för sällan till doktorn i Sverige. Men jag tror att\r\nsystemet i Tyskland, där man har betalt per besök,\r\ngör att doktorn får en önskan att se patienten\r\nmånga gånger. Läkaren sätter där t.ex. på plåster\r\noch sköter andra sådana saker. Jag tror inte att det\r\när ett system som det är bra att ta efter här i Sverige.</pre><pre>Anf. 159  JOHAN BROHULT (nyd) replik:</pre><pre>Herr talman! Får jag förtydliga vad vi framhåller i\r\nvåra motioner genom att referera till en del\r\nhemställanspunkter. Sjukvårdsproduktionen blir\r\nproducentoberoende, vilket medför att produktion\r\noch finansiering skiljs åt. Man bör införa ett\r\nnationellt försäkringssystem som garanterar\r\npatienten vård. Det bör bli fri etablering, vilket\r\nmöjliggör fri konkurrens. Patienten skall dock\r\nalltid vara skadeslös. Vi föreslår att man skall\r\nkunna bygga ålderdomshem som är en billigare\r\nvårdform än den nuvarande där patienten åker\r\nfram och tillbaka. Landstingens rätt att beskatta\r\nmedborgarna skall upphöra, eftersom man har\r\növergått till ett privat system. Man skall inte ha\r\ndubbla och ibland tredubbla huvudmannaskap,\r\nsom försvårar.</pre><pre>Detta var bara några exempel på genomgripande\r\nåtgärder. Det är alltså inte fråga om huruvida man\r\nbesöker en läkare 3 eller 13 gånger per år. Det är\r\nfråga om en genomgripande organisation. Som jag\r\nhar hävdat tidigare här i kammaren har vi förslag\r\nsom gör sjukvården bättre. Om sjukvården blir\r\nbättre så blir den också billigare.</pre><pre>Anf. 160  INGRID ANDERSSON (s) replik:</pre><pre>Herr talman! Johan Brohult har talat om olika\r\nförslag. Men jag tror inte att dessa förslag skulle\r\ngöra sjukvården bättre. Jag tror inte på en\r\nförändring av finansieringen på ett sådant sätt som\r\nJohan Brohult beskriver den. Vi har\r\nsjukförsäkringar och finansiering över skatten.\r\nLandstingen har ett helhetsansvar. Den\r\norganisation vi har går mycket väl att utveckla.\r\nMycket arbete pågår. Jag tror som sagt inte på\r\nJohan Brohults många förslag, särskilt inte när han\r\nhämtar inspiration från Holland och Tyskland. I\r\ndessa länder håller man faktiskt på att förändra sin\r\norganisation för att mera efterlikna vår.</pre><pre>Anf. 161  BO NILSSON (s):</pre><pre>Herr talman! I min motion SoU488 begär jag att\r\nsamhället skall satsa mer på epilepsivården i vårt\r\nland. I Sverige finns ca 100 000 personer med\r\nepilepsi. Det innebär att de då och då kan få\r\nepileptiska anfall. Ett sådant anfall beror på en\r\ntillfällig störning i hjärnans funktioner, som\r\nuppkommer då en kraftigt förstärkt och\r\nokontrollerad nervimpuls sprider sig över\r\nhjärnbalken.</pre><pre>Det finns många orsaker till epilepsi. Det innebär\r\natt vem som helst när som helst kan få epilepsi.\r\nAnfallet kan t.ex. bero på en huvudskada vid en\r\ntrafikolycka. Skadan kan ha lämnat en ärrbildning\r\ni hjärnan som stör samspelet mellan nervceller och\r\norsakar anfall. Sviter efter en svår förlossning, en\r\nhjärnblödning, en tumör eller en\r\nhjärnhinneinflammation kan också orsaka epilepsi.\r\nMånga gånger kan man inte klarlägga orsaken.</pre><pre>För många människor med epilepsi kommer\r\nanfallen så sällan att själva anfallet inte är det\r\nstörsta problemet. De största svårigheterna vållas\r\nofta av okunnighet, rädsla och fördomar som i\r\nårhundraden följt epilepsin. Dessa fördomar har i\r\nSverige fått särskild näring av den lagstiftning som\r\ninfördes i mitten av 1700-talet och som förbjöd\r\npersoner med epilepsi att gifta sig och skaffa barn.\r\nÄktenskapsförbudet grundades på antagandet att\r\nepilepsi var en ärftlig sjukdom. Trots att detta\r\nmotbevisades av en svensk forskare 1928 dröjde det\r\ntill 1969 innan äktenskapsförbudet upphävdes.</pre><pre>Men skadeverkningarna kvarstår alltjämt.\r\nErfarenheten ger sålunda belägg för att\r\nallmänheten grundlagt och bibehållit rent\r\nvidskepliga, ofta skräckblandade föreställningar\r\nom epilepsi. Att en föråldrad och diskriminerande\r\nlag tillåtits fortleva långt in i vår tid ålägger\r\nsamhället ett särskilt ansvar att genom förbättrad\r\nepilepsivård stärka de epilepsisjukas ställning.</pre><pre>I de utredningar som redovisats och refererats i\r\nsocialutskottets betänkande slås fast att\r\nuppföljningar av omfattande operationsmaterial\r\nger resultatet anfallsfrihet eller nästan anfallsfrihet\r\nhos 60--90 % av de opererade. Behovet av\r\nutredning inför epilepsikirurgi föreligger enligt de\r\nbåda utredningarna för ca 12 000 personer inom\r\nepilepsipopulationen i landet. Av de utredda\r\nberäknas ca 3 000--5 000 behöva opereras.\r\nOperationsbehovet skall jämföras med den\r\nnuvarande operationskapaciteten, som är omkring\r\n60 epilepsioperationer i hela landet. En stor del av\r\nde fall som kan komma i fråga för utredning och\r\nkirurgi utgörs av barn.</pre><pre>Herr talman! Jag tycker att utskottet gör det lätt för\r\nsig då man åberopar ytterligare utredningar som\r\nskäl för att inte heller nu ta några initiativ med\r\nanledning av min motion. Den utredning som man\r\ni så fall väntar på har såvitt jag vet inte något\r\nuppdrag som berör epilepsikirurgin. Jag tycker att\r\ndet finns starka skäl att göra något redan nu, inte\r\nbara vänta och se. Man brukar ju ofta tala om\r\nväntetider i sjukvården, men när det gäller epilepsi\r\nkan man verkligen tala om väntetider.</pre><pre>Jag fick i dag med posten ett brev från\r\nEpilepsiföreningen i norra Älvsborg, där man\r\nuttryckte stor oro för att man i Älvsborgs läns\r\nlandsting vill spara 25 % på epilepsivården. Detta\r\när naturligtvis både oförskämt och omöjligt om\r\nman vill ta hänsyn till personer med epilepsi. Detta\r\nexempel visar att man inte bör vänta längre på\r\nåtgärder.</pre><pre>Herr talman! Det finns alla skäl till en ökad satsning\r\npå epilepsivården nu. Detta gäller inte minst för\r\nbarn med epilepsi och behov av epilepsikirurgi. Ett\r\nbifall till min motion 488 skulle ha skapat\r\nmöjligheter för en sådan satsning.</pre><pre>Anf. 162  PETER KLING (nyd) :</pre><pre>Herr talman! Jag skall tala litet om Ny demokratis\r\nsyn på alkoholen.</pre><pre>Till att börja med vill jag tala litet om förmynderiet.\r\nVi från Ny demokrati vill inte bedriva förmynderi\r\növer medborgarna när det gäller\r\nalkoholproblematiken. Vi anser att alla vuxna\r\nsvenska människor är vuxna och kan ta hand om sig\r\nsjälva. De är inga treåringar som behöver gå i\r\nledband och hållas i handen.</pre><pre>Jag skall nu tala om vad vi vill göra och hur vi vill\r\nutforma alkoholpolitiken.</pre><pre>Vi har i vår motion föreslagit att det så snart som\r\nmöjligt skall bli tillåtet att sälja öl och vin i\r\nlivsmedelsbutiker, bensinstationer m.m. Det\r\nstatliga försäljningsmonopolet, Systembolaget,\r\nskall avvecklas före år 1995, dvs. före inträdet i EG.\r\nVi vill ha öppet på Systembolaget på lördagarna\r\ntills vi avvecklar Systembolaget.</pre><pre>Lägsta ålder för inköp skall vara 18 år. Vid 18 år är\r\nman myndig här i Sverige. Man kan t.o.m. bli\r\nstatsminister det året om man har bra tur. Då bör\r\nman också vara så pass myndig att man kan handla\r\npå Systembolaget.</pre><pre>Vi anser att servering av alkoholhaltiga drycker inte\r\nskall vara kopplad till mattvång, och att\r\nrestauranger skall kunna hålla öppet i förhållande\r\ntill efterfrågan och inte ha reglerade\r\nstängningstider som beslutas av myndigheter och\r\npolitiker.</pre><pre>Ansökan att servera alkohol skall ges generellt till\r\nalla, om inte särskilda skäl talar emot detta.\r\nKommunerna skall vara tillståndsmyndigheter.\r\nIndragning av tillstånd för restauranger och andra\r\nutskänkningslokaler skall vara tidsbegränsat till\r\nhögst två månader. Dock skall möjlighet finnas att\r\nvid upprepade överträdelser dra in tillståndet\r\npermanent.</pre><pre>Det är i stort sett vad vi säger i vår motion. Jag vet\r\natt 80 procent av svenska folket står bakom detta. I\r\nden här kammaren är däremot 60-70 procent emot\r\ndetta. Det är synnerligen märkligt eftersom vi i\r\ndenna kammare skall representera folket och inte\r\noss själva.</pre><pre>Herr talman! Jag vill avsluta med att yrka bifall till\r\nmotion So249 yrkande 6 under mom. 70 och till\r\nmotion So209 yrkande 1, 2, 3 och 8 under moment\r\n72, samt till motion So249 yrkande 9--13 under\r\nmoment 74.</pre><pre>Anf. 163  BARBRO WESTERHOLM (fp) replik:</pre><pre>Herr talman! Ny demokrati är verkligen\r\nhistorielöst när det gäller alkoholområdet och\r\nvarför vi har de alkoholrestriktioner vi har i dag.\r\nRestriktionerna är naturligtvis tillskapade som en\r\nkompromiss mellan individuell frihet och\r\nsolidariteten med dem som hamnat i ett missbruk\r\neller är på väg dit, och med deras anhöriga.</pre><pre>Det gjordes försök med försäljning av starköl i\r\nlivsmedelsbutiker på Västkusten för ett antal år\r\nsedan. Det tog en ände med förskräckelse, vilket\r\ninnebar att man avbröt försöket i förtid på grund av\r\nde missbruksbekymmer och skadeverkningar som\r\ndär dök upp.</pre><pre>Lördagsstängningen är också baserad på försök\r\nsom visade att med lördagsstängt på Systemet\r\nminskade våldet mot kvinnor och barn på\r\nlördagskvällarna. Det fanns helt klara belägg för\r\ndet.</pre><pre>Då tyckte vi som var med om besluten i början av\r\n1980-talet att bekvämligheten fick stå tillbaka för\r\nsolidariteten med dem som drabbades på det här\r\nviset.</pre><pre>Det är sådant som ligger bakom den alkoholpolitik\r\nsom vi har varit överens om här i Sveriges riksdag.</pre><pre>Nu skall alkoholkommissionen se över\r\nbestämmelserna. Vi skall naturligtvis inte ha\r\nmeningslösa restriktioner. Men de här två som jag\r\nhar tagit upp är ganska nya, och där finns klara\r\nbelägg för de positiva effekter de har.</pre><pre>Sedan till Systembolaget. Jag vet att Ny demokrati\r\nhar irriterats på köerna och har räknat ut att det\r\nkostade 300, eller var det 500 miljoner att stå i kö\r\ndär. Detta skall ställas mot de 100 miljarder som\r\nalkoholskadorna kostar det här landet varje år.\r\nKunde vi minska de skadorna med bara en procent\r\nskulle mycket vara vunnet både i pengar och\r\nmänskligt lidande.</pre><pre>Anf. 164  PETER KLING (nyd) replik:</pre><pre>Herr talman! Enligt vår syn att se på saken, Barbro\r\nWesterholm, kan vi inte få ner\r\nalkoholkonsumtionen genom att ''låsa in''\r\nalkoholen och ta oerhörda priser för den. Däremot\r\ntror vi att vi kan få ner alkoholkonsumtionen\r\ngenom tre åtgärder: För det första genom en kraftig\r\nupplysning till ungdomar om att alkoholen är\r\nskadlig. För det andra genom en\r\nupplysningskampanj om att alkoholen kostar\r\nsamhället 100 miljarder kronor. För det tredje skall\r\nvi politiker framför allt, när vi har talat om de här\r\ntvå sakerna för svenska folket, säga till dem -- de är\r\nnämligen absolut kapabla att klara av att ta emot en\r\nsådan upplysning -- att det nu är upp till dem själva\r\natt välja hur de skall göra. Vi har också i vår motion\r\nsagt detta. Det glömde jag tyvärr att påpeka.</pre><pre>Många undersökningar säger att mörkertalet ligger\r\npå 15--20 %. Om man lever ute bland folk inser\r\nman att det måste vara helt fel. Det ligger nog\r\nsnarare på uppemot 35--40 %.</pre><pre>Hur skall vi göra när vi går med i EG och allting blir\r\nfritt? Barbro Westerholm måste ju förstå att alla då\r\nkommer att göra precis som man gör i Danmark,\r\nnämligen handla sitt öl utomlands.</pre><pre>Vi måste ju någon gång anpassa oss, och någon\r\ngång måste vi faktiskt bemyndiga svensken.</pre><pre>Anf. 165  BARBRO WESTERHOLM (fp) replik:</pre><pre>Herr talman! Vi är överens om att det behövs\r\nkraftiga upplysningskampanjer, men det behövs\r\nockså kontinuerlig upplysning riktad till ungdomar\r\noch deras föräldrar. Föräldrar är nämligen\r\nungdomarnas främsta föredömen. Det handlar\r\ndärför också om föräldrarnas alkoholvanor och\r\nderas syn på alkoholen.</pre><pre>Naturligtvis handlar det också om kostnaderna,\r\nmen tillgängligheten har i både internationella och\r\nsvenska studier visat sig ha betydelse. De\r\ntillgänglighetsbegränsningar vi har i Sverige\r\npåverkar konsumtionen nedåt.</pre><pre>Det är väl ingen som vet precis vilket som är det\r\nsanna mörkertalet.</pre><pre>När det gäller EG-anslutningen kan vi få problem.\r\nJag håller med om att upplysning, information,\r\nattitydförändringar och opinionsbildning är väldigt\r\nviktiga innan vi går med i EG -- vilket jag hoppas vi\r\ngör -- för att så att säga vaccinera svensk befolkning\r\nmot en förändrad exponering för alkohol. Vi skall\r\nockså komma ihåg att det finns EG-länder som vill\r\ndriva samma politik som vi. Engelsmän, danskar\r\noch irländare ser med förväntan på att vi skall\r\nkomma med i EG, så att vi kan göra gemensam sak\r\nnär det gäller att utnyttja de mer restriktiva\r\ninstrumenten och prisinstrumentet.</pre><pre>Anf. 166  PETER KLING (nyd) replik:</pre><pre>Herr talman! Barbro Westerholm måste ju ändå\r\ninse att hembränningen har ökat kraftigt under de\r\nsenaste tio åren, även om inte undersökningarna\r\nsäger det. Jag kände för tio år sedan en, kanske två\r\npersoner som sysslade med detta. Nu säger jag här\r\natt jag känner folk som bedriver brottslig\r\nverksamhet, men jag känner också personer som\r\ngår mot rött ljus och sådana som kör för fort, så\r\nkom nu inte med några argument runt det! I dag\r\nkänner jag, indirekt eller direkt, 10--15 människor\r\nsom bränner hemma själva. Visst har detta ökat.\r\nJag är ute bland byggnadsarbetare, jag är ute bland\r\nindustriarbetare, och jag är ute bland chefer, och\r\njag vet själv att det har ökat markant. Det är bara\r\natt öppna ögonen och se ut i samhället.</pre><pre>Att reglera alkoholkonsumtionen genom\r\nexempelvis prisökningar fungerar inte när vi går\r\nmed i EG, och det vet Barbro Westerholm mycket\r\nväl. Då kommer vi att få en mycket kraftig import\r\ngenom privatpersoner. Man kommer att ta in 10--\r\n15 liter i formar bl.a. öl. Vi kommer att få precis\r\nsamma problem som danskarna har.</pre><pre>Jag tror personligen, och jag tror att också de flesta\r\nsvenska tror och vet och känner att det är rätt, att\r\ndet enda som hjälper är att upplysa folk om att det\r\när problem med alkohol, att det leder till stora\r\nskadeverkningar i samhället och att det kostar\r\nmycket pengar för samhället. Titta bara vad som\r\nhände när vi hade en kraftig kampanj mot\r\nrökningen. Vad hände då, Barbro Westerholm? Jo,\r\nrökningen minskade markant. Så slutade\r\nupplysningskampanjen, och då har rökningen ökat\r\nigen.</pre><pre>Vad vi skall göra är att avdramatisera alkohol. Det\r\nskall inte vara något hysch-hysch runt den, utan\r\nsläpp den så småningom fri, och lär svenskarna att\r\numgås med den på ett vettigt sätt genom att vi själva\r\ntar ansvaret för alkoholkonsumtionen! Det är den\r\nenda chansen att få ned konsumtionen.</pre><pre>Anf. 167  BERTIL PERSSON (m):</pre><pre>Herr talman! Debattordningen är litet märklig. Jag\r\nåtergår till sjukvården.</pre><pre>Sjukvården har i dag problem i alla världens länder.\r\nKostnaderna är höga och har överallt varit kraftigt\r\nstigande under det senastr decenniet.</pre><pre>I Sverige går vi ungefär tre gånger om året till\r\ndoktorn, och det är egentligen inte särskilt mycket\r\nmed tanke på allt vi betalar för vår sjukvård. I\r\nKuwait är siffran sju besök om året. I Tyskland\r\nligger den på strax över elva. I Tjeckoslovakien går\r\nman fjorton gånger om året, och i Kina går man\r\nfemton gånger om året till doktorn. Det som är\r\ngemensamt för de här länderna är att de har kö till\r\nsjukvården.</pre><pre>Man kan konstatera att konsumtionen av sjukvård\r\när om inte omättlig så i varje fall i dag omätlig. Det\r\när viktigt att komma ihåg att efterfrågan och behov\r\nnär det gäller sjukvård inte alls är samma sak.\r\nKonsumtionen eller efterfrågan styrs av behovet,\r\npriset, avståndet, förväntan och utbudet.</pre><pre>Här i Sverige har Socialdemokraterna konsekvent\r\nvalt att använda utbudet för att styra\r\nkonsumtionen, dvs. man styr med köbildning. De\r\nandra faktorerna -- priset, avståndet, förväntan --\r\nhar vi styrt närmast för att maximera efterfrågan.\r\nDet problem som då uppstår är att styrning med\r\nköer inte är optimalt, även om man kan hävda att\r\ndet är rättvist att alla står i samma kö. Nu försöker\r\nman också avskaffa köerna, och då tappar man\r\nfullständigt kontrollen över både konsumtionen\r\noch kostnadsutvecklingen.</pre><pre>Landstingen hade 1986 14 miljarder i reserver, och\r\nnu växer skuldsättningen snabbt. De olika\r\nlandstingen ägnar sig åt desperata och\r\nokoordinerade åtstramnings- och\r\nbesparingsförslag, olika överallt, och röran ökar.</pre><pre>Vi kan inte längre betala själva för vården. Den har\r\nblivit för dyr när den behövs på allvar för den\r\nenskilde, och dessa kostnader måste utjämnas\r\nmellan olika individer. Vi får då en mellanhand --\r\ndet kan vara staten, det kan vara landstinget eller\r\nett försäkringsbolag -- som betalar huvuddelen av\r\nsjukvården, och så är det i nästan alla länder.</pre><pre>När man har ett försäkringssystem vill\r\nförsäkringstagarna ha ut maximalt av systemet, och\r\npatienten vill alltså ha ut så mycket vård som\r\nmöjligt för sina försäkringspengar. Samtidigt vill\r\nvårdproducenten naturligtvis också ha ut maximalt\r\nur systemet, antingen som lön eller till bättre\r\nresurser. Man får på så sätt en systematisk\r\nmjölkning från båda hållen. Betalar man från\r\nförsäkringssystemet för besök eller för åtgärder, får\r\nman många besök eller omfattande åtgärder, och\r\neftersom de flesta besök är återbesök kan\r\nvårdproducenterna styra konsumtionen\r\nsynnerligen effektivt.</pre><pre>Det är faktiskt inte produktivitet utan det är\r\neffektivitet som vi behöver. I det sammanhanget\r\nskiljer sig sjukvården från de vanliga\r\nföretagsschablonerna, och de sedvanliga\r\nföretagsekonomiska lösningarna passar inte. Vi\r\nbehöver skapa marknadsekonomiska spelregler\r\nsom stimulerar till effektivitet och inte till\r\nproduktivitet, för det är väldigt lätt att\r\nåstadkomma.</pre><pre>Samtidigt vill vi ha en solidarisk betalning efter\r\nförmåga, och vi sitter dessutom i den sitsen att vi\r\nhar en snabbt åldrande befolkning, och vi vet att\r\nkostnaderna för en 80-åring är 16 gånger högre än\r\nför en 60-åring. Det kräver lösningar som gör det\r\nmöjligt för oss att leva upp till dessa de mest\r\nutsattas behov.</pre><pre>Vi väntar på en utredning, och jag vill ge några\r\npersonliga reflektioner om hur jag tror att man\r\nmåste gå fram för att uppnå ett vettigt system. Jag\r\ntror att man måste gå över till ett capiteringssystem,\r\nlitet av det man har i Danmark, där man betalar per\r\når och inte per besök. Då blir det intressant med\r\nfärre besök och ett helt annat intresse för\r\nförebyggande åtgärder. Egentligen tycker jag att\r\ndet gamla kinesiska systemet, där man betalar\r\ndoktorn när man är frisk men inte när man är sjuk,\r\när det suveräna. Sjukhusvården måste få mer av\r\nköpar- och säljarsystem, där patienten och hans\r\nläkare väljer vården där den är bäst och billigast\r\nbland konkurrerande sjukhus. På sikt ser jag gärna\r\nockså olika ägarstrukturer. Det är inte säkert att\r\nalla åtgärder skall vara billiga. Fettsugning i stället\r\nför bantning är inte nödvändigtvis ett\r\nsamhällsansvar.</pre><pre>HMO- och DRG-system har diskuterats mycket på\r\nsenare tid och prövats på många håll. De har\r\npåtagliga fördelar, men de är manipulerbara, vilket\r\nvi ser alltmer av.</pre><pre>Det finns inget annat land i denna värld som har\r\nfunnit ett optimalt sjukvårdsfinansieringssystem,\r\nmen politikerstyrningen är det som är svårast att\r\nanpassa till förändringar i vårdpanoramat. Det\r\nfungerar långsamt, och det är lätt att manipulera för\r\nkravmaskinerna. Därför har få länder valt det\r\nsystemet.</pre><pre>Det är viktigt att patienten åter får makten över\r\nsjukvården, genom att han får makten över\r\npengarna. Vi måste ha ett sjukförsäkringssystem\r\nsom är allmänt och obligatoriskt, så att ingen\r\nramlar ut, men som samtidigt innehåller\r\nkostnadsbegränsande funktioner -- i ungefär den\r\ntappning som jag har skisserat.</pre><pre>Jag välkomnar att utredningen tillsätts och tar tag i\r\nproblemen och att vi får ett annat och bättre\r\nsjukvårdsfinansieringssystem. Jag kan inte se att vi\r\nkan hitta något optimalt sådant, men jag tror att vi\r\nkan göra mycket för att få det att fungera. Riktig\r\ntrygghet får vi först när de svårast sjuka,\r\nhandikappade och invalida är säkra på att de får\r\nden vård de behöver. Då måste det finnas pengar\r\nsom räcker, och då måste vi ha ett\r\nfinansieringssystem som gör det möjligt att ha de\r\npengarna till de mest utsatta.</pre><pre>Anf. 168  STEN ANDERSSON i Malmö (m):</pre><pre>Herr talman! Tre motioner som jag har väckt\r\nbehandlas i detta betänkande. Två av dem har jag\r\nskrivit tillsammans med Wiggo Komstedt, och de\r\nhandlar om att vi vill få en utredning till stånd\r\nangående något som vi kallar för ett livstestamente.\r\nVetenskapen i allmänhet och läkarvetenskapen i\r\nsynnerhet har gjort stora framsteg -- det skall vi inte\r\nbetvivla -- men samtidigt har det inneburit att\r\nmänniskor i livets slutskede hamnar i en situation\r\nsom de, om de hade varit vid medvetande, icke\r\nhade velat befinna sig i.</pre><pre>Om jag ligger på sjukhus och är vid medvetande\r\nkan jag, såvitt jag förstår, säga till doktorn att han\r\nskall sluta att behandla mig, och då skall doktorn\r\nfölja den rekommendationen. Om jag däremot inte\r\när vid medvetande men har skrivit på ett papper\r\nsom är undertecknat där det står, att om jag hamnar\r\ni en sådan situation där jag inte längre, baserat på\r\nvetenskaplig expertis, förmodas bli kontaktbar vill\r\njag inte ha någon livsuppehållande behandling --\r\njag vill inte sluta mina dagar förnedrad som ett\r\nkolli -- får läkaren inte ta hänsyn till detta.</pre><pre>Men även här finns undantag. För något år sedan\r\nhände ett tragiskt överfall i Malmö. En kvinna i\r\nrullstol blev nedslagen, förlorade medvetandet och\r\navled senare. I hennes journal stod det att hon\r\ntillhörde en religiös sekt och att man i denna sekt\r\nförbjöds att ta emot blod, och det respekterade\r\nläkaren. Det är litet egendomligt att man gör det i\r\ndet ena fallet men inte i det andra.</pre><pre>För inte så länge sedan presenterades en\r\nundersökning, där det visade sig att en stor\r\nmajoritet av svenska folket tyckte att man skulle ha\r\nrättigheten att själv bestämma hur man ville sluta\r\nsitt liv. En del länder i Europa, t.ex. Holland, har\r\naccepterat det systemet.</pre><pre>Nu finns det en lång text i betänkandet med\r\nanledning av dessa motioner, och tydligen är en ny\r\nutredning på gång. Jag är alltså nöjd med det\r\nsvaret.</pre><pre>Däremot, herr talman, är jag inte nöjd med det svar\r\nsom gäller min motion angående myndiga\r\nmänniskors rätt att köpa alkohol på Systembolaget.\r\nDet förs i dag i Sverige en egendomlig debatt, och\r\ndetta betänkande har inte gjort debatten mer\r\nlättförståelig. Jag tillhör dem som påstår att\r\nalkoholen förvisso skapar en del problem, men det\r\ngör säkert också dagens svenska alkoholpolitik. Jag\r\nskall ta några exempel.</pre><pre>Det finns motioner där det krävs att man på teatern\r\nskall ha rätt att servera vin under pausen. Det säger\r\nutskottet nej till. Då tycker jag att vi i riksdagen\r\nskall vara konsekventa. Vi har faktiskt varit bjudna\r\npå teaterbesök och fått vin i pausen, och när det blir\r\naktuellt nästa gång bör t.ex. talmannen säga ifrån,\r\natt vi inte skall bli bjudna på den drycken. Om inte\r\nsvenska folket kan hantera den, hur skall då vi\r\nkunna göra det?</pre><pre>På flera ställen runt om i världen kan man i dag\r\nhandla taxfree sprit när man kommer tillbaka till\r\nhemlandet, och det fungerar utmärkt. Det skulle\r\nkunna gå i Sverige också, men icke. Man kan köpa\r\nsprit på flygplanet från ett annat land, men inte när\r\nman har landat. Det är praktiskt att kunna göra det,\r\näven när man kommer hem till Stockholm eller till\r\nSturup.</pre><pre>Något som också är förvånansvärt är öppettiderna\r\noch serveringstiderna. Kl. 9.30 kan A-laget hänga\r\npå dörren till Systembolaget på Vasagatan, men\r\nden som skall bjuda en affärsbekant på ett glas vin\r\ntill lunch på en restaurang får vänta till kl. 12.\r\nKonsekvensen och logiken är inte helt glasklar.\r\nHerr talman! Om ett politiskt parti i något av EG:s\r\nnuvarande medlemsländer skulle gå till val på en\r\nalkoholpolitik som den vi i dag har i Sverige, är jag\r\növertygad om att dess inflytande kraftigt skulle\r\nminimeras.</pre><pre>Det har ändå skett en viss tillnyktring i debatten.\r\nFör drygt ett halvår sedan hade jag en debatt med\r\nsocialminister Westerberg angående mörkertalet\r\nvad gäller den svenska alkoholkonsumtionen. Jag\r\nrefererade då till en organisation, och jag fick\r\nomedelbart beskedet att den inte var seriös, utan\r\natt den var en partsorganisation. I dag, när samma\r\nämne behandlas i detta betänkande, refererar\r\nutskottet plötsligt till exakt samma organisation.\r\nGracerna och insikterna skiftar tydligen ganska\r\nsnabbt.</pre><pre>Min motion handlar alltså om att människor som är\r\nmyndiga skall få köpa alkohol på Systembolaget.\r\nJag visste helt klart att motionen skulle avstyrkas av\r\nutskottet. Man refererar, egendomligt nog, till\r\nCAN:s rapport Nr 19, men det står inte ett ord om\r\nvad CAN menar och vad CAN har kommit fram till\r\ni rapporten. Det hade varit rätt så klädsamt om en\r\nutomstående hade begripit varför utskottet\r\navstyrker en motion med stöd av en rapport som\r\nman inte talar om vad det står i.</pre><pre>Jag tror att det var Jan Andersson som sade\r\nnågonting om att en del moderater anslöt sig till den\r\nlinje som omfattades av Ny demokrati. Det tror jag\r\nsäkert. Men jag är lika säker på en annan sak, och\r\ndet är att många av de väljare som har gett Jan\r\nAndersson mandat att sitta i riksdagen ställer upp\r\npå de uppfattningarna.</pre><pre>Jag skall gärna göra omprioriteringar i min\r\nalmanacka och gå ut på en del verkstäder, företag\r\noch industrier i Helsingborgsområdet tillsammans\r\nmed Jan Andersson för att få höra hans väljares syn\r\npå den här saken. Jag är inte helt säker på att han\r\nkommer att vara positiv efter ett sådant besök.</pre><pre>Herr talman! Som tidigare sagts kan man alltså\r\nkomma in i Sveriges riksdag fr.o.m. det år då man\r\nfyller 18 år. Man kan då komma in i socialutskottet\r\neller bli invald i skatteutskottet och få vara med och\r\nbesluta om den övergripande alkoholpolitiken.\r\nMan kan bli invald i kommunfullmäktige och vara\r\nmed och bestämma om den eller den krogen skall\r\nha tillstånd att servera sprit eller ej. Men vill man\r\nköpa en flaska lättvin på Systembolaget blir det\r\nnobben.</pre><pre>Låt oss säga att det kommer in en ung moderat i\r\nriksdagen 1994. Då kan jag fullt lagligt bjuda den\r\npersonen på ett glas vin på mitt rum. Det ligger\r\ninom lagens ramar. Men antag att den pojken eller\r\nflickan skulle säga till mig: Sten, jag har ett\r\nutskottsarbete som tar lång tid så jag hinner inte gå\r\nbort och köpa en flaska lättvin. Vill du göra mig den\r\ntjänsten? Gör jag då det är jag kriminell. Det är då\r\nalltså kriminellt att köpa en flaska lättvin till en\r\nperson som är ledamot av Sveriges riksdag. Inte\r\nheller här är logiken glasklar.</pre><pre>Vid 18 års ålder får man ta körkort, och det klarar\r\nförvisso de flesta. Att få det stora ansvaret innebär\r\natt framföra ett fordon i dagens alltmer intensiva\r\ntrafik. Men man får inte köpa en flaska lättvin på\r\nSystemet innan man fyller 20.</pre><pre>Vid den åldern får man göra inköp om man har\r\negna pengar. Man kan köpa en dyr bil, man kan\r\nköpa ett hus, men att köpa en flaska lättvin för\r\n38 kr. är förbjudet. Det skulle vara mycket\r\nintressant att höra någon som kunde förklara denna\r\ntingens ordning.</pre><pre>Man får t.o.m. -- det kan inte ens riksdagen\r\nförbjuda -- skaffa barn innan man fyller 20 år. Man\r\nkan också gifta sig, men köpa en flaska lättvin för\r\natt fira det egna barnets dop är ''forbidden area'' --\r\ndet får man inte göra.</pre><pre>Herr talman! Låt mig säga att jag ännu aldrig har\r\nhört en trovärdig förklaring till att vi har det\r\nkineseri som vi har kring åldersgränsen och som\r\ninnebär att man omyndigförklarar myndiga svenska\r\nmedborgare. Det är min och mångas bestämda\r\nuppfattning att är man myndig skall man vara\r\nmyndig fullt ut. Jag tycker att utskottet i den här\r\ndelen av betänkandet omsorgsfullt sopar\r\nproblemen under mattan.</pre><pre>Anf. 169  BARBRO WESTERHOLM (fp) replik:</pre><pre>Herr talman! Det blir flera inlägg i den här\r\nalkoholdebatten.</pre><pre>Jag vill först understryka att jag inte är nykterist,\r\nmen jag vill att man skall visa respekt för alkoholen\r\nsom den vanebildande drog den faktiskt är.</pre><pre>När det gäller åldersgränsen vill jag säga att det\r\nfaktiskt finns djurförsök som tydligt visar\r\nåldersfaktorns betydelse i det här sammanhanget\r\nför hur stor risk man löper att bli beroende. Det kan\r\nkopplas till erfarenheter också på människa: Ju\r\ntidigare man börjar, desto större är risken för\r\nberoende, risken att de här nervbanorna --\r\nberoendesystemen -- präglas att söka alkohol igen;\r\nman fastnar lättare i ett beroende.</pre><pre>I USA finns det stater som har satt en åldersgräns\r\npå 21 år. Vidare finns det motioner i riksdagen om\r\natt höja åldern för att bli serverad alkohol på\r\nrestaurang. Bakom det ligger de här fynden.</pre><pre>Det blåser nu en alkoholliberal vind över Sverige --\r\ndet har det gjort av och till i vårt land hundratals år\r\ntillbaka; det går i vågor. När den vinden blåser har\r\nden i släptåg ett ökat bruk och ett ökat antal skador.</pre><pre>Man förhärligar också situationen internationellt.\r\nVi har internationellt sett låg frekvens kroniska\r\nskador jämfört med Frankrike, där\r\nhälsovårdsmyndigheterna är djupt oroade över det\r\nskademönster man har och över att franska\r\nungdomar börjar ta efter svenska ungdomar i sitt\r\ndrykesmönster och dricka sig berusade. Man är\r\nalltså orolig för att inte bara få de kroniska\r\nskadorna av alkohol utan också de akuta i samband\r\nmed våldsbrott.</pre><pre>Det är mycket sådant som man måste ta i\r\nbeaktande när man diskuterar alkoholpolitiken,\r\ninte minst inför ett eventuellt EG-inträde. Det finns\r\nfaktiskt inom EG krafter som önskar striktare\r\nformer för umgänget med alkoholen för att minska\r\nskadorna.</pre><pre>Anf. 170  STEN ANDERSSON i Malmö (m)\r\nreplik:</pre><pre>Herr talman! Man skall ju inte ironisera i en så här\r\nallvarlig fråga, men det är tydligen bevisat på\r\nmöss -- det är det fru Westerholm menar -- att om\r\nvi sänker åldern från 21 år till 20 år så klarar man\r\nsig, men sänker vi åldern till 18 år utfaller det enligt\r\nmustesten inte lika positivt.</pre><pre>Fru Westerholm refererade till USA. Det är lätt att\r\nhitta ett exempel i varje land, men USA:s\r\nalkoholpolitik i stort kan väl inte vara något\r\nföredöme för fru Westerholm; det har jag svårt att\r\ntänka mig.</pre><pre>Herr talman! Om man liberaliserar\r\ntillståndsgivningen och låter en myndig person,\r\nsom får göra så mycket annat, handla en flaska\r\nlättvin på Systembolaget tror jag inte att Sverige\r\nskulle rasa för det. När man hör på den svenska\r\nalkoholdebatten blir man förvånad över att\r\nindustriell, kulturell, social eller ekonomisk\r\nverksamhet över huvud taget förekommer i\r\nländerna i EG, där i stort sett hela riksdagen i dag\r\nkämpar för att bli medlemmar -- dit vill vi ju alla.</pre><pre>Jag bor i Skåne nära Danmark. I Danmark har man\r\ninte problem med danska ungdomar -- man har\r\nproblem med svenska ungdomar, på grund av den\r\nmiljö kring alkoholen som de lever i: allt som\r\nsmakar förbjuden frukt skall man prova. Det är de\r\nsom missköter sig i Danmark och inte danska\r\nungdomar.</pre><pre>Anf.171 BARBRO WESTERHOLM (fp) replik:</pre><pre>Herr talman! Danskarna har också sina\r\nalkoholskador och sina alkoholproblem -- det är\r\nbara att lyssna på hälso- och sjukvårdsfolket där. Vi\r\nskall inte förhärliga deras situation. Sedan är det\r\nbeklagligt att svenska ungdomar inte uppför sig i\r\nDanmark.</pre><pre>Peter Kling och jag var i vår debatt inne på attityder\r\noch opinionsbildning, och det är den viktigaste\r\ndelen av alkoholpolitiken. Men då handlar det inte\r\nbara om information om alkoholens\r\nskadeverkningar och om hur mycket man skall\r\ndricka, osv., utan det handlar om de signaler som\r\nsänds ut. En signal är just åldersgränsen: Du löper\r\nstörre risk om du börjar dricka tidigare.</pre><pre>Jag gjorde den vetenskapliga utläggningen väldigt\r\nkortfattad -- det finns inte tid att breda ut sig om\r\ndet här i kammaren, men det kan jag göra i annat\r\nsammanhang. Nu lyser lampan i bänken rött -- tack\r\nför mig.</pre><pre>Anf. 172  STEN ANDERSSON i Malmö (m)\r\nreplik:</pre><pre>Herr talman! Jag är väl medveten om behovet av\r\ninformation. Men om man informerar om en sak\r\noch talar om varför man vill att det skall vara si eller\r\nså skadar det inte med en liten gnutta logik, så att\r\nfolk förstår sammanhangen. Man informerar i dag\r\ninte om logiken kring många av de bestämmelser\r\nsom finns när det gäller bruket av alkohol.</pre><pre>Sedan gäller det att få folk att respektera besluten.\r\nJag tror inte att det finns någon svensk\r\nlagstiftning -- utom möjligen förbudet att gå mot\r\nröd gubbe -- som folk så totalt struntar i och skrattar\r\nåt som den svenska alkohollagstiftningen.</pre><pre></pre><pre>Jag skulle vilja se den person på ett företag som för\r\npolisen anmäler t.ex. att en arbetskamrat sålt\r\nhembränd sprit. Skulle någon bli mobbad, skulle\r\ndet i varje fall inte vara den som sålde den här\r\nspriten. Det är jag helt övertygad om.</pre><pre>Tydligen har vi ordentligt missat detta med\r\ninformation i sådana här frågor.</pre><pre>Anf. 173  JAN ANDERSSON (s):</pre><pre>Herr talman! Jag vill bara, eftersom jag tidigare\r\nglömde den saken, yrka bifall till reservation 15\r\nfrån Socialdemokraterna om en aktivare\r\nalkoholpolitik.</pre><pre>Överläggningen var härmed avslutad.</pre><pre>(Beslut skulle fattas den 24 april.)</pre><pre>7 §  Ändring i patientjournallagen m.m.</pre><pre>Föredrogs</pre><pre>socialutskottets betänkande</pre><pre>1991/92:SoU16 Ändring i patientjournallagen\r\nm.m. (prop. 1991/92:104).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 24 april.)</pre><pre>8 §  Strålskydd</pre><pre>Föredrogs</pre><pre>försvarsutskottets betänkande</pre><pre>1991/92:FöU10 Strålskydd (prop. 1991/92:99\r\ndelvis).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 24 april.)</pre><pre>9 §  Myndigheterna på kärnsäkerhetsområdet,\r\nm.m.</pre><pre>Föredrogs</pre><pre>näringsutskottets betänkande</pre><pre>1991/92:NU22 Myndigheterna på\r\nkärnsäkerhetsområdet, m.m. (prop. 1991/92:99\r\ndelvis).</pre><pre>Anf. 174  BIRGITTA JOHANSSON (s):</pre><pre>Herr talman! Vi har nu att behandla en proposition\r\nsom regeringen i all hast har arbetat fram.</pre><pre>Det gäller proposition 1991/92:99 från Olof\r\nJohanssons departement, i vilken det föreslås att\r\nstatens kärnbränslenämnd upphör som statlig\r\nmyndighet den 1 juli 1992 och att verksamheten\r\nförs över till statens kärnkraftsinspektion.</pre><pre>Vi socialdemokrater är naturligtvis beredda på att\r\nockså offentlig verksamhet står inför förändringar.\r\nMen att på dessa områden göra de förändringar\r\nsom regeringen föreslår tycker vi är väl magstarkt.</pre><pre>Utan att ha skaffat sig kunskaper har regeringen\r\nvisat prov på olika slag av förändringsmod inom ett\r\nområde där många människor känner oro. Vi\r\nsocialdemokrater tycker därför att det hela skall\r\nutredas noggrannare.</pre><pre>Enligt oss socialdemokrater är det värdefullt att vi\r\nhar en bred kompetens på många områden. Att\r\nlägga ner SKN och flytta över uppgifter till SKI\r\nbehöver i och för sig inte uppfattas som ett\r\nmisstroende gentemot SKI. Men det är tydligt att\r\nden borgerliga regeringen är för förändringar och\r\natt den anser dessa vara viktigare än säkerheten och\r\ntryggheten för allmänheten. Att låta verksamheten\r\nhos det vetenskapliga råd som nu är knutet till SKN\r\nflyttas till miljödepartementet ter sig också litet\r\nmärkligt. Vi socialdemokrater har förstått att den\r\nborgerliga politiken främst går ut på att fatta så få\r\npolitiska beslut som möjligt.</pre><pre>Miljödepartementet kommer, om riksdagen fattar\r\nbeslut i enlighet med vad en majoritet i utskottet\r\nvill, att få ta ställning till bl.a. omhändertagandet av\r\ndet utbrända kärnbränslet.</pre><pre>Tidpunkten för ett ställningstagande beträffande\r\nmetoder och plats för det kärnavfall som skall tas\r\nom hand närmar sig. Det är i just sådana här frågor\r\nsom vi har ansett det vara viktigt att det finns många\r\naktörer med olika slag av kompetens och som\r\noberoende av varandra kan anlägga synpunkter och\r\nhar egna ansvarsområden.</pre><pre>Vi vet ju att kärnfallsfrågan är en politiskt laddad\r\nfråga. Vi vet också att den här frågan massmedialt\r\nkommer att vara av stort intresse i framtiden.\r\nDärför måste det här arbetet bedrivas med väldigt\r\nstor öppenhet. Kompetens- och\r\norganisationsfrågor inom myndigheterna är\r\navgörande.</pre><pre>I propositionen framställs förslaget att lägga ner\r\nSKN som en stärkt myndighetsorganisation kring\r\nkärnavfallet. Denna bedömning måste starkt\r\nifrågasättas.</pre><pre>Förslaget har arbetats fram internt i\r\nregeringskansliet och har under hand enbart\r\nremitterats till berörda myndighetschefer.</pre><pre>Vi socialdemokrater ser det här förslaget som en\r\nbesparing, eftersom inte hela det i dag aktuella\r\nanslaget till SKN fördelas på SKI och\r\nmiljödepartementets utredningsanslag.</pre><pre>I våra närområden finns det ju kärnkraftverk som\r\nmånga människor känner stark oro för. Med\r\nanledning av en motion som väckts har\r\nnäringsutskottet pekat på att det är viktigt att de\r\nförberedelser som nu pågår leder till att ett\r\nmultilateralt program kommer till stånd och till att\r\nvi kan vidta åtgärder för att på bästa sätt hjälpa våra\r\ngrannar. I det läget är det oerhört viktigt att det\r\nfinns en myndighetskompetens. Därför passar\r\nbesparingar på detta område väldigt illa in.</pre><pre>Jag yrkar bifall till de reservationer från\r\nSocialdemokraterna som är fogade till utskottets\r\nbetänkande.</pre><pre>Anf. 175  ROLF L. NILSON (v):</pre><pre>Herr talman! Jag delar Birgitta Johanssons och\r\nSocialdemokraternas uppfattning att det framlagda\r\nförslaget om att lägga ner SKN som oberoende\r\nstatlig myndighet och att överföra verksamheten till\r\nSKI knappast kan ses som ett vanligt\r\nrationaliseringsförslag. Man kan alltså inte utgå\r\nfrån att den verksamhet som har bedrivits på\r\nkärnsäkerhetsområdet i fortsättningen bedrivs på\r\nsamma sätt. Man måste nämligen se frågorna, som\r\nfrämst handlar om omhändertagandet av\r\nkärnkraftens avfall, i ett historiskt sammanhang.</pre><pre>Den svenska kärnkraften har byggts ut, och det har\r\nskett i ett skede då den svenska befolkningen har\r\nvarit väldigt starkt splittrad i frågan huruvida en\r\nutbyggnad över huvud taget skulle ske. Vid\r\nfolkomröstningen beslöt en majoritet mot en\r\nmycket betydande minoritet att ett program med\r\ndet antal reaktorer som nu är i drift skulle\r\ngenomföras.</pre><pre>Opinionen mot den svenska kärnkraften -- jag\r\ntänker på beslut där alla varit överens, t.o.m. de\r\nsom velat bygga ut den svenska kärnkraften, om att\r\nden svenska kärnkraften, eller elektricitet\r\nproducerad med hjälp av kärnkraft, är en parentes i\r\nden svenska energipolitiken -- har varit förknippad\r\nmed risker och farhågor kring säkerhetsfrågor och\r\navfallshantering. Folkomröstningen efterlämnade\r\nen misstro bland kärnkraftsmotståndarna. Man\r\ntvivlade alltså på att hanteringen skulle skötas\r\nrättvist och opartiskt. Man menade att intressena\r\nför att driva kärnkraften vidare, dvs. för att\r\nnegligera riskerna, till förmån för ekonomiska\r\nkortsiktiga fördelar med kärnkraftsel och\r\nkärnkraftsenergi skulle få överväga.</pre><pre>Vi har haft inflammerade diskussioner, och vi\r\nsaknar fortfarande en konsensus om hur\r\nkärnkraftsavfallet skall tas om hand eller om\r\nhuruvida det över huvud taget kan tas om hand på\r\nett säkert sätt.</pre><pre>SKN har genom att ta uppgiften på allvar att vara\r\nden offentliga vakthunden, den offentliga opartiska\r\ngranskaren, successivt byggt upp ett förtroende hos\r\nkärnkraftsmotståndarna. Jag tror att man kan säga\r\natt hela den svenska antikärnkraftsrörelsen med\r\nfolkkampanjen mot kärnkraft i främsta ledet har\r\naccepterat SKN och respekterar SKN:s\r\narbetsinsatser och granskning. Det har tagit tid att\r\nbygga upp det förtroendet.</pre><pre>Det man kan se nu är att regeringen, genom\r\nrationaliseringsförslaget och genom att lägga ned\r\nSKN, helt i onödan riskerar att rasera förtroendet.\r\nJag tycker inte att det är värt den risken. SKN har\r\navvisat de argument som regeringen har fört fram,\r\natt SKN:s organisation skulle vara sårbar, att den\r\ninte skulle vara flexibel nog. Jag tycker att man\r\ngenom sitt arbete har visat att man klarar sina\r\nuppgifter.</pre><pre>Det ironiska är att andra länder har tagit just denna\r\nstruktur av myndigheter, med fristående\r\ngranskande organisation, som modell för hur man i\r\nsina länder vill bygga upp en sådan här\r\nkärnsäkerhetsorganisation.</pre><pre>Det finns alltså tunga argument mot att lägga ned\r\nSKN och för att SKN skall få lov att arbeta vidare\r\nsom hittills. Det finns mycket svaga argument för\r\nsammanslagningen. Det är ett onödigt risktagande,\r\nsom jag sade. Därför har vi i Vänsterpartiet avvisat\r\ndetta risktagande. Vi har sagt, i den meningsyttring\r\nsom jag har fogat till betänkandet, att vi ställer oss\r\nbakom de två socialdemokratiska reservationerna.</pre><pre>En motion från Vänsterpartiet, framlagd under\r\nallmänna motionstiden, behandlas också i\r\nbetänkandet. Den handlar om att en kommitté på\r\nett allsidigt sätt skall se över omhändertagandet av\r\nkärnkraftsavfallet. Detta bygger också på en lång\r\ndiskussion och på ett ifrågasättande av det arbete\r\nsom främst SKAB bedriver. Här förekommer en\r\nmängd förkortningar på SK och allt möjligt, som\r\ngör det hela litet förvirrande. Men SKAB är alltså\r\nkärnkraftsindustrins avfallshanteringsbolag. Man\r\nhar menat att den forskning och det\r\nutvecklingsarbete som SKAB har bedrivit har varit\r\nalltför mycket inriktat på ett sätt att bevara\r\nkärnkraftsavfallet och att metoder som skulle\r\nkunna användas i onödan har låsts, sorterats bort\r\neller lagts åt sidan. Mot bakgrund av att regeringen\r\nnu föreslår att SKN skall läggas ned menar vi att\r\nkravet på en oberoende kommitté som skall utreda\r\navfallshanteringen är mer aktuellt än någonsin. Jag\r\nyrkar därför bifall till meningsyttringen i den delen.</pre><pre>Anf. 176  JAN BACKMAN (m):</pre><pre>Herr talman! Som framgår av Birgitta Johanssons\r\noch Rolf L. Nilsons inlägg har näringsutskottet inte\r\ni full enighet kunnat besluta om en ändrad statlig\r\norganisation på kärnavfallsområdet. Den strävan\r\nmot ett starkt statligt organ, med ansvar för\r\növervakning, utveckling och information, som\r\nbetänkandet skulle innebära har inte accepterats av\r\nreservanterna. Man kan fråga sig vad det beror på.\r\nEftersom Rolf L. Nilson i sin motion dessutom har\r\nyrkat avslag på propositionen, kanske man vågar\r\nsig på hypotesen att Vänsterpartiet inte har en så\r\ngenomtänkt politisk uppfattning som ett så här\r\nallvarligt ämne kräver. Parentetiskt kan jag väl säga\r\natt det av handlingen framgår att Svensk\r\nKärnbränslehantering AB förkortas SKB och inte\r\nSKAB.</pre><pre>Vad det handlar om är att fullfölja tankarna i det\r\nuppdrag som regeringen våren 1991 gav\r\nstatskontoret, att utreda vilka ytterligare\r\nrationaliserings- och samordningseffekter som\r\nkunde uppnås vid en samlokalisering av de tre\r\nmyndigheterna statens strålskyddsinstitut (SSI),\r\nstatens kärnkraftsinspektion (SKI) och statens\r\nkärnbränslenämnd (SKN) till kvarteret Garnisonen\r\ni Stockholm. Därutöver har ett antal rapporter och\r\nfördjupade anslagsframställningar från de tre\r\nmyndigheterna publicerats och remitterats. En\r\narbetsgrupp inom regeringskansliet har slutligen i\r\nen promemoria redovisat sitt förslag. Över detta\r\nhar sedan, som Birgitta Johansson sade, cheferna\r\nför de tre myndigheterna, Folkkampanjen mot\r\natomkraft och olika företrädare för allmänheten\r\nyttrat sig. Jag delar mot den bakgrunden inte\r\nuppfattningen att organisationsförändringen\r\nutarbetats internt inom regeringskansliet och utan\r\nexterna kontakter.</pre><pre>Sakinnehållet i förslaget, att av tre myndigheter på\r\nkärnsäkerhetsområdet, SSI, SKI och SKN, göra två\r\ngenom att de arbetsuppgifter som i dag ligger på\r\nden minsta enheten med nio anställda överförs till\r\nen av de andra, har ifrågasatts i den\r\nsocialdemokratiska reservationen. Vi är alla\r\növerens om att den hittillsvarande uppdelnigen har\r\nfungerat väl under de förhållanden som har gällt\r\ntills nu. Det som nu inträffat är att tidpunkten för\r\natt omsätta delar av forskningsresultaten i praktisk\r\nhandling kommit allt närmare. Därmed ökar kravet\r\npå organisatorisk styrka, och då blir litenheten en\r\nbelastning.</pre><pre>Dessutom visar promemorian att det finns\r\növerlappande ansvarsområden mellan SKI och\r\nSKN. I det sammanhanget vågar man kanske\r\nåterge något av en intervju med Ingemar Mundebo,\r\nkallad världens mest ansedda utredare, i senaste\r\nnumret av tidningen Vi, där han kommenterar\r\nsammanslagningen av vägverket och\r\ntrafiksäkerhetsverket med orden: Tidigare var det\r\nlätt för myndigheterna att skylla på varandra om\r\ndet begicks misstag. Nu skall det bli enklare att\r\nsamordna verksamheten.</pre><pre>Jag har en bestämd känsla av att om revirbevakning\r\noch oklarheter i ansvarsfördelningen skulle leda till\r\natt det hos allmänheten uppstod tveksamhet om\r\nhållbarheten i den svenska kärnkraftssäkerheten,\r\nskulle detta få synnerligen oönskade effekter.</pre><pre>Av propositionen framgår dessutom att den\r\nkompetens som personalen inom SKN besitter skall\r\növerföras till SKI, framför allt när det gäller\r\nsamhällsinformation och finansiell\r\nmedelshantering. Den respekt som Rolf L. Nilson\r\ntalar om att SKN har haft hos allmänheten borde\r\nutan större svårigheter därigenom kunna överföras\r\ntill dess fortsatta verksamhet inom SKI:s ram.</pre><pre>I sammanhanget kan det vara värt att påpeka den\r\nförändring som kommer att ske när det gäller\r\nSKN:s vetenskapliga råd (KASAM). Rådet\r\nkommer, som Birgitta Johansson sade, i framtiden\r\natt knytas direkt till miljö- och\r\nresursdepartementet och får i stället för de 278 000\r\nkr. som SKN hade föreslagit i utökat anslag en\r\nökning med drygt 500 000 kr. Det är viktigt, för att\r\nKASAM skall kunna fullgöra sina uppgifter som\r\ngranskare av det s.k. FoU-program 92 som SKB\r\ntagit fram, att det i propositionen aviserade\r\nförslaget till ny instruktion för KASAM snabbt\r\npresenteras. Redan tidigare har KASAM haft till\r\nuppgift att vart tredje år till regeringen redovisa sin\r\nsjälvständiga bedömning av kunskapsläget på\r\nkärnavfallsområdet. Det har alltså redan tidigare\r\nfunnits en politisk dimension i just det\r\nvetenskapliga rådets verksamhet.</pre><pre>Den internationella verksamhet som Rolf L. Nilson\r\ntalade om får i budgetförslaget ungefär 20 milj.kr.\r\nHär ligger, såvitt jag har kunnat förstå av\r\nhandlingarna, större delen av ansvaret på SSI, den\r\nandra myndigheten på det här området efter\r\nsammanslagningen.</pre><pre>Sammanfattningsvis anser jag att den föreslagna\r\norganisationsförändringen och medföljande\r\nförändringar av anslagen väl motsvarar de\r\nförändrade krav som ställs på den statliga\r\norganisationen på kärnavfallsområdet. Därför,\r\nherr talman, yrkar jag bifall till samtliga\r\nhemställanspunkter i näringsutskottets betänkande\r\nNU22.</pre><pre>Anf. 177  ROLF L. NILSON (v):</pre><pre>Herr talman! Jan Backman säger att det är viktigt\r\nmed en bred enighet i dessa frågor. Det tycker jag\r\nockså. Men det har inte gått att uppnå. När det inte\r\ngår att uppnå en bred enighet i så här känsliga\r\nfrågor där misstro och liknande har en historisk\r\nbakgrund, som jag beskrev i mitt förra anförande,\r\nanser jag att det är oansvarigt av regeringen att ta\r\nrisken att undanröja förtroendet. Det är helt\r\nonödigt att lägga fram ett förslag innan en\r\nacceptans har uppnåtts hos den gamla myndigheten\r\nSKN, hos antikärnkraftrörelsen och andra berörda\r\nparter. Det är svårt att tolka detta som någonting\r\nannat än att man bagatelliserar den oro som finns\r\noch att man vill prioritera ned säkerheten i\r\nkärnkraften.</pre><pre>Jan Backman antyder sedan att Vänsterpartiet inte\r\nskall ha en genomtänkt uppfattning i dessa frågor.\r\nDet är en ren provokation, som egentligen inte är\r\nvärd att bemöta. Jag kan hänvisa Jan Backman till\r\nprotokollen, där han kan läsa in sig på den frågan.</pre><pre>Det stora problemet är att man inte självklart kan\r\nförutsätta att den breda synen på säkerheten, med\r\ndet samhälls- och beteendevetenskapliga\r\nperspektiv som SKN har stått för och betonat,\r\nkommer att finnas kvar. Det finns farhågor\r\nmarkerade att teknikerna nu tar över i större\r\nutsträckning än tidigare.</pre><pre>Svängningarna i opinionen när det gäller\r\nkärnsäkerhet, som följd av incidenter och olyckor\r\ni vår omgivning i Östeuropa, måste väl ändå vara\r\ntillräckliga tecken på att acceptans, trygghet och\r\ntilltro hos allmänheten är en förutsättning för att\r\ndet här frågan skall kunna hanteras på ett bra sätt.</pre><pre>Anf. 178  BIRGITTA JOHANSSON (s):</pre><pre>Herr talman! Jag blev förvånad när Jan Backman i\r\nslutet av sitt inlägg tog upp frågan om den politiska\r\ndimensionen i det vetenskapliga rådet. Den skulle\r\nenligt honom vara bra mycket viktigare än att ha en\r\nmyndighet som har allmänhetens förtroende och\r\nsom har en bred kompetens och stor integritet för\r\natt sköta de viktiga frågor som hör ihop med det\r\nvetenskapliga rådets verksamhet. Jag önskar att\r\nJan Backman förklarar den politiska dimensionen.\r\nUtgörs den av Centerpartiet, eftersom det partiet\r\nhar ansvaret för miljödepartementet, eller av de\r\nfyra borgerliga partierna?</pre><pre>Anf. 179  JAN BACKMAN (m):</pre><pre>Herr talman! Sedan tidigare har KASAM haft till\r\nuppgift att vart tredje år för regeringen redovisa sin\r\nsjälvständiga bedömning av kunskapsläget på\r\nkärnavfallsområdet. Jag kan inte tolka det på något\r\nannat sätt än att det betyder att den bedömningen\r\nsedan ligger till grund för de politiska\r\növerväganden som sker i vilken regering vi än har\r\nför tillfället.</pre><pre>Det framgår tydligt av handlingarna att detta råd\r\nför kärnfallsfrågor, bestående av ordförande och\r\nhögst nio andra ledamöter, inte är ett rent tekniskt\r\norgan. Det består av högt kvalificerade forskare\r\noch skriftställare med en oberoende ställning\r\ngentemot den svenska kärnkraftsindustrin och dess\r\navfallsprogram.</pre><pre>Överläggningen var härmed avslutad.</pre><pre>(Beslut skulle fattas den 24 april.)</pre><pre>10 §  Exportfrämjande verksamhet</pre><pre>Föredrogs</pre><pre>näringsutskottets betänkande</pre><pre>1991/92:Nu23 Exportfrämjande verksamhet (prop.\r\n1991/92:100 delvis och 1991/92:108).</pre><pre>Anf. 180  KARIN FALKMER (m):</pre><pre>Herr talman! I näringsutskottets betänkande om\r\nexportfrämjande verksamhet behandlas bl.a.\r\nregeringens förslag till förändringar av Sveriges\r\nexportråd.</pre><pre>Efter valet har den nya näringspolitiken inriktats\r\nmot generellt verkande åtgärder för att främja\r\nsvenskt näringslivs konkurrenskraft, medan\r\nselektivt statligt stöd till branscher och företag\r\navvecklas. I linje med detta inriktas exportrådets\r\nverksamhet mot större affärsmässighet, och statens\r\nbidrag minskas till hälften under den kommande\r\ntreårsperioden.</pre><pre>Exportrådet skall koncentrera verksamheten och\r\nfrämst inrikta sina åtgärder till att ge de små och\r\nmedelstora företagen sådan exportservice som\r\nfrämjar deras export och internationalisering. För\r\natt underlätta för företagen att få effektivare\r\nservice, bör samarbetet mellan exportrådet,\r\nutvecklingsfonder och handelskammare såväl i\r\nSverige som i utlandet fördjupas och utvidgas.\r\nStyrelsen för exportrådet får sin ställning stärkt,\r\noch inslagen från näringslivet ökar.</pre><pre>Eftersom små och medelstora företag skall\r\nprioriteras i exportrådets verksamhet, skall denna\r\nföretagsgrupp finnas representerad i rådets\r\nstyrelse. Likaså bör det finnas ledamöter med\r\nerfarenheter från utvecklingsfonder och\r\nhandelskammare i styrelsen -- allt för att förstärka\r\nsamarbetet mellan dessa organ.</pre><pre>Vid behandlingen i näringsutskottet har Ny\r\ndemokrati och Socialdemokraterna i två\r\nhänseenden fallit i varandras armar på ett sätt som\r\nföranlett oss borgerliga partirepresentanter i\r\nutskottet att reservera oss.</pre><pre>I den första frågan, angående uttalande till\r\nregeringen om förtydligande av exportrådets\r\nsärskilda ansvar för de små och medelstora\r\nföretagen, anser jag att det hela mest liknar ett stort\r\nslag i luften. Regeringen har med all önskvärd\r\ntydlighet slagit fast att ''de små och medelstora\r\nexportoerfarna företagen bör prioriteras i rådets\r\nverksamhet''. Detta genomsyrar hela\r\npropositionen, och jag utgår från att exportrådets\r\nmedel kommer att användas i linje med regeringens\r\nintentioner. Den minskning av bidragen som görs\r\nfår inte gå ut över exportservicen till små och\r\nmedelstora företag.</pre><pre>Även när det gäller den andra frågan, att ledamöter\r\nfrån de små och medelstora företagen och\r\nutvecklingsfonderna bör ingå i styrelsen, finner jag\r\natt uttalandet till regeringen är som att slå in en\r\nöppen dörr -- alltså ett nytt slag i luften.</pre><pre>Regeringen har även framhävt vikten av samarbete\r\nmellan utvecklingsfonderna och exportrådet. Här\r\nvill Ny demokrati och Socialdemokraterna\r\nreservera särskilda medel för ändamålet. Därmed\r\nvill man styra medel från exportrådet över till\r\nutvecklingsfonderna.</pre><pre>Det förvånar mig inte så mycket att\r\nSocialdemokraterna vill styra, ställa och dirigera\r\nuppifrån hur medel skall användas och hur\r\nsamarbete skall ske. Styrningstendenserna känner\r\nvi igen från många andra områden. Men jag har\r\nsvårt att förstå att Ny demokrati, som i valrörelsen\r\nraljerade över politikerstyrning och illustrerade\r\nmed staplade ölbackar hur denna förkastliga\r\nverksamhet går till, nu bidrar med nya ölbackar.</pre><pre>Medan vi på den borgerliga sidan anser att det är\r\nde berörda organisationerna och marknadens krav\r\nsom bäst kan garantera att medlen till exportrådet\r\nanvänds på effektivt sätt, vill näringsutskottets\r\nnyfunna majoritet binda upp medel och berörda\r\nsamarbetspartner på just det fyrkantiga sätt som en\r\nölback blivit sinnebilden av.</pre><pre>Ännu tydligare blir detta av det som föranlett vår\r\nandra reservation. Här gäller det krav på uttalande\r\ntill regeringen om exportrådets befattning med\r\nturistfrågor.</pre><pre>När det gäller insatser för turistnäringen har\r\nriksdagen nyligen beslutat om bildandet av ett nytt\r\nturistbolag, Swetrack.</pre><pre>Genom att sprida allmän utlandsinriktad\r\nSverigeinformation och genom att bistå med\r\nsådana exportfrämjande marknadsföringsinsatser\r\nsom kommer turistbranschen till del skall\r\nSverigebilden utomlands stärkas.</pre><pre>Staten har anslagit medel för upphandling hos\r\nSwetrack av informations-  och\r\nmarknadsföringstjänster riktade mot utlandet.</pre><pre>Turismen som tjänstenäring omfattas av\r\nexportrådets verksamhet. Ett närmare samarbete\r\nmellan exportrådet och Svenska Institutet liksom\r\nmed det nya bolaget bör etableras.</pre><pre>Störst effektivitet uppnås när efterfrågan på\r\ntjänster från de berörda företagen får styra\r\ninriktningen och omfattningen av\r\nmarknadsföringen utomlands.</pre><pre>Politisk klåfingrighet, som sätter marknaden ur\r\nspel, gagnar inte vare sig exportfrämjande eller\r\nturistnäring.</pre><pre>Ny demokrati och Socialdemokraterna visar liten\r\ntilltro till marknaden och kräver ''samlade grepp''\r\noch att det utarbetas ett ''preciserat mål'' och\r\ndessutom att det skapas ett ''Sverige-hus'', en ny\r\nmyndighetsorganisation av synnerligen diffus art.</pre><pre>De stora dragen i regeringens proposition liksom\r\nminskningen av bidragen till exportrådet\r\naccepteras. Men lusten att uppifrån organisera,\r\ndirigera, styra och ställa på näringslivets område,\r\nnågot som i mångt och mycket varit ett\r\nkännetecken för Socialdemokraterna, har\r\nuppenbarligen gripit även Ny demokrati.</pre><pre>Nog finns det skäl att fråga sig vad som egentligen\r\nhänt med det partiet. Jag kan bara konstatera att\r\nefter knappa sju månaders sejour i riksdagen agerar\r\nNy demokrati på precis det sätt som man så ofta\r\nironiserat över.</pre><pre>Herr talman! Jag yrkar bifall till de två\r\nreservationerna i betänkandet.</pre><pre>Anf. 181  ROLF L. NILSON (v):</pre><pre>Herr talman! Det var riktigt roligt att höra Karin\r\nFalkmer. Jag har sällan hört någon som varit så\r\nbesviken över att ha förlorat en som man räknat\r\nsom bundsförvant, en nära politisk vän och\r\nsläkting. Det var mycket spännande att höra denna\r\nklagosång. Jag förstår att Karin Falkmer betraktar\r\nNy demokrati som ett broder-  eller systerparti och\r\nblir besviken när det inte alltid ställer upp.</pre><pre>Bland de sakfrågor som behandlas i detta\r\nbetänkande finns en motion från Vänsterpartiet\r\nfrån den allmänna motionstiden som rör\r\nexportkreditnämndens verksamhet. När de regler\r\nsom nu gäller för exportkreditnämnden antogs\r\nhade Vänsterpartiet en avvikande mening som i\r\nstort sett gick ut på att man skulle ta större hänsyn\r\ntill miljöskäl, till sociala och samhällsnyttiga skäl\r\nvid exportkreditgivning än vad som beslutades.</pre><pre>Vi har också i motioner till utrikesutskottet krävt\r\natt biståndsmålen skulle vara styrande för\r\nlångivning från exportkreditnämnden. Vi tänkte\r\nspeciellt på främjandet av demokratin, att det skall\r\nfinnas en spärr för exportkreditnämndens\r\nengagemang i krediter till diktaturer. Vi nämner i\r\nvåra motioner som exempel Nordkorea, Iran, Irak\r\noch Egypten. Kravet upprepas i den meningsyttring\r\nsom jag har till betänkandet. Jag yrkar bifall till\r\nden, som innebär att biståndsmålen skall beaktas\r\nvid garantier. Jag vet att det är komplicerat och att\r\ndet finns internationella överenskommelser på\r\nområdet som man måste ta hänsyn till. Men jag\r\nvidhåller mitt krav.</pre><pre>Jag vill kort beröra ett område som bl.a. Ny\r\ndemokrati och en socialdemokratisk motionär tagit\r\nupp, nämligen det önskvärda i att få i gång export\r\noch investeringar från svenska företag i\r\nÖsteuropa -- i Baltikum, i OSS-länderna och en del\r\nandra östeuropeiska länder.</pre><pre>Det har förts en rätt intensiv debatt kring detta, där\r\nman bl.a. har hävdat att de regler för kreditgivning\r\nsom gäller är ett hinder för att svenska företag skall\r\nkunna få krediter och göra investeringar i dessa\r\nländer. De skäl som åberopas är tunga och måste\r\nbeaktas. Å andra sidan finns tyngre skäl att på alla\r\nsätt underlätta exportinvesteringar i dessa\r\nösteuropeiska länder, Baltikum, Polen och\r\nRyssland. Den här frågan måste få en konstruktiv\r\nbehandling och en lösning som gör att det blir\r\nmöjligt att stödja exportinvesteringar.</pre><pre>När det sedan gäller omorganisationen av\r\nexportrådet menar vi från Vänsterpartiet att det\r\ninte på ett övertygande sätt redovisats att man kan\r\ngöra den neddragning av anslaget till exportrådet\r\nsom regeringen föreslår och som en överväldigande\r\nmajoritet i utskottet har ställt sig bakom. Vi menar\r\natt det behövs ett samhällsengagemang för expert,\r\nframför allt på två områden som vi menar är\r\nframtidsområden och där det krävs stora insatser,\r\noch det är exportfrämjande åtgärder när det gäller\r\nmiljöteknik och exportfrämjande på u-\r\nlandsmarknaden, som omfattar en oförsvarligt liten\r\ndel av den svenska exporten.</pre><pre>Jag skall revanschera mig litet grand för\r\növerskridandet av taletiden i mitt förra anförande\r\noch nöja mig med detta. Jag yrkar bifall till\r\nmeningsyttringen under mom. 4, mom. 12 och\r\nmom.13.</pre><pre>Anf. 182  ANITA GRADIN (s):</pre><pre>Herr talman! Sverige är mycket beroende av sin\r\nutrikeshandel. En tredjedel av vår\r\nbruttonationalprodukt utgörs av export. För\r\nsysselsättningen och välfärden är det viktigt att vi\r\nfortsätter att vara framgångsrika på\r\nvärldsmarknaden. Mot den bakgrunden är det\r\nnödvändigt med ett väl fungerande\r\nexportfrämjande. Det finns många skäl enligt\r\nutskottet för att samhället och näringslivet\r\nsamarbetar för att Sverigebilden skall bli den bästa.\r\nDet är inte att styra och ställa eller att vara\r\nklåfingrig, utan det handlar om att vi vet av\r\nerfarenhet att i ett litet land som Sverige har staten\r\nall anledning att ge stöd till den exportfrämjande\r\nverksamheten, framför allt till den som bedrivs\r\ngenom Sveriges exportråd.</pre><pre>I stort sett är vi överens om riktlinjerna i det\r\nbetänkande som nu ligger på riksdagens bord. Vi är\r\nhelt överens om att exportrådet behövs. Vi behöver\r\nduktiga och dugliga exportfrämjare runt om i\r\nvärlden, lika väl som det måste göras ett kvalificerat\r\narbete på hemmaplan. Efter utredning och bred\r\ndiskussion håller exportrådet nu på att\r\nomstruktureras. Nu skall det främst handla om\r\nexportservice och vissa aktiviteter som ryms inom\r\ngruppen exportaktiviteter och engagemang i\r\ninternationaliseringen.</pre><pre>De små och medelstora företagen, som ju ofta\r\nsaknar erfarenhet om hur export skall bedrivas,\r\nkommer att prioriteras i rådets verksamhet.\r\nSamtidigt stryker vi under att rådet måste kunna\r\neffektiviseras så att en bättre samordning kommer\r\ntill stånd mellan olika intressenter.</pre><pre>Småföretagen saknar ofta resurser för de\r\nmarknadsanalyser och kampanjer som erfordras\r\nför en framgångsrik exportverksamhet.</pre><pre>Det har visat sig att verksamheten ''exportchef att\r\nhyra'' har varit till utsökt hjälp för att dessa företag\r\nskall kunna komma ut på marknaden. Därför är det\r\nviktigt att man prioriterar den här verksamheten.\r\nJag ser detat som angeläget när EES-avtalet nu\r\nskall implementeras. Då måste dessa företag få en\r\nrejäl chans att kunna göra sig gällande.\r\nUtvecklingsfonderna kan också göra rejäla insatser\r\nför att bistå samt vara till stöd och hjälp. Från den\r\nhär utgångspunkten är det viktigt att man ser till att\r\nsmå och medelstora företag och utvecklingsfonder\r\nblir representerade i exportrådets nya styrelse. De\r\nhar ju hittills inte kunnat göra sig gällande på det\r\nsätt som de kanske borde ha kunnat.</pre><pre>Herr talman! Det finns många Sverigeaktiviteter\r\nspridda ute i världen. Utskottet anser att mycket\r\ntalar för att man skulle kunna göra en samordning --\r\ndet handlar alltså inte om att inrätta några nya\r\nmyndigheter, utan om att samordna aktiviteter på\r\ndet sättet att de kan presenteras gemensamt och så\r\natt man får en helhetsbild av Sverige. Då kunde\r\nbl.a. exportfrämjande turism och Svenska\r\nInstitutet involveras, vilket skulle tjäna många\r\nsyften, samtidigt som det vore ett fint ansikte utåt.</pre><pre>Herr talman! Med det anförda yrkar jag bifall till\r\nhemställan i utskottets betänkande nr 23.</pre><pre>Anf. 183  BENGT DALSTRÖM (nyd):</pre><pre>Herr talman! Tiden är knapp, men jag skulle något\r\nkort vilja inleda med att kommentera Karin\r\nFalkmers engagerade påhopp på Ny demokrati och\r\nvad vi står för.</pre><pre>Vi står för det som vi anser vara bäst för Sverige,\r\noavsett om det sker i samarbete med\r\nsocialdemokrater eller med borgerliga partier. Det\r\nvill jag att ni skall ha klart för er. Jag återkommer\r\ntill ytterligare kommentarer om det finns tid för\r\ndet.</pre><pre>Det råder en viss samsyn mellan partierna om\r\nstatens roll och exportrådets uppgifter för den\r\nexportfrämjande verksamheten. Vi är överens om\r\natt de små och medelstora exportoerfarna\r\nföretagen måste prioriteras i exportrådets fortsatta\r\nverksamhet på ett bättre sätt än tidigare. Men\r\nprecis som Socialdemokraterna saknar vi i\r\npropositionen mer preciserade arbetsuppgifter för\r\nverksamhetens inriktning och genomförande.</pre><pre>Vi i Ny demokrati anser t.ex. att fler\r\nsmåföretagarintressen måste vara representerade i\r\nstyrelsen för exportrådet. Okej, det säger man\r\nockså i allmänna ordalag i regeringens proposition,\r\nmen vi vill ytterligare understryka detta. Det är\r\nviktigt att det där finns folk som kan medverka med\r\nidéer och förslag som är förankrade i\r\nsmåföretagarens behov av exportservice.</pre><pre>Exportrådet måste också på ett bättre sätt än\r\ntidigare -- genom utvecklingsfonderna och även\r\ngenom handelskamrarna -- kunna erbjuda\r\nkompetent exportrådgivning till de lokala\r\nsmåföretagen. Den lyckade satsningen -- som vi\r\nhörde Anita Gradin tala om -- på ''exportchef att\r\nhyra'' måste i större utsträckning än tidigare också\r\nkompletteras med mindre kostnadskrävande\r\nexportserviceengagemang och projektsamarbete.\r\nFortfarande talar vi då i stort sett om en\r\nsjälvfinansierad uppdragsverksamhet. Dessa\r\nförslag till en lokal exportservice genom\r\nutvecklingsfonderna kommer att kräva ett större\r\nengagemang och en annan prioritering från\r\nexportrådets sida -- detta för att kunna höja\r\nkompetensnivån inom utvecklingsfonderna, inte\r\nminst med tanke på EG-problematiken och dess\r\nmöjligheter.</pre><pre>På utlandsmarknaderna måste exportrådet eller\r\nhandelskamrarna i större utsträckning än tidigare\r\nsäkra lokalt förankrade och språkkunniga\r\nexportmedarbetare. Det sägs då att det har man\r\ntidigare haft, men vi vill att dessa skall bo och verka\r\npå plats i sin hemmamarknad. Medarbetarna får\r\ninte endast bestå av några handelssekreterare. De\r\när i och för sig duktiga människor, men de bor 1,5--\r\n2 år på ett ställe. Men det gynnar inte någon\r\nkontinuitet i samarbetet, och det är vad\r\nsmåföretagen har behov av. Tidigare har det i\r\nmånga fall varit alltför kortsiktiga kontakter.</pre><pre>Så över till turistfrågor och exportrådet. I\r\npropositionen om exportfrämjande verksamhet\r\nfinns också ett viktigt avsnitt som behandlar\r\nturistfrågor med anknytning till exportrådets\r\nverksamhet. Också här finns en klar samsyn mellan\r\nregeringen och utskottet om det angelägna i att\r\nåstadkomma en bättre samordning av\r\ninformationen kring Sverige utomlands. Men\r\ntyvärr konstaterar såväl vi inom Ny demokrati som\r\nsocialdemokraterna i sin motion att något konkret\r\nförslag inte läggs fram.</pre><pre>Också i kulturutskottets behandling av turism för\r\nnågon vecka sedan uttalades behovet av ett\r\nsamarbete mellan det nya branschbolaget för\r\nturismen och den svenska representationen\r\nutomlands, bl.a. exportrådet och Svenska\r\nInstitutet.</pre><pre>Ny demokrati hade här också ett förslag om att man\r\nskulle utreda formerna för en bättre samordning av\r\nden svenska representationen utomlands -- tyvärr\r\nutan att vinna gehör i kulturutskottet. Detta med\r\nsamordningen av resurserna utomlands är en fråga\r\nsom har diskuterats många gånger tidigare inom\r\nsåväl riksdag och regering som departement, men\r\nutan resultat. Det händer ingenting.</pre><pre>Socialdemokraterna anser nu i sin motion tiden\r\nmogen för att ge regeringen i uppdrag att för\r\nriksdagen lägga fram förslag om hur en sådan\r\nsamordning kan genomföras och vilka\r\neffektiviseringsvinster som kan uppnås. En idé kan\r\nvara att samla de splittrade utlandsverksamheterna\r\nför kultur, turism och industri i någon form av\r\n''Sweden House'' eller ''Sweden Center'' på de\r\nlokala marknaderna. Avsikten är inte att i nuläget\r\nutvidga verksamheterna för att främja\r\nSverigeprofilen, utan att effektivisera befintliga\r\nresurser i form av lokaler, personal etc. kopplat till\r\nolika marknadsaktiviteter.</pre><pre>Avslutningsvis: Kom ihåg att exporten och\r\nsmåföretagen är ytterst väsentliga för Sverige. Vi\r\nhar inte råd att inte satsa på den kombinationen --\r\nmed bättre använda pengar!</pre><pre>Herr talman! Mot bakgrund av de här framförda\r\nsynpunkterna yrkar Ny demokrati bifall till\r\nutskottsmajoritetens hemställan enligt motionerna\r\nN26 och N27.</pre><pre>Anf. 184  KARIN FALKMER (m) replik:</pre><pre>Herr talman! Efter att ha lyssnat till de två senaste\r\ntalarna kan jag konstatera att vi faktiskt är överens\r\nom det mesta i det här betänkandet. Vi är överens\r\nom satsningen på små och medelstora företag, om\r\nvikten av samarbete mellan de olika\r\norganisationerna och om hur styrelsen bör se ut.\r\nMen vi är inte överens om graden av den statliga\r\nstyrningen av arbetet som vi vill se utfört.</pre><pre>Vi från den borgerliga majoriteten vill att man skall\r\nange ramarna. Sedan anser vi att det är exportrådet\r\noch berörda myndigheter som bäst har den\r\nkompetens som behövs för att det här arbetet skall\r\nbli effektivast möjliga och ske på bästa sätt.</pre><pre>Anf. 185  BENGT DALSTRÖM (nyd) replik:</pre><pre>Herr talman! Jag vill peka på en märklig motivering\r\ni er reservation: ''mot förslaget om en\r\nsamordningsutredning av de lokala\r\nSverigeresurserna på utlandsmarknaden''. Ni talar\r\nom fördelen med valfriheten i det nya systemet, att\r\nföretagen kan välja mellan olika alternativ som\r\nsamarbets- eller kontaktorgan, bl.a.\r\nhandelskammaren, exportrådet, etc. Det visar\r\nenligt min uppfattning att ni missat poängen i\r\nutskottsmajoritetens förslag och idéer, t.ex.\r\nSverigehustanken.</pre><pre>Självfallet kommer olika behov av service, svensk\r\nkultur, turism och industri också fortsättningsvis att\r\nkunna tillgodoses genom våra tidigare etablerade\r\ninstitutioner såsom Svenska Institutet, exportrådet\r\noch handelskammaren, men vår lösning -- som vi\r\nser fram emot att se förverkligad -- med idéen om de\r\nlokala Sverigehusen ger förhoppningsvis både\r\nbättre resultat och lägre kostnader. Det finns också\r\nandra lösningar som kan initieras av regeringen\r\ngenom de utredningar och förslag som vi\r\nförespråkar.</pre><pre>Anf. 186  KARIN FALKMER (m) replik:</pre><pre>Herr talman! Enligt min mening strider det mot ett\r\nmarknadsekonomiskt tänkande och mot en\r\nmarknadsekonomisk lösning att kräva preciserade\r\nmål för en verksamhet och att kräva en ny\r\norganisation som ni kallar för ett Sverige-hus. Jag\r\ntycker att det är upp till exportrådet, berörda\r\norganisationer och Swetrack att ordna detta arbete\r\npå bästa möjliga sätt.</pre><pre>Anf. 187  BENGT DALSTRÖM (nyd) replik:</pre><pre>Herr talman! Detta har man gått och väntat på\r\nlänge nog. Nu är det dags att det händer något.\r\nDenna valfrihet har inte lett till något. Vi är\r\növertygade om att man kan skapa bättre och mer\r\neffektiva aktiviteter utomlands med några av de\r\nidéer som vi har fört fram här.</pre><pre>Anf. 188  ELVY SÖDERSTRÖM (s):</pre><pre>Herr talman! Som ledamot i riksdagen är det viktigt\r\natt man så här sent på kvällen kan anpassa sig till\r\nrådande situation och till omständigheterna. Det är\r\nviktigt att man gör detsamma när det gäller\r\nexportkrediterna, dvs. tar hänsyn till rådande\r\nomständigheter.</pre><pre>Jag anser att det är främst utrikespolitiska skäl som\r\nligger bakom den motion som handlar om\r\nexportkrediter till Ryssland och övriga\r\nöststatsländer. Det är just för att dessa länder skall\r\nges möjlighet att stärka sin ekonomi, så att de på\r\ndet sättet kan fortsätta sitt arbete med att utveckla\r\ndemokratin. Jag anser att om man inte klarar\r\nekonomin och om man inte klarar att ge människor\r\ni Ryssland och övriga öststater jobb, är risken också\r\nstor att dessa länder inte heller kommer att klara\r\ndet viktiga arbetet att bygga upp just den demokrati\r\nsom vi i Sverige och andra länder hoppas att de skall\r\nlyckas med.</pre><pre>Jag har i min motion pekat på exempel, men jag\r\nskall inte upprepa dem här eftersom det är ont om\r\ntid. Men utskottets motiv för att avstyrka denna\r\nmotion är just att de länder som jag har räknat upp\r\nhar bristande betalningsmöjligheter. Jag vill i det\r\nsammanhanget bara påpeka att det är just av det\r\nskälet som man från de olika företagen har sökt\r\nexportgarantier.</pre><pre>Herr talman! Det finns alltså starka utrikespolitiska\r\nskäl som talar för detta. Men det finns också starka\r\narbetsmarknadspolitiska och regionalpolitiska skäl\r\ni Sverige som talar för detta. Min förhoppning är,\r\nherr talman, att exportkreditnämnden skall\r\nbehandla alla de ärenden som ligger på dess bord\r\npositivt, vilket skulle främja utvecklingen framför\r\nallt i öststatsländerna, så att de på ett bättre sätt kan\r\nta till vara sina inhemska produkter. Jag menar inte\r\natt man skall bevilja exportkrediter för export av\r\nglas och andra produkter som de själva kan\r\ntillverka, utan det handlar om att de skall kunna ta\r\ntill vara sina inhemska resurser, så att de därefter\r\nkan skapa förutsättningar för att utveckla samhället\r\nytterligare.</pre><pre>Tack, herr talman, och god natt.</pre><pre>Överläggningen var härmed avslutad.</pre><pre>(Beslut skulle fattas den 24 april.)</pre><pre>11 §  Sandutvinning</pre><pre>Föredrogs</pre><pre>näringsutskottets betänkande</pre><pre>1991/92:NU24 Sandutvinning.</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 24 april.)</pre><pre>12 §  Anslag till länsstyrelserna m.m.</pre><pre>Föredrogs</pre><pre>bostadsutskottets betänkande</pre><pre>1991/92:BoU18 Anslag till länsstyrelserna m.m.\r\n(prop. 1991/92:100 delvis).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 24 april.)</pre><pre></pre><pre>13 §  Bordläggning</pre><pre>Anmäldes och bordlades</pre><pre>Proposition</pre><pre>1991/92:165 Godkännande av protokoll nr 10 till\r\nkonventionen angående skydd för de mänskliga\r\nrättigheterna och de grundläggande friheterna</pre><pre>Motionerna</pre><pre>med anledning av prop. 1991/92:139 Statlig\r\nlönegaranti vid konkurs</pre><pre>1991/92:L18 av Maj-Lis Lööw m.fl. (s)</pre><pre>1991/92:L19 av John Andersson (v)</pre><pre>1991/92:L20 av Anders Nilsson m.fl. (s)</pre><pre>1991/92:L21 av Harald Bergström (kds)</pre><pre>1991/92:L22 av Ian Wachtmeister m.fl. (nyd)</pre><pre>14 §  Kammaren åtskildes kl. 22.58.</pre><pre>Förhandlingarna leddes</pre><pre>av andre vice talmannen från sammanträdets\r\nbörjan t.o.m. 4 § anf. 12 (delvis),</pre><pre>av talmannen därefter t.o.m. 6 § anf. 80 (delvis),</pre><pre>av tredje vice talmannen därefter t.o.m.\r\najourneringen kl. 18.01,</pre><pre>av talmannen därefter t.o.m. 6 § anf. 148 (delvis)\r\noch</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}