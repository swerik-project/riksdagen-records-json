{"dokumentstatus":{"dokument":{"hangar_id":"2349323","dok_id":"GH0957","rm":"1993/94","beteckning":"57","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"57","slutnummer":"0","datum":"1994-02-09 00:00:00","systemdatum":"2005-10-27 13:39:07","publicerad":"1994-02-09 00:00:00","titel":"Riksdagens snabbprotokoll 1993/94:57 Onsdagen den 9 februari","subtitel":null,"status":null,"htmlformat":null,"relaterat_id":null,"source":"webbnav","sourceid":"{36FBDD7A-8557-4761-A7EB-5E9AA1EC44B0}","dokument_url_text":"http://data.riksdagen.se/dokument/GH0957/text","dokument_url_html":"http://data.riksdagen.se/dokument/GH0957","dokumentstatus_url_xml":"http://data.riksdagen.se/dokumentstatus/GH0957","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:57</div>\r\n<div class=\"sidhuvud_datum\">Onsdagen den 9 februari</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1993/94:124 och 136 till socialutskottet</pre><pre>1993/94:137 till jordbruksutskottet</pre><pre>2 §  Hänvisning till utskott av under allmänna\r\nmotionstiden avlämnade motioner</pre><pre>Föredrogs och hänvisades de under allmänna\r\nmotionstiden avlämnade motionerna enligt\r\nföljande.</pre><pre>Motionerna hänvisades till de utskott som\r\nutskottsbeteckningen i motionsnumret anger utom\r\ni de fall där motioner har fördelats mellan flera\r\nutskott.</pre><pre>I sistnämnda fall remitterades motionerna i\r\nenlighet med de noteringar som gjorts i den till\r\nsnabbprotokollet för tisdagen den 8 februari\r\nbilagda motionsförteckningen.</pre><pre>3 §  Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1993/94:T30--T35 till trafikutskottet</pre><pre>1993/94:Sf24--Sf29 till socialförsäkringsutskottet</pre><pre>1993/94:Ju16--Ju20 till justitieutskottet</pre><pre>1993/94:Sk34 till skatteutskottet</pre><pre>4 §  Allmänpolitisk debatt</pre><pre>Partiledardebatt</pre><pre>Anf. 1  INGVAR CARLSSON (s):</pre><pre>Fru talman! Det går inte att inleda denna debatt\r\nutan att först ge uttryck åt den vrede och förtvivlan\r\nvi alla känner inför kriget i Bosnien och blodbadet\r\ni Sarajevo. Denna meningslösa terrorhandling, i\r\nraden av liknande händelser, måste bli en\r\nvändpunkt.</pre><pre>Det har varit förenat med mycket stora svårigheter\r\nför de ansvariga att komma fram till åtgärder som\r\nfår slut på våldet. Men det finns en FN-resolution\r\nom skyddade zoner. Nu måste det skyddet komma\r\ntill stånd. Det är den mödosamma vägen vi måste\r\ngå till en rimlig och fredlig lösning.</pre><pre>Fru talman! När vi i dag skall diskutera situationen\r\ni vårt eget land, är det lyckligtvis andra problem och\r\nmer mänskliga uppgifter vi ställs inför.</pre><pre>Men ändå: Med våra förutsättningar är tillståndet i\r\nSverige utomordentligt allvarligt.</pre><pre>Människor märker nu tydligt vad regeringens\r\npolitik och systemskifte betyder i praktiken.</pre><pre>Gamla ligger i sjukhuskorridorer. Daghem börjar\r\nlikna förvaringsplatser. Köerna utanför\r\narbetsförmedlingarna har inget slut. Drömmen om\r\nden egna bostaden förvandlas för många till en\r\nmardröm.</pre><pre>Bakom detta förfall i folkhemmet finns siffror som\r\nförskräcker.</pre><pre>* Tillväxten har, för första gången under hela 1900-\r\ntalet, minskat tre år i rad. Sverige har blivit\r\nfattigare som nation.</pre><pre>* Investeringsraset är det kraftigaste i hela den\r\nsvenska industrialismens historia.</pre><pre>* Sverige som för bara några år sedan hade goda\r\nstatsfinanser måste innevarande budgetår låna\r\nytterligare ofattbara 271 miljarder kronor. Inget\r\nland har någonsin i fredstid dragit på sig så stora\r\nutgifter i förhållande till sin totala produktion.</pre><pre>* Och det största misslyckandet av alla:\r\nMassarbetslösheten har fått fotfäste i vårt land.\r\n600 000 människor saknar jobb. De\r\nlångtidsarbetslösa, de som har sökt fler jobb än de\r\nkommer ihåg och alltid fått nej, har blivit fyra\r\ngånger fler sedan hösten 1991.</pre><pre>Aldrig tidigare har vi varit med om så många och\r\nså snabba försämringar som under den korta men\r\nförödande epoken Bildt.</pre><pre>Aldrig under min livstid har en regering gjort så\r\nlitet åt landets stora problem eller ställt sig så\r\nkallsinnig när människor far illa.</pre><pre>Ändå kommer vi snart att få höra statsministern\r\noch andra företrädare för regeringen stå här och\r\npåstå att det går bra för Sverige, att det ljusnar och\r\natt det är regeringens förtjänst.</pre><pre>Men trots att konjunkturen går upp i år och nästa\r\når, så accepterar regeringen att arbetslösheten\r\nligger kvar på 14 % fram till 1996. Då, när\r\nkonjunkturen kanske vänder nedåt igen, tror\r\nregeringen av någon outgrundlig anledning att\r\narbetslösheten skall börja minska.</pre><pre>Sanningen är att regeringen har givit upp. Hur tror\r\nni att 600 000 människor känner det efter det\r\nbeskedet? Jag är övertygad om att de säger: ''Vi kan\r\ninte vänta.''</pre><pre>Det behövs kraftfulla nationella insatser, och de\r\nmåste göras nu! Men det behövs också samarbete i\r\nEuropa för att vi skall kunna komma bort från\r\narbetslösheten. Det behövs den ansvarsfulla politik\r\nsom Europeiska socialdemokraters parti har\r\npresenterat. För mig är detta det starkaste\r\nargumentet för att Sverige skall bli medlem av den\r\neuropeiska unionen.</pre><pre>Borgerliga ledarskribenter skryter med att\r\nregeringen Bildt lyckats sitta kvar i två och ett halvt\r\når. Det är en period som inte imponerar på oss\r\nsocialdemokrater.</pre><pre>Men allvarligare är att regeringen sitter kvar trots\r\natt den avstår från att fatta beslut och avstår från\r\natt regera. Den bara sitter medan landets ekonomi\r\nföröds, välfärden förfaller och människor\r\nförtvivlar.</pre><pre>För Centerns skull skickas Öresundsbron tillbaka\r\ntill Vattendomstolen. Men arbetslösheten går inte\r\natt skicka till någon domstol -- inte heller den\r\nväxande statsskulden.</pre><pre>För Moderaternas skull lånar regeringen för att\r\nkunna sänka skatten med 25 miljarder kronor för\r\nkapitalägarna. Skulderna överlämnar regeringen\r\ntill en kommande socialdemokratisk regering.\r\nEfter regeringen kommer syndafloden, och den\r\nkan definitivt inte handhas av Vattendomstolen i\r\nVäxjö. Dess kompetens sträcker sig inte till de\r\nbibliska domänerna, även om Olof Johansson\r\nskulle önska det.</pre><pre>För Folkpartiets skull införs ett husläkarsystem,\r\ntrots att det minskar valfriheten, ställer till med en\r\nförfärlig massa byråkratiska problem och\r\nunderminerar sjukvårdens ekonomi.</pre><pre>Mitt i alla nedskärningar av vård, omsorg och\r\ntrygghet kostar regeringen på sig en ny utgift:\r\nvårdnadsbidraget.</pre><pre>Olle Wästberg, chefredaktör för Expressen,\r\ntidigare statssekreterare hos Anne Wibble, skriver:\r\n''Vårdnadsbidraget är idiotiskt -- dyrt och\r\nhemmafruframkallande.''</pre><pre>Tänk vad klok man blir, bara man kommer ur\r\njärnladyns grepp.</pre><pre>Det är sant, men vårdnadsbidraget behövdes för\r\nAlf Svenssons skull -- för att han skall tillhöra de\r\növerlevande på arken.</pre><pre>Men vi behöver en regering som gör något för\r\nSveriges skull.</pre><pre>Massarbetslöshet, dyra reformer, stora\r\nskattesänkningar -- detta är mot allt förnuft.</pre><pre>Regeringen tycker uppenbarligen att det är bättre\r\natt regeringsmakten förfaller än att regeringen\r\nfaller.</pre><pre>Fru talman! På en punkt har regeringen visat stor\r\nhandlingskraft.</pre><pre>Regeringen har sänkt skatterna kraftigt på aktier,\r\nförmögenheter, arv och gåvor, och regeringen har\r\nhöjt skatten på arbete, på löntagarnas inkomster.</pre><pre>Det leder till nya jobb, påstår regeringen. Men trots\r\nrivstarten hösten 1991, med stora skattesänkningar\r\nför de rikaste, försvann 400 000 jobb under 1992\r\noch 1993.</pre><pre>Finansministern har försökt bortförklara detta\r\navslöjande facit genom att skylla på\r\nlågkonjunkturen. Men om stora skattesänkningar\r\nför de rika bara fungerar när ekonomin är stark,\r\nvarför då genomföra dem nu?</pre><pre>Vilken läkare skulle ordinera en medicin som bara\r\nhjälper om patienten är frisk? Vilken villaägare\r\nskulle installera en värmepanna som bara fungerar\r\nnär det är plusgrader?</pre><pre>Jag tror att regeringen vet, lika väl som Bengt\r\nWesterberg, att det är ''fel tänkt'' att ''sänkt\r\nskattetryck automatiskt skulle leda till fler jobb.''</pre><pre>Regeringen rår inte på arbetslösheten. Därför rår\r\nden inte heller på budgetunderskottet. Och därför\r\nfortsätter statsskulden att öka.</pre><pre>Vi socialdemokrater har därför lagt fram ett\r\nbudgetförslag som är starkare än regeringens. Med\r\nvår politik, med nästan 100 000 färre öppet\r\narbetslösa, minskar statens utgifter med 10\r\nmiljarder kronor.</pre><pre>Vi föreslår därtill bestående besparingar inom\r\nförsvaret, jordbruket, flyktingmottagningen och\r\nden fria etableringsrätten för privatläkare.</pre><pre>Vi föreslår också en sänkning av ersättningsnivån i\r\nföräldraförsäkringen från 90 % till 80. Det var ett\r\nsvårt beslut, mycket svårt, men vi fattade det\r\nbeslutet.</pre><pre>Regeringen däremot, kostar på sig en ny utgift:\r\nvårdnadsbidraget.</pre><pre>Vi har absolut inte råd att låna till reformer. Vi har\r\ninte råd när alla tillgängliga resurser måste\r\nanvändas för att bekämpa arbetslösheten.</pre><pre>Vi har inte råd när det samtidigt görs nedskärningar\r\npå en lång rad kännbara områden.</pre><pre>Men när vi har råd, då står de långtidssjuka först i\r\nkö. De får bara 70 % i dag. Sedan kommer\r\narbetslöshetsersättningen. Det är\r\nsocialdemokratins besked.</pre><pre>Vi säger också: Det är upprörande, det är orättvist\r\noch det urgröper samhällsmoralen, när regeringen\r\nbara kräver uppoffringar av de arbetslösa och av de\r\nstora löntagargrupperna och samtidigt gynnar de\r\nredan välbeställda.</pre><pre>Jag vill fråga regeringen: Vad är det för märklig\r\nekonomisk teori som ni i regeringen bygger er\r\npolitik på? Rika människor måste få sänkt skatt, för\r\natt det skall bli fart på ekonomin. Vanligt folk\r\ndäremot, måste få det sämre och sämre för att det\r\nskall bli bättre. Hur i all sin dar går denna teori\r\nihop? Vad är det för olika underliga människor som\r\nni i regeringen tror lever i det här landet?</pre><pre>Vi socialdemokrater anser att det ligger ett värde i\r\natt de ekonomiska skillnaderna inte blir för stora,\r\natt det främjar produktivitet och utveckling och ger\r\nstörre möjligheter att lösa de ekonomiska\r\nproblemen.</pre><pre>Därför vill vi att riksdagen omedelbart bryter upp\r\nbesluten om att sänka skatten på kapital och aktier.\r\nDärför vill vi införa en värnskatt på höga\r\ninkomster.</pre><pre>Däremot vill vi sänka skatten på arbete, på vanliga\r\ninkomster, med drygt 700 kr.</pre><pre>Vi vill, till skillnad från regeringen, behålla rätten\r\natt dra av 30 % av räntekostnaderna. För den som\r\nhar bostadsräntor på 50 000 kr ger detta en\r\nskattelättnad på 2 500 kr per år. Vi föreslår också\r\nlägre bolags- och företagsskatt än regeringen.</pre><pre>När Carl Bildt snart kommer att stå här i talarstolen\r\noch säga att socialdemokraterna bara vill höja\r\nskatten, så har han fel. Carl Bildt har fel!</pre><pre>Det är riktigt att Carl Bildt och jag kommer att få\r\nhöjd skatt på våra inkomster. Men den som är\r\nstäderska, svetsare eller förskollärare får sänkt\r\nskatt med socialdemokratisk politik.</pre><pre>Det är riktigt att näringsminister Per Westerberg,\r\nsom inte är här efter gårdagens debatt -- jag förstår\r\nhonom -- får betala mer i skatt när han tjänar\r\npengar på sina aktier. Men en småföretagare, som\r\nvill investera och bygga ut sin verksamhet, får\r\nskatten sänkt. Det är socialdemokratisk politik.</pre><pre>Det är rimligt, det är rättvist, det är en skattepolitik\r\nsom stimulerar arbete och företagande. Det måste\r\nbli färre konkurser och fler nya företag i Sverige.\r\nDet är socialdemokratisk politik.</pre><pre>Fru talman! Nu finns det två tydliga politiska\r\nalternativ i Sverige.</pre><pre>Med regeringens politik kommer arbetslösheten att\r\nöka och ligga kvar på 14 % i år och nästa år.</pre><pre>Med en socialdemokratisk politik kan 30 000\r\narbetslösa få utbildning och 90 000 få jobb de\r\nkommande två åren.</pre><pre>Vi har inte råd att bekämpa arbetslösheten, säger\r\nregeringen. Låt mig visa på skillnaderna mellan\r\nregeringens och socialdemokratins politik genom\r\natt ställa frågan: Vad får man för 20 miljarder\r\nkronor?</pre><pre>Regeringen väljer att sänka skatterna för de\r\nvälbeställda. 20 miljarder kronor, och lite till,\r\nhamnar i fickorna på en liten grupp mycket\r\nförmögna kapitalägare. Merparten går faktiskt till\r\nde 5 000 rikaste familjerna i Sverige.</pre><pre>Vi socialdemokrater vill använda 20 miljarder så\r\nhär:</pre><pre>1. Vi vill ge tiotusentals arbetslösa chans att skaffa\r\nsig nya kunskaper och höja sin kompetens, i stället\r\nför att sitta hemmma vid köksbordet och känna sig\r\nratade och bortsorterade.</pre><pre>2. Vi vill skapa jobb som ger bättre miljö. Vi vill\r\nröja upp i gamla förgiftade industriområden, få\r\nbort buller från trafiken, förbättra reningsverk och\r\nmodernisera våra vatten- och avloppssystem.</pre><pre>3. Vi vill stoppa de meningslösa varslen av\r\nsjuksköterskor, barnskötare och\r\nhemtjänstassistenter. Det är inte rimligt att skicka\r\nut dem i öppen arbetslöshet, samtidigt som vården\r\noch omsorgen försämras.</pre><pre>De som tror att ett stort dataföretag eller ett litet\r\ntvätteri fungerar utan daghem har inte sett att\r\nsvenskt näringsliv behöver kvinnors kompetens och\r\narbete för att fungera.</pre><pre>Arbetslösa byggnadsarbetare gör större nytta om\r\nde reparerar skolor, rustar upp nedslitna daghem\r\neller gör fler bostäder och lokaler tillgängliga för\r\näldre och handikappade, än om de går och stämplar\r\noch kvitterar ut kontant arbetslöshetsersättning.</pre><pre>4. Vi vill ta vara på våra historiska minnesmärken,\r\nvåra kulturminnen, och låta konstnärer skapa\r\ntrivsammare och vackrare bostadsområden och\r\noffentliga platser.</pre><pre>5. Vi vill också stimulera svenska företag att\r\ntidigarelägga sina investeringar, vi vill underhålla\r\nvägar och järnvägar, och vi vill bygga ut flyget,\r\ntelekommunikationerna och datanätet -- så att inte\r\nbara Carl Bildt kan kommunicera med USA eller\r\nvad det nu är han skryter med.</pre><pre>Till allt detta räcker 20 miljarder kronor. Våra\r\nframtidssatsningar på investeringar och jobb kostar\r\nmindre än regeringens generösa gåvor till ett litet\r\nförmöget fåtal. För någon dag sedan träffade jag en\r\nperson som har kapital. Han sade: Jag vill gärna\r\nbetala skatt i Sverige, men med den nuvarande\r\nregeringen är det så svårt att få leverera in någon\r\nskatt. Reglerna gör det nästan omöjligt. Så långt\r\nhar det alltså gått!</pre><pre>Det finns över en halv miljon människor som inget\r\nhögre önskar än att få jobba. Det finns vettiga\r\narbetsuppgifter, och det finns nyttiga investeringar,\r\nsom ändå måste göras och som alla får glädje av.</pre><pre>Fru talman! Det finns alltså två alternativ i svensk\r\npolitik, två helt olika visioner om framtiden.</pre><pre>Det systemskifte som regeringen genomför banar\r\nvägen för ett samhälle med stora sociala och\r\nekonomiska klyftor och med otrygghet samt\r\nmassarbetslöshet.</pre><pre>Jag föddes i ett sådant samhälle. Jag vet vad det\r\nhandlar om.</pre><pre>Också i dag föds barn med olika förutsättningar.\r\nNaturen är inte rättvis. Sociala missförhållanden\r\nger många ett sämre utgångsläge. Ekonomiska\r\nskillnader skapar försteg för andra. Ett\r\nanständigare samhälle strävar efter att utjämna\r\ndessa skillnader.</pre><pre>På en punkt tar regeringen dessa utgångsskillnader\r\npå allvar, och det är när det gäller de handikappade.</pre><pre>Men på snart sagt alla andra områden bidrar\r\nregeringens politik till att barn från början får sitt\r\nliv utstakat och bestämt, av sin uppväxtmiljö, av\r\nföräldrarnas ekonomi och av familjens sociala\r\nstatus.</pre><pre>Vi socialdemokrater motsätter oss en sådan\r\nutveckling, därför att den leder till ett ofritt\r\nsamhälle, ett samhälle som sätter penningvärdet\r\nföre människovärdet, ett samhälle där bara vissa\r\nräknas.</pre><pre>Vad är det för mening med välstånd, om det mesta\r\nhamnar i de redan välbeställdas plånböcker?</pre><pre>Vad är det för glädje med en skola som ger vissa\r\nförtur, och som avskärmar olika grupper av barn\r\nfrån varandra, i stället för att klara en\r\nsammanhållen skola för alla?</pre><pre>Hur kan man tala om valfrihet, när friheten i\r\npraktiken hela tiden minskar för flertalet, när\r\nregeringen tänker straffa kvinnor som vill gå från\r\ndeltidsarbete till heltidsarbete med 96 %\r\nmarginalskatt, när det påstås att det är nödvändigt,\r\nja, önskvärt, att vi får ett B-lag av kvinnor och\r\nungdomar på arbetsmarknaden, med låga löner och\r\notrygga arbetsvilllkor? Vem vill leva så?</pre><pre>Det som upprör mig mest är att regeringen tycks tro\r\natt människor är något slags ekonomiska maskiner\r\noch att alla sociala relationer går ut på att köpa och\r\nsälja.</pre><pre>Marknaden är bra till mycket, men den kan\r\ndefinitivt inte lösa alla problem.</pre><pre>Det är många, långt in i de borgerliga leden, som\r\ntycker att så viktiga ting som utbildning, sjukvård\r\noch omsorg inte skall styras av marknaden, av\r\nvinstintressen, av storleken på våra plånböcker.</pre><pre>I vårt land har välfärden varit jämnare fördelad än\r\ni andra länder. Det stora flertalet vet hur en bra\r\nbarnomsorg, en bra skola och en värdig\r\nåldringsvård ser ut. De vet att det välfärdssamhälle\r\nsom vi steg för steg byggt upp har sina fel och\r\nbrister. Men de vet också att detta välfärdssamhälle\r\noch blandekonomin har skapat det som den\r\namerikanske ekonomen Paul Krugman kallat ''det\r\nmest anständiga samhälle som historien\r\nframbringat''. Detta samhälle tänker vi\r\nsocialdemokrater inte frivilligt ge upp.</pre><pre>(Applåder)</pre><pre>Anf. 2  IAN WACHTMEISTER (nyd):</pre><pre>Fru talman! Efter regeringen kommer syndafloden,\r\nsade Ingvar Carlsson, och menade såvitt vi förstod\r\ndärmed att han skulle leda nästa regering. Visst var\r\ndet många överdrifter, och visst var det ett valtal,\r\nmen jag tror att vi alla gör den reflexionen att det i\r\nalla partiers program finns någonting som är\r\nvettigt -- även i Socialdemokraternas program.</pre><pre>Mitt anförande kommer per definition inte att bli\r\nett valtal.</pre><pre>Jag är partiordförande till den 9 april. Jag är t.o.m.\r\ngruppledare, vilket överraskar en del av er. Men\r\nmina dagar äro räknade! Ni kan börja\r\nnedräkningen nu, men det är för tidigt att andas ut.</pre><pre>Även om ni blir av med mig kommer ni inte att bli\r\nav med budgetunderskottet. Ni kommer inte att bli\r\nav med OECD-rapporter som påpekar precis det\r\nsom jag här har påpekat många gånger, nämligen\r\natt vi inte tillräckligt har sett allvaret i läget och\r\nåtgärdat det.</pre><pre>Det spelar heller ingen större roll för er om Ny\r\ndemokrati finns i riksdagen eller inte, på annat sätt\r\nän att man belyser problemen. Problemen kommer\r\natt finnas kvar.</pre><pre>Sanningens minut nalkas för politikerna. Jag\r\nkommer snart att höra till dem som håller tummen\r\npå ögat på er. Det skall bli ett nöje. Det är möjligt\r\natt jag blir journalist när jag blir stor. Vi hörde\r\nIngvar Carlsson säga att Olle Wästberg blev riktigt\r\nvettig när han blev journalist.</pre><pre>Ni kan tänka på att längst ner på popularitetslistan\r\nslåss journalister och politiker om vilka som har\r\nsämst anseende. Jag tror att det bara finns ett sätt,\r\noch det är att försöka skaffa sig ett bättre anseende.\r\nSjälv är jag enligt SIFO sämre än Gudrun Schyman\r\noch Olof Johansson ihop, och det är ändå att ta i.</pre><pre>Och nu, fru talman, skall ni få höra! Jag vet att de\r\nflesta här är mycket duktiga och jobbar på.\r\nObservera att jag på flera månader inte har beskyllt\r\ner för att vara politiska broilrar! Men jag vill säga:\r\nTänk över er situation! Jag har själv tänkt över min.\r\nJag skulle tro att Gullan Lindblad har tänkt över\r\nsin, när hon skulle ge Bengt Westerberg en\r\npappamånad.</pre><pre>Låt oss anta att Gullan Lindblad, Bengt Westerberg\r\noch jag vill göra något bra för Sverige. Det vill vi,\r\ntror jag. På fint språk kan man tala om att vi\r\nföreträder allmänintresset, hela Sverige, inte några\r\nspeciella särintressen, inte vårt personliga\r\negenintresse. Då måste vi, precis som alla andra\r\nsom känner ansvar, börja med att tala om hur det\r\när. Det är det jag tycker att vi inte gör. Vi talar inte\r\nom hur det är. Ju närmare valet vi kommer, desto\r\nmindre sägs om hur det är. Statsskulden galopperar\r\ni väg, och man gör egentligen ingenting.</pre><pre>Hur tror ni att debatten låter om tre eller fyra år?\r\nDå kommer man att säga: Varför gjorde de\r\ningenting 1994? Varför ingrep de inte när räntan på\r\nstatsskulden var 80 miljarder? Varför väntade de\r\ntills den var 172 miljarder? Så kan det komma att\r\nlåta.</pre><pre>Man kommer också att säga: Varför gjorde de så?\r\nJo, de tog det så lugnt därför att det var val strax\r\nefter. Det är den största faran med val, dvs. att man\r\ninte vågar säga någonting.</pre><pre>Nu säger alla t.ex. att vi skall återinföra 90 %\r\narbetslöshetsersättning, sjukersättning och allt\r\nmöjligt. Det är fullständigt omöjligt att göra det.</pre><pre>Det har kommit en OECD-rapport, och vad säger\r\nden? Jo, den säger följande:</pre><pre>Vi kan inte höja skatten när skattetrycket redan är\r\növer 70 %.</pre><pre>Vi måste sänka statens utgifter.</pre><pre>Regeringens stolta saneringsprogram på 81\r\nmiljarder räcker inte. Det behövs 150 miljarder i\r\nstället.</pre><pre>Vi har för höga ungdomslöner. Vi har hög\r\nungdomsarbetslöshet, därför att lönerna är för\r\nhöga. Det finns en marknad; det går till så. Det\r\nhänger ihop.</pre><pre>Arbetsrätten är ett hinder och inte en trygghet.</pre><pre>OECD avslutar rapporten med att säga att landet\r\nhelt enkelt inte kan fortsätta som om inget hänt.</pre><pre>Rapporten kom i förrgår, och det land som det\r\nhandlar om är Sverige.</pre><pre>Även med regeringens prognos -- man brukar ju\r\nmissa med 100 miljarder ibland, så jag vet inte om\r\nvi skall tro på den -- går Sverige med 172 miljarder\r\ni förlust nästa år.</pre><pre>Hur mycket är 172 miljarder kronor? Det är ett\r\nofattbart belopp. Man skulle kunna täcka det\r\ngenom att höja momsen till 62 %. Det vore väl\r\nganska kul, fru talman? Eller också skulle man höja\r\narbetsgivaravgiften till 77 %. Detta är dock helt\r\nomöjligt. Det betyder god natt för hela Sverige.\r\nDet går inte.</pre><pre>Ingvar Carlsson berättade vad 20 miljarder är. Jag\r\nskall berätta vad 172 miljarder är. Håll i er i\r\nbänkarna nu!</pre><pre>Det är lika mycket som kostnaderna för hela\r\nbarnbidraget, hela bostadsbidraget, den\r\nkommunala barnomsorgen -- det som kommer från\r\nstatsbudgeten --, föräldraförsäkringen,\r\narbetsskadeförsäkringen, statens andel av\r\nsjukförsäkringen, hela polissystemet, alla\r\ndomstolarna, universiteten/högskolorna och nästan\r\nhela försvaret. Detta kostar 172 miljarder.</pre><pre>Det är den förlust vi håller på att göra. Snart är\r\nalltså räntan, som vi aldrig kommer ifrån, ensam\r\nuppe i det talet. Mycket allvarligare än så kan det\r\ninte bli.</pre><pre>I det läget har vi alltså svårt att göra någonting! Vi\r\nkan inte ens skära ned u-hjälpen utan säger: Vi\r\nmåste fortsätta med den. Eftersom vi ändå inte har\r\nnågra pengar är det väl lika bra att ge bort dem. Vi\r\nger pengar till organisationer som inte ens plockar\r\nin lika mycket i medlemsavgifter. Om man vågade\r\nvara ärlig om flyktingpolitiken -- men det är det\r\ningen som vågar -- och lade ihop vad vi ger ut på\r\nden, på organisationsstöd och på u-hjälp skulle man\r\nkomma upp i 50 miljarder kronor. Visst finns det\r\nmycket som vi politiker kan göra -- självfallet -- om\r\nvi bara vågar. Men enligt vad jag kan begripa är det\r\ningen som vågar.</pre><pre>Folk då -- människor som ser på TV, lyssnar på\r\nradio, eller sitter här på läktarna -- vad kan de göra?\r\nJa, håll i er nu, och säg ingenting till Bert om det\r\nhär! Jag kan tala om för er, kära folk, vad ni kan\r\ngöra. Ni skall sluta stjäla! På byggarbetsplatserna\r\nstjäls 10 %. Butiksstölderna uppgår rent statistiskt\r\ntill 3 %. Vi har genom åren betalat hundratals\r\nmiljarder för att utbilda små och stora bedragare.</pre><pre>Vi har inte beivrat fusk, inte ens när vi känt till det.\r\nVi har inte vågat påstå att folk stjäl ens när de stjäl.\r\nVi har inte lärt medborgarna -- exempelvis genom\r\natt föregå med gott exempel -- att de tar från andra\r\nnär de t.ex. jobbar svart och tar\r\narbetslöshetsunderstöd. Man stjäl då från sina\r\ngrannar och kompisar; det är nämligen de som får\r\nbetala. Vi har de facto i stället visat för dem att det\r\nlönar sig att fuska.</pre><pre>Såvitt jag vet finns det inte en människa som har åkt\r\ndit för att ha tagit allmänna medel genom att lura\r\nförsäkringskassan eller liknande. Nej, det är bäst\r\natt jag säger att det bara finns tre fall -- annars får\r\nman alltid höra att det man säger är fel och att det\r\nfaktiskt finns två. Men kom ihåg: Ingen lurar\r\nstaten! Staten är ju människorna. Det finns inga\r\npengar hos fru Wibble. Det finns bara ett stort svart\r\nhål med minus en miljon miljoner kronor. Alla\r\npengar som kommer in till statskassan kommer från\r\nfolk. De som stjäl av de pengarna stjäl av sina\r\nkompisar. Det måste sägas ut.</pre><pre>Nästa till rakning! Det är den svarta sektorn -- jag\r\nhar talat om den förut. I den svarta sektorn är ni\r\nmed, hela högen, såvida ni inte sitter kvar här inne\r\ni kammaren hela tiden och aldrig går ut. Sätter ni\r\ner i en taxi är det -- ofta -- svart så det ryker om det.\r\nGår ni på krogen är chansen rätt stor att det är\r\nsvart. Tar ni er en liten rackare någon gång är det\r\nen 40-procentig chans att det är hembränt.</pre><pre>Vare sig den svarta marknaden är 100 eller 150\r\nmiljarder är den enorm. Hur bekämpar vi den? Det\r\ngör vi egentligen inte. Det flesta av oss utnyttjar\r\nden -- eller hur? Jag menar att man måste angripa\r\ndet. Man måste angripa fusket, för det är brott mot\r\nlagen. Antingen måste den svarta marknaden bli\r\nvit, eller också får väl de vita lagarna bli svarta då.\r\nMen vi kan inte låta samhället fortsätta att fungera\r\nvid sidan av lagarna.</pre><pre>Den svarta sektorn är lika farlig som barnporr, som\r\nför övrigt ingår i hela det här systemet. En svart\r\nsektor betyder till sist maffia, olagligheter, mord,\r\nstöld och -- inte minst -- minskad tilltro till hela\r\nsystemet, det demokratiska system som vi här\r\nrepresenterar.</pre><pre>Nå, men låt oss då förklara krig mot fusket. Låt oss\r\nbevisa för våra barn att vi inte är korrupta eller\r\nförsoffade utan vi angriper det här, som är ett stort\r\nproblem i Sverige. Men det är klart att en affisch\r\nmed ett stort finger som säger: Svensson! Du\r\nfuskar! inte är världens bästa valaffisch. Då går de\r\nväl och röstar på Westerberg i stället -- förlåt!</pre><pre>Vi begär som politiker en skärpning av våra\r\narbetsgivare, dvs. det svenska folket. Eller i varje\r\nfall gjorde jag det alldeles nyss. Men vad har\r\nsvenska folket egentligen för möjligheter att\r\ngranska oss? Var finns det personliga ansvaret? Var\r\nman än arbetar ute i samhället har man ett\r\npersonligt ansvar. Men var finns det personliga\r\nansvaret i politiken? Det finns inte. Det skulle\r\nbehövas något slags etikkommission som\r\nmedborgarna tillsatte och som kollade läget och såg\r\nvad det är vi sysslar med. Den skulle få publicera\r\nsina resultat, osv. för att hålla tummen på ögat på\r\nfolkets egna representanter. Det är klart att det inte\r\nbehövs dubbla pensioner i politiken. Och inte\r\nbehövs det fallskärmsavtal! Och visst skulle det gå\r\natt införa fullt ansvar för ämbetsmän och fullt\r\nansvar för politiker. Men gör det då!</pre><pre>Det har för övrigt sagts om politiker -- det har ni\r\nhört här förut -- att om politiker skulle prövas i\r\nMarknadsdomstolen så skulle de fällas på löpande\r\nband. Om vi som sitter här sålde tvål i stället för\r\npolitiska budskap skulle de flesta här ha\r\nnäringsförbud vid det här laget.</pre><pre>Så tar vi nästa: bankerna. Jag representerar givetvis\r\nbankerna -- jag är en fruktansvärd kapitalist som\r\nröker stora cigarrer. Nej, det är jag givetvis inte.\r\nJag är en av de få som vågar gå på bankerna -- ni är\r\nrädda för dem också, vågar jag påstå. Om man skall\r\nslåss mot kapitalet skall man inte köra på Ingvar\r\nCarlssons spår, utan man skall försöka attackera\r\nden nya bankkrisen. Den består i att bankerna tar\r\nut för höga räntor av de företag som skulle kunna\r\nbygga upp Sverige igen och ge alla jobb. De får\r\nbetala mycket högre räntor om de lånar pengar än\r\nde stora grabbarna. Även om de stora grabbarna är\r\ndåliga kanske de får låna för 7 %, medan de små\r\nlirarna får låna för 12 % eller så.</pre><pre>Hur åtgärdar man det? Jo, genom fri konkurrens --\r\nkan ni tänka er! Ni tänkte förstås: Då måste vi\r\nlagstifta och sätta dit dem. Men fri konkurrens är\r\ndet enda sättet att åtgärda det. Det finns i stort sett\r\nbara fyra banker kvar. Då gäller det att sätta\r\ntummen på ögat på dem och se till att det inte blir\r\nnågra karteller, att de inte kan hålla på och ta ut alla\r\nmöjliga orättmätiga fördelar genom att de inte\r\nkonkurrerar öppet.</pre><pre>Sedan vi eller regeringen eller hur det nu gick till --\r\nundan gick det i alla fall -- beviljade bankstödet har\r\nS--E-Bankens kurs gått upp med 727 %. Men de\r\nsom stod risken var svenska skattebetalare, och de\r\nhar faktiskt inte fått ut någonting för det. Då säger\r\nIngvar Carlsson kanske: Sådan är kapitalismen.\r\nMen det behöver den inte alls vara! Men sådan har\r\nregeringens taktik varit! Och de flesta av oss här i\r\nkammaren har varit med på det. En av\r\ningenjörerna blev riksbankschef. Så kan det gå när\r\ninte haspen är på!</pre><pre>Till sist i det här anförandet vill jag säga att vi\r\nbehöver sälja Sverige. Inte sälja av utan verkligen\r\nsälja Sverige, tala om hur bra Sverige är att etablera\r\nindustrier i, hur bra det är att göra turistbesök i.\r\nMen vi kanske skulle börja med att tala om hur\r\nfantastiskt det är. Tänk om vi kunde säga: Här är\r\nett land där inte bara folket har vaknat utan även\r\npolitikerna.</pre><pre>Man kan sätta ansikte på allting. Det går inte att\r\nbara ha en massa kommittéer och råd, utan det\r\nbehövs ett ansikte. Ta en av de sparkade cheferna --\r\ndet börjar bli gott om dem vid det här laget -- t.ex.\r\nJanne Carlzon, och sätt honom att sälja Sverige.\r\nSäg till honom: Hördu Janne, du är bra på att fixa\r\nresor, på att övertyga folk och allt möjligt, och du\r\nser än så länge ganska trevlig ut också, så du kanske\r\nskulle kunna vara ett bra ansikte för oss. Du får ett\r\npar hundra miljoner. Sätt dig med ett gäng och\r\nförsök sälja Sverige och få folk att komma hit!</pre><pre>Finessen med det är att då kommer de hit och de\r\ninvesterar, och då kan vi tala om för dem att vi är\r\ntacksamma. Vi ger er bra villkor, säger vi till dem,\r\ndärför att ni tänker vara med och återuppbygga vårt\r\nland.</pre><pre>Med detta, fru talman, gör jag tillfälligt avbrott.</pre><pre>(Applåder)</pre><pre>I detta anförande instämde Dan Eriksson i\r\nStockholm, Bo G Jenevall, Peter Kling, Kenneth\r\nAttefors, Leif Bergdahl, Bengt Dalström, Claus\r\nZaar, Arne Jansson, Laila Strid-Jansson, Simon\r\nLiliedahl, Max Montalvo, Lars Andersson, Stefan\r\nKihlberg, Karl Gustaf Sjödin, Ulf Eriksson, Robert\r\nJousma, Christer Windén och Lars Moquist (alla\r\nnyd).</pre><pre>Anf. 3  GUDRUN SCHYMAN (v):</pre><pre>Fru talman! Vi har nu först fått höra en partiledare\r\nsom beskriver Sverige som det mest anständiga\r\nsamhälle som har skapats. Sedan har vi fått höra en\r\nannan som beskriver Sverige som rena rama Vilda\r\nVästern, fullt av bovar och banditer.</pre><pre>Min företrädare på partiledarposten, Lars Werner,\r\när en av dem som har varit med om att bygga upp\r\ndetta samhälle. Både som murare och politiker har\r\nhan deltagit, och deltar fortfarande, i bygget av det\r\nsvenska välfärdssamhället. Han tillhör en\r\ngeneration som håller hårt på grundläggande\r\nvärderingar om jämlikhet och solidaritet. Jag tror\r\natt han känner sig ytterst förolämpad efter Ian\r\nWachtmeisters beskrivningar om hur det går till ute\r\npå byggena.</pre><pre>Jag ser det som min uppgift att se till att det som\r\nhan har varit med om att bygga upp inte rivs ner.</pre><pre>Den senaste tiden har vi kunnat bevittna hur den\r\nena ''17-taggaren'' efter den andra har fallit: Kjell-\r\nOlof Feldt, Allan Larsson, Stig Malm, Jan Carlzon,\r\nP.G. Gyllenhammar, några bankdirektörer, några\r\nvalutaspekulatörer och nu senast Ian\r\nWachtmeister. Tre saker har de gemensamt: de har\r\nalla varit s.k. stora män av den mer maktberusade\r\nsorten, de har alla varit ingenjörer bakom 80-talets\r\npolitik och de har alla aktivt varit med om att leda\r\nSverige in i dagens problem.</pre><pre>I medierna kan vi avläsa en oro -- en oro på ytan --\r\nför vart dessa herrar skall ta vägen. Finns det ingen\r\nsom har ett nytt jobb till P.G.? Vart skall Stig Malm\r\nta vägen? Samtidigt gnager en annan och mycket\r\ndjupare oro i väldigt många människor som har fått\r\nsparken, som har fått gå från sina jobb, och är\r\narbetslösa. Den finns hos alla dem som har fått gå\r\nfrån bygget, från den nedlagda fabriken, från\r\ndaghemmet, från sjukhuset, från skolan eller från\r\ndet stängda biblioteket. Tänk om TV och tidningar\r\nkunde intressera sig mer för dessa människors\r\nframtid och ägna färre spaltkilometer åt P.G.\r\nGyllenhammar.</pre><pre>I dag finns det faktiskt vårdpersonal och\r\nbarnskötare runt om i landet som är arbetslösa\r\nsamtidigt som sjukhuskorridorerna är överfulla\r\nmed patienter som inte får den vård de behöver och\r\nsamtidigt som personalen på dagis har alldeles för\r\nmånga barn att ta hand om. Andra har mist sina\r\njobb inom industrin. De får nu höra hur de gamla\r\narbetskamraterna nästan sliter livet ur sig med ett\r\nständigt ökande övertidsarbete.</pre><pre>Ett sådant mänskligt och ekonomiskt resursslöseri\r\när orimligt i en tid när alla talar om att spara. Var\r\nfinns solidariteten? Var finns rättvisan i det\r\nsamhälle som vi nu ser växa fram?</pre><pre>Sverige håller faktiskt på att få en växande\r\nunderklass, ett skikt av människor som en allt\r\nhårdare arbetsmarknad lämnar vid sidan av. De\r\ns.k. lågpresterande och bångstyriga, de\r\nlågutbildade, de arbetsskadade och den växande\r\ngruppen förtidspensionerade lämnas alla därhän.</pre><pre>För många invandrare är arbetsmarknaden helt\r\nstängd. Få politiker för deras talan här i riksdagen.\r\nDe själva är inte ens välkomna. Vid Sveriges\r\ngränser stoppas de bosniska flyktingarna med\r\nvisumregler. Det påminner på ett groteskt sätt om\r\nhur vi stoppade judiska flyktingar vid gränsen före\r\nandra världskriget. En sådan politik är inget att\r\nvara stolt över.</pre><pre>Gamla människor i Sverige är oroliga. Vem tar\r\nhand om gamla mamma när vården bantas och man\r\nsjälv har fullt upp med egna ungar? Skall det bli\r\nättestupa för nästa generation? Är det framtidens\r\näldreomsorg?</pre><pre>Kvinnor i låglöneyrken får uppleva hur deras\r\narbeten nedvärderas, nästan bespottas. Bo\r\nSödersten och andra försöker intala sjuksköterskor\r\noch förskollärare att de måste lämna sina jobb om\r\nvi skall kunna rensa upp efter alla inkompetenta\r\nbankchefer med vidlyftiga fallskärmsavtal.</pre><pre>Vi kvinnor får höra att vi antingen skall bli\r\nmammor eller karriärkvinnor, antingen pigor eller\r\nchefer i näringslivet. Våra män, om vi har några,\r\nskall åter bli familjeförsörjare och avsäga sig det\r\ndagliga ansvaret för sina barn.</pre><pre>Som så många gånger förr målar man in oss i ett\r\nhörn där vi tvingas att välja, antingen det ena eller\r\ndet andra. Man kallar det valfrihet; det är absurt.\r\nVerkligheten präglas inte av antingen--eller-\r\ntänkande. Vi vill ha både barn och arbete. Faktum\r\när att vi blir bättre och mer motiverade som\r\nföräldrar när vi trivs på jobbet, och vi blir mer\r\nmotiverade på jobbet när vi trivs med våra privatliv.\r\nDet gäller oss kvinnor, och det gäller naturligtvis\r\nockså er män.</pre><pre>Hur ser då hoten mot jämlikheten ut? Man kan ta\r\nförslaget om vårdnadsbidraget som exempel. Ett\r\nfamiljefundamentalistiskt litet parti, nästan lika\r\nlitet som mitt eget, har trumfat igenom tanken att\r\nsmåbarnsmammor minsann inte hör hemma på\r\narbetsmarknaden. Trots att det inte var många år\r\nsedan vi hörde de borgerliga partierna klaga på\r\nbidragssamhället införs nu en helt ny bidragsform.</pre><pre>Hälften av pengarna, drygt en miljard, tar man från\r\nföräldraförsäkringen. Den sänks från 90 till 80 % av\r\ninkomsten. För en normalinkomsttagare med\r\n14 000 i månaden betyder det 1 000 kr minus i\r\nmånaden. Den andra hälften av pengarna, den\r\nandra miljarden, får dagisbarnen och deras\r\nföräldrar stå för i och med dyrare taxor och\r\nförsämrad service.</pre><pre>Jag kan riktigt se framför mig hur Bengt\r\nWesterberg sitter i sin riksdagsbänk och bekymrat\r\nklottrar ner några poetiska rader för att travestera\r\nen annan känd före detta minister med kluven\r\ntunga: Vårdnadsbidraget är ett djävla skit. Nu har\r\nvi baxat det ända hit.</pre><pre>Man kan också ta det ogenomtänkta och orättvisa\r\nförslaget till nytt pensionssystem som exempel. Det\r\när ett av seklets viktigaste politiska beslut, som\r\ntydligen Socialdemokraterna och de borgerliga\r\npartierna nu skall försöka snabbsnitsla genom\r\nriksdagen. De fackliga organisationerna har inte\r\nens fått vara med i diskussionen. Någon offentlig\r\ndebatt om förslaget vill man tydligen inte ha.</pre><pre>Som vi ser det är det nödvändigt att den knappa\r\nremisstiden förlängs. Något beslut i den här stora\r\noch viktiga politiska frågan skall vi absolut inte fatta\r\nhär i riksdagen förrän efter valet. Vi vill gärna att\r\ndet fattas ett beslut, men först skall det vara en rejäl\r\ndiskussion.</pre><pre>Bakom det här bakslaget, som framför allt vi\r\nkvinnor nu upplever, döljer sig högerns brutala syn\r\npå hur samhällets samlade tillgångar skall fördelas.\r\nI framtidens samhälle räcker inte arbetena åt alla,\r\nmenar man. Pengarna räcker bara till dem som\r\nredan har. Dessutom visar man en skrämmande\r\nnonchalans inför vad människor utanför de egna\r\nsnäva partileden tycker. Demokratin är satt på\r\nundantag -- här i riksdagen och inte minst ute i våra\r\nkommuner.</pre><pre>Vad vi i Vänsterpartiet vill se är nya grepp och\r\nlösningar, handling och framtidstro. En sådan ny\r\nlösning, som alltmer börjar diskuteras bland\r\narbetslösa och i fackföreningarna i både Sverige\r\noch övriga Europa, är en omfördelning av\r\narbetstiden. I många europeiska länder har man\r\nredan startat färden mot 30-timmarsveckan, men i\r\nSverige går det trögt.</pre><pre>Vänsterpartiet har anslagit 1 miljard under det\r\nkommande budgetåret för att få i gång en\r\nförsöksverksamhet med sex timmars arbetsdag. Vi\r\när nämligen trötta på alla osakliga angrepp på\r\ntanken att omfördela arbetstiden. Genom\r\npraktiska exempel vill vi visa att det går att fördela\r\njobben jämnare. Det borde vara självklart för var\r\noch en att det är bättre att fler människor arbetar\r\nsex timmar än att få jobbar åtta timmar plus övertid\r\noch resten är beroende av bidrag.</pre><pre>Både Socialdemokraterna och de borgerliga\r\npartierna säger nej. Men vad har ni för alternativ\r\nför att få ned arbetslösheten?</pre><pre>Medan ni öser ut miljarder på praktikplatser och\r\nALU -- insatser som snedvrider arbetsmarknaden,\r\nutnyttjas av företagen och inte ger varaktiga jobb --\r\nså fnyser ni åt förslaget om sex timmars arbetsdag.</pre><pre>Varför tar ni inte och studerar vad som händer med\r\narbetsskadorna, sjukfrånvaron och arbetslösheten\r\nom t.ex. ett helt sjukhus får gå över till sex timmars\r\narbetsdag? Jag lovar att sjukfrånvaron skulle\r\nminska, trivseln skulle öka, personalomsättningen\r\nskulle bli mindre och fler skulle komma in på fasta\r\ntjänster. De halvtidsanställda som vill gå upp i\r\narbetstid skulle kunna få göra det. Det här visar de\r\npraktiska exempel som finns i Sverige, bl.a. i\r\nKiruna kommun.</pre><pre>En omfördelning av arbetstiden har också en annan\r\nstor fördel. Den förstärker solidariteten mellan\r\narbetslösa och arbetande och gör det svårare att\r\ndela upp folk i närande och tärande. Färre\r\nmänniskor blir utslagna och passiviserade och fler\r\nmotiveras att ta ett samlat och gemensamt ansvar\r\nför arbetslösheten.</pre><pre>Vad vi behöver i dag är en satsning på\r\nframtidsreformer och framtidslösningar. Vi\r\nbehöver satsa mer på framtidens\r\ninformationsteknologi i stället för att hänga fast vid\r\ngamla tankar om att de nya jobben finns inom en\r\ngammaldags storindustri.</pre><pre>Vi behöver bygga datamotorvägar till glesbygden --\r\nkraftfulla telenät som klarar data- och\r\nfaxmeddelanden över hela landet -- i stället för att\r\nbygga Dennispaket i storstaden.</pre><pre>Vi behöver ställa om industrin till kretsloppsteknik,\r\noch vi behöver utveckla ny teknik, så att våra\r\nenergisystem kan fungera i ett samhälle utan\r\nkärnkraft.</pre><pre>Vi kan vända arbetslösheten i byggbranschen till en\r\nradikal miljöomställning av det svenska samhället.\r\nVi kan göra det nu -- om vi vill och om vi vågar! Om\r\nvi vill kan vi välja en hållbar utveckling, en framtid\r\ni ekologisk balans, med plats för alla.</pre><pre>Regeringen gör precis tvärtom. Carl Bildt, Ulf\r\nDinkelspiel, Bo Lundgren och de andra herrarna\r\nser sig nervöst om i backspegeln efter sina förfäders\r\nlösningar. Ni är beredda att sälja ut både miljön och\r\nkvinnorna för att hålla ihop regeringen. Dessutom\r\nförsöker ni inbilla oss, och förmodligen också er\r\nsjälva, att guldletarnas Klondike fortfarande ligger\r\ni Bryssel. Och på vägen dit trycker ni ner visionerna\r\nom ett rättvist och solidariskt samhälle i asfalten.</pre><pre>Men en regering som inte vågar tro på ett\r\nsolidariskt samhälle, ett samhälle för alla, kan inte\r\nannat än misslyckas. Därför är det inte förvånande\r\natt er politik leder till betungande ränteutgifter, en\r\nskyhög arbetslöshet och -- det värsta av allt -- ett\r\nåteruppväckt klassamhälle.</pre><pre>Ni visar inte en ansats till att klara jobben. Ert\r\nrecept, som är en blåkopia av\r\narbetsmarknadspolitiken i den europeiska\r\nunionen, innehåller avregleringar av\r\narbetsmarknaden, försämrade anställningsvillkor,\r\nsänkta ungdomslöner, större löneskillnader,\r\narbetsgivarnas överhöghet och en försvagad\r\nfackförening. I övrigt gäller det en passiv väntan på\r\natt den s.k. marknaden skall lösa problemet med\r\ntillgång och efterfrågan. Det praktiska resultatet\r\nblir massarbetslöshet och en social utslagning. Det\r\nhär kan beskådas i många av västvärldens länder.</pre><pre>För Vänsterpartiet är det självklart att våga se\r\nframåt, att våga inse att vi lever i en ny tid och att\r\ninse att nya problem kräver nya lösningar. Men det\r\när samtidigt lika självklart att vi skall återupprätta\r\ndet solidariska samhället där varje människa --\r\nåterigen -- är lika mycket värd.</pre><pre>Det här kräver att vi väljer, att vi tar ställning och\r\nväljer sida. Vi måste säga att offentlig konsumtion\r\nfår gå före privat konsumtion. Vi måste välja\r\nvården före videon, bussen före bilen och social\r\ntillväxt före social utslagning. Vi måste välja\r\nmänniskovärdet före marknadsvärdet.</pre><pre>För oss innebär nämligen inte insikten om att vi\r\nlever i en ny tid att vi överger våra grundläggande\r\nvärderingar. För oss går solidariteten och\r\nframtidstron hand i hand.</pre><pre>(Applåder)</pre><pre>Anf. 4  Statsminister CARL BILDT (m):</pre><pre>Fru talman! Gudrun Schyman avslutade sin\r\nföreläsning genom att säga att det är naturligt för\r\nVänsterpartiet att se framåt. Det ligger mycket i\r\ndet. Jag förstår att man inte ser bakåt.</pre><pre>I övrigt vill jag bara säga att det var trevligt att se\r\nGudrun Schyman här i kammaren. Senast såg jag\r\nhenne på TV när hon förklarade att bland det mest\r\nmeningslösa hon över huvud taget kände till var att\r\nvistas i riksdagen med det tråkiga arbete som där\r\nbedrivs. Jag hoppas att det budskapet till fullo\r\nuppfattades av landets väljare och att de tar henne\r\npå orden i september och befriar henne från den\r\ntråkiga börda som arbetet i riksdagen innebär.</pre><pre>Fru talman! För 35 år sedan hölls i riksdagens andra\r\nkammare en av de mest laddade och viktigaste\r\ndebatterna som ägt rum under efterkrigstiden om\r\nsvensk säkerhetspolitik. Den handlade om den s.k.\r\nHjalmarsonaffären. Den dåvarande\r\nsocialdemokratiska regeringen ville brännmärka\r\nden dåvarande högerledaren Jarl Hjalmarson\r\nsåsom neutralitetspolitiskt opålitlig. Han ansågs ha\r\nförespråkat militära kontakter mellan Sverige och\r\nvästmakterna som var oförenliga med den\r\nnautralitetspolitiska linjen.</pre><pre>I det betänkande som den neutralitetspolitiska\r\nkommissionen lämnade i går kan vi alla ta del av\r\nutdrag ur den här viktiga debatten. Kärnan i det\r\nsom Jarl Hjalmarson då sade var detta: ''En liten\r\ndemokrati, som utsatts för angrepp av en stormakt,\r\nsom kämpar för livet hoppas på och räknar med de\r\nstora demokratiernas stöd och bistånd. Att säga\r\ndetta klart ut ändrar ingenting i vår alliansfrihet.\r\nRent spel och klara besked skapar respekt och\r\nförtroende.''</pre><pre>Mot detta stod statminister Erlanders kategoriska\r\nuttalande: ''Förberedelser och överläggningar för\r\nmilitär samverkan med medlemmar av en\r\nstormaktsallians är sålunda helt uteslutna, om vi vill\r\nbevara förtroendet för vår utrikes- och\r\nförsvarspolitik.''</pre><pre>Efter att ha gått igenom vad som faktiskt hände\r\nunder dessa decennier säger kommissionen att\r\nstatsminister Erlanders redogörelse i debatten med\r\nHjalmarson gav en ''medvetet felaktig bild'' av vad\r\nsom förevarit. Statsminister Erlander hade själv i\r\nnationens intresse varit med om att ta ansvar för\r\nåtgärder som gick långt längre än dem han ville\r\nbrännmärka Jarl Hjalmarson för.</pre><pre>Det här är viktiga klarlägganden efter tre och ett\r\nhalvt decennium. Jag hoppas att de rensar luften\r\ninför framtiden. Jag hoppas att alla inser att medan\r\nen regering inte kan vara skyldig att redovisa varje\r\ndetalj om försvars- och säkerhetspolitiken\r\noffentligt har den en skyldighet att se till att det den\r\nfaktiskt säger är klart, rätt och i varje del sant. Jarl\r\nHjalmarson visste i hela sitt liv att det han hade sagt\r\nvar rätt. Det smärtar mig att han inte fick leva\r\ntillräckligt länge för att uppleva att han också fick\r\nrätt, men han fick faktiskt rätt.</pre><pre>Utrikes- och säkerhetspolitiken och dess skötsel är\r\ncentral. Den bild som kommissionen har gett ger\r\nnya dimensioner till bilden av den politik som i\r\nnationens intresse fördes under det kalla krigets\r\nallra kallaste decennier. I dag lever vi i ett annat\r\nEuropa. Vi kan alla känna oro för utvecklingen i\r\nRyssland. Men det övermilitäriserade Sovjetvälde\r\nsom under decennier militärt hotade de europeiska\r\ndemokratierna finns inte längre.</pre><pre></pre><pre>Stapplande och med stora svårigheter söker vi\r\nbygga upp en ny europeisk säkerhetsordning som\r\nkan ge inte bara vårt eget land utan också alla andra\r\neuropeiska länder säkerhet. Där betyder vårt\r\ninträde i den europeiska unionen mycket.</pre><pre>Det handlar inte bara, och kanske inte ens främst,\r\nom tillväxt, om jobb och om välfärd -- men detta är\r\nviktigt nog -- utan också om att vi kan ge ett bidrag\r\ntill Europas säkerhet och fred och om att Europa\r\ngenom detta kan ge ett bidrag till vår och norra\r\nEuropas säkerhet och fred. Det har ingen i denna\r\ndebatt rätt att bortse från.</pre><pre>Men vi vet att vägen till en fungerande\r\nsäkerhetsordning är stapplande och svår. Det som\r\nhänder i och kring Sarajevo visar det dag för dag.\r\nKommunismens arv, den ekonomiska misären och\r\ndet nationella hatet visade sig vara långt bittrare än\r\nvad någon nog hade anat. Vi känner alla den\r\nmoraliska avskyn över det vi tvingas leva med i via\r\nTV och medierna från det mördande krigets\r\nständigt fortgående vardag.</pre><pre>Vi känner alla desperation över att inte\r\nomedelbart, fullständigt och för evigt kunna stänga\r\nav hatet, stoppa våldet och få ett slut på lidandet.\r\nMen samtidigt kan desperationen aldrig göras till\r\npolitik för det är att bädda för en situation där vi får\r\nmer av våld, inte mindre av våld, och mer av\r\nmöjligheter till fred som vi bör sträva efter.</pre><pre>Ingen står likgiltig. Sverige gör mer än de allra\r\nflesta andra nationer. Vi har öppnat vårt land för\r\nmånga som tvingats fly från hem som de inte längre\r\nhar. Våra lastbilschaufförer kör varje dag under\r\nfara ton efter ton med livsmedel och medicin in i det\r\nhärjade landet. Vårt flygvapens Herculesplan\r\nsvarar i dag för de livsviktiga transporterna in i\r\nSarajevo. Våra svenska soldater i de nordiska\r\nbataljonerna, inte minst i Tuzlaområdet, hara gjort\r\nfantastiska insatser.</pre><pre>Allt detta gör vi i samverkan med andra. Inom FN:s\r\nram och under FN:s ledning i nära samverkan med\r\nEU, med NATO och med de resurser som NATO\r\nsuccessivt sätter in. Detta är viktigt, därför att det\r\när bara genom att stärka FN, genom att ge NATO\r\nmöjligheter och genom att markera\r\nvärldssamfundets sammanhållning som vi kan ha\r\nutsikter till framgång. Det som måste göras nu är\r\nuppenbart.</pre><pre>För det första berör en demilitarisering alla i hela\r\nSarajevoområdet.</pre><pre>För det andra handlar det om att området ställs\r\nunder Förenta nationernas omedelbara politiska\r\noch militära kontroll.</pre><pre>För det tredje handlar det om ett borttagande av\r\nalla tyngre vapen från Sarajevo och från Sarajevos\r\nomgivningar.</pre><pre>Om detta förs nu förhandlingar som inte framstår\r\nsom alldeles utsiktslösa. Det är den linje som vi har\r\ndrivit i FN. Det är den linje som vi har drivit\r\ntillsammans med de nordiska länderna. Den får ett\r\nallt starkare stöd, och den kan förutsätta ett militärt\r\ntryck i förhandlingarna. Det är detta som NATO:s\r\nråd inleder sitt sammanträde med -- i stort sett i den\r\nminut som jag säger detta.</pre><pre>Vårt starka ställningstagande när det gäller det som\r\nhänder i Bosnien säger mycket om vår egen\r\nsituation, om hur vi ser på den och vårt ansvar i\r\ndetta Europa. Vi accepterar inte längre att\r\nstillatigande stå vid sidan av. I nära samverkan med\r\ndem som delar våra värderingar är vi engagerade\r\nför att möta våldet och ondskan och för att bereda\r\nvägen för politiska lösningar och nationell\r\nförsoning. Vi vill inte ha mindre av samverkan i\r\nutrikes- och säkerhetsfrågor i Europa, tvärtom. Vi\r\nvill varje dag ha mera, och vi vill att det skall ge\r\nresultat.</pre><pre>Vi är svenskar först och främst. Sverige kommer\r\nalltid att vara oss närast och kärast. Men vi är\r\nalltmer också engagerade européer i samverkan\r\nmed andra engagerade européer och med stark\r\nkänsla även för vårt ansvar i världen i övrigt.</pre><pre>Fru talman! De utrikespolitiska frågorna tränger\r\nsig på. Men de inrikespolitiska frågorna står i\r\nväldigt hög grad på vår agenda detta år, som ju blir\r\nett supervalår:</pre><pre>-- ett år då vi skall avgöra om den ekonomiska\r\nreformpolitik som nu steg för steg för Sveige ut ur\r\nkrisen skall fortsätta eller om vi skall vända tillbaka\r\ntill den politik som var den politik som faktiskt\r\nförde oss in i den djupa krisen i början av 90-talet,</pre><pre>-- ett år då vi skall avgöra om Sverige skall vara en\r\nrandstat i det europeiska samarbetet eller om vi\r\nfullt ut skall vara med och utnyttja den rösträtt som\r\nvi kan utnyttja och därmed forma detta samarbete\r\nockså efter våra värderingar och våra intressen.\r\nBägge dessa val är viktiga och tillsammans något av\r\nett verkligt ödesavgörande för Sverige.</pre><pre>För ett år sedan sade Socialdemokraterna när vi\r\ndiskuterade ekonomin att svensk ekonomi nu\r\nobönhörligen var på väg ner i en depression, i en\r\nspiral, som bara och endast kunde hävas genom en\r\nmassiv ökning av budgetunderskottet. Det var den\r\ntillfälliga momssänkningen.</pre><pre>De besparingar som regeringen föreslog för ett år\r\nsedan -- mest bekant av dessa är ju sänkningen av\r\nersättningsnivån i a-kassan -- beskrevs som djupt\r\norättfärdiga, som totalt oacceptabla och som ett\r\ndråpslag mot dem som har det allra sämst och något\r\nsom aldrig var möjligt att acceptera för\r\nsocialdemokratin. Sedan dess har det tack och lov\r\ngått ett år. Regeringen har fått rätt och\r\nSocialdemokraterna fel om ekonomin.</pre><pre>Vi gick inte ner i en depressionsspiral, trots att vi\r\ninte sänkte momsen -- tvärtom! De ljuspunkter som\r\nvi talade om blev fler och fler och fler. I dag visar\r\nalla undersökningar på en framtidstro ute i de\r\nsvenska företagen som är starkare än vad man har\r\nuppmätt på flera decennier när det gäller synen på\r\nde möjligheter som nu finns. Det går inte längre att\r\nförneka att det ljusnar för Sverige.</pre><pre>Socialdemokratin har accepterat det som för ett år\r\nsedan var så oacceptabelt. Minns de ord närmast av\r\nhat mot detta förslag som riktades i denna kammare\r\noch utanför detta hus mot tanken på att sänka\r\nersättningsnivån i a-kassan! Det är nu accepterat.\r\nJag välkomnar detta. Men minns orden, och tänk\r\npå orden nästa gång ni så kraftigt skall fördöma ett\r\nförslag som ni vet att ni förr eller senare kommer\r\natt få acceptera!</pre><pre>Att det nu börjar ljusna säger inte att allt är över --\r\nlångt, långt därifrån. Ian Wachtmeister nämnde\r\nden rapport som OECD publicerade häromdagen.\r\nDen anbefalles till läsning. Rapporten inleds med\r\nkonstaterandet att Sveriges djupa ekonomiska\r\nproblem har sin grund i de ekonomisk-politiska\r\nmisstag som gjordes under 1980-talet. Om jag får\r\npåminna Ingvar Carlsson om 1980-talet så hette\r\nstatsministern inte Bildt och finansministern inte\r\nWibble, utan de hette någonting annat och de\r\ngjorde misstag som vi nu steg för steg sopar upp\r\nefter.</pre><pre>OECD säger alls icke att varje del av regeringens\r\npolitik är perfekt. Man efterlyser mer av den linje\r\nsom regeringen står för: mer av besparingar i de\r\noffentliga utgifterna, mer av åtgärder för att\r\nförbättra företagarklimatet och\r\nkapitalförsörjningen, mer av strukturella reformer,\r\nmer av reformer i välfärdssystemen och mer av\r\navregleringar av företag och arbetsmarknad.\r\nDärmed dömer man också ut det\r\nvänsterpopulistiska alternativ som Ingvar Carlsson\r\nunder sina 20 minuter här i kammaren företrädde.</pre><pre>Kvintessensen av en politik som skulle skena i väg\r\nåt det vänsterpopulistiska håll som\r\nsocialdemokratin företräder -- där det talas om att\r\nta från de rika och ge till de fattiga, som om denna\r\ngamla marxistiska analys hade någon relevans i det\r\nmoderna samhälle vi går in i -- är att företagen\r\nskulle få det sämre. Socialdemokraterna har\r\nåtergått till en gammal företagarfientlig politik, ni\r\nklarade inte av förnyelsen.</pre><pre>När företagen får det sämre kommer inte de nya\r\njobben. Det är inte staten som kan ta oss ur\r\narbetslösheten. Det är bara företagsamheten. Det\r\när de villkor som vi ger företagsamheten,\r\nföretagarna och företagen som helt avgör om vi\r\nskall ta oss ur den massarbetslöshet som 1980-talets\r\npolitiska misstag förde oss in i. Där står vårt,\r\nOECD:s och den ekonomiska sakkunskapens\r\nalternativ på mycket fast grund. Vänsterpopulism\r\nav vilken art det vara månde, fru Schymans eller\r\nherr Carlssons, kan bara ge oss mer av nedgång och\r\nmer av arbetslöshet.</pre><pre>(Applåder)</pre><pre>Anf. 5  Socialminister BENGT\r\nWESTERBERG (fp):</pre><pre>Fru talman! Regeringens välfärdspolitik attackeras\r\ni dag med samma frenesi från två helt olika håll.</pre><pre>''Ni rustar ned. Det blir sämre för varje dag'', säger\r\nen del. ''Välfärdsstaten har tjänat ut, men ni slår\r\nbara vakt om det som är'', säger andra.</pre><pre>Bägge grupperna har fel. Vi rustar inte ned och vi\r\nslår inte bara vakt om det som är. Välfärdsbygget\r\när i grunden gott. Stammen är väl ägnad att möta\r\nockså framtidens behov. Den har vi inga som helst\r\nplaner på att riva.</pre><pre>Men visst finns det behov av en omfattande ''ROT-\r\nverksamhet'', dvs. av reparationer, ombyggnader\r\noch tillbyggnader. Det är det som vi i dag håller på\r\nmed. Resultatet skall bli ett välfärdsbygge som\r\nbåde ger högre standard och är mer robust.</pre><pre>Det är viktigt att slå vakt om en väl fungerande\r\noffentlig sektor. Men det innebär inte att allt skall\r\nbli vid det gamla. Det vore i själva verket ett hot\r\nmot välfärdsbygget. En omfattande ''ROT-\r\nverksamhet'' är nödvändig för att trygga det för\r\nframtiden.</pre><pre>Socialförsäkringar som ger inkomsttrygghet är ett\r\nsjälvklart inslag i en liberal välfärdspolitik. Men när\r\nreglerna utformas måste vi ta hänsyn till att\r\nmänniskor reagerar på de signaler som skickas ut.\r\nAlltför ofta har Socialdemokraterna blundat för\r\ndet.</pre><pre>Utvecklingen i arbetsskadeförsäkringen är ett\r\nbelysande exempel på svagheten i det bygge som\r\nSocialdemokraterna efterlämnade. I ett skede\r\ngodkändes nästan allt som arbetsskador, och som\r\nen följd av det ökade arbetsskadorna. Vid\r\nregeringsskiftet 1991 uppvisade den här\r\nförsäkringen ett ackumulerat underskott på 19\r\nmiljarder kronor. Det ökade med en halv miljard\r\nkronor i månaden. Skulle ingenting ha förändrats\r\nskulle underskottet enligt Riksförsäkringsverket ha\r\nökat till långt över 100 miljarder kronor vid\r\nsekelskiftet.</pre><pre>Samtidigt talade mycket för att\r\narbetsskadeförsäkringen verkade hämmande på\r\nrehabiliteringen av personer som hade anmält\r\narbetsskador. Kombinationen av astronomiska\r\nkostnader och försämrade möjligheter att få\r\nmänniskor tillbaka till arbetslivet gjorde\r\narbetsskadeförsäkringen till ett skolexempel på\r\nkonstruktionsfel i det socialdemokratiska\r\nvälfärdsbygget.</pre><pre>Nu har en rad åtgärder vidtagits för att förhindra\r\nden för välfärden och statsfinanserna katastrofala\r\nutvecklingen. På nästan varje punkt har\r\nSocialdemokraterna sagt nej. Men utan denna\r\n''ombyggnad'' skulle arbetsskadeförsäkringen\r\neffektivt ha underminerat välfärdsbygget och tjänat\r\nsom argument för dem som hävdar att\r\nvälfärdsstaten är en koloss som inget förmår\r\nförutom att öda samhällets resurser.</pre><pre>Inte bara socialförsäkringarna reformeras i dag\r\nutan också andra välfärdstjänster, inte minst de\r\nsom kommunerna är ansvariga för.</pre><pre>Erfarenheterna visar att det finns stora möjligheter\r\natt öka effektiviteten i den kommunala\r\nverksamheten. Flera jämförande studier pekar på\r\natt det inte finns något entydigt samband mellan\r\ninsatta resurser och uppnådda resultat. Det spelar\r\nstor roll hur resurserna används.</pre><pre>Vårdgarantin, som för ett tiotal diagnosgrupper\r\ngaranterar behandling inom tre månader, är ett\r\nexempel. Den har tack vare bättre organisation\r\nkunnat genomföras samtidigt som de totala\r\nresurserna till sjukvården faktiskt har minskat.\r\nBarnomsorgen är ett annat exempel. Flera\r\nundersökningar har visat att kvaliteten inte alls står\r\ni direkt proportion till resursinsatsen.</pre><pre>Varför blir reaktionerna trots det ibland så\r\nnegativa? En förklaring är att förändringsprocesser\r\noundvikligen framkallar kritik från de berörda.\r\nAlla omstruktureringar innebär ett ifrågasättande\r\nav tidigare organisation och gamla rutiner. Många\r\nvill helt enkelt inte tänka om. Flera ledande\r\nsocialdemokrater tillhör den kategorin. De\r\ninstämmer naturligtvis gärna i kritikerkören, men\r\nsällar sig därigenom också till välfärdsstatens\r\ndödgrävare.</pre><pre>Men det finns, fru talman, också en annan\r\nförklaring som ibland kan vara riktig, nämligen att\r\nminskande resursramar på sina håll inte längre -- i\r\nvarje fall inte kortsiktigt -- kan mötas med\r\neffektivisering, utan leder till direkta försämringar.\r\nSådana kan innebära att man når ned till en\r\nstandard som inte är acceptabel. I sådana\r\nsituationer avvisar vi liberaler inte en höjning av\r\nkommunalskatten. Det kan i vissa lägen vara den\r\nenda utvägen.</pre><pre>Men varken kommunalskattehöjningar eller bättre\r\ntider kommer att lösa kommunernas problem.\r\nUtmaningen är att det under 1990-talet finns ett\r\nväxande gap mellan behov och resurser. Vid\r\noförändrad kommunalskatt, oförändrad\r\nproduktivitet och oförändrade statsbidrag uppgår\r\ndet gapet bara på grund av demografiska\r\nförändringar enligt Kommunförbundets kalkyler\r\ntill flera kronor i kommunalskatt i slutet av detta\r\nårtionde. Alla inser att det gapet huvudsakligen\r\nmåste täppas till genom ökad effektivitet.</pre><pre>Fru talman! På få områden är behovet av en tredje\r\nkraft i politiken så stort som på det\r\nvälfärdspolitiska. Det är i regel bara liberala\r\nkommunpolitiker som får ta på sig uppgiften att\r\nbåde vara pådrivande i förnyelseprocessen och\r\nsätta klackarna i backen när det går så långt att\r\nviktiga värden hotas.</pre><pre>Parallellt med rationaliseringar och\r\nomstruktureringar i socialförsäkringar och\r\nkommuner har de gångna åren i högsta grad varit\r\nen period av tillbyggnad, en reformperiod. Låt mig\r\nbara nämna några exempel:</pre><pre>-Vårdgarantin har jag redan nämnt.</pre><pre>-Husläkarsystemet är på väg att genomföras.\r\nPolitiskt förekommer på visst håll, också här i\r\nkammaren, litet gny. Men patienterna är i regel\r\nmycket nöjda.</pre><pre>-ÄDEL-reformen har fullföljts. Som alla stora\r\nreformer har den varit ifrågasatt av många, också\r\nhär i kammaren. Men utvärderingen pekar så här\r\nlångt på att det har gått smidigare och bättre än vad\r\nt.o.m. optimisterna vågade tro. Gruppbostäder och\r\nålderdomshem byggs nu ut i snabb takt.</pre><pre>-Barnomsorgsgarantin är beslutad här i riksdagen\r\noch gäller från nästa årsskifte. Då blir kommunerna\r\nskyldiga att se till att det finns barnomsorg för de\r\nföräldrar som vill ha sådan.</pre><pre>-Skolpengen har införts och öppnat möjligheter\r\nbåde för ökad valfrihet och för nya fristående\r\nskolor.</pre><pre>-På handikappområdet har flera viktiga reformer\r\ngenomförts, inte minst den nya lagen om stöd och\r\nservice till funktionshindrade.</pre><pre>-Barnen har fått en egen ombudsman och snart\r\nkommer förslag om att även de handikappade skall\r\nfå det.</pre><pre>Det finns förvisso mycket kvar att göra, men den\r\nökade valfriheten innebär att det nu, Ingvar\r\nCarlsson, inte bara är överklassen som har\r\nmöjlighet att välja sin egen doktor eller skola för\r\nsina barn, utan att alla har det. Som ofta när mindre\r\nprivilegierade tillskansar sig samma rättigheter som\r\ntidigare bara överklassen har haft är det motiverat\r\natt tala om en revolution, i detta fall en\r\nvalfrihetsrevolution.</pre><pre>Ekonomer i långa banor rasar nu mot\r\nvälfärdsstaten. Bl.a. Industriens utredningsinstitut,\r\nSNS, och senast den statlige utredaren professor\r\nLars Vinell har pläderat för radikala\r\nskattesänkningar och en nedrustning av\r\nvälfärdsstaten. Men deras påståenden att den\r\nekonomiska krisen beror på välfärdsstaten är svagt\r\nunderbyggda.</pre><pre>Att den dramatiska ökningen av\r\nbudgetunderskottet under senare år har andra\r\nförklaringar framgår mycket klart av finansplanen\r\noch den preliminära nationalbudgeten. Av den\r\nförsämring av det finansiella sparandet på 235\r\nmiljarder kronor som har skett sedan 1990 beror\r\nungefär tre fjärdedelar på lågkonjunkturen,\r\nfinanskrisen och arbetslösheten.\r\nTansfereringssystemen -- exklusive\r\narbetslöshetsåtgärderna -- har faktiskt tack vare de\r\ngenomförda förändringarna lämnat ett positivt\r\nbidrag till balansen med 16 miljarder kronor!</pre><pre>Men man kan naturligtvis fråga sig: Har\r\nvälfärdsstaten kanske tidigare bidragit till att bl.a.\r\nminska människors lust att arbeta och därmed\r\nhämmat den ekonomiska tillväxten?</pre><pre>I en färsk forskarrapport där erfarenheter från flera\r\nnordeuropeiska länder redovisas, ''Welfare and\r\nWork Incentives'', har de svenska forskarna,\r\nprofessorerna Anders Klevmarken och Björn\r\nGustafsson, gjort en genomgång av tillgänglig\r\nforskning om den svenska välfärdsstatens\r\nincitamentseffekter. De konstaterar att\r\nforskningen inte kunnat påvisa några starka\r\neffekter av välfärdsstaten på den ekonomiska\r\nutvecklingen i stort. Studier av vissa delar av\r\nvälfärdspolitiken har visat på både positiva och\r\nnegativa effekter. Till de positiva hör den svenska\r\nfamiljepolitiken, som har ökat arbetsutbudet, till\r\nde negativa den svenska sjukförsäkringen. Den\r\nsenare har vi nu ändrat så att sjukfrånvaron har\r\nminskat dramatiskt.</pre><pre>Bokens huvudredaktör, engelsmannen professor\r\nA.B. Atkinson, summerar i sin avslutande\r\nkommentar: ''En nedmontering av välfärdsstaten i\r\nsyfte att undanröja de negativa incitament den kan\r\nrymma skulle ge osäkra vinster i form av bättre\r\nekonomiska resultat till priset av att välfärdsstatens\r\nuppenbara fördelningspolitiska fördelar skulle gå\r\nförlorade.''</pre><pre>Fru talman! Det samhälle vi lever i brukar kallas\r\npostindustriellt eller tjänstesamhälle. Sådana kan\r\nse ganska olika ut. I en studie där man jämför bl.a.\r\nSverige och USA konstaterar den danske\r\nvälfärdsforskaren Gösta Esping-Andersen att\r\nSveriges postindustrialism till skillnad från USA:s\r\njust ligger i det välfärdspolitiska bygget. Det är inte\r\nen skörd av slumpen utan av ett medvetet val.</pre><pre>Genom en stor offentlig sektor och höga skatter har\r\nvi i Sverige påverkat inriktningen av vår\r\nkonsumtion. Vi satsar mer resurser än i andra\r\nländer på framför allt barnomsorg,\r\nhandikappomsorg och äldreomsorg. Det har, fru\r\ntalman, enligt min mening gjort Sverige till ett\r\nbättre land för de svaga och utstötta, till ett tryggare\r\nland för de flesta och till ett mer anständigt land att\r\nleva i för alla.</pre><pre>(Applåder)</pre><pre>Anf. 6  Miljöminister OLOF JOHANSSON\r\n(c):</pre><pre>Fru talman! Uthållig utveckling förutsätter både\r\nekonomisk och ekologisk balans: att rätta mun\r\nefter matsäcken, att hindra fortsatt skuldsättning,\r\natt börja betala tillbaka på skulden vare sig det\r\ngäller miljöeller statsskulden. Motsatsen är att leva\r\nav framtiden, dvs. en ohållbar utveckling.</pre><pre>Jag tror att några av de saker som regeringen har\r\ngjort förtjänar att repeteras. Regeringen har steg\r\nför steg lagt fram förslag som syftar till att bringa\r\nreda i statens finanser. Det har handlat om att\r\nunderlätta för tillskapandet av jobb, främja\r\nföretagandet, förbättra utbildningen, bygga ut\r\njärnvägar och vägar -- helt enkelt lägga grunden till\r\nhållbar tillväxt, för nya jobb och god miljö.</pre><pre>Regeringen har satsat på att underlätta för\r\nsmåföretag genom rättvisare beskattning,\r\nåterinförd kvittningsrätt och förenklingar i\r\nbyråkratin. Det ville även Göran Persson en kort\r\nstund. Sedan motades han effektivt tillbaka till det\r\nklassiska LO-receptet med mer av gammal\r\nmedicin: höjd kapital- och aktieskatt -- detta trots\r\natt patienten lever i en ny tid med andra villkor för\r\natt skapa hållbar tillväxt, där inte ens det kapital\r\nsom vi har arbetat ihop själva i Sverige stannar till\r\nvilket pris som helst. Det är i löntagarnas intresse\r\natt vi har lönsamma företag med utvecklingskraft\r\noch tillväxt och att vi förmår att arbeta med\r\nframtidstro och inte dra på oss stora skulder för\r\nkommande generationer.</pre><pre>Regeringen satsar på investeringar i järnvägar och\r\nvägar över hela landet, ca 100 miljarder kronor\r\nunder tio år. Nu vill Socialdemokraterna öka\r\nsådana satsningar. Annat var det våren 1991 när\r\nCenterns förslag om satsningar på 10 miljarder\r\nröstades ned.</pre><pre>Regeringens tuffa åtgärder har varit nödvändiga,\r\neftersom utgångsläget i ekonomin hösten 1991 var\r\nlångt sämre än Socialdemokraterna då ville\r\nerkänna och kan erkänna nu. Allan Larsson\r\nutpekade vändpunkten i ekonomin under\r\nvalrörelsen 1991 för säkerhets skull. Nu först kan\r\nden skönjas -- färre konkurser, färre varsel,\r\nframtidstro bland företagen och framgångar i\r\nexportindustrin. Det handlar inte enbart om\r\ndeprecieringens effekter.</pre><pre>OECD:s ekonomiska rapport visar att det återstår\r\nmycket att göra innan balans i svensk ekonomi kan\r\nåterskapas. Rapporten bekräftar också att 80-talets\r\nsocialdemokratiskt ledda ekonomiska politik\r\nlyckades med konststycket att maximalt feltajma\r\nbåde valutaavreglering och skattereform. Sviterna\r\nefter detta får vi lida av nu.</pre><pre>Uppgörelsen om framtidens pensioner kommer att\r\nvara viktig för att skapa balans i ekonomin. Den ger\r\noss ett system som håller över tiden, som främjar\r\nbåde arbete och sparande. Pensionsuppgörelsen\r\ninnebär också höjd grundpension. Det är ett\r\ngammalt centerkrav från folkomröstningen i slutet\r\nav 50-talet. Steg för steg får de med den lägsta\r\npensionen en höjning, betalad bl.a. av dem som\r\ntjänar mest. Vård av barn liksom värnplikt ger\r\npensionspoäng.</pre><pre>Den breda uppslutningen bakom uppgörelsen\r\nskapar trygghet inför framtiden både för\r\npensionärer och för samhällsekonomin. Jag hoppas\r\natt alla partier som tagit samhällsansvar i\r\nuppgörelsen står pall för särintressenas anlopp med\r\nSAF i spetsen. Det senaste från oppositionsledaren\r\när annars att regeringsmakten förfaller. Ingvar\r\nCarlsson höjer rösten när argumenten är svaga.\r\nHans parti tappar minnet. Den ivrigt försvarade\r\nmomssänkningen är borta. Minns Ingvar Carlsson\r\noch hans partivänner retoriken framför\r\ndemonstranterna?</pre><pre>Ingvar Carlsson har t.ex. bekräftat att\r\negenavgifterna till socialförsäkringarna blir\r\ndesamma med en socialdemokratisk regering.\r\nDessutom har socialdemokratin numera accepterat\r\natt det är nödvändigt att förändra ersättningsnivån\r\ni arbetslöshetsförsäkringen. Ersättningen i\r\nföräldraförsäkringen måste sänkas. Rättvisa och\r\nvalfrihet skall enligt socialdemokratisk modell\r\nfortfarande tillkomma bara vissa barn -- därför\r\ninget vårdnadsbidrag i Socialdemokraternas\r\nSverige. Det är alltid någon fast position. Att\r\nbehandla alla lika är ingenting som\r\nSocialdemokraterna tycker är viktigt för rättvisan.</pre><pre>Om något är i sönderfall så är det alltså\r\nSocialdemokraternas ekonomisk politik. Har den\r\nändrats så mycket under de senaste månaderna, hur\r\nmycket kan den då inte ändras på de sju månader\r\nsom återstår till valet, för att inte tala om perioden\r\ndärefter! Det är en erfarenhet som vi gjort vid\r\ntidigare tillfällen när Socialdemokraterna talat på\r\nett sätt i opposition och på annat i verkligheten med\r\nregeringsmaktens ansvar.</pre><pre>Ingvar Carlsson har också förespråkat att\r\nstatsministern borde göra sig av med mig, eftersom\r\njag tydligen samtidigt har både för mycket och för\r\nlitet inflytande över miljöpolitiken. Det är\r\nnågonting jag kan stå ut med.</pre><pre>Bakgrunden till irritationen är att regeringen har\r\nhanterat arvet efter den socialdemokratiska\r\nregeringen, den helt bakvända beslutsordningen\r\nvad gäller en fast förbindelse över Öresund, på ett\r\nrättssäkert sätt och med respekt för gällande\r\nmiljölagstiftning.</pre><pre>Det förutsatte aldrig Ingvar Carlsson. Det gjorde\r\nhan inte när han övertalade dåvarande\r\npartiordföranden för den danska socialdemokratin,\r\nSvend Auken, att bygga en bro där sundet är som\r\nbredast i stället för en tunnel där sundet är som\r\nsmalast och inte heller när hanteringen mot Ingvar\r\nCarlssons egen miljöminister Birgitta Dahls vilja\r\nresulterade i avtal först och miljön sedan. Och det\r\nförutsätter han inte ens nu när miljölagarna har\r\nvisat att det projekt som fanns i avtalet inte håller\r\nmåttet.</pre><pre>I socialdemokratins Sverige är det viktigare med en\r\ngräddfil för egna prestigeprojekt än med\r\nÖstersjöns miljö. Jag kan citera ur handlingar från\r\nförhandlingarna om Öresundsbron, om Ingvar\r\nCarlsson vill. Jag skall återkomma till detta i min\r\nförsta replik. Hanteringen var för övrigt lika\r\nfelaktig när det gäller bl.a. det som en gång kallades\r\nför Dennispaketet. Detta har Centern nu\r\nmedverkat till att lösa upp genom att se till att\r\nStockholmsregionens medborgare får chansen att\r\npåverka om det skall bli någon Österled och\r\nVästerled. Vi säger nej till betongmonument över\r\nStockholms grönområden. Vi säger ja till en\r\nnationalstadspark i Stockholm. Jag noterar att det\r\ni flera av de ursprungliga ''Dennispartierna'' nu höjs\r\nröster mot dessa leder -- sent skall syndarna vakna!</pre><pre>För ett år sedan konstaterade jag här i kammaren\r\natt Sveriges förhandlingar med EG/EU om\r\nvillkoren för ett svenskt medlemskap på områden\r\nsåsom regional uteckling samt miljö och\r\njordbrukspolitik kommer att vara avgörande för\r\nhur svenska folket ställer sig i en kommande\r\nfolkomröstning. Områdena miljö, hälsa och\r\nsäkerhet är nu färdigförhandlade, och det blev ett\r\nhyggligt resultat.</pre><pre>När det gäller regionalpolitiken och\r\njordbrukspolitiken kommer allvarliga signaler från\r\nBryssel. Bortser den europeiska unionen från vår\r\nsärart med EU-mått mätt i form av extremt\r\nglesboende, långa avstånd och hårt klimat, så\r\nbortser EU från svenska folket. Jordbruk och\r\nregionalt stöd avgör i hög grad hur stort Sveriges\r\nnettobidrag till EU kommer att bli. Från Centerns\r\nsida kommer vi inte att acceptera vilket\r\nförhandlingsresultat som helst.</pre><pre>EU:s inställning så här långt är närmast att likna vid\r\nden gamla idén om att ''alla måste flytta söderut''.\r\nDet är för övrigt en uppfattning som\r\nsocialdemokraterna har dammat av under\r\nriksdagens allmänna motionstid. ''Ökad rörlighet''\r\när budet för arbetsmarknadspolitiken. Därvidlag är\r\nkanske EU som det numera heter ''ett socialistiskt\r\nprojekt''. Vi som inte har glömt det som socialister\r\nkallade för ''den glädjande folkomflyttningen'' på\r\n60-talet och oförmågan att i tid inse överhettningen\r\ni storstadsregionerna under 80-talet ser gammal s-\r\npolitik gå igen. Vad som krävdes då och vad som\r\nbehövs nu är en politik för utveckling i hela Sverige,\r\nför löntagare och företagare, för kvinnor och män,\r\nför barn och äldre.</pre><pre>(Applåder)</pre><pre>Anf. 7  Statsrådet ALF SVENSSON:</pre><pre>Fru talman! Gudrun Schyman talade här om ett\r\nfamiljefundamentalistiskt parti. Ja, det stämmer i\r\nden meningen att den öppna generösa familjen är\r\nsamhällets fundament. Det tycker också länderna\r\nvärlden över och inte minst u-länderna. Därför har\r\nvi för närvarande, 1994, familjernas år, och det är\r\nFN som har utlyst detta.</pre><pre>Om vi som är samlade här tror att vi klarar av de\r\nmånga problem som radas upp från talarstolen\r\ngenom att enbart fatta politiska beslut, då tar vi\r\nalldeles miste. Jag är för min personliga del helt\r\növertygad om -- och här företräder jag ett parti som\r\när mycket sammansvetsat -- att om vi vill ha den\r\nvälfärd som vi ordar om förankrad och byggd i\r\nsamhället, klarar vi oss aldrig utan de små\r\nfungerande gemenskaperna, de mest naturliga små\r\ngemenskaperna. Och det är de öppna generösa\r\nfamiljemiljöerna. Tro gärna någonting annat! Men\r\ndet gör inte jag.</pre><pre>Fru talman! Bertil Jonsson, den nye LO-\r\nordföranden, deltog i förra veckan i\r\nradioprogrammet Studio 1. Där berörde han\r\narbetslösheten och välfärdssamhället. På tal om\r\nden här regeringens tid sade han bl.a.: ''Den\r\nborgerliga regeringen, de har ju rivit ner\r\nallting -- -- --.'' Vidare säger han: ''Man har rivit ner\r\nhela huset, hela välfärdshuset är nerrivet och nu\r\nmåste det byggas upp igen.''</pre><pre>Nog märks det att valrörelsen har börjat. Hela\r\nvälfärdshuset skulle nu vara nedrivet. Hela? Alltså:\r\nNu får inga pensionärer pension. Alla dagis är\r\nstängda. Inga socialbidrag eller hyresbidrag betalas\r\nut. Skolorna får föräldrarna sköta själva. Alla\r\nbibliotek och sjukhus har tydligen lagts ner.</pre><pre>Fru talman! Jag tror att dessa överdrifter -- för att\r\ninte säga osanningar -- skadar tilltron till politiken.\r\nDessutom skrämmer man naturligtvis många äldre,\r\nmånga medborgare. Finns det en del som tror att\r\ndet är så här eländigt? Jag vill inte tro att\r\nsocialdemokraterna tror sig om att kunna skrämma\r\nväljarna under valrörelsen. Välfärdssamhället är\r\nviktigt, och nog har välfärdshuset fått sig en och\r\nannan törn. Det finns besparingar som kanske är\r\nokloka och som kunde ha gjorts annorlunda, det\r\ntycker jag att man skall tillstå. Men det finns också\r\nsystemfel som vi måste göra någonting åt, och det\r\när i stort sett alla granskare av välfärdsbygget\r\növerens om.</pre><pre>Jag tycker faktiskt att vi alla ödmjukt inför svenska\r\nfolket skulle våga tillstå att under 20 år\r\nmisshushållades det med svensk ekonomi. Det\r\nfelbedömdes och överkonsumerades i 20 år. Nu\r\ngörs tappra ansträngningar från oppositionen -- inte\r\nminst här i dag -- att försöka få folk att tro att\r\nnedskärningar och indragningar är den poltik som\r\nden nuvarande regeringen önskar över allt på\r\ndenna jord och att allt elände började i oktober\r\n1991. Ni vet ju, Invar Carlsson och andra, att ni, om\r\nni hade fått fortsätta att regera efter valet 1991,\r\nhade drabbats av 20 års försummelser, ni också. Ett\r\ntag förfäktade ni expansion för att vi skulle ta oss\r\nur krisen. Nu har vändpunkten, som sagt, kommit\r\ni partiet, så nu förfäktar ni besparingar.</pre><pre>Ingvar Carlssons tal var inriktat på att framställa\r\nregeringen som gynnare av rika och plågare av\r\nfattiga. Skrevs detta tal innan socialdemokraterna\r\ngick in för att sänka arbetslöshetsersättningen från\r\n90 % till 80 %? Minns inte Ingvar Carlsson att han\r\noch socialdemokraterna ville ha sjukförsäkringen\r\nför de långtidssjuka på 70 % i stället för två\r\nkarensdagar? Ingvar Carlsson påstår att skatten\r\nskall sänkas med 700 kr på vanliga inkomster. Ja,\r\ndet socialdemokratiska förslaget innebär 2 kr om\r\ndagen. Men om räntan på grund av\r\nsocialdemokraternas politik går upp med 1\r\nprocentenhet, ökar bostadskostnaderna för en\r\nfamilj som har 500 000 kr i lån med ca 3 500 kr om\r\nåret eller ca 300 kr per månad. Samtidigt kan vi ju\r\nkonstatera att räntan under de senaste åren med\r\nden nuvarande regeringens politik sjunkit med 4\r\nprocentenheter. Det innebär för samma familj att\r\ndess boendekostnad sänks med mer än 1 000 kr per\r\nmånad.</pre><pre>Fru talman! Jag ansluter mig helt till synsätten att\r\ndet behövs ett radikalt ROT-program för\r\nvälfärdshuset, renovering, ombyggnad och\r\ntillbyggnad. Men det kostar pengar och det krävs\r\nen god ekonomi. Konjunkturuppgången har dröjt\r\nlängre än vad många ekonomer trodde, det vet vi.\r\nHushållen har först fått genomföra en privat\r\nskuldsanering. Det märktes först i USA, och nu\r\nsyns det i Sverige. Och i dag arbetar staten med sin\r\nskuldsanering. Man har att åtgärda 20 års\r\nmisshushållning. Den offentliga skuldsaneringen\r\nmåste fortsätta, annars kommer välfärdshuset att\r\nvittra sönder.</pre><pre>Vi vet allihop att investeringsviljan måste öka i\r\nföretagen. Det är ju vägen för att få fram det som\r\nvi kallar för riktiga jobb. Då fordras det förstås att\r\nmänniskor är villiga att satsa pengar på företag.\r\nPresenterade beräkningar visar att åtminstone 200\r\nmiljarder måste fram i form av nytt riskvilligt\r\nkapital under de närmaste åren. Det tror jag inte\r\nman kan få fram om aktieinvesteringar beskattas\r\nhögre än pengar på bankboken.\r\nSocialdemokraterna har gjort ett väldigt nummer\r\nav att regeringen vill ta bort dubbelbeskattning på\r\naktier. Ja, det är vad socialdemokraterna i Norge\r\nhar beslutat sig för. I Norge har man avskaffat\r\ndubbelbeskattning på aktier -- för övrigt också i de\r\nflesta övriga europeiska länder -- därför att\r\nföretagen måste komma i gång.</pre><pre>Om det varit så, att arbetslösheten hade trängts\r\nundan bara genom ord och uttalanden, då hade den\r\nvarit avklarad för länge sedan. Men om vi låter\r\närligheten få en chans vet vi att politiker inte kan\r\noch inte skall bygga industrier. Vi skall skapa goda\r\nförutsättningar för näringslivet. Vi vet dessutom att\r\nefter 1950 har antalet jobb totalt inte ökat i\r\nnäringslivet. Hela sysselsättningstillväxten har ägt\r\nrum inom den offentliga sektorn. Jag undrar\r\nfaktiskt om inte t.o.m. Socialdemokraterna så\r\nsakteliga börjat acceptera påståendet att det finns\r\nett samband mellan höga offentliga utgifter och låg\r\ntillväxt. Det är därför mer än förvånande att\r\nSocialdemokraternas recept är det gamla vanliga:\r\nhöj skatterna och sätt krokben för det riskvilliga\r\nkapitalet.</pre><pre>För att bedriva fördelningspolitik och\r\nfolkhemspolitik måste man ha något att betala\r\nvälfärdsbygget med. Då måste jag säga att\r\nSocialdemokraternas ekonomiska motion\r\nverkligen inte är något ROT-program för\r\nekonomin. Man får hålla med Norrköpings\r\nTidningar som i slutet av januari skrev: Vad\r\nSocialdemokraterna presenterar är sifferlekar och\r\nluftpastejer, plus återfall i skattefrossa.</pre><pre>Med andra ord; Socialdemokraterna marscherar\r\nvidare på den s.k. tredje vägen, vilket tydligtvis är\r\nskattehöjarvägen. Hela tiden återkommer talet om\r\nhöjd marginalskatt. De nya skatteintäkterna skulle\r\nanvändas till ''svaga'' grupper. Men alla vet att detta\r\ninte skulle göra någon större skillnad för de sämst\r\nställda.</pre><pre>Socialdemokraterna föreslår en höjning av\r\nstatsskatten med 5 %. Det skulle ge ca 9 miljarder,\r\nom arbetsviljan inte alls påverkas av\r\nskattehöjningen förstås. Det kan jämföras med\r\nbåde det ena och det andra, exempelvis med att\r\nunderskottet i arbetsmarknadsfonden under slutet\r\nav 1993 växte med ca 3 miljarder varje månad.</pre><pre>Fru talman! Vad skulle hända med räntan som jag\r\ntidigare var inne på? Att köra i gång\r\nskattekarusellen en gång till är inte, tror jag, att\r\nbära varandras bördor. Jag är övertygad om att det\r\när att lämna över bördorna till nästa generation.</pre><pre>(Applåder)</pre><pre>Anf. 8  INGVAR CARLSSON (s):</pre><pre>Fru talman! Under Tage Erlanders aktiva tid som\r\nstatsminister anklagades han då och då av vissa\r\nkrafter för att vara alltför undfallande mot\r\nSovjetunionen. I stort sett samma krafter påstår nu\r\natt han skulle ha konspirerat och samarbetat med\r\nNATO. Båda påståendena är helt och i grunden\r\nfelaktiga.</pre><pre>Det var sorgligt att se den största borgerliga\r\ntidningens löpsedlar över hela Sverige i går anklaga\r\nTage Erlander för att ha varit lögnare. Tage\r\nErlander ledde Sverige under 24 år som Sveriges\r\nstatsminister under mycket svåra tider, under det\r\nkalla krigets allra kallaste perioder. Han lotsade\r\nmed stor skicklighet och stort ansvar Sverige\r\nigenom de svåra åren.</pre><pre>En kommission har nu granskat denna period. Av\r\ndessa mängder av svåra beslut har framförts två\r\nanmärkningar. Jag skulle kunna kommentera dem,\r\nmen jag konstaterar i stället att kommissionen\r\nsäger att det var en framgångsrik, skicklig och\r\nansvarsfull politik.</pre><pre>Tage Erlander gjorde vårt land stora tjänster. Jag är\r\nstolt över Tage Erlander och hans politiska gärning.\r\nJag känner efter gårdagen ett stort behov av att\r\nsäga detta i Sveriges riksdag, vars medlem han var\r\nunder så många år.</pre><pre>(Applåder)</pre><pre>Till en annan statsminister, Carl Bildt: Jag läste i\r\nSvenska Dagbladet att Carl Bildt ständigt håller ett\r\nöga på den amerikanska nyhetskanalen CNN för att\r\nhålla sig informerad om utvecklingen i världen. Det\r\när en utmärkt kanal. Men det kanske inte skulle\r\nskada om Carl Bildt stängde av den någon gång då\r\noch då för att helt ägna sig åt vårt eget land och åt\r\nhur de svenska medborgarna har det ute i våra\r\nbostadsområden just nu. Då skulle han inte kalla\r\ndet som jag sade här om gamla och sjuka för\r\nvänsterpopulism. Då skulle han inte kunna påstå\r\natt det har gått bättre än väntat. Så sade\r\nstatsministern faktiskt, att det har gått bättre än\r\nväntat. Vad hade han väntat sig? Vi har ett\r\ngigantiskt budgetunderskott och en skenande\r\nstatsskuld. Vi har 600 000 arbetslösa, Carl Bildt. Är\r\ninte det resultatet av en depressionsspiral, så vet\r\ninte jag vad en depressionsspiral är.</pre><pre>Att det var dessa förväntningar Carl Bildt hade\r\ntalade han inte om i 1991 års valrörelse. Men på en\r\npunkt gav faktiskt Carl Bildt klara besked; det\r\nskulle bli lägre hyror. Med en moderatledd regering\r\nskulle det bli billigare att bo. Hur tror Carl Bildt att\r\nde människor känner sig som i dag drabbas av\r\nvräkningar, exekutiva auktioner och\r\nbostadsrättskonkurser?</pre><pre>Moderaterna har ju alltid lovat att göra det möjligt\r\nför alla att äga sin bostad. Men nu tvingas i stället\r\nett stigande antal människor att lämna sina hus och\r\nhem. Det verkar uppriktigt sagt inte som om\r\nregeringen kan särskilt mycket om bostadspolitik.\r\nNi bryr er inte om effekterna över huvud taget. Det\r\nligger någon sorts märklig symbolik i att ni inte ens\r\nhar en bostadsminister längre.</pre><pre>Vi socialdemokrater har nu föreslagit att man akut\r\nskjuter upp indragningen av de tre miljarderna och\r\natt de, när vi sedan tar ut dem, bör läggas ut på hela\r\nfastighetsbeståndet. Det skulle faktiskt ge många\r\nfamiljer en chans att bo kvar.</pre><pre>Carl Bildt sade att politiker måste tala sanning och\r\natt han själv alltid gör det. Förstår Carl Bildt hur\r\nde människor känner sig som i 1991 års valrörelse\r\nutlovades sänkta hyror med en moderatledd\r\nregering? Var det sanning, Carl Bildt?</pre><pre>Sedan vill jag säga några ord om den ekonomiska\r\npolitiken. Det är nästan litet skrämmande att alla\r\nregeringsföreträdare här förvånar sig över att vi\r\nföreslog en typ av åtgärder när vi var på väg ner i\r\nkonjunkturen och att vi föreslår en annan typ av\r\nåtgärder när vi internationellt är på väg upp i\r\nkonjunkturen. Har ni ingenting lärt er? Förstår ni\r\ningenting av modern ekonomisk politik? Undra på\r\natt vi har 600 000 arbetslösa och att vi får dessa\r\nmärkliga förslag. Det är det mest skrämmande jag\r\nhar upplevt här i dag. Jag förstår att det går som det\r\ngår i Sverige.</pre><pre>Alf Svensson säger att med en socialdemokratisk\r\npolitik skulle räntan bli högre. En sak, Alf\r\nSvensson, kan jag lova: Vi kommer aldrig att slå ert\r\nresultat med 500 % ränta. Det är världshistoria för\r\nSverige och för alla länder i världen. Dit når vi\r\naldrig, kan jag försäkra.</pre><pre>Till Carl Bildt: Vi föreslår en kraftig skattesänkning\r\nför att sätta fart på företagens investeringar. Vi vill\r\natt företagen skall få göra direktavskrivningar som\r\nsänker skatten med 5 miljarder kronor under nästa\r\nbudgetår och med 7 miljarder kronor under 1995.\r\nVi vill alltså sänka bolagsskatten med 5 miljarder\r\n1995. Regeringen, däremot, höjer skatten för\r\nföretagen med 2 miljarder i förhållande till\r\nskattereformen. Vi bedriver en företagsvänlig\r\npolitik. Vi vill ha färre konkurser. Vi vill ha fler nya\r\nföretag. Ni har inte klarat ert eget hemområde. Ni\r\nhar misslyckats med att bedriva en företagsvänlig\r\npolitik.</pre><pre>(Applåder)</pre><pre>Anf. 9  IAN WACHTMEISTER (nyd):</pre><pre>Fru talman! Jag tycker att den s.k. Erlanderaffären\r\när väldigt typisk. Förmodligen var det mycket\r\nenkelt. Erlander gjorde någonting som var väldigt\r\nklokt, riktigt och realistiskt. Det var inte felet utan\r\nblånekandet efteråt, den politiska lögnen och den\r\nenorma förljugenheten då man försökte sopa igen\r\nspåren och dölja det hela. Detta tror jag går hand i\r\nhand med politikerföraktet.</pre><pre>Jag har i skriftlig form ställt frågor till\r\nutrikesministern om STASI, den östtyska hemliga\r\npolisen, om vilka politiker, vilka\r\nsamhällsdebattörer, vilka fackpampar och andra\r\nsom på något sätt var inblandade. Det fanns ett\r\nstort register, sades det. Jag kommer att fortsätta\r\ndet jobbet sedan jag har avslutat detta.</pre><pre>Det var bra att Jarl Hjalmarson fick rätt, sade Carl\r\nBildt, även om han skulle dö först. Det finns 200\r\nrättshaverister i Sverige, som vi kanske skulle ge\r\nrätt. Varför är det bara i löjliga diktaturer som man\r\nbeviljar amnesti när diktatorn har födelsedag eller\r\nnågot annat? Skulle inte vårt land såsom en levande\r\nmänsklig demokrati kunna säga någon gång till\r\ndessa människor, som har kämpat för sina liv och\r\nlidit av de förorättelser som de tycker att de har\r\nråkat ut för: Förlåt så mycket. Vi missbrukade vår\r\nmakt. Vi, staten, var för formella. Vi respekterar\r\ndin kamp för vad du anser vara rätt. Därför får du\r\nen ursäkt och en ersättning.</pre><pre>Sedan skulle vi lägga ner de 200 fallen, och Sverige\r\nblev ett anständigare land.</pre><pre>Carl Bildt talade om ljuspunkter och framtidstro.\r\nOckså jag tillhör dem som har en mycket stor\r\nframtidstro, men jag ser kanske inte lika många\r\nljuspunkter. Jag har inte heller anledning att söka\r\nefter dem på samma sätt, eftersom jag tillhör\r\noppositionen. Men är ljuspunkterna politikernas\r\nförtjänst, vare sig nu eller tidigare? Nej, det vi nu\r\nser är ett resultat av den internationella\r\nkonjunkturen. Jag tycker att man skall tacka de\r\nsvenska företagarna, som har varit väldigt duktiga.\r\nMan skall tacka de svenska jobbarna, och man skall\r\ntacka det totala haveriet för regeringens\r\nvalutapolitik, vilket inträffade under svarta\r\nnovember 1992.</pre><pre>Åter till jobben. Det har talats om arbetena. Ju mer\r\npengar man häller över Börje Hörnlund, desto\r\nbättre blir det för folket i arbetslösheten. Så låter\r\ndet. Men det är klart att det inte blir så. Vår industri\r\nhar krymp. Det har inte industrin i andra OECD-\r\nländer gjort, utan det är unikt för Sverige. Vi skulle\r\nbehöva 500 000 jobb till, och vi skulle behöva ta\r\nbort 500 000 jobb från den alltför uppblåsta\r\noffentliga sektorn. Det behövs alltså en miljon\r\nriktiga jobb. Vad krävs för det? Jo, investeringar,\r\nlönsamma företag och ett klimat som drar hit\r\nverksamheter. Det roliga är att detta inte är\r\nomöjligt. I Sverige är 8 % av befolkningen\r\nföretagare. I Danmark är motsvarande andel 15 %.</pre><pre>Ingvar Carlsson nämnde direktavskrivningar,\r\nnuvärdesavskrivningar och annat. Ja, jag håller\r\nmed honom. Även Ingvar Carlsson har rätt ibland,\r\nsom jag tidigare sade. Det är riktiga åtgärder för att\r\nfå i gång investeringarna. Varför är investeringarna\r\nså viktiga? Jo, annars blir maskinkapaciteten en\r\ntrång sektion. Maskinerna orkar inte, när\r\nkonjunkturen plötsligt går upp. Då slår vi huvudet\r\ni taket på maskinerna, och lika många människor\r\nförblir arbetslösa i alla fall.</pre><pre>Varför flyttar industrin utomlands? Ja, inte därför\r\natt industriledarna är idioter eller därför att de är\r\notrogna, utan därför att de är väldigt rationella och\r\ninser att företagen hela tiden måste konkurrera. Nu\r\ngäller att få industrin att flytta hit. Det var jag inne\r\npå tidigare, när jag talade om Janne Carlzon.</pre><pre>Det bästa som kan hända Sverige är att vi gör saker\r\nså att man börjar tala om Sverige utomlands på ett\r\nannat sätt. I internationella magasin skall man\r\nskriva: Varför vill alla investera i Sverige? Man\r\nskall beskriva folkhemmet, som klarade\r\nhjärntvätten och blev Europas piggaste och\r\nfräschaste land, ett framtidsland där electronic\r\nhighways korsar världens vackraste landskap.</pre><pre>Så tror jag att man kan få i gång någonting. Och det\r\ngår! Jag har berört vad som behövs av politikerna\r\noch folket i allmänhet. Jag har också nämnt\r\nbankerna. Facket då? Ja, facket är en stor makt.\r\nGivetvis måste facket flytta på sig. Arbetsrätten\r\ninnebär inte någon rätt till arbete utan är ett\r\nprivilegium. Arbetsrätten ger vissa jobb och\r\nhindrar andra att få jobb. Framför allt stoppar den\r\ndet som nu borde ske: att jobben kommer i gång.\r\nFråga företagarna! Vad vore en lösning? Jo, att alla\r\nföretag med maximalt 25 anställda får befrielse från\r\narbetslagarna. Sedan får vi se hur det går. Då sägs\r\ndet: Det blir så svårt och företagarna trixar så\r\nmycket. Men det gör de inte alls. Jag tror att det\r\nskulle gå väldigt bra.</pre><pre>Om alternativet är att hälla pengar över Hörnlund;\r\nvad är det för vits med det? Han kunde inte ens\r\ngöra av med de pengar som han fick för detta år. Nu\r\nskall han få ännu mer för nästa år. AMS blir någon\r\nsorts Uppblåsbara Barbara, som man håller på med\r\noch subventionerar. Men man kommer ingenstans.</pre><pre>Det har talats om att räntan gick ner. Varför gick\r\nden ner politiskt? Vi var med och lugnade ner läget\r\nfrån april, maj och juni förra året. Observera detta!\r\nVems budskap stämmer OECD-rapporten med om\r\ninte Ny demokratis? Jag bara undrar om vi någon\r\ngång kunde få litet erkänsla. Vi har ju faktiskt tänkt\r\nrätt i väldigt många fall. Måste man dö först? Hej\r\ndå!</pre><pre>(Applåder)</pre><pre>Anf. 10  GUDRUN SCHYMAN (v):</pre><pre>Fru talman! Jag vill gärna ta upp diskussionen om\r\nden vänsterpopulism som Carl Bildt anklagade\r\nbåde Ingvar Carlsson och mig för att bedriva. Det\r\när ett mycket märkligt synsätt. Jag kan förstå att vi\r\ninte är överens om tagen och att vi talar för olika\r\ngrupper och intressen. Talar man för ett jämlikt och\r\nsolidariskt samhälle, tycker man att det är ganska\r\nnaturligt att ta de pengar som finns och använda\r\ndem på ett sådant sätt att de kommer så många\r\nmänniskor som möjligt till godo, på ett bra sätt\r\ndessutom. Det är ju detta det handlar om.</pre><pre>Vänsterpartiets budgetförslag innebär att vi höjer\r\na-kasseersättningen till 90 %, att vi höjer\r\npensionstillskottet för de sämst ställda\r\npensionärerna och att vi höjer ersättningsnivån för\r\nlångtidssjukskrivna från 70 % till 80 %. Vi rör inte\r\nersättningsnivån i föräldraförsäkringen. Dessa fyra\r\nfrågor har vi valt ut såsom de absolut viktigaste att\r\ngöra något åt. Det gör vi av rättviseskäl, av\r\njämlikhetsskäl och av solidaritetsskäl. Vi höjer\r\nskatten för höginkomsttagare för att bekosta dessa\r\nåtgärder. Vi höjer skatten på förmögenheter, och vi\r\nsäger nej till sänkta skatter på aktieutdelningar.\r\nDet är rimligt och riktigt, om man står för de\r\nvärderingar som slår vakt om jämlikhet, solidaritet\r\noch rättvisa.</pre><pre>Det är ingenting konstigt med det, Carl Bildt. Det\r\när inget populistiskt. Vår budget går ihop. Vi har\r\nfinansierat våra förslag. Vi tycker att de är rimliga.\r\nTjänar man över 200 000 kr om året, kan man\r\nbetala mer skatt än om man tjänar mindre än\r\n200 000 kr om året. Tjänar man över 250 000 kr om\r\nåret, kan man betala ännu mera skatt. Det är inget\r\nkonstigt och inget populistiskt. Det är bara en åsikt\r\nom vad som är rätt och fel och vad som är rättvist.</pre><pre>Jag vill ställa en fråga om pensionerna. Olof\r\nJohansson hoppades att de andra partierna skulle\r\nstå pall för särintressenas upplopp. Med detta\r\nmåste han mena stora delar av\r\nfackföreningsrörelsen, hela TCO, stora delar av\r\nkvinnorörelsen och många av de\r\nkvinnoorganisationer som finns utanför\r\npartipolitiken. Jag tycker nog att det är väl\r\nprovocerande, Olof Johansson, att kalla detta för\r\nsärintressenas upplopp.</pre><pre></pre><pre>Men jag skulle också gärna vilja fråga Ingvar\r\nCarlsson hur han ser på frågan om\r\npensionsuppgörelsen. Är det rimligt att ett av de\r\nstörsta politiska välfärdsbesluten skall fattas i\r\nriksdagen utan att människor har haft möjlighet att\r\nsätta sig in i förslaget och säga vad de tycker, utan\r\nnågon remissomgång och utan det förfaringssätt\r\nsom varit brukligt tidigare, där också de fackliga\r\norganisationerna har fått vara med i diskussionen?\r\nSå har det inte varit den här gången.</pre><pre>Är det rimligt att man skall mangla fram ett sådant\r\nförslag före valet, så att det inte skall få vara med i\r\nvalrörelsen? Vi vet dessutom att det är ett förslag\r\nsom med sin konstruktion med egenavgifter inte är\r\nförmånligt för låginkomsttagare över huvud taget?\r\nVi vet också att principen om livstidsinkomst\r\nmissgynnar framför allt kvinnor. Den missgynnar\r\ndem som gör avbrott i arbetslivet. En sådan\r\nkonstruktion bygger på en arbetsmarknad som vi\r\ninte kommer att ha framöver, varken för kvinnor\r\neller för män.</pre><pre>Jag skulle gärna vilja få en kommentar till varför\r\nman smusslar med detta förslag och till varför det\r\när så bråttom med att få igenom det.</pre><pre>Så till Bengt Westerbergs diskussion om hur det ser\r\nut i kommunerna. Det kan väl inte vara så att Bengt\r\nWesterberg som partiledare aldrig är ute i\r\nkommunerna och ser hur det ser ut där? Det måste\r\nväl vara märkbart också för en socialminister att det\r\ni dag pågår en segregation i kommunerna runt om\r\ni Sverige, framför allt i storstäderna, som ett\r\nresultat av den ekonomiska politik som regeringen\r\nför och de beslut om skolpengar,\r\nbarnomsorgspengar, privatisering och bolagisering\r\nsom går som en löpeld över Sverige. Det innebär\r\nfaktiskt att det blir mycket olika beroende på hur\r\ntjock plånboken är och vilka möjligheter man har\r\natt flytta sina barn från det ena dagiset till det\r\nandra, från den ena skolan till den andra osv., att\r\nbussa till områden där barnen inte har problem och\r\ndär det finns kompetenta lärare. I sådana områden\r\nkan man klara sig på den skolpeng som finns.</pre><pre>Resultatet blir särskilda förortsområden där nivån\r\nsjunker långt under vad som är acceptabelt i fråga\r\nom barnomsorgen, skolorna, fritiden och\r\nkulturutbudet. Det är en segregation och en\r\nåtergång till ett ojämlikt samhälle.</pre><pre>Slutligen, Carl Bildt: Vad gäller min syn på\r\nriksdagsarbetet vill jag säga att jag tycker att det är\r\ndet viktigaste uppdrag som man kan ha. Jag menar\r\natt det ingår i en riksdagsledamots och inte minst i\r\nen partiledares arbete att också vara utanför detta\r\nhus, att åka runt och möta människor och prata\r\nmed människor. Jag gör det mycket, och jag vet att\r\nockså Carl Bildt gör det -- vi krockar ibland med\r\nvarandra. Vi borde alla gå ut på detta sätt. Men jag\r\ntycker också att det vore befriande om vi fick\r\ndebatter i denna kammare som var mera spontana\r\noch duelliknande, inte så förutsägbara och\r\nintetsägande.</pre><pre>Jag tror att denna uppfattning delas av många här i\r\nriksdagen, inklusive fru talmannen. Vi måste få det\r\natt bli mer livaktigt. Skälet härtill är att det är\r\nviktigt med politik. För mig är politiken den\r\nviktigaste uppgiften, och min viktigaste uppgift just\r\nnu är att se till att vi får bort den borgerliga\r\nregeringen och får en ny majoritet här i riksdagen\r\nefter nästa val.</pre><pre>(Applåder)</pre><pre>Anf. 11  Statsminister CARL BILDT (m):</pre><pre>Fru talman! Det var väl i och för sig glädjande att\r\nGudrun Schyman gjorde ett försök att korrigera det\r\nintryck som hon gjorde i TV häromdagen. Visst\r\nbehöver vi mera livaktiga debatter. Jag vill nu inte\r\npåstå att Gudrun Schymans bidrag till att göra dem\r\nmer oförutsägbara var speciellt imponerande. Vad\r\nhon skall säga i dessa debatter är tämligen\r\nförutsägbart.</pre><pre>Så några synpunkter till Ingvar Carlsson på de få\r\nminuter som står till förfogande. Först något om\r\nsäkerhetspolitiken och det kalla krigets kallaste\r\ndecennier. Jag delar liksom också Ingvar Carlsson\r\nden bedömning som\r\nNeutralitetspolitikskommissionen har kommit\r\nfram till, att de åtgärder som vidtogs genomfördes\r\ni nationens intresse och av nödvändighet, under en\r\nperiod då riskerna var större än vad vi i dag ibland\r\nkanske har klart för oss.</pre><pre>Det var en politik som under denna långa period,\r\nmellan 1949 och 1969, till de allra största delarna\r\nfördes i nationellt samförstånd. Det gällde för\r\nhuvudinriktningen av utrikespolitiken och av\r\nförsvarspolitiken, med undantag för den också\r\ninom socialdemokratin uppslitande debatten om\r\natomvapnen. Det gällde också för inriktningen av\r\nförsvarspolitiken under senare delen av 1960-talet.</pre><pre>Undantaget under denna långa period var\r\negentligen Hjalmarsonaffären 1959. Den mycket\r\ntillspetsade motsättning om vilken det har skrivits\r\nböcker, doktorsavhandlingar och annat handlade\r\njust om huruvida det var möjligt för Sverige att i\r\nfred förbereda militär samverkan med västalliansen\r\nNATO eller inte. Erlander sade mycket tydligt i en\r\nav kamrarna i det dåvarande riksdagshuset att det\r\ninte var så, medan Hjalmarson menade att det var\r\nnödvändigt. Nu vet vi hur det var. Tage Erlander\r\nhade själv på goda grunder tagit ansvar för åtgärder\r\nsom gick långt längre än de som Hjalmarson hade\r\nförordat, och den beskrivning som han gav riksdag,\r\nomvärld och allmänhet var medvetet felaktig.</pre><pre>Detta var ett avsteg som påverkar en i övrigt -- det\r\nhåller jag med Ingvar Carlsson om -- positiv bild av\r\ndenna långa epok. Vi vet också att detta avsteg\r\nsedan blev ett mönster som då och då återkom i\r\nsocialdemokratisk inrikes utrikespolitik. Låt oss\r\nalla av detta lära för framtiden om vikten av\r\nöppenhet, ärlighet och raka besked också i den\r\nkänsliga hanteringen av nationens utrikes- och\r\nsäkerhetspolitik!</pre><pre>Så till debatten om vänsterpopulismen. Vad består\r\ndenna av? Blotta det faktum att Ingvar Carlsson får\r\nett så starkt stöd i nästan alla sakfrågor från Gudrun\r\nSchyman visar att han är ute i de\r\nvänsterpopulistiska jaktmarkerna. Det är ju där\r\nsom hon finner sitt levebröd.</pre><pre>Låt mig vara mera konkret om vad jag menar att\r\nvänsterpopulism är: Det är att med våldsam retorik\r\ngå till angrepp mot förslag som man innerst inne vet\r\när nödvändigt då det handlar om att återupprätta\r\nSveriges styrka. Det mesta konkreta exemplet på\r\nett vänsterpopulistiskt agerande av värsta slag är\r\nsjälvfallet uppträdandet här det gäller a-\r\nkasseersättningen. Minns retoriken! Minns orden!\r\nNi sade att detta var det som stod allra högst upp\r\npå den lista som socialdemokraterna skulle ta sig\r\nan, om de skulle vinna valet. Minns de närmast\r\nhatiska formuleringarna, hur det sades i denna\r\nkammare att socialdemokratin aldrig kunde\r\nacceptera detta! Orden är Ingela Thaléns, och\r\nIngela Thalén är inte vem som helst.</pre><pre>Jag kommer ihåg hur jag sade: Jag är beredd att slå\r\nvad om hur mycket pengar som helst att ni kommer\r\natt acceptera det, eftersom det är en nödvändig och\r\nriktig åtgärd när det gäller att sanera Sverige.</pre><pre>Så kommer den tysta, tysta reträtten. Ni anordnade\r\ninga presskonferenser om att ni skulle acceptera\r\nden sänkta nivån på ersättningen från a-kassan.\r\nMan hade inte låtit LO bussa hit 30 000 människor,\r\noch det hölls inga hetsande tal av Ingvar Carlsson.\r\nDet var den tysta, försmädliga reträtten.</pre><pre>Sådan är vänsterpopulismen. Man går ut och lovar,\r\nhojtar och skriker, och sedan konfronteras man\r\nmed verkligheten, och då blir reträtten tyst men\r\nsnöplig. Ni kommer också att få göra en sådan till,\r\nnämligen när det gäller företagens\r\nkapitalförsörjning. Ingvar Carlsson talar om\r\ntillfälliga skattesänkningar men de skattehöjningar\r\nsom ni vill göra blir permanenta, framför allt när\r\ndet gäller kapitalförsörjningen.</pre><pre>Dubbelbeskattningen på riskkapitalet i företagen\r\när en dubbelbeskattning på framtidens möjligheter\r\ntill jobb. Den är avskaffad i nästan alla andra\r\nländer, t.ex. i Norge och i Finland, därför att den\r\nbromsar småföretag, investeringar och jobb. Ni\r\nkan hetsa om att detta är pengar till de rika, men\r\ndet är pengar till framtiden som det handlar om.\r\nVarje ansvarsfull regering vet att dessa åtgärder\r\nmåste vidtas. Efter era vänsterpopulistiska\r\nutflykter i denna fråga kommer åter den tysta,\r\ntysta, tysta reträtten. Lär av era egna snöpliga\r\nmisstag!</pre><pre>(Applåder)</pre><pre>Anf. 12  Socialminister BENGT\r\nWESTERBERG (fp):</pre><pre>Fru talman! Låt mig börja med husläkarna som\r\nIngvar Carlsson berörde i sitt huvudanförande.\r\nHan hävdade att detta var en dyr, byråkratisk och\r\ndålig reform för alla. Detta är naturligtvis inte sant.</pre><pre>Innebörden av husläkarreformen är att alla\r\nsvenskar nu för första gången själva får välja sin\r\negen läkare. Folkpartiet har under lång tid varit\r\npådrivande för att få den här reformen. Vi gladde\r\noss mycket när vi tillsammans med\r\nSocialdemokraterna fick gehör för att genomföra\r\nett försök här i Stockholm för ett antal år sedan, i\r\nmitten på 1980-talet. Detta försök har noga\r\nutvärderats innan vi har gått vidare med reformen.</pre><pre>Det har visat att alla de förväntningar vi hade om\r\nett positivt utfall har slagit in. Patienterna är nöjda.\r\nPersonalen är mycket nöjd. Det har inte blivit\r\ndyrare. Vi har lyckats bygga upp ett system där man\r\ntar hand om många av problemen i första\r\nfrontlinjen. På det sättet kan man avlasta senare led\r\ni sjukvården. Socialdemokraterna medverkade till\r\ndetta. I Landstingsförbundet ställde de sig bakom\r\nden här tanken.</pre><pre>Men nu, när regeringen realiserar detta över hela\r\nriket, börjar Socialdemokraterna backa. Detta är\r\nfullständigt oförklarligt. Men, som jag sade i mitt\r\nanförande tidigare, detta är en reform där politiker\r\nibland ställer sig upp och säger att det är fel på\r\ndetta. Men patienterna uppskattar reformen. Det\r\när det yttersta skälet till att vi tycker att det är så\r\nangeläget att genomföra den.</pre><pre>Gudrun Schyman tog upp pensionerna. Låt mig\r\nbara kommentera en aspekt på pensionerna.\r\nGudrun Schyman antydde att det nuvarande\r\nsystemet skulle vara mer fördelaktigt för kvinnor än\r\ndet nya systemet. Just denna aspekt har noga\r\nutretts av pensionsarbetsgruppen. Ann-Charlotte\r\nStåhlberg som har gjort dessa utredningar för\r\ngruppens räkning skrev en artikel i Svenska\r\nDagbladet häromdagen där hon kommenterade\r\njust den fråga som Gudrun Schyman tar upp.</pre><pre>Hon konstaterar där att ''i individernas\r\ninkomstutveckling fram till i dag finns ingenting\r\nsom tyder på att 15-årsregeln skulle gynna\r\nkvinnorna som grupp mer än männen. I stället är\r\ndet männen som haft mest glädje av 15-årsregeln.''\r\nHon fortsätter: ''I stället har arbetare och lägre\r\ntjänstemän fått betala mer för sina pensioner än\r\nmedelinkomsttagarna. Kvinnliga affärsbiträden,\r\nvårdbiträden och liknande är som grupp minst\r\ngynnande av alla i ATP. Bland dessa finns nämligen\r\nde som både arbetar i många år och har en svag\r\nlöneutveckling över tiden. För varje krona de\r\nbetalar till ATP får de med 15- och 30-årsreglerna\r\ntillbaka mindre än någon annan grupp.''</pre><pre>Detta är ett av skälen till varför denna\r\npensionsreform är viktig. Den skall skapa rättvisa\r\nför precis de grupper som jag nu har nämnt. Det\r\nborde rimligen också ligga i Gudrun Schymans\r\nintresse att skapa rättvisa för dessa grupper.</pre><pre>Sedan är det naturligtvis fullständigt groteskt att\r\npåstå att vi smusslar med pensionsreformen. Det\r\nfinns få frågor som har utretts under så lång tid.\r\nDen har varit föremål för remissbehandling,\r\ndiskussion och debatt. Det har verkligen inte varit\r\nfråga om något smussel.</pre><pre>Fru talman! Låt mig till sist kommentera\r\narbetslöshetsfrågan. Gudrun Schyman säger att sex\r\ntimmars arbetsdag skulle vara lösningen på\r\nproblemen. Jag har verkligen ingenting emot\r\ntanken på ett mer flexibelt arbetsliv och en mer\r\nflexibel arbetstid, men det finns inget stöd för att\r\ntro att en generell arbetstidsförkortning skulle\r\nskapa fler jobb. Det har prövats på sina håll, t.ex.\r\ni Belgien. Där konstaterade man att det, när man\r\ngår ner i arbetstid och försöker behålla lönerna,\r\nmest leder till ökad produktivitet och få nya jobb.</pre><pre>Jag förmodar att Gudrun Schyman inte är beredd\r\natt förespråka att man skall gå ner i arbetstid och\r\nsänka sin lön så att den totala lönesumman räcker\r\ntill fler. Gudrun Schyman tänker sig att man skall\r\njobba mindre och få lika mycket betalt. På något\r\noutgrundligt sätt skall det ändå uppstå en massa\r\njobb i samhället. Det finns inget stöd för detta.</pre><pre>Ingvar Carlsson ställde frågan om vi ingenting\r\nvisste om modern ekonomisk teori eller modern\r\nekonomisk politik. Jag skall erkänna att jag ofta\r\nställde mig den frågan när Ingvar Carlsson var\r\nstatsminister i slutet på 80-talet och vi hade en\r\növerhettning i ekonomin. Då var det fullständigt\r\nomöjligt att få gehör för att vi borde strama åt\r\nekonomin. Därför sitter vi nu med en lång rad\r\nproblem i svensk ekonomi. De beror på de\r\nstabiliseringspolitiska misstag som begicks under\r\ndessa år.</pre><pre>I den ekonomiska teori som vi baserar vår politik\r\npå spelar de mindre företagen en mycket avgörande\r\nroll. Av det Ingvar Carlsson och Göran Persson har\r\nsagt vid tidigare tillfällen har jag förstått att även\r\nSocialdemokraterna numera förstår att det är i de\r\nsmå företagen som de nya jobben måste komma.</pre><pre>Men när vi ser tillbaka på Socialdemokraternas\r\nekonomiska politik under flera årtionden kan vi se\r\natt ni inte har varit framgångsrika när det har gällt\r\natt skapa ett gott klimat för de mindre företagen.\r\nDe stora företagen har ofta sina rötter tillbaka i\r\nsekelskiftet och däromkring. Vi har inte fyllt på\r\nmed nya företag som har fått växa sig starka och\r\nkunnat erbjuda människor jobb. Det är detta vi\r\nmåste åstadkomma nu. Då lyssnar vi inte bara på\r\nlöntagarorganisationerna, även om vi lyssnar på\r\ndem också, utan på dem som har praktisk\r\nerfarenhet av företagsamhet och som företräder\r\nföretagarna. Sedan försöker vi forma en politik där\r\nvi också tar hänsyn till de krav som de ställer.</pre><pre>Jag reser mycket i motsats till vad Gudrun Schyman\r\ntror och träffar många småföretagare. Från många\r\nhåll i landet kan jag vittna om att företagarna i dag\r\ntycker att vi har lyckats i föresatsen att skaffa ett\r\nbättre företagarklimat i Sverige. Jag är övertygad\r\nom att det också kommer att avsätta resultat i form\r\nav fler jobb under 1990-talet.</pre><pre>(Applåder)</pre><pre>Anf. 13  Miljöminister OLOF JOHANSSON\r\n(c):</pre><pre>Fru talman! För att spara tid vill jag hänvisa till vad\r\nBengt Westerberg har sagt här i svaret till Gudrun\r\nSchyman. Det som jag syftade på i första hand var\r\ndet grundskott som kan riktas mot systemet om det\r\ninte fungerar i samspel med arbetsmarknadens\r\navtal. Höjda löner är en viktig förutsättning för att\r\nman skall kunna betala höjda egenavgifter, som är\r\nen följd av systemet.</pre><pre>Sedan borde Gudrun Schyman ställa upp för att det\r\när allra viktigast att värna om dem som har det allra\r\nsämst i det svenska samhället. Det handlar om höjd\r\ngrundpension för de människor som arbetat på\r\nolika poster i vårt samhälle under lång tid men\r\naldrig riktigt fått del av det moderna samhällets\r\npensionssystem och som bara har folkpension eller\r\nlåg ATP. Även Gudrun Schyman borde kunna anse\r\ndetta vara en rättvisereform. Sedan kan man alltid\r\ndiskutera detaljer i en kompromiss.</pre><pre>Bengt Westerberg kommenterade också\r\nkonjukturdiskussionen. Socialdemokraterna har\r\ninte mycket att hänvisa till på 80-talet när det gäller\r\nstabiliseringspolitik. Dessutom bortser Ingvar\r\nCarlsson ifrån hushållens skuldsanering. Den har\r\npågått under lång tid. Vi har fått en högre sparkvot.\r\nDet betyder inte att generella efterfrågestimulanser\r\ni alla lägen är effektiva och leder till de resultat man\r\navser. Har man dessutom ett stort hål i statskassan\r\nkan det vara kontraproduktivt, dvs. medverka till\r\nhöjda räntor.</pre><pre>Ingvar Carlsson har ändrat sig om ersättningen i a-\r\nkassan, och det är bra. Därför skall man naturligtvis\r\ninte väsnas om utvecklingens riktning. Det borde ju\r\nvara viktigt att lära sig något för framtiden. Man\r\nskall inte hetsa människor på gator och torg och\r\nbibringa dem en uppfattning som inte stämmer med\r\nen hård verklighet. Jag skulle naturligtvis uppskatta\r\nom Ingvar Carlsson riktade en liten ursäkt till Börje\r\nHörnlund som han ansåg borde avgå. Han var ju\r\nden mest förtappade människan i det här landet.\r\nSanningen är ju att vi tar ansvar även för framtiden\r\ngenom denna ganska tuffa åtgärd.</pre><pre>Låt mig därefter säga något om brofrågan. Jag\r\nlovade att återkomma till den. Jag har i min hand\r\nett dokument med rubriken Minnesanteckningar\r\nfrån Öresundsbromöte i Köpenhamn den 11\r\njanuari 1991. Då medverkade bl.a. dåvarande\r\nkommunikationsministern Georg Andersson och\r\nden danska motsvarigheten Kaj Ikast. Kaj Ikast\r\nhälsade de svenska gästerna välkomna till\r\nKöpenhamn. Så inleds det hela.</pre><pre>På slutet tas en diskussion upp under\r\ndagordningspunkten ''Tillåtlighetsprövningen''.\r\nDet är den som vi har hanterat under de gångna\r\nmånaderna. Låt mig citera vad dessa\r\nminnesanteckningar innehåller på denna punkt:\r\n''Georg Andersson redovisade den svenska\r\nproceduren för tillåtlighetsprövning och den modell\r\nsom den svenska sidan fastnat för. Den innebär att\r\nvår målsättning är att få tillstånd ett hyfsat\r\ndetaljerat avtal, i vilket ett förbehåll finns att\r\nförbindelsen skall prövas mot en miljölag, NRL,\r\nvilket kan påverka utformningen av förbindelsen,\r\nsåledes ej etableringen''. Det står ''således ej\r\netableringen'', Ingvar Carlsson!</pre><pre>Detta är alltså det intryck som den\r\nsocialdemokratiska regeringens representant\r\nförmedlade till den danska regeringen vid denna\r\ntidpunkt. Det var detta som han underlät att säga i\r\nklartext i avtalet och underlät att säga här i\r\nriksdagen. Man talade aldrig om de dolda\r\navsikterna med avtalet, dvs. att bron skulle byggas\r\noavsett miljökonsekvenser. Det var inte en\r\ntillståndsfråga -- det var bara en fråga som man\r\nskulle putsa litet i kanten på.</pre><pre>Detta, Ingvar Carlsson, är en socialdemokratisk\r\nskandal! Ett svenskt statsråd aviserar ett lagbrott på\r\nhemmaplan i förhandlingar med ett annat land. Det\r\nvar verkligen regeringsmaktens förfall. Det är inte\r\nvi som står för den.</pre><pre>(Applåder)</pre><pre>Anf. 14  Statsrådet ALF SVENSSON (kds):</pre><pre>Fru talman! Jag hade tänkt att använda dessa\r\nminuter till att kommentera attackerna på\r\nvårdnadsbidraget. Om någon tror att jag blir\r\npsykad av dessa attacker tror han eller hon alldeles\r\nfel. Jag känner snarast en stolthet över att vi\r\näntligen efter 20--30 år lyckats komma därhän att\r\ndet skrivs propositionstexter i den fråga som\r\nåtskilliga ute i Svea rikes bygder har pläderat för.\r\nDet är inte heller särskilt svårt att möta LO-folk\r\noch socialdemokrater som gärna vill ha\r\nvårdnadsbidraget. De finns kanske inte alltid i\r\nstorstaden, men ofta ute i glesbygden.</pre><pre>Ingvar Carlsson talar om att jag behövde ha\r\nvårdnadsbidraget för att få tillhöra de överlevande\r\npå arken. Om jag skall vara kitslig kan jag säga att\r\njag hellre vill vara i arken än på den.</pre><pre>Jag tror att många föräldrar behöver\r\nvårdnadsbidraget för att klara den flod av problem\r\nsom de möter när de själva vill ta hand om sina egna\r\nbarn och ge dem omsorg i något längre tid än ett år.\r\nJag tror att de kan, om man nu skall använda den\r\nbilden, uppleva vårdnadsbidraget som något av en\r\nark.</pre><pre>Många motståndare till familjerna försöker hela\r\ntiden göra gällande att vårdnadsbidraget är ett\r\nväldigt slag mot jämställdheten. Det är naturligtvis\r\natt vända kikaren bakochfram. Att vi inte lyckats få\r\nlika lön för lika arbete -- lika lön mellan män och\r\nkvinnor ute i företagen -- är en skandal. Men för\r\nden skull kan man inte säga att vi måste förbjuda\r\nvårdnadsbidraget.</pre><pre>Det handlar inte i första hand om 2 000 kr eller\r\n4 000 kr. Det är en väldig fixering vid dessa belopp.\r\nDet handlar om föräldrars rätt att själva bestämma\r\nom var och hur de egna barnen skall få sin omsorg\r\noch om deras rätt att få behålla sitt föräldraansvar.\r\nDet finns redan i dag massor av föräldrar som utan\r\nnågon som helst ersättning väljer att ha kortare\r\neller längre tid i arbete i hemmet. Vi skall väl ändå\r\ninte påstå att de inte har rätt till det?</pre><pre>Nu får den gruppen en något större valfrihet.\r\nAndra kan våga säga: Kanske är inte maximal\r\nfrånvaro från de små barnens vardag det mest\r\nutvecklande för mig.</pre><pre>Kanske får också allt fler pappor smak på att under\r\nett halvår eller rent av ett år efter pappamånaden\r\nglömma bort det traditionella karriärsamhället.\r\nDet tror jag i så fall att hela Sverige, också\r\nnäringsliv och politik, kommer att tjäna på. Det är\r\nändå barnens värde och inte lönens storlek som är\r\ndet viktiga.</pre><pre>Det sägs också i dag att reformen är dyr och onödig.\r\nDet sägs och skrivs ofta. Skulle det vara dyrt att\r\nstödja föräldrars ansvar och att satsa ca 2 miljarder\r\npå de 25 % av förskolebarnen som inte har del i den\r\noffentliga barnomsorgen? Är det dyrt? Övriga\r\n75 % får 50 miljarder.</pre><pre>Det sägs att reformen är onödig. Skulle det vara\r\nonödigt att skapa rättvisa? Skulle det vara onödigt\r\natt lyssna på dem som inte hör till den sociala\r\ningenjörskonstens jetset?</pre><pre>Vi har beslutat att satsa 100 miljarder på broar och\r\nvägar. I Ingvar Carlssons skuggbudget satsas det,\r\nom jag minns rätt, ytterligare på åtskilligt --\r\nexempelvis 14 miljarder på broar och vägar och den\r\ntypen av infrastruktur. Jag tycker att det är bra att\r\ndet satsas 100 miljarder på broar och vägar. Vi skall\r\nsatsa flera miljarder på stridsvagnar. Jag tror att\r\nockså det är nödvändigt. Men så kommer vi till\r\nbarnen. Vi vill skapa rättvisa mellan familjer som\r\nhar barn mellan ett och tre år. Då är det onödigt att\r\nsatsa. Då är två miljarder för dyrt. De skall läggas\r\ntill alla andra satsningar som görs i t.ex.\r\nskuggbudgetar.</pre><pre>Det finns de som jämt och ständigt försöker göra\r\ngällande att folk inte vill ha vårdnadsbidraget. Jag\r\nundrar om det finns någon reform som undersökts\r\nså mycket av SIFO och andra gallupinstitut som just\r\nvårdnadsbidraget. Jag nöjer mig med att tala om de\r\ntvå senaste SIFO-undersökningarna. Mellan 60 och\r\n70 % av kvinnorna i barnafödande åldrar ville att\r\nvårdnadsbidrag skulle införas. Mellan 20 och 30 %\r\nvar emot. Så blir det när föräldrarna tillfrågas.</pre><pre>Nu säger naturligtvis någon genast att man inte\r\nskall tro på dessa undersökningar. Då får vi säga det\r\nom alla de andra SIFO-undersökningar som någon\r\nav politikerna här i kammaren vid något tillfälle har\r\ntytt sig till.</pre><pre>Fru talman! När jag talar om barn och\r\nvälfärdsbygge vill jag också ha sagt att det\r\nnaturligtvis är viktigt att inte bara fixera sig vid\r\nvårdnadsbidraget. Vi talar om etik. Vi talar om\r\nnormer. Jag skulle faktiskt gärna vilja tala om\r\nbarnafrid. I det sammanhanget, fru talman, är det\r\nnaturligtvis positivt att vi nu förväntar oss och\r\nfordrar att det skall bli slut på den vedervärdiga\r\nbarnporren. Det är dags. Det tror jag att vi alla är\r\növerens om.</pre><pre>(Applåder)</pre><pre>Anf. 15  INGVAR CARLSSON (s):</pre><pre>Fru talman! Det är verkligen fantastiskt att uppleva\r\nAlf Svensson. Hans första inlägg var ett brandtal\r\nför att vi måste skära ned på alla tänkbara och\r\nviktiga områden. Hans andra inlägg var ett brandtal\r\nför att vi nu måste statsa på nya reformer. Carl Bildt\r\nkan inte ha det lätt i regeringen med sådana\r\nstatsråd.</pre><pre>Regeringspartierna har ganska gott om tid i\r\ndebatten. Jag ställde en enda fråga till\r\nstatsministern, nämligen hur han tror att människor\r\nsom fick löften om sänkta hyror känner sig efter de\r\nchockhöjningar som gjorts. Hade det inte funnits\r\nanledning att svara på den frågan i stället för att\r\ngöra dessa våldsamma angrepp på\r\nsocialdemokratin?</pre><pre>Bengt Westerberg talar om att socialdemokratin\r\ninte stramade åt under 80-talet. Vi tog över ett\r\nbudgetunderskott på 14 %, Bengt Westerberg, och\r\nvi raderade ut det budgetunderskottet. Jag tog\r\nt.o.m. en regeringskris på att strama åt. Carl Bildt\r\nsade att man inte hjälper en regering på fallrepet.\r\nDet är skillnaden. Vi ställde upp när Sverige var i\r\nekonomisk kris under Carl Bildt.</pre><pre>Nästan hela Carl Bildts inlägg var en anklagelse om\r\nvänsterpopulism. Beviset för vänsterpopulismen\r\nvar att Gudrun Schyman ibland håller med mig.\r\nMed den definitionen är Carl Bildt en\r\nhögerpopulist, för han får ju nästan alltid stöd av\r\nIan Wachtmeister. Det var en ganska farlig\r\nbumerang som Bildt gav sig in på där.</pre><pre>Så till arbetslöshetsförsäkringen. Varför reagerar\r\nvi? Jo, ni genomför sänkningar av kapitalägarnas\r\nkostnader med 25 miljarder kronor samtidigt som\r\nni säger till de arbetslösa att läget är så allvarligt att\r\nvi från dem måste dra in 4--5 miljarder kronor. Det\r\när utgångspunkten för vår indignation.</pre><pre>Dessutom: Vid varje demonstration utanför\r\nRiksdagshuset har jag sagt att jag icke kan lova att\r\nomedelbart återställa arbetslöshetsförsäkring,\r\ndärför att Sverige rutschar utför -- precis så har jag\r\nsagt, Carl Bildt. Detta har jag också sagt i varenda\r\nintervju jag har gjort med massmedia. Jag har alltså\r\ngjort klart var jag står på den punkten. Var och en\r\nsom har lyssnat på mig vet detta -- och Carl Bildt\r\nborde veta det.</pre><pre>Varför sade jag då detta? Jo, jag visste att vi\r\nrutschade i utförsbacken. Jag sade att vi skulle få en\r\nytterligare ökning av statsskulden, och så blev det --\r\nvi fick en ökning med 270 miljarder kronor. Men\r\njag har också i dag sagt att när vi har fått ordning\r\npå Sveriges ekonomi igen, då står de långtidssjuka\r\nhögst upp på listan, och därefter kommer de\r\narbetslösa. Detta tror jag faktiskt att de tycker är\r\nett bra besked.</pre><pre>Olof Johansson! Jag tycker att det är märkligt att ni\r\nsom driver kampen mot Öresundsbron så hårt inte\r\ntar konsekvenserna när Carl Bildt säger att bron\r\nkommer att byggas. Det är det jag tycker är\r\nmärkligt. Det hade varit det logiska, och regeringen\r\nhade då ombildats och fått gå vidare med tre\r\npartier. Det är för mig parlamentarism. Olof\r\nJohansson har emellertid nu drivit igenom denna\r\nremiss till Vattendomstolen, och jag upplever det\r\nbara som ett stort tricksande.</pre><pre>Så vill jag vända mig till Gudrun Schyman -- jag vill\r\nanvända mina korta minuter till att svara på frågor.\r\nEn bred uppgörelse i pensionsfrågan är bra. Man\r\nfår då kompromissa och ge litet grand. För mig är\r\nen tilläggspension och en fortsatt ATP något så\r\nviktigt att vi har varit beredda att resonera med\r\nregeringspartierna på den punkten. Det är bra om\r\nvi kan komma överens om det.</pre><pre>Till Hjalmarsonaffären och Carl Bildt. Chrusjtjovs\r\nbesök i Sverige utlöste en protest av Hjalmarson.\r\nJag tycker att det var mycket olämpligt av\r\nHjalmarson. Jag är beredd att i fortsättningen, när\r\nvi har mer tid, diskuteta Erlanders kritiserade\r\nuttalande. Jag satt i bänken bredvid Erlander, och\r\njag gör en annan tolkning av kommissionen. Jag är\r\nockså beredd att utveckla detta. Jag anser att\r\nkritiken mot Erlander på den punkten icke håller.</pre><pre>Jag skulle sedan vilja göra ytterligare en\r\nkommentar, riktad till Carl Bildt. Det var ingen bra\r\nhelg för Carl Bildt. På lördagen annonserade\r\nledaren för stödtrupperna sin avgång, och Ny\r\ndemokrati är ju ändå en del av regeringsunderlaget.\r\nPå söndagen kläddes sedan myten om Bildts\r\nutrikespolitiska fingerfärdighet av i en av de största\r\nmorgontidningarna, genom professor Stefan\r\nHedlund. Ministern och chefen för UD:s\r\nskyddsmaktssekretariat, Rolf Lindholm, skrev i\r\nSvenska Dagbladet: Statsministern vill tydligen\r\növerge neutralitetspolitiken. Det är dock osäkert\r\nvad han vill i stället, och innan Sverige ändrar kurs\r\nborde flera frågor ställas och besvaras.</pre><pre>I riksdagens avslutningsdebatt den 17 december\r\nkrävde jag partiledaröverläggningar -- jag säger:\r\npartiledaröverläggningar -- om säkerhetspolitiken.\r\nJag förstår att statsministern fick julhelgen förstörd\r\nav turerna kring Öresundsbron, men Carl Bildt tar\r\nfel om han tror att han kan stoppa undan denna\r\nviktiga fråga. Därför blir min fråga i dag: När blir\r\ndet partiledaröverläggningar om\r\nsäkerhetspolitiken?</pre><pre>Till sist: Det är slående hur regeringen springer\r\nifrån ansvaret och skyller på alla andra. Ni har\r\nansvaret. Ni har ansvar inte bara för era\r\nsärintressen utan för hela Sverige. Ni har var och en\r\nansvar för hela regeringens politik. Bengt\r\nWesterberg har ansvar för vårdnadsbidraget. Olof\r\nJohansson har ansvar för omfördelningen från\r\nsmåfolk till miljonärer. Alf Svensson har ansvar för\r\natt så många äldre vanvårdas i dagens Sverige. Och\r\nframför allt: Carl Bildt har ansvar för att Sverige\r\ninte styrs, inte byggs starkare, utan urholkas i sina\r\ngrundvalar.</pre><pre>(Applåder)</pre><pre>Anf. 16  IAN WACHTMEISTER (nyd):</pre><pre>Fru talman! Jag har kallats allt möjligt i mitt liv.\r\nNyligen kallades jag här för högerpopulist. Det må\r\nså vara. Jag kan i varje fall läsa och tänka, vilket det\r\ninte verkar som om vänsterpopulisterna kan -- till\r\nvänsterpopulisterna räknar jag då Ingvar Carlsson\r\noch Gudrun Schyman. Det finns folk som lyssnar\r\npå den här debatten. Jag undrar om de tycker att\r\ndet är jag som är den där populisten. Det får de\r\navgöra.</pre><pre>Det är egentligen inte värt att bemöta vad Gudrun\r\nSchyman säger, men eftersom ingen vågar bemöta\r\nvad jag säger, får jag väl gå på hennes uttalanden\r\nockså. Det är bara att ta de pengar som finns, säger\r\nfru Schyman, med en otrolig ekonomisk klarsyn.\r\nHon har alltså inte hört någonting. Hon har inte\r\nhört att de pengar som finns är minus en miljon\r\nmiljoner i fru Wibbles stora svarta hål, dvs. den\r\nsvenska statsskulden. Vi går med förlust, räntan\r\ngalopperar, osv.</pre><pre>Gudrun Schyman säger sedan: Beskatta dem som\r\ntjänar över 200 000. Vi har räknat på det. Tar man\r\nalltihop och beskattar dem rakt av, får man ihop\r\n40--50 miljarder kronor. Då behövs en\r\nkommunistisk järnrumpa som glider in -- ni vet en\r\nsådan med medaljer på sidan, så att han nästan får\r\nslagsida -- och konfiskerar alltihop. Det är klart, det\r\när ju trevligt. Resultatet kommer att bli att\r\nproblemet i Sverige inte är invandringen utan\r\nutvandringen. Svenskarna kommer att lämna\r\nlandet. Kvar blir stödstrumpor, Gudrun Schyman,\r\nnorrlänningar och några muslimer, men svenskarna\r\nsticker. Men då hindrar man dem, förstår ni! Eller\r\nhur? Det är ju enkelt! Man stoppar dem. Man\r\nbygger upp en Berlinmur och säger: Ni får inte\r\nsticka! Eller hur? Precis så har man gjort förut.</pre><pre>Så var det! Det gäng som en gång i tiden höll på\r\nmed de grejerna fick beröm här i kammaren. På\r\nden tiden sade folk att dessa var lika goda kålsupare\r\nsom engelsmän, fransmän, amerikanare och andra.\r\nMan tar sig för pannan och överväger allvarligt om\r\nman över huvud taget ens kan tänka på politik i\r\nfortsättningen.</pre><pre>Jag tycker, fru talman, att Ingvar Carlsson skall\r\nhålla sig till direktavskrivningar. Om han sedan\r\nhänger med på en del av våra besparingar, så skall\r\ndet nog ordna sig.</pre><pre>Vårdnasbidraget, Alf Svensson! Finansiera det, så\r\nskall jag hjälpa dig, min gode vän. Finansiera\r\nvårdnadsbidraget inom den ram på 85 000 miljoner\r\nkronor som ni häller ut över svenska familjer -- det\r\ngår ju inte att öka på det beloppet. Vi har ett förslag\r\nsom innebär att man sänker det med 20 miljarder.</pre><pre>Till sist, fru talman. Är Ny demokrati slut? Nej, det\r\när det inte! Ni sitter redan och gnetar på kamrarna\r\nmed att dela på kvarlåtenskapen på något sätt. Ny\r\ndemokrati är ett sätt att tänka, det är ett sätt att\r\nvara, att våga ta upp frågorna på bordet och säga\r\ndet som folk tänker, att också bära in frågorna här.\r\nDet finns en massa människor där ute som har sunt\r\nförnuft, personlig frihet och hänsyn till andra som\r\nsitt valspråk. Sälj inte skinnet förrän björnen är\r\nskjuten, sade en politiker som jag tyckte var rätt\r\nkul.</pre><pre>Kom ihåg: Anledningen till att man inte kan räkna\r\nut Ny demokrati är att alla så småningom kommer\r\natt inse att vi har haft rätt. Folk vet det. Passa er!</pre><pre>(Applåder)</pre><pre>Anf. 17  GUDRUN SCHYMAN (v):</pre><pre>Fru talman! Jag kan glädja Ian Wachtmeister med\r\natt jag faktiskt kan räkna. Som ensamstående\r\nmamma med två stycken tonårsbarn och tidigare,\r\ninnan jag kom in i riksdagen, med en vanlig\r\nsocialarbetarlön, har jag fått lära mig ganska väl\r\nhur man räknar. Jag har också fått lära mig att det\r\ninte är bra att ha stora lån och stora ränteutgifter.\r\nJag förstår också att det inte är bra för Sverige.</pre><pre>Men, Ian Wachtmeister, det finns de i detta land\r\nsom berikar sig på detta budgetunderskott. Det\r\nfinns de som lånar ut de här pengarna till den\r\ninkompetenta regeringen och som tar dyrt betalt i\r\nräntor. Det är faktiskt så att det i dag i Sverige pågår\r\nen överföring av pengar från dem som har litet och\r\nsom lever på marginalen till dem som har mycket\r\noch som kammar hem de ränteutgifter som vi här\r\nhåller på och administrerar.</pre><pre>I dag går pengarna från de fattiga till de rika.\r\nRegeringen har sedan 1990 sänkt skatterna med 87\r\nmiljarder kronor. Vad vi föreslår när jag säger att\r\nvi skall höja skatterna för höginkomsttagare är att\r\nvi skall ta in en fjärdedel av den här summan, att vi\r\nskall knapra litet i kanten och ta steg för steg. Vi vill\r\nändå försöka återställa skattesystemet så att det blir\r\nrättvist.</pre><pre>Det handlar om de pengar som faktiskt finns i dag.\r\nDet är sparade pengar som inte används och pengar\r\nsom läggs på hög hos vissa. Det är inte rimligt att\r\nha det på det sättet.</pre><pre>Samtidigt används budgetunderskottet till att skära\r\nned och försämra välfärdssystemen. Det används\r\nför att förhindra att nödvändiga reformer kommer\r\ntill och för att föra över pengar från dem som inte\r\nhar till dem som har. Det är en insikt. Det går också\r\natt läsa i Dagens Nyheter i dag att pengarna finns i\r\nlandet. Det är en sanning, och det har ingenting\r\nmed järnrumpor att göra, Ian Wachtmeister!</pre><pre>Jag tycker att det är en intressant historisk\r\ndiskussion som pågår här. Jag skulle vilja uppmana\r\nde andra partierna, och bl.a. Carl Bildt, att ägna\r\nlika mycket tid åt historien som vi i Vänsterpartiet\r\nhar gjort. Vi har faktiskt studerat vår historia. Vi\r\nhar t.o.m. låtit av partiet oberoende historiker göra\r\ndetta och lagt fram en vitbok som har den träffande\r\ntiteln Liken i garderoben. Jag skall gärna skicka\r\növer den till Carl Bildt.</pre><pre>Jag vill gärna uppmana er andra, som tror att ni har\r\nen obefläckad historia: Låt historiker se på ert\r\npartis historia! Lägg fram den i ljuset! Tala om\r\nöppet och ärligt: Här gjorde vi fel. Lär er! Det\r\nbehövs om ni någonsin skall våga se in i framtiden\r\noch inte bara hålla på och rota i historien. Lägg\r\npapperen på bordet och anklaga inte dem som\r\nfaktiskt gör det!</pre><pre>(Applåder)</pre><pre>Anf. 18  Statsminister CARL BILDT (m):</pre><pre>Fru talman! Jag skall med stor glädje läsa den där\r\nvitboken om liken i garderoben i Vänsterpartiets\r\nhistoria om Gudrun Schyman sänder mig den.</pre><pre>Problemet är ju, utan att jag skall fördjupa mig\r\nalltför mycket i detta, mycket större än så. Det\r\nhade varit väl om det enda problemet med\r\nVänsterpartiet och kommunismen hade varit några\r\nlik i det svenska Vänsterpartiets garderob. Tyvärr\r\norsakade kommunismen många fler lik i halva\r\nEuropa.</pre><pre>Många av de konflikter som vi i dag har sådana\r\nsvårigheter att brottas med är det oerhört bittra\r\narvet från kommunismen. Det kommer att krävas\r\nmånga vitböcker för att under kommande\r\ngenerationer röka ut allt det elände som\r\nkommunismen har dragit över vår kontinent.</pre><pre>Vi trodde att vi hade gjort oss av med fascismen och\r\nnazismen. Sedan kommunismen över oss. I dag ser\r\nvi i vissa länder hur dessa krafter börjar gå hand i\r\nhand, hur en rödbrun fara går tillsammans med en\r\naggressiv nationalism. Det är det vi måste förhindra\r\ngenom det fredspolitiska arbete som inte minst\r\nligger hos den Europeiska unionen.</pre><pre>Ingvar Carlsson har svårt att acceptera att Tage\r\nErlander lämnade en medvetet felaktig skildring till\r\nriksdagen 1959. Jag kan förstå respekten för\r\npersonen Tage Erlander. Ingvar Carlsson var själv\r\nbisittare i kammaren under den debatten. Men\r\nfakta går icke att komma förbi.</pre><pre>Jag tror att det vore nyttigt, som Ingvar Carlsson\r\nsade, om vi i något annat sammanhang med mera\r\ntid och under mer avspända former kunde fortsätta\r\ndiskussionen om 50-talets politik. Där finns mycket\r\natt lära. Även jag kan ha synpunkter på ett och\r\nannat som också mitt eget parti då var förespråkare\r\nför.</pre><pre>Det är också oerhört viktigt att vi fortsätter med en\r\nbred utrikes- och säkerhetspolitisk debatt om den i\r\ngrunden förändrade situation som vi har nu. Det\r\ngör vi fortlöpande i utrikesnämnden och i andra\r\nsammanhang, och det skall vi fortsätta med. Inte\r\nminst har vi nu anledning att noggrant diskutera\r\nvilken Sveriges roll skall vara när det gäller att\r\nmedverka till en lösning nere i det f.d. Jugoslavien\r\noch i Bosnien.</pre><pre>Låt mig bara säga, som en förlängd bisats eller\r\nfotnot till denna debatt, att det inte är utan\r\nförvåning man tar del av socialdemokraternas\r\nutrikespolitiske talesmans förslag om att Sveriges\r\nbidrag till den internationella debatten skall vara\r\nett krav på kryssningsrobotar mot Belgrad.</pre><pre>Denna politik står vi fria från. Det finns över huvud\r\ntaget ingen annan i västerländsk debatt som har\r\nbörjat tala om räder mot Belgrad. Det är en politik\r\nför mer av krig, inte för fred.</pre><pre>Under den föregående mandatperioden ökade\r\nhyreskostnader och boendekostnader i\r\nstorleksordningen 50-55 %, Ingvar Carlsson. Vi\r\nlovar inte att sänka dessa hyror för alla, men vi\r\nlovar att dämpa den utveckligen rejält. Det har vi\r\ngjort. Vi har nu de lägsta hyresökningarna som vi\r\nhar haft på decennier. Vi kommer i år att ha\r\nextremt låga hyresökningar. Vi sänker kostnaderna\r\ni nyproduktionen, och vi bäddar för en bättre\r\nbostadsmarknad längre fram.</pre><pre>Vänsterpopulism är att med den retorik som ni\r\nuttryckte förra året bekämpa ett förslag som ni\r\nvisste var nödvändigt och sedan i tysthet acceptera\r\ndet. Vänsterpopulism är att tala om kapitalägare\r\noch rika, när ni vet att åtgärderna är nödvändiga för\r\natt förbättra för de företag utan vilka vi inte får\r\nnågra nya jobb.</pre><pre>Om jag har förstått det rätt -- det har ju inte varit\r\nalldeles enkelt de senaste dagarna -- så är detta Ian\r\nWachtmeisters avskedsföreställning i denna\r\nkammare. Ian Wachtmeister sade att Ny demokrati\r\ninte är så mycket politik utan ett sätt att vara. Om\r\ndet sättet att vara är som den såpopera som spelats\r\nupp i TV de senaste dygnen, finns det väl åtskilligt\r\natt säga om det. Men låt oss lämna detta sorgliga\r\nspektakel åt sidan.</pre><pre>Om Ian Wachtmeisters insatser i denna kammare\r\nkan åtskilligt sägas, och åtskilligt har också sagts.\r\nIngenting av det skall vara osagt. Men i en sådan\r\nhär stund, när någon lämnar partiledarkretsen, får\r\nman säga något som i alla fall i huvudsak är vänligt.</pre><pre>Jag skulle faktiskt vilja uttala ett ord av\r\nuppskattning för att Ian Wachtmeister som få andra\r\npartiledare i opposition -- jag inkluderar gärna oss\r\nsjälva också på den tid vi var i opposition -- trots\r\nallt har visat ett engagemang för riksdagen och dess\r\narbete. Han har, ibland med för mycket av\r\nplumpheter men ibland med en och annan\r\nlustighet, berikat kammarens debatter.</pre><pre>Han har deltagit i dem. Han har interpellerat och\r\ndebatterat. Han har visat engagemang för denna\r\nriksdag, och han har nog så småningom lärt sig att\r\ndetta inte är något träsk utan en arbetsplats, där\r\nhårt arbete, goda argument och stort engagemang\r\ntrots allt ger möjlighet till resultat.</pre><pre>Vi har haft hårda duster om politiken; skandal vore\r\ndet väl annars. Men den scen som Ian Wachtmeister\r\nnu lämnar är en scen som vi har lagt märke till att\r\nhan har uppskattat, och något litet positivt bidrag\r\nmitt bland plumpheterna har han trots allt gett till\r\nvårt gemensamma arbete.</pre><pre>(Applåder)</pre><pre>Anf. 19  TALMANNEN:</pre><pre>Bifallsyttringar från läktaren är icke tillåtna.</pre><pre>Eftersom Pierre Schori blev direkt angripen\r\nmedger jag ett särskilt inlägg från honom på två\r\nminuter. Statsministern får sedan ett inlägg på två\r\nminuter.</pre><pre>Anf. 20  PIERRE SCHORI (s):</pre><pre>Fru talman! Med anledning av vad statsministern\r\nsade här skulle jag vilja säga följande: Ibland får\r\nman slåss mot fantomer.</pre><pre>I ett inslag i Rapport den 7 januari påstods i\r\npåannonseringen att jag skulle ha rekommenderat\r\nFN att bomba Belgrad. Detta dramatiska\r\npåstående följdes av ett inslag som jag upplever\r\nsom så hårt vinklat och så klippt och arrangerat att\r\ndet sammantaget gav en helt annan bild både av vad\r\njag uttryckte i mitt resonemang och av vad jag står\r\nför.</pre><pre>Dagen efter fördömde utrikesministern, utan att\r\nnärmare ha tagit reda på omständigheterna, mina\r\npåstådda uppmaningar till NATO att skicka\r\nkryssningsmissiler mot Belgrad.</pre><pre>Utgångspunkten för mitt resonemang var Boutros\r\nGhalis begäran att NATO skulle förbereda\r\nmöjligheten till bombangrepp mot serbiska\r\nställningar i Sarajevo. Jag sade då i TV 4 samma\r\nmorgon att Sverige klart och tydligt måste säga att\r\nman ställer upp bakom FN-chefens begäran som\r\ngrundar sig på en resolution i säkerhetsrådet, i syfte\r\natt få fram ett tydligt budskap till Belgrad om att\r\ndet nu får vara nog. Detta kunde också inbegripa\r\nbombanfall mot inskjutande artilleri.</pre><pre>Denna möjlighet, fru talman och herr statsminister,\r\nhar också Socialdemokraterna i sin motion till\r\nriksdagen, utrikesutskottet i sin helhet och också\r\ndenna riksdag i juni 1993 angivit för att skydda\r\ncivilbefolkningen mot angrepp av exakt den typ\r\nsom nu dagligen förekommer mot Sarajevo.</pre><pre>På frågan om inte detta skulle kunna skada\r\noskyldiga civila svarade jag att Gulfkriget visade att\r\nman med en kryssningsmissil kunde leta sig fram\r\nlängs huvudgatan i Belgrad. Jag sade också i samma\r\nprogram -- detta är viktigt -- att jag inte förordade\r\ndetta för Belgrad utan att det måste vara upp till\r\nFN:s politiska och militära ledning att själva\r\nbestämma vad man skall ha för mål och medel. Jag\r\ntillade också att detta aldrig kan bli en militär\r\nlösning. Det måste till en förhandlad, politisk\r\nlösning på sikt. Men efter massakern i Sarajevo var\r\ndet viktigt att utdela en tydlig och trovärdig varning\r\ntill de styrande i Belgrad.</pre><pre>Det är, till sist, våra bröder som slaktas, det är våra\r\nbarn som slits i stycken och det är våra systrar som\r\nvåldtas där. Låt oss sluta att tala om fantomer, utan\r\ni stället om verkligheten.</pre><pre>(Applåder)</pre><pre>Anf. 21  Statsminister CARL BILDT (m):</pre><pre>Fru talman! Syndares omvändelser skall alltid\r\nvälkomnas. Jag tror inte att det var någon fantom\r\noch jag tror inte att det var någon journalist som har\r\nhittat på att det har börjat resoneras om\r\nkryssningsmissiler mot mål i Belgrad.</pre><pre>Den som har fört in detta, låt mig gärna säga lika\r\nbisarra som förvridna resonemang i vår debatt, är\r\nPierre Schori. Ifall han nu inser att detta var ett\r\nmisstag och en förlöpning och någonting som var\r\nfelaktigt, så är det bra. Sverige skall arbeta inom\r\nFN:s ram för fred. Vi skall inte sträva efter, även\r\nom det kniper en och annan rubrik, att föreslå\r\nåtgärder som eskalerar kriget, genom bombinsatser\r\nmed kryssningsmissiler eller annat, mot områden\r\nsom ännu inte -- tack-och-lov! -- har drabbats av\r\ndetta vansinniga krigs meningslösa våld. Pierre\r\nSchori har kategoriskt tagit avstånd från vad han\r\nhar sagt eller inte har sagt. Jag accepterar reträtten.\r\nDen borde ha skett tidigare, men den är\r\nvälkommen i alla fall.</pre><pre>Anf. 22  Socialminister BENGT\r\nWESTERBERG (fp):</pre><pre>Fru talman! Ingvar Carlsson konstaterade helt\r\nriktigt att alla vi som sitter i regeringen står för hela\r\nregeringens politik. Det är alldeles korrekt. Jag\r\nkommer själv att signera den proposition om\r\nvårdnadsbidrag som kommer att föreläggas\r\nriksdagen och stå bakom det förslag som regeringen\r\nframlägger.</pre><pre>Ingvar Carlsson har på en punkt riktat kritik mot\r\nvårdnadsbidraget, nämligen mot att det i vissa\r\nsituationer kan bli höga marginaleffekter. Det är\r\nalldeles korrekt, men de blir aldrig så höga som om\r\nman förlänger föräldraförsäkringen, vilket jag\r\nförstår är det förslag som Ingvar Carlsson förordar.</pre><pre>Det är klart att innebörden av att vi ger ekonomiska\r\nmöjligheter till människor att avstå från\r\nförvärvsarbete i större eller mindre utsträckning\r\noch vara hemma är att marginaleffekterna blir\r\nhögre. Även för den person som Ingvar Carlsson\r\ntalade om, som i det här fallet skulle få 96 %\r\nmarginaleffekt, är marginaleffekten redan i dag\r\nungefär 80 %. Det har Ingvar Carlsson fullt\r\nmedvetet, hoppas jag, medverkat till. Jag står\r\nbakom den propositionen.</pre><pre>Ingvar Carlsson nämnde också att många äldre\r\nvanvårdas i Sverige i dag. Jag kan naturligtvis inte\r\nutesluta att det någonstans i Sverige kan\r\nförekomma vanvård av äldre. Men att ge intrycket\r\nav att det är vanligt i Sverige att gamla människor\r\nvanvårdas är att fly från verkligheten. Så är det\r\ninte.</pre><pre>I själva verket är situationen för de äldre på våra\r\nsjukhem, sjukhus, ålderdomshem och andra\r\ninstitutioner bättre i dag än vad den var för 3, 4 år\r\nsedan. Det är i stor utsträckning tack vare den\r\nreform som vi gemensamt har varit med om att\r\nbesluta om här i kammaren, den s.k.\r\nÄdelreformen.</pre><pre>Ingvar Carlsson talade också om trixande i\r\nsamband med Öresundsbron. Också detta är\r\nuttryck för en stor överdrift. När Öresundsbron\r\nbehandlades här i riksdagen hade\r\nSocialdemokraterna, som Olof Johansson\r\npåpekade, inte lagt särskilt många miljöaspekter på\r\nÖresundsbron. Men genom en motion från\r\nFolkpartiet och riksdagsmajoritetens försorg\r\nställdes ökade miljökrav på Öresundsbron. Man\r\nställde bl.a. krav på att man skulle klara av en s.k.\r\nnollösning, dvs. en vattengenomströmmning som\r\ninte skulle förstöra betingelserna för torsk och\r\nannat, i Östersjön.</pre><pre>Det är inte orimligt att man säger att konsortiet\r\nskall visa att denna lösning kan genomföras innan\r\nregeringen säger slutligt ja. Det är precis detta som\r\nregeringen har fattat beslut om.</pre><pre>Till sist fru talman, till frågan om\r\nstabiliseringspolitiken på 1980-talet. Det är riktigt\r\natt Ingvar Carlsson var med om en regeringskris\r\n1990, som dock inte handlade om\r\nstabiliseringspolitik utan om ett stoppaket med\r\nstrejkstopp och mycket annat. Av principiella skäl\r\nsade både vi och andra nej till det. Några månader\r\nsenare medverkade vi faktiskt till ett\r\nstabiliseringspolitiskt paket som dock kom alldeles\r\nför sent. Ingvar Carlssons stora misstag var att inte\r\nföra rätt stabiliseringspolitik 1987/88. Det har i dag\r\nförsatt Sverige i mycket svåra ekonomiska\r\nomständigheter som vi nu håller på att rätta till.</pre><pre>Anf. 23  Miljöminister OLOF JOHANSSON\r\n(c):</pre><pre>Fru talman! Ingvar Carlsson kastade sten i glashus\r\nför en stund sedan. Innan den sista repliken skall\r\njag i alla fall kasta ut dem.</pre><pre>Ingvar Carlsson påstår att jag och vi i Centerpartiet\r\nmedverkar till att omfördela till de rika. Vem är det\r\nsom har arbetat hårdast för en nedtrappning av\r\ngrundavdraget, det som sker ovanför brytpunkten\r\nsom ''drabbar'' de som har högst löner? Vem är det\r\nsom har eliminerat reallöneskyddet som innebär en\r\nskattesänkning för dem som har det allra bäst? Det\r\nskedde genom skattereformen som Ingvar Carlsson\r\nvar med om.</pre><pre>Vem är det som har sett till att egenavgifterna går\r\nupp till 7,5 basbelopp när ersättningen är på 5,5 i\r\narbetslöshetsförsäkringen? Vem är det som har\r\narbetat för höjd grundpension, som jag nämnde\r\ntidigare? Vem är det som har medverkat till att lyfta\r\ndet centralistiska kommunalskattetaket och sett till\r\natt kommuner och landsting får 4,2 miljarder från\r\nårsskiftet som vi just har passerat?</pre><pre>Vi har inte varit overksamma i de här frågorna,\r\nIngvar Carlsson. Det vet Ingvar Carlsson. Stenarna\r\ni glashuset har att göra med era egna bedrifter\r\nunder 1980-talet. Då flyttades kapitalet utomlands\r\noch då skrevs fallskärmsavtal på löpande band. Det\r\nvar spekulationens decennium. Den dåvarande\r\nregeringen kan inte ha varit helt oskyldig. Det var\r\nden politik som man förde som drev in landet i den\r\nhär karusellen.</pre><pre>Nu har vi fått besked av Ingvar Carlsson.\r\nMiljöprövningen är ett tricksande. Jag tycker det är\r\nbedrövligt. Jag skall försöka behärska mig. Men det\r\nvar alltså så här 1991. För socialdemokratin är det\r\nså fortfarande. Ni har ingenting lärt. Ni har\r\ningenting förstått. Ni bryr er inte ett dyft om\r\nmiljön. Kom inte en gång till, Ingvar Carlsson, och\r\nsäg att ni har några bevarandeåsikter när det gäller\r\nmiljön! Ni kommer aldrig att kunna bli trovärdiga!</pre><pre></pre><pre>Ni bryr er inte om Östersjön! Ni bryr er inte om\r\nÖresund! Ni är beredda att tricksa hur mycket som\r\nhelst med era paket varhelst de finns i Sverige! Det\r\när vad ni har visat med era uttalanden -- de hittills\r\nofficiella och de hittills hemliga. Man kan ta del av\r\nmycket avslöjande läsning när det gäller er\r\nhantering av Öresundsförbindelserna. Måtte det\r\nvara sista gången som ni har ett avgörande\r\ninflytande över den sortens projekt.</pre><pre>(Applåder)</pre><pre>Anf. 24  Statsrådet ALF SVENSSON (kds):</pre><pre>Fru talman! Ingvar Carlsson försökte häckla mig\r\nför att vårdnadsbidraget införs nu. Jag tycker att\r\ndet skulle ha införts långt tidigare när det var\r\nhögkonjunktur. När nu detta inte skedde kan det\r\ninte vara fel att försöka främja rättvisa i nuet. Jag\r\ngjorde, Ingvar Carlsson, en del jämförelser mellan\r\ndenna satsning och andra satsningar. Det är inte så\r\natt man på inga vis i världen får syssla med reformer\r\neller satsningar i Sveriges ekonomi. Då skulle vi alla\r\nkunna gå hem.</pre><pre>Vidare sade Ingvar Carlsson något som jag tycker\r\nvar litet för hårt. Jag håller Ingvar Carlsson för att\r\nvara en hedersman. Det är väl att skrämmas eller\r\natt skapa en bild som inte är sann när Ingvar\r\nCarlsson säger att Alf Svensson har ansvar för att\r\nmånga äldre vanvårdas i dagens Sverige.</pre><pre>Jag kommer ihåg när Ingvar Carlsson var\r\nstatsminister och hur det då projicerades bilder i\r\nradion och på TV om folk som inte vårdades på det\r\nsätt de verkligen hade rätt till. Men det skulle inte\r\nha funnits någon idé hos mig att rusa ut och säga att\r\nIngvar Carlsson hade ansvar för att så många äldre\r\nvanvårdades.</pre><pre>Ingvar Carlsson vet att man under hans\r\nregeringsperiod drog in ca 30 miljarder kronor från\r\nkommunerna. Denna regering har inte dragit in\r\nbråkdelen av denna summa. Att pengar har dragits\r\nin vet Ingvar Carlsson minst lika bra som jag -- jag\r\nvågar säga t.o.m. bättre. Det har skett för att\r\nekonomin skall komma i balans och för att vi i\r\nframtiden skall ha en större kaka att fördela. Det är\r\nför att de äldre, de som behöver vård och omsorg,\r\ninte skall behöva komma i kläm.</pre><pre>Det är naturligtvis denna insikt som har infunnit sig\r\nhos Ingvar Carlsson. Han hade den säkert från\r\nbörjan, men han vågar först nu visa att\r\narbetslöshetsersättningen måste sänkas för att\r\nockså med hjälp av den insatsen få balans och fason\r\npå Sveriges ekonomi. Detta är för att få resurser till\r\nvåra äldre och behövande.</pre><pre>Ena gången presenteras kds som ett litet parti. Då\r\nskall vi häcklas för det. Nästa gång presenteras vi\r\nsom ett parti som har ansvar för vad som sker inom\r\nhela äldrevården. Vi skall ta vårt ansvar.</pre><pre>Men, Ingvar Carlsson, ta också ert ansvar när det\r\ngäller situationen för Sveriges ekonomi i dag. Det\r\nvore hedervärt.</pre><pre>(Applåder)</pre><pre>Arbetsmarknadspolitik m.m.</pre><pre>Anf. 25  JOHNNY AHLQVIST (s):</pre><pre>Herr talman! Den borgerliga regeringens politik\r\nmed sin övertro på marknadslösningar har fört in\r\noss i ett nytt samhälle -- massarbetslöshetens\r\nsamhälle. Samtidigt sitter regeringen och landets\r\narbetsmarknadsminister totalt\r\nhandlingsförlamade. När ministern väl kommer till\r\nskott är det ofta för sent eller fel åtgärder.</pre><pre>Varför alla dessa missbedömningar och\r\nfelsatsningar, arbetsmarknadsminister Börje\r\nHörnlund? Det är hårda ord. Men ansvaret för\r\nmassarbetslösheten vilar tungt på Börje Hörnlund\r\noch den politik som han ställt sig bakom.</pre><pre>Sverige har förändrats. 600 000 människor saknar\r\nett riktigt arbete att försörja sig på. De saknar\r\narbetsgemenskap, och de saknar de möjligheter till\r\npersonlig utveckling och skapande som ett gott\r\narbete ger. De arbetslösas antal motsvararar i dag\r\nbefolkningen i både Göteborgs och Malmös\r\nkommuner. Detta är ett fruktansvärt betyg på\r\nregeringens arbetsmarknadspolitik.</pre><pre>Över en halv miljon människor har ställts utanför.\r\nSamhället har splittrats. Sverige har blivit råare och\r\nkallare.</pre><pre>Långtidsarbetslösheten slår ut människor för gott\r\nfrån arbetsliv och arbetsgemenskap. Passiviteten\r\noch utanförskapet leder inte bara till att den\r\narbetslöses kunskaper och kompetens förspills utan\r\nockså, alltför ofta, till utslagning. Arbetslösheten\r\nbryter ned människor och familjer i vårt land.</pre><pre>Ungdomarna får inte ta steget ut i arbetslivet. De\r\npassiviseras och tappar tilltron till sig själva och till\r\nsamhället. De fråntas viktiga år i livet.</pre><pre>Samtidigt ökar kostnaderna för kontantstöden med\r\nen svindlande fart -- mycket mer än kostnaderna för\r\nde aktiva insatserna. År 1991 betalades 12\r\nmiljarder kronor. År 1992 ökade utbetalningarna\r\ntill 24 miljarder och 1993 till 42 miljarder.</pre><pre>Hur kunde det bli så, Börje Hörnlund? Lovade\r\nBörje Hörnlund inte att inte sitta i en regering och\r\nadministrera en arbetslöshet på 6 %? Sedan sade\r\nBörje Hörnlund vid ett tillfälle att arbetslösheten\r\nabsolut inte skulle gå över 7 %. Ändå blev det så,\r\nBörje Hörnlund. Arbetslösheten ökar mer och\r\nmer, och ändå sitter Börje Hörnlund kvar i\r\nregeringen. Under Börje Hörnlunds tid som\r\narbetsmarknadsminister har arbetslösheten ökat\r\nmed 12 000 personer varje månad.</pre><pre>Kan ett misslyckande bli större?</pre><pre>Arbetsmarknadspolitiken fungerar inte längre. De\r\nmål som satts upp för olika\r\narbetsmarknadspolitiska åtgärder uppfylls inte.\r\nDen traditionella kärnan i\r\narbetsmarknadspolitiken har urholkats.\r\nRegeringen uppfinner nya sysslor som t.ex.\r\nungdomspraktik och arbetslivsutveckling. Dessa\r\nsysslor tränger undan de ordinarie jobben.\r\nDrivkraften för den arbetslöse att delta i aktiva\r\nåtgärder minskar. Det är mer lönande att stanna\r\nhemma. Byråkratin ökar. Det blir mer rundgång\r\nmen inga fler jobb. Detta är innebörden av\r\nregeringens arbetsmarknadspolitik.</pre><pre>De resurser som tagits fram för insatser för de\r\narbetslösa utnyttjas inte. I stället rusar kostnaderna\r\nför kontantstöden till de arbetslösa mot\r\nfruktansvärda höjder.</pre><pre>Det är en häpnadsväckande hushållning med\r\nlandets resurser som arbetsmarknadsministern\r\nägnar sig åt. Varför betala människor -- som inte vill\r\nnågonting hellre än att arbeta -- för att inte göra\r\nnågonting, Börje Hörnlund? Detta är inget annat\r\nän slöseri med vår viktigaste tillgång, människors\r\nvilja till arbete.</pre><pre>Medan pengarna för kontantstödet rinner i väg, har\r\nAMS ett stort överskott av de resurser som\r\ntilldelats av riksdag och regering. AMS föreslog\r\nredan i november regeringen att använda dessa\r\nmedel till aktiva insatser inom bl.a. byggsektorn.\r\nMen Hörnlund sitter med armarna i kors, och\r\nsamtidigt ökar byggarbetslösheten. Detta är\r\nverkligen häpnadsväckande.</pre><pre>Det handlar om stora summor. Kanske 3--4\r\nmiljarder, kanske mer. Vad blir det över på AMS\r\nanslag under innevarande år, Börje Hörnlund?\r\nEller är det så illa att Börje Hörnlund inte själv har\r\nnågon uppfattning, inte ens på miljarden när, hur\r\nmycket det kommer att bli över? Det är fråga om\r\npengar som skulle kunna användas för aktiva\r\ninsatser åt de arbetslösa och bidra till att minska\r\nkostnaderna för utbetalningarna av kontantstöden.\r\nMen Börje Hörnlund kanske vill använda dessa\r\npengar till något annat? Han har dessutom begärt\r\natt regeringen skall få två miljarder ytterligare\r\nunder nästa budgetår för insatser av okänt slag.</pre><pre>Kan det var så att Börje Hörnlund räknar med att\r\narbetslösheten skall minska så att alla dessa\r\nmiljarder inte behövs? Det är knappast troligt. I\r\nregeringens budget ges inga förhoppningar om\r\nnågra förbättringar vare sig i år eller nästa år.</pre><pre>Vad är det arbetsmarknadsminister Börje\r\nHörnlund vill använda alla dessa miljarder till i\r\nstället för att sätta människor i arbete? Varför skall\r\nmänniskor behöva vara arbetslösa i onödan? Det\r\ngäller t.ex. byggnadsarbetare, byggindustrin,\r\ntransportföretag och anställda i\r\ninredningsbranschen. Listan kan göras mycket\r\nlång.</pre><pre>Regeringens underlåtenhet att vidta verkningsfulla\r\nåtgärder för att hejda katastrofutvecklingen i\r\nbyggbranschen framstår alltmer som ett uttryck för\r\nen näringspolitisk inkompetens.</pre><pre>Återigen felbedömningar, Börje Hörnlund!</pre><pre>Från socialdemokraternas sida har vi sedan hösten\r\n1991 gång på gång lagt fram förslag med bl.a. ROT-\r\nåtgärder för att stimulera byggbranschen. Nu har vi\r\nkommit dit, Börje Hörnlund, som vi varnade för,\r\nmed snart 50 % arbetslöshet bland\r\nbyggnadsarbetarna. Samtidigt nås vi av signalen\r\nutifrån landet att det börjar bli brist på bostäder.</pre><pre>Så sent som den 15 december röstade den\r\nborgerliga majoriteten i riksdagen tillsammans med\r\nNy demokrati ner våra förslag om ROT-satsningar.\r\nI går väckte vi åter frågan om ROT-arbeten i\r\narbetsmarknadsutskottet. När regeringen inte tar\r\nansvar måste rimligtvis riksdagen göra det i stället.</pre><pre>Nu får Börje Hörnlund t.o.m. sin egen gruppledare\r\nPer-Ola Eriksson emot sig. I Dagens Nyheter lovar\r\nt.o.m. Per-Ola Eriksson att stödja de ROT-\r\nsatsningar som vi socialdemokrater har föreslagit.</pre><pre>Är det inte besynnerligt att Börje Hörnlund aldrig\r\nsjälv föreslagit någon satsning på byggbranschen?\r\nVarför är det alltid riksdagen som måste ta detta\r\ninitiativ, Börje Hörnlund? Eller är det så illa att\r\nBörje Hörnlund inte själv längre har grepp över\r\nden arbetsmarknadspolitik och det departement\r\nsom han skall styra över?</pre><pre>Med en handlingsförlamad\r\narbetsmarknadsminister återstår nu bara för\r\nriksdagen att åter ta initiativ i denna fråga.</pre><pre>Herr talman! Vägen tillbaka till full sysselsättning\r\nkommer att bli svår. Vi vet av erfarenhet att det är\r\nsvårt att minska den öppna arbetslösheten, när man\r\nlåtit den skena i väg som regeringen gjort.</pre><pre>Men vi socialdemokrater tror att det är möjligt att\r\nvidta sådana åtgärder. Det finns nämligen massor\r\nmed åtgärder som kan vidtas för att motverka\r\narbetslösheten. Vi socialdemokrater har i vår\r\narbetsmarknadspolitiska motion presenterat en rad\r\nangelägna investeringar och åtgärder som kan\r\ngenomföras nu. Det är åtgärder som kommer att\r\nminska arbetslösheten.</pre><pre>Det handlar om skolupprustning,\r\nhandikappanpassning, miljöinvesteringar,\r\nkulturinvesteringar och investeringar i\r\nkommunikationer. Det är nu vi måste investera!</pre><pre>Det handlar om förslag som innebär att raset i\r\nbostadsinvesteringarna kan hejdas. Sätt i gång de\r\nROT-projekt som vi har föreslagit! Det är nu det är\r\nbilligt att bygga, och det är nu som det finns ledig\r\narbetskraft.</pre><pre>Nu gäller också att satsa mer på utbildning.\r\nUbildning kostar, men den lönar sig på sikt, både\r\nför individen och med tanke på samhällsekonomin.</pre><pre>Framför allt måste arbetsmarknadspolitiken\r\nåterupprättas. Det gäller att ta bort byråkratin.\r\nSlopa undantagstillståndet för ungdomarna på\r\narbetsmarknaden, och låt ungdomarna få en ärlig\r\nchans till jobb i stället!</pre><pre>Herr talman! Vi socialdemokrater har lagt fram\r\nvåra förslag, men var är regeringens? Vad väntar\r\nregeringen och arbetsmarknadsminister Börje\r\nHörnlund på?</pre><pre>Anf. 26  LAILA STRID-JANSSON (nyd):</pre><pre>Herr talman! Det är alltid lätt att kritisera.\r\nProblemet brukar ligga i att komma med\r\nkonstruktiv kritik. Ny demokrati presenterar hela\r\ntiden konkreta förslag, som leder till verkliga jobb\r\noch inte till tillfällig sysselsättning. I motsats till\r\nregeringen anser vi att riktiga jobb går före\r\npartipolitisk taktik och vinklad valpropaganda.</pre><pre>Det skall även uppmärksammas att\r\nsocialdemokraternas partipolitik går före en aktiv\r\nsysselsättningspolitik. I Riksradion går\r\nsocialdemokratiska ombudsmän ut och offentligt\r\nvarnar folk för att ta anställning i småföretag på\r\ngrund av LAS. LAS går nämligen mot\r\npartiideologin. Bättre arbetslös och partitrogen är\r\ntydligen socialdemokraternas nya slogan.</pre><pre>Tyvärr kan man ju inte acceptera våra förslag. De\r\nkommer ju från ett annat och fel parti. Ny\r\ndemokrati skulle kunna få partipolitiska poäng, och\r\ndet vill man inte riskera. I stället är det tydligen\r\nbättre att blint, felaktigt och inkompetent föra en\r\npolitik som inte harmonierar med verkligheten.</pre><pre>Vi anser att arbetsmarknadspolitikens viktigaste\r\nmål är att ge förutsättningar för att skapa riktiga\r\noch varaktiga jobb. Målsättningen är att alla\r\narbetsmarknadspolitiska åtgärder skall upphöra på\r\nsikt och att marknaden självt skall reglera\r\narbetsmarknadsbehovet. Den fria konkurrensen\r\nskall även gälla för arbetsmarknaden.</pre><pre>Arbetsmarknadspolitiska åtgärder skall ses som en\r\ninvestering för framtiden från statens, dvs.\r\nskattebetalarnas, sida och inte som konstgjord\r\nandning för att snygga till arbetslöshetsstatistiken.</pre><pre>Investeringar under arbetslöshet skall leda till att\r\narbetskraften blir mer kompetent och kan klara\r\nmer komplicerade arbetsuppgifter. Sveriges stora\r\narbetslöshetssituation kan t.o.m. leda till att\r\nSverige får en bättre position i framtiden som ett\r\nhögutvecklat samhälle med hög utbildningsnivå.</pre><pre>Vissa arbetsmarknadspolitiska åtgärder måste\r\nbegränsas till att gälla som en sistahandsåtgärd vid\r\narbetslöshet. Detta gäller t.ex. ALU och\r\nungdomspraktik. Detta ställer höga krav på\r\narbetsförmedlingarna, som måste få utökade\r\nresurser för att höja sin kompetens. De\r\narbetssökande skall kunna kräva att få kompetent\r\nrådgivning av förmedlarna, för att kunna slussas in\r\ni arbete eller utbildning.</pre><pre>Arbetslösa måste aktiveras, så att de inte tappar\r\nkontakten med arbetsmarknaden.</pre><pre>Större krav skall också ställas på de arbetssökande\r\natt ta erbjuden anställning, även om det skulle leda\r\ntill viss lönesänkning eller något förändrade\r\narbetsuppgifter. Tas inte erbjudet arbete skall\r\narbetslöshetsersättningen kunna dras in.</pre><pre>Möjligheterna till förtidspensionering skall som ett\r\nled i detta begränsas.</pre><pre>Ungdomarna måste i första hand stimuleras till\r\nfortsatta studier. Men de skall också ges möjlighet\r\natt komma in på arbetsmarknaden för att lära sig\r\nett yrke.</pre><pre>Politiker, arbetsgivare och fackföreningar måste\r\nhjälpas åt att snabbt införa en ny, modern form av\r\nlärlingsutbildning. Länder med låg\r\nungdomsarbetslöshet har lärlingssystem,\r\nungdomslöner och en arbetsmarknadspolitik som\r\nsyftar till att ge ungdomar meningsfull\r\nsysselsättning och riktiga jobb.</pre><pre>Konstgjord andning genom t.ex. ungdomspraktik\r\nleder till planekonomi, detaljreglering och\r\nsnedvriden konkurrens. Om ungdomar däremot får\r\ndirekt utbildning i företagen, lär de sig bokstavligen\r\nför livet. Kvalificerad utbildning är nödvändig om\r\nSverige skall klara sig i konkurrensen. Dessutom är\r\nutbildning motiverande för ungdomarna.</pre><pre>Det finns exempel på företag som redan i dag\r\nbedriver industriskolor. Intagningspoängen ligger\r\nklart över genomsnittet, och dessa skolor har cirka\r\nfyra sökande till varje utbildningsplats. Detta skall\r\nställas i relation till gymnasieskolans yrkeslinjer,\r\nsom har en intagningspoäng på ca 2,0, varav tre\r\nelever ansökt till linjen som förstahandsval.</pre><pre>De flesta kommuner har, med litet iniativförmåga\r\noch med stöd av gymnasieskolan och företagen,\r\nmöjligheter att med gällande lagstiftning skapa\r\nindustriskolor.</pre><pre>Herr talman! I Sverige har nu statsmakterna under\r\nen längre tid kört in i en fåra som bara blir djupare\r\noch djupare. Stöd och bidrag är kardinalord för\r\ndagens arbetsmarknad. Man skall ha stöd och\r\nbidrag för att arbeta. Man skall ha stöd och bidrag\r\nför att studera, och man skall ha stöd och bidrag för\r\nsnart sagt nästan allt.</pre><pre>Regeringen konstruerar på löpande band konstlade\r\nsysselsättningsåtgärder med besynnerliga\r\nförkortningar som ALU, GAS och jag vet inte vad,\r\nför att dölja den öppna arbetslösheten.</pre><pre>Hela tiden ställer regeringen krav på underliggande\r\nled. Men hur är det med kompetensen hos de högre\r\ninstanserna när det gäller att genomföra de av\r\nregeringen teoretiskt uppsatta målen?</pre><pre>Kan det vara så att man totalt har förlorat fotfästet\r\noch inte längre kan skilja på teori och praktik? Kan\r\ndet vara så att det även inom statsmakterna borde\r\nspela en stor roll vilket kompetensinnehav chefen,\r\ndirektören, företagsledaren besitter?</pre><pre>Låt mig för ett ögonblick granska regeringen och\r\nAMS och dess verksamhet som Ny demokrati\r\nunder en längre tid med rätta angripit. Tyvärr visar\r\ndet sig att vi återigen har haft rätt. Pudelns kärna\r\nkanske egentligen är att den mest\r\nkompetenshöjande insatsen behövs inom AMS och\r\nArbetsmarknadsdepartementet.</pre><pre>Jag dristar mig att påstå följande:\r\nArbetsmarknadsdepartementet och AMS har inte\r\nden kompetens som krävs för att hantera den\r\nrådande arbetslösheten. De ligger kvar i sina djupa\r\nfåror med skygglappar mot verkligheten.</pre><pre>Regeringen har varit handlingsförlamad med sina\r\nteoretiska lösningar, och den har inte heller insett\r\nAMS inkompetens. Den rådande situationen på\r\narbetsmarknaden beror på dessa ansvariga parters\r\ninkompetens.</pre><pre>Det är beklagligt att tvingas konstatera följande:\r\nAMS budget för arbetsmarknadspolitiska åtgärder\r\nunder innevarande budgetår uppgår till 28\r\nmiljarder kronor, som regeringen anslagit. Av detta\r\nhar AMS på ett halvt år förbrukat 7 miljarder, dvs.\r\n25 %! AMS kan alltså teoretiskt under\r\nframförvarande sex månader förbruka 21 miljarder\r\nkronor.</pre><pre>Nu räcker tydligen inte kompetensen till för att\r\nanvända detta kapital på ett vettigt sätt för att skapa\r\nriktiga jobb. AMS inser inte att man måste skapa\r\nförutsättningar för riktiga jobb i stället för att som\r\nnu dölja arbetslösheten på konstlade vägar. I sin\r\nförtvivlan att göra av med våra utomlands lånade\r\npengar används nu anslaget, med departementets\r\ngoda minne, till att bl.a. utbilda kommunal\r\npersonal. Vilka riktiga jobb skapar det?</pre><pre>I detta läge lägger regeringen fram en budget där\r\nytterligare 28 miljarder anslås till AMS för nästa\r\nbudgetår. Det är minst sagt ansvarslöst av\r\nregeringen. Ändå har man inte några nya förslag.\r\nVi har föreslagit att man redan under innevarande\r\nbudgetår sätter i gång med bl.a. kommunala ROT-\r\nåtgärder, kultur-ROT-åtgärder och extra insatser\r\nför sjuk- och äldrevården.</pre><pre>AMS har ju redan nu så stora svårigheter att göra\r\nav med innestående anslag att man på ett nästan\r\ndesperat sätt utan riktigt mål kastar ut pengar. Vore\r\ndet inte bättre att använda en del av dessa pengar\r\ntill kompetenshöjande åtgärder där de verkligen\r\nbehövs, dvs. inom Arbetsmarknadsdepartementet\r\noch AMS?</pre><pre>Det är hos regering och AMS man måste efterlysa\r\nen pionjär- och innovationsanda för att komma till\r\nrätta med arbetslösheten. Facit utvisar såväl\r\nregeringens som AMS inkompetens.</pre><pre>Hur var det med beställda, betalade AMU-kurser,\r\nsom inte kunde besättas av elever?</pre><pre>Hur var det med datasystemet Lokalsekin, som inte\r\nvar koordinerat mellan arbetsförmedlingarna och\r\nlänsarbetsnämnderna och som dessutom hade ett\r\nuråldrigt program?</pre><pre>Hur är uppföljningen av t.ex. starta-eget-bidrag?\r\nGer de någon effekt? Är det rätt sätt? Finns en\r\nkvalitativ vägledning? Ingen vet. Det sker ingen\r\nuppföljning och utvärdering.</pre><pre>Hur är det med den svarta marknaden, som man\r\nåterigen i går kväll i TV påtalade omsätter 67\r\nmiljarder per år? I höstas var det en artikelserie i\r\nen aftontidning om den svarta marknaden. Vad gör\r\npolitikerna? Vad gör regeringen?</pre><pre>I höstas togs i socialförsäkringsutskottet, på\r\ninitiativ av Ny demokrati, ett beslut om att utreda\r\nfusket med sociala bidrag i Sverige. Vi försökte\r\nförgäves få arbetsmarknadsutskottet att ta samma\r\nbeslut att utreda a-kassefusket. Men utskottet var\r\ninte berett att lyfta fram frågan, utan lät sig nöja\r\nmed att AMS mer eller mindre utreder sig självt.\r\nDet är häpnadsväckande, eftersom detta har pågått\r\ni många år. AMS har över huvud taget inte reagerat\r\nmed den kraft man kunde vänta sig.</pre><pre>Det är regeringen som måste ta ansvar för landet.\r\nDet är regeringen som måste ta ansvar för\r\narbetslösheten. Det är tydligen ingen brist på\r\npengar. Det är definitivt ingen brist på arbetslösa.\r\nMen det är brist på initiativ från regeringen.</pre><pre>(Applåder)</pre><pre>I detta anförande instämde Arne Jansson och Ulf\r\nEriksson (båda nyd).</pre><pre>Anf. 27  HANS ANDERSSON (v):</pre><pre>Herr talman! Låt mig först säga att jag inte\r\ninstämmer med Laila Strid-Jansson.</pre><pre>Så går det när man för en dålig och dåligt\r\nadministrerad arbetsmarknadspolitik och en dålig\r\nekonomisk politik. Då får de som bara favoriserar\r\nmarknaden vatten på sin kvarn: AMS klarar inte\r\narbetslösheten. Nej, AMS kommer aldrig att\r\nkunna klara arbetslösheten, när regeringen för en\r\nekonomisk politik som faktiskt borgar för hög\r\narbetslöshet.</pre><pre>Jag kan instämma i mycket av vad Johnny Ahlqvist\r\nsade angående regeringens arbetsmarknadspolitik\r\noch det totala misslyckandet.</pre><pre>Det finns två problem med arbetslösheten. Det ena\r\när att sysselsättningen har vikit i Sverige -- om vi\r\nskall vara seriösa, arbetsmarknadsminister\r\nHörnlund. Vi har tappat ungefär 600 000\r\nsysselsättningstillfällen sedan 1990, på fyra år. Det\r\nbetyder att mängden bidragstagare blir väldigt stor i\r\nförhållande till mängden skattebetalare. Här ligger\r\nhuvudorsaken till de statsfinansiella problemen.</pre><pre>Det andra problemet är naturligtvis den öppna\r\narbetslösheten, att människor går fram och tillbaka\r\nfrån arbetslöshet till olika åtgärder. Det är fråga om\r\n600 000 människor i dag. Det är ungefär 600 000\r\njobb som har försvunnit på fyra år.</pre><pre>Antalet långtidsarbetslösa är i dag 115 000, och\r\nantalet ungdomar som är öppet arbetslösa är\r\n90 000. De icke nordiska medborgarna bland\r\ninvandrarna utgör 30 % av de arbetslösa. Det är de\r\nprioriterade grupperna. Antalet ökar månad för\r\nmånad, år för år.</pre><pre>Målsättningen med arbetsmarknadspolitiken har\r\nmisslyckats.</pre><pre>Vi har i dag ett massarbetslöshetens samhälle.\r\nArbetslinjen har övergivits. Kontantstödet ökar\r\nmycket kraftigt, och de prioriterade grupperna\r\noffras.</pre><pre>En del tror och har trott på att lösningen är att\r\nansluta sig till Europa. Både regeringen, i sin\r\nfinansplan, och socialdemokratin hänvisar ofta till\r\nden europeiska utvecklingen. Men där finns\r\nmassarbetslösheten sedan decennier -- detta\r\nalldeles oberoende av arbetsmarknadspolitik,\r\ntrygghetssystem och arbetsrättsliga metoder. Där\r\nhar man nämligen satt en annan ekonomisk politiks\r\nmål i högsätet: bekämpa inflationen. Där har\r\nmonetarismen firat triumfer, och arbetslösheten\r\nhar permanentats på 10 % och mer.</pre><pre>Många trodde i höstas, efter Delorsplanen och\r\nAllan Larssons initiativ, att det skulle ändras. Men\r\ni december kom beskedet: Finansministrarna inom\r\nEcofin slog fast: Maastrichtvillkoren gäller.\r\nInflationen får sin målsättning på högst 2 % år\r\n1996. Men några mål för arbetslösheten finns inte.\r\nMan anpassar trygghetssystemen nedåt. Man\r\nsänker skatterna. Man gör arbetsrätten mer\r\nflexibel. Det är alltså precis den utveckling av\r\nborgerligt snitt som vi ser i Sverige.</pre><pre>Det kommer att bli mycket av social dumpning i\r\nEuropa, och det kommer att bli mycket av\r\nanpassning nedåt när det gäller fackliga rättigheter\r\noch trygghetssystem, om inte arbetarrörelsen kan\r\nta sig samman och stå för ett motalternativ på\r\ninternationell basis. Det kräver inte en anslutning\r\ntill EU:s politiska målsättningar.</pre><pre>Arbetslösheten är ett gissel. När arbetslösheten\r\nbitit sig fast i samhället skapas starkt ökade sociala\r\nklyftor, och solidariska värderingar undergrävs.\r\nNär människor inte kan försörja sig, trots viljan att\r\narbeta, och när det blir svårare att behålla sin\r\nbostad skapas en otrygghet, som skadar på lång\r\nsikt. Barnen får känna av hur arbetslösheten slår\r\nmot de vuxna.</pre><pre>Arbetslösheten har alltid varit ett gissel för\r\narbetarklassen. Löntagarnas ställning försvagas,\r\noch fackföreningarnas inflytande minskar, vad\r\ngäller både löner och arbetsvillkor.\r\nArbetsmarknadens karaktär av just marknad\r\nförstärks. De starka konkurrerar ut de svaga.\r\nFöretag kan välja och vraka bland arbetssökande\r\nsom desperat söker sin försörjning. Segregeringen\r\ntilltar. Ojämlikheten vad gäller samhällsmakt och\r\nekonomiska tillgångar ökar starkt.</pre><pre>Regeringen utnyttjar det här. Regeringen har en\r\nstrategi.</pre><pre>Fru talmannen sade i dag i en intervju i Dagens\r\nNyheter att det borde vara mera analys i våra inlägg\r\nhär och mindre skäll, därför att vi egentligen har\r\nsamma mål. I några sammanhang tror jag att vi har\r\ndet. Och jag tror att Börje Hörnlund skulle önska\r\natt vi inte hade så stor arbetslöshet.</pre><pre>Men det finns många andra i regeringen och många\r\nrådgivare som i åratal har talat för en högre\r\narbetslöshet. Varför? Jo, därför att det gör\r\nlöntagarna mjuka. Det gör att de ger efter på sina\r\nkrav. Om man dessutom kan försämra\r\ntrygghetssystemen, arbetslöshetsförsäkringen och\r\narbetsrätten, avreglera arbetsrätten, införa\r\nuthyrning av arbetskraft, får man en situation där\r\nkapitalmakten ökar, där arbetsgivarna, de som\r\nköper arbetskraft, har ett oändligt mycket större\r\ninflytande än de hade tidigare. Löntagarna och\r\nderas organisationer får i motsvarande mån\r\nminskad makt.</pre><pre>Vi har nu kommit till den situationen. Finansplanen\r\när full av formuleringar som inte fanns tidigare, där\r\ndetta helt enkelt sägs i klartext. Man skriver:</pre><pre>''Höjningarna av egenavgifterna i\r\narbetslöshetsförsäkringen bidrar till att\r\nkostnaderna för arbetslöshet blir tydligare.</pre><pre>Sänkningen av kompensationsnivån vid\r\narbetslöshet -- -- -- bidrar till att öka incitamenten\r\natt söka och acceptera ett erbjudande om arbete\r\nsamt för dem som har jobb att anpassa lönekraven\r\nså att arbetslösheten inte ökar.''</pre><pre>Det är klartext. Det är som om de arbetslösa inte\r\nsökte jobb, som om de höll sig undan möjligheten\r\natt arbeta. Det är en oförskämdhet utan like mot de\r\növer en halv miljon människor som desperat söker\r\narbete för sin försörjning och för att ha sin\r\nsjälvaktning kvar.</pre><pre>Jag säger att finansplanen är fylld av formuleringar\r\nom systemskiftet, om avregleringen, om att den\r\ns.k. reformeringen av arbetsrätten och\r\nsocialförsäkringarna ger nya incitament till arbete.\r\nDet är ett borgerligt systemskifte, och det är\r\ningenting som svarar mot vad\r\narbetsmarknadsministern säger i sin bilaga, där han\r\ntalar om vikten av att få in människor i produktion,\r\nvikten av att hålla nere arbetslösheten. Men\r\nresultatet visar att det är finansplanen som styr. Det\r\när Finansdepartementet som styr regeringen.</pre><pre>Regeringens arbetsmarknadspolitik är\r\nutomordentligt passiv, som Johnny Ahlqvist har\r\nframfört. ROT kan vara ett typexempel på detta.\r\nAlla tre oppositionspartierna har gång efter annan\r\nmotionerat om ROT, det har varit uppe i\r\nkammaren, det har varit uppe i utskottet, men\r\ningenting händer. AMS och Boverket har lagt fram\r\nförslag om ROT -- de har inte ens fått svar från\r\nregeringen. Det är ett exempel på passiviteten; det\r\nfinns många andra.</pre><pre>Den försämrade kvaliteten på\r\narbetsmarknadspolitiken är ytterligare en sådan\r\nsak. Här säger nu regeringen, den här gången i\r\nklartext, att man skall satsa ytterligare på\r\nungdomspraktik och ALU, som riksdagen gång på\r\ngång har slagit fast är sistahandsåtgärder,\r\nundantagsåtgärder att ta till när inget annat biter --\r\ndet har så stora nackdelar. Men det går att utnyttja\r\nstora volymer i ungdomspraktik och stora volymer\r\ni arbetslivsutveckling, som gratisarbetskraft, som\r\nnaturligtvis inte förmår ställa krav, i en gråzon av\r\narbetsmarknaden -- egentligen har de inte arbete,\r\nmen de utför ändå arbete. Det är mycket negativt\r\nför den offentliga sektorn, det är mycket negativt\r\näven konkurrensmässigt på den kommersiella\r\nmarknaden.</pre><pre>Framtidsinriktade insatser som en bred\r\nkompetensutveckling lyser med sin frånvaro trots\r\nmånga utredningar och förslag och trots en\r\nläpparnas bekännelse ibland. Om en\r\narbetstidsförkortning och reformer som handlar om\r\nsextimmardagen finns det tre rader. Det är\r\nintressant -- regeringen tror inte på det, trots att\r\nden frågan står på dagordningen snart sagt överallt i\r\nEuropa, inom fackföreningsrörelsen och på många\r\nandra håll. Jag tycker det är en oerhörd slapphet.</pre><pre>Kommunernas välfärd kommer att minska\r\nytterligare. Sysselsättningen i kommunerna\r\nkommer att fortsätta att gå ned. Detta står i klartext\r\ni finansplanen; det står också i\r\nArbetsmarknadsdepartementets bilaga. Detta är ju\r\ninte rimligt när behoven är så stora inom välfärden,\r\ninom skolan, inom vården. Där frågar jag mig för\r\növrigt också hur socialdemokratin har tänkt sig att\r\nfinansiera de viktiga kommunala jobben, med\r\ntanke på att man framför ett förslag till\r\nskatteomläggning som minskar kommunernas\r\ninkomster med 3--4 miljarder kronor. Vi har\r\nföreslagit motsatsen ungefär.</pre><pre>Vänsterpartiets förslag har lagts fram i motioner --\r\ni den arbetsmarknadspolitiska motionen, i den\r\nekonomisk-politiska motionen. Låt mig bara\r\nnämna en sak som är motsatsen till den kritik jag\r\nhär har framfört när det gäller regeringens politik.\r\nJag tänker på frågan om framtidsfonden. Vi har\r\nsagt att nu får inte devalveringsvinsterna bara\r\nförsvinna -- de måste omsättas i\r\nkompetensutveckling och i\r\narbetsorganisationsutveckling för att höja\r\nproduktiviteten i det svenska näringslivet men\r\nockså inom den offentliga sektorn. Vi har alltså ett\r\nförslag om vinstdelning och arbetsgivaravgifter som\r\nskall ge en impuls till en sådan förbättring av\r\nkonkurrenskraften.</pre><pre>Anf. 28  Arbetsmarknadsminister BÖRJE\r\nHÖRNLUND (c):</pre><pre>Herr talman! Den allt överskuggande politiska\r\nuppgiften är att skapa en god arbetsmarknad över\r\nhela vårt land. Det är så av rent medmänskliga skäl,\r\nmen också av ekonomiska skäl.</pre><pre>Herr talman! OECD fastslår i sin nyligen lämnade\r\nrapport skoningslöst: Den nuvarande krisen -- det\r\ngäller arbetsmarknad och statsekonomi -- skapades\r\ninte minst av missriktade åtgärder under 80-talet.\r\nJag förstår att Johnny Ahlqvist inte har läst och inte\r\nvill läsa den.</pre><pre>Sviterna från 80-talets inflations-, spekulations- och\r\nfallskärmsekonomi har alltså kostat\r\nhundratusentals medborgare jobben och kommer\r\natt kosta hundratusentals miljarder kronor innan vi\r\nhar övervunnit dem. Vem regerade då? Jag har\r\ntidigare sagt att jag inte skyller allt på en regering --\r\ndet finns många aktörer. Men låt mig slå fast att den\r\nnuvarande regeringen, liksom flertalet av dagens\r\narbetslösa, betalar dessa 80-talsnotor. Lägg till det\r\nen längre och segare internationell lågkonjunktur\r\nän vad någon räknat med!</pre><pre>Det är mycket allvarligt att närmare 600 000 står\r\nutanför den ordinarie arbetsmarknad. Det skall\r\nalltid finnas ett antal som söker arbete eller\r\nbefinner sig i åtgärder, men faktum är att\r\nmålsättningen måste vara att få till stånd ca 400 000\r\nnya arbetstillfällen. Det är ingen lätt uppgift när\r\nman har en sargad samhällsekonomi, men det finns\r\ninget annat mål att sätta upp.</pre><pre>Sedan vill jag säga att massor av goda möjligheter\r\nnu har skapats. Jag skall titta litet på vad som har\r\nhänt sedan hösten 1991, när det parti Johnny\r\nAhlqvist tillhör lämnade regeringsmakten. Vi hade\r\ndå prissatt oss ut från världsmarknaden, och vi har\r\nnu det bästa konkurrensläget någonsin. Vi hade då\r\nmist massor av marknadsandelar, och vi vinner nu\r\nkraftigt marknadsandelar. Då hade vi noll i\r\nproduktivitetstillväxt i näringslivet när det var brist\r\npå arbetskraft, och nu är produktiviteten 6 % på\r\nårsbasis. På 80-talet hade kommuner och landsting\r\nvikande produktivitet -- i dag har de en positiv\r\nsådan. Då jobbade ca 50 % i förlustföretag -- nu är\r\nlönsamheten på väg att rättas till. Det är bekymmer\r\ni vissa små företag på hemmaplan, men det är ändå\r\nett helt annat läge. Från hög ränta har vi via skyhög\r\nränta gått till den lägsta räntan på år och dag. Från\r\natt ha slagit rekord i konkurser -- både i antal och\r\nstorlek -- har vi nu fått uppleva en dramatisk\r\nminskning.</pre><pre>Under Socialdemokraternas sista år varslades i\r\nindustrin 7 000--9 000 människor. Det var tillställt!\r\nNu i december var drygt 1 100 personer varslade,\r\ndvs. i runt tal en sjundedel så många. Då\r\ninvesterades 80--90 miljarder per år i utlandet, och\r\nutländska investerare aktade sig noga för Sverige.\r\nNu är utlänningarna intresserade av Sverige, och\r\nsvenska företag planerar att investera ordentligt i\r\nvårt land.</pre><pre>Socialdemokratins talesman här nämnde inte en\r\nenda av dessa saker i hela sitt långa tal -- det var\r\nbara ett enda långt gnöl. Det skulle inte skada med\r\nlitet ödmjukhet! Man skulle ju kunna försöka\r\nhjälpa till i stället för att försöka sätta käppar i\r\nhjulen. Men så brukar det vara när man har ställt\r\ntill det.</pre><pre>Från absolut bottennivå under socialdemokratins\r\nsenare tid har hushållens förväntningar nu stigit till\r\nde största på många år. Den här uppräkningen\r\nskulle kunna göras mycket längre, men den kan\r\nockså sammanfattas så här: Vi övertog en raserad\r\nekonomi. Vi har nu lagt en stabil grund för jobb och\r\ntillväxt, i ordinarie verksamhet och i näringslivet.\r\nDet är också mycket viktigt att den här uppgången\r\när exportledd, inte konstlad. Alla förslag som\r\nsocialdemokratin kommer med går ut på att hjälpa\r\ntill litet med konstlade medel.</pre><pre>Redan i år väntas industrins investeringar öka med\r\nnärmare 20 %. Därefter fortsätter de att öka.</pre><pre>Jag vill nu beröra övertiden. Den är rekordartad.\r\nDet är långt mer övertid nu än då det var stor brist\r\npå arbetskraft. Man måste på alla håll och kanter\r\nmed kraft predika att det nu är rätt tid att byta ut\r\növertiden. Regeringen har vidtagit en åtgärd i och\r\nmed det som vi kallar GAS, som innebär en säkning\r\nav arbetsgivaravgifterna med 15 procentenheter.</pre><pre>Om man ser på vad övertiden kostar finner man att\r\ndet egentligen är lönsamt att byta ut den -- det är\r\ndyrt med övertid. De sänkta arbetsgivaravgifterna\r\ntillsammans med att man får bort\r\növertidskostnaderna torde i dagsläget innebära 80\r\nkr i timmen på LO-området. Det fattas egentligen\r\ninte mycket förrän man närapå har en anställd som\r\ninte kostar någonting. I näringslivet har man också\r\nrätt att med Arbetsmarknadsverket diskutera\r\nrekryteringsstöd under högst en 6-månadersperiod.</pre><pre>Det viktiga är att det nu är rätt tid. Till hösten\r\nkommer det att dra i gång ordentligt. Då skall den\r\nnya personalen vara inskolad, så att den kan göra\r\nen maximal insats.</pre><pre>Jag har mycket täta kontakter med både det stora\r\noch det lilla näringslivet just när det gäller\r\narbetsmarknadsfrågor. Jag känner att detta är\r\nnågot som kommer. Arbetsmarknadsverket måste\r\nnu med kraft arbeta med och för företagen. Jag har\r\nhaft tillfälle att utbyta tankar med både AMS-\r\nledningen och Länsarbetsnämnden kring detta.\r\nMan är helt inne på den linjen.</pre><pre>Arbetsmarknadsverket får också ett antal miljoner\r\nkronor för att informera om GAS och om\r\nförändringar i trygghetslagarna med längre\r\nprovanställningar vid arbetsanhopning osv., vilket\r\nAMS tycker är en helt riktig åtgärd. Man skall\r\nockså informera om ungdomspraktiken.\r\nMålsättningen är att våra unga skall komma bort\r\nfrån gator och torg, så att de inte far illa. Det är en\r\nambitiös och riktig målsättning.</pre><pre>ALU-verksamheten skall utökas. Det tidigare\r\nsocialdemokratiska statsrådet, Bengt K.Å.\r\nJohansson, har tagit på sig att klara ut detta. Jag är\r\ntacksam för det.</pre><pre>Målsättningen måste vara att nå budgeterade mål.\r\nJag är optimist. Jag har dessa täta kontakter. Kära\r\nkammare! Vi kommer framöver att få se många\r\npositiva saker när storföretag och småföretag aktivt\r\ngår ut för att klara av sysselsättningen för våra\r\nungdomar och göra investeringar. Vi kommer att få\r\nse mycket sådant. Mina nästan dagliga kontakter\r\nmed näringslivet har gett mig den typen av\r\nupplysningar och löften.</pre><pre>Anf. 29  FÖRSTE VICE TALMANNEN:</pre><pre>Jag ber att få erinra om att repliktiden under denna\r\ndebatt är två minuter för såväl ledamöter som\r\nstatsråd.</pre><pre>Anf. 30  JOHNNY AHLQVIST (s) replik:</pre><pre>Herr talman! Jag vill först bemöta det Börje\r\nHörnlund sade i sitt inlägg om OECD-rapporten.\r\nJag har läst den mycket noga. Vad man mycket\r\nstarkt kritiserar är den höga arbetslösheten i\r\nSverige och också den arbetsmarknadspolitik som\r\nför närvarande bedrivs. Jag tror att Börje Hörnlund\r\nbehöver läsa igenom den själv, så att han förstår\r\ninnebörden i den.</pre><pre>Det är magstarkt av Börje Hörnlund att påstå att\r\njag inte hade några förslag i min inledning. Börje\r\nHörnlund behagade ju vända ryggen till kammaren\r\noch gå ut när jag redovisade mina förslag. Om han\r\nhade stannat kvar hade han kanske hört de förslag\r\nsom jag redogjorde för. Vi har tidigare i debatten\r\nsagt att vi har förslag som motsvarar 90 000\r\narbetstillfällen och 30 000 platser på\r\nutbildningssidan. Börje Hörnlund kan väl inte ha\r\nundgått att i varje fall läsa om det.</pre><pre>Börje Hörnlund ställer stora förhoppningar till att\r\nungdomspraktiken skall vara slagkraftig. Det är\r\nbara att konstatera att det för innevarande\r\nbudgetår finns medel över på AMS anslag därför att\r\nman inte klarade av att nå upp till de mål som\r\nriksdagen lade fast för ungdomspraktiken. Man\r\nnådde upp till ungefär halva antalet.</pre><pre>Riksdagen fattade ett beslut strax före jul som\r\ninnebär att ungdomspraktiken byråkratiseras ännu\r\nmer. Ändå tror Börje Hörnlund att detta skall ge\r\nfler arbetstillfällen. Det är häpnadsväckande att\r\nhöra.</pre><pre>Jag skulle också vilja ha svar från Börje Hörnlund\r\npå frågan: Vilka åtgärder motsatte sig Börje\r\nHörnlund under 80-talet?</pre><pre>Jag kommer ihåg att Börje Hörnlund i vårt eget\r\nutskott plussade på miljoner efter miljoner varenda\r\ngång vi behandlade vissa sorters anslag i\r\nbudgetsammanhang. Så inte var Börje Hörnlund\r\nsparsam på den tiden.</pre><pre>Börje Hörnlund säger att man tar\r\nmarknadsandelar. Det stämmer när det gäller\r\nexportindustrin. Men vi håller på att få en tudelad\r\nekonomi i landet, precis som man har i Finland.\r\nHar Börje Hörnlund som arbetsmarknadsminister\r\nambitionen att vi skall ha den finska modellen med\r\n25 % arbetslöshet?</pre><pre>Anf. 31  Arbetsmarknadsminister BÖRJE\r\nHÖRNLUND (c):</pre><pre>Herr talman! OECD-rapporten berör\r\narbetsmarknadspolitiken, men det som ifrågasätts\r\när om man kan vara effektiv när man har så stor\r\nvolym som ca 6 procentenheter. Det är klart: ju mer\r\nvolymen ökar, desto svårare blir det att i varje\r\nenskilt fall garantera effektiviteten.</pre><pre>När det gäller ungdomspraktiken kan jag säga att\r\njag träffade 15 ungdomsarbetsförmedlare i Växjö\r\nsom på var sitt kontor är specialiserade på\r\nungdomspraktik. De framförde alla att det inte var\r\nnågra som helst bekymmer med tusenlappen och\r\nföretagen.</pre><pre>Det här är intressant. Vi ser nu också att\r\nungdomspraktiken ökar. Socialdemokraternas\r\nstora nummmer -- avtalet om\r\nungdomsintroduktion -- hade för 14 dagar sedan\r\ngett 20--30 platser. Det bygger ni på. På precis\r\nsamma sätt rabblar ni upp annat. Ni hade 50 000\r\nplatser i gymnasieskolan. Det var bra att ha i\r\nopposition. Det blev 25 000 platser. Så ihålig är er\r\nmatematik nästan varje gång.</pre><pre>Låt mig till Hans Anderssons ära säga att det\r\nmindre oppositionspartiet verkligen skiljer sig från\r\ndet stora på ett positivt sätt.</pre><pre>Ingela Thalén sade att de 1,9 miljarderna troligen\r\nskulle andvändas till vårdnadsbidrag. Kan man\r\nsjunka djupare som socialdemokratisk talesman?</pre><pre>Anf. 32  JOHNNY AHLQVIST (s) replik:</pre><pre>Herr talman! Börje Hörnlund gör åter ett stort\r\nnummer av ungdomspraktikplatserna. Det är bara\r\natt konstatera att antalet platser under innevarande\r\nbudgetår var 103 000. Det var det mål som\r\nriksdagen slog fast. Resultatet blev någonstans\r\nomkring 50 000.</pre><pre>Det är därför som man har dessa stora summor över\r\npå AMS anslag. Jag ställde inledningsvis ett par\r\nfrågor till Börje Hörnlund om de skrivelser som har\r\ngått från AMS till regeringen där man föreslår att\r\nman omedelbart skall sätta i gång ROT-åtgärder\r\nsom motsvarar ungefär 25 000 till 30 000\r\narbetstillfällen inom byggbranschen. Varför har\r\ninte regeringen tagit ställning till detta? Varför\r\nnonchalerar regeringen helt och hållet det verk som\r\nskall verkställa arbetsmarknadspolitiken? Det är\r\nmycket märkligt av en arbetsmarknadsminister att\r\nhan inte ens besvarar de framställningar som\r\nkommer från den myndighet som skall verkställa de\r\nbeslut som vi fattar här i riksdagen.</pre><pre>Hur mycket blev det över på anslaget, Börje\r\nHörnlund? Jag behöver inte veta exakt på kronan,\r\nmen det hade varit intressant att veta om Börje\r\nHörnlund har ett grepp om hur mycket pengar på\r\nmiljarden när det rör sig om. Det är tydligen stora\r\nbelopp det handlar om.</pre><pre>Börje Hörnlund nämnde att vi i socialdemokratin\r\nsjunker djupt. Jag ställer fortfarande frågan om\r\nvilka förslag Börje Hörnlund hade på\r\narbetsmarknadspolitikens område när han själv satt\r\ni opposition. Varje gång späder man i stället på\r\nbudgetunderskottet ytterligare, Börje Hörnlund.</pre><pre>Det talas om ljus som syns i tunneln. Börje\r\nHörnlund säger ingenting om de 45 000 konkurser\r\nsom har drabbat Sverige och där arbetstillfällen har\r\nförsvunnit. Arbetslösheten har ökat från 3 till\r\n14 %. Detta är ett unikt rekord för en\r\narbetsmarknadsminister att kunna bedriva en\r\nsådan politik. Det har inte hänt i något annat land\r\natt man har kunnat göra så på bara två år.</pre><pre>Anf. 33  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag sade just detta om konkurser. Vi\r\nhar övertagit ett land som är prissatt ur\r\nvärldsmarknaden med ett skyhögt kostnadsläge och\r\ndär 7 000, 8 000 eller t.o.m. 9 000 varsel skedde per\r\nmånad under 1991. Nu har antalet konkurser\r\nminskat dramatiskt, och de är inte längre så stora.\r\nUnder december månad skedde drygt 1 100 varsel.\r\nDetta talar för att rätt grund nu är lagd. Men det tar\r\ntid att rätta till de ekonomiska bekymren och att\r\nlösa problemen på den arbetsmarknad som är\r\nföljden av 80-talets politik.</pre><pre>När det gäller ungdomspraktiken är min\r\nförhoppning att målet skall nås för ungdomarnas\r\nskull. Arbetsmarknadsverket tycker att det är litet\r\ntungt, men jag tror att man kommer att få draghjälp\r\nför att kunna nå detta mål. Om det\r\nsocialdemokratiska alternativet har gett 20--30\r\nungdomar chansen måste jag säga att tills vi har\r\nbättre alternativ måste vi behålla\r\nungdomspraktiken. Jag vill dock ingenting hellre\r\nän att så snart som möjligt bli av med\r\nungdomspraktiken och i stället få ut ungdomarna\r\npå den ordinarie marknaden. Men det kan inte ske\r\ni ett läge när alternativet är att ungdomar får vistas\r\npå gator och torg och människor far illa. Trots att\r\nSSU och LO talar illa om åtgärden, så tycker 90 %\r\nav ungdomarna i olika undersökningar bra om\r\nåtgärden. Åtgärden leder också till jobb efteråt i\r\nstörre utsträckning än en hel del andra åtgärder.</pre><pre>Anf. 34  HANS ANDERSSON (v) replik:</pre><pre>Herr talman! Låt mig först säga att jag är medveten\r\nom att det inte är lätt att komma åt arbetslösheten.\r\nJag är också medveten om att det är fråga om långa\r\nprocesser och långsiktiga orsakssammanhang.\r\nBörje Hörnlund skall också vara medveten om att\r\nkravet på arbete åt alla som vi ställer är en\r\ngrundbult i vår politik. Här får vi en fokusering på\r\nde ideologiska och ekonomisk-politiska skillnader\r\nsom är helt avgörande mellan Vänsterpartiet och\r\nregeringen. Vi har också försökt vara konstruktiva.\r\nVi var det när det gällde rekryteringsstöd och GAS.\r\nVi drev den diskussionen hårt i våras. Vi försökte\r\nhjälpa till att förändra ett dåligt förslag från\r\nregeringen i höstas.</pre><pre>Konkurrenskraften har förbättrats enormt. Det\r\nberor på produktivitetsökningar i industrin. Det är\r\nmycket bra, och alla står bakom det. Det beror\r\nockså på misslyckandet i valutapolitiken. Att bara\r\nförlita sig på marknaden och avreglera\r\narbetsmarknaden är det mest passiva agerandet jag\r\nkan tänka mig. Därför har vi i vår motion mycket\r\ntydligt angivit en oerhörd mängd offensiva\r\nsatsningar i kontrast till regeringen.</pre><pre>Var finns näringspolitiken som ger jobb? Var finns\r\ninvesteringarna i miljöpolitiken? Var finns\r\npolitiken som skall säkra den kommunala\r\nvälfärden? Var finns ROT-programmen som skall\r\ngöra att vi kan få hyfsade miljöer i skolor, på\r\nsjukhus och på daghem och som dessutom skall\r\nskapa c1 &gt; jobb? Var finns\r\nkompetensutvecklingssatsningen? Den finns inte. c0 &gt; Vi\r\nhar år efter år efterlyst den här i kammaren. Men\r\nvi möts bara av passivitet. Jag påstår att det beror\r\npå en ideologiskt förankrad hållning från\r\nregeringens sida som är mycket väl uttryckt i\r\nfinansplanen. Det finns reella krav om att övertiden\r\nskall begränsas. Se till att ta fasta på våra förslag\r\nlagstiftningsvägen, så skall vi nog komma någon\r\nvart.</pre><pre>Anf. 35  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag är övertygad om att\r\nVänsterpartiet är besjälat av en anda om att alla\r\nskall ha arbete. Jag har dessutom i min tidigare\r\ngärning i arbetsmarknadsutskottet kunnat notera\r\natt man tycker att det är bra med jobb över hela\r\nvårt land. Men jag ställer också krav.</pre><pre>Hans Andersson sade i sitt första inlägg att han\r\ntrodde på att jag är besjälad. Jag tror uppriktigt\r\nsagt inte att det finns någon i denna kammare och i\r\nnärliggande hus som inte vill ha en fullgod ordinarie\r\narbetsmarknad. Flera av mina kollegers barn är\r\narbetslösa i dag. Ett stort antal av mina närmaste\r\nsläktingar är arbetslösa i dag. Däremot skiljer vi oss\r\ni våra uppfattningar om hur vi skall få tillbaka en\r\nfullgod ordinarie arbetsmarknad.</pre><pre>ROT-åtgärder behöver diskuteras. Låt mig\r\nsamtidigt säga att det är något fel på en sektor om\r\ndet krävs bidrag överallt för att den över huvud\r\ntaget skall komma i gång. Så länge vi håller på att\r\nutlova bidrag avvaktar sektorn i viss utsträckning.\r\nEgentligen skulle det finnas långsiktigt fastslagna\r\nregler. Nu är prisbilden sådan att man i många fall\r\nkan handla upp ungefär 30 % billigare än när det\r\nvar som värst. Nu är det rätt tid att bygga.</pre><pre>Anf. 36  HANS ANDERSSON (v) replik:</pre><pre>Herr talman! Bidrag och bidrag -- regeringens\r\npolitik går nu ut på att passivt ge bidrag till\r\nmänniskor som inte får göra någonting. Man ställer\r\nockså gratis arbetskraft till företagens förfogande.</pre><pre>Huvudlinjen i regeringens politik bestäms inte av\r\nvad olika personer tycker, vem de tycker synd om\r\neller vilka erfarenheter de har via sina barn.\r\nHuvudlinjen bestäms i enlighet med den riktlinje\r\nsom politiken utformas efter. Här är regeringens\r\npolitik mycket klar: avreglera arbetsmarknaden, låt\r\nmarknaden fungera även på arbetskraftens\r\nområde, sänk lönerna, se till att fackföreningarna\r\nfår mindre att säga till om genom indragningar i\r\narbetsrätten och se till att trygghetssystemen\r\nförsämras så att människorna blir ännu mera rädda\r\noch skräckslagna. De får svårare att finnas kvar i\r\narbetslöshetsförsäkringen och blir beroende av\r\nsocialbidrag. Det är en inhuman politik. Jag vill\r\nkalla det för en ren klasspolitik.</pre><pre>Det finns färdiga förslag när det gäller ROT-\r\nprogram. Arbetsmarknadsministern talar om\r\nbidrag. Det är i stället fråga om investeringar. Det\r\nhandlar inte om att man skall betala hela bygget\r\neller hela renoveringen. Det handlar om att ge\r\ninvesteringsbidrag för att en verksamhet skall\r\nkunna komma i gång. Det må väl vara bättre än att\r\nbetala ett rent passivt kontantstöd.</pre><pre>Så till kommunerna. Hur kan man planera för att\r\nkommunerna skall fortsätta att minska\r\nsysselsättningen? Samtidigt kan vi se att\r\nskolklasserna blir allt större med fler elever per\r\nlärare. Samtidigt kan vi se sjukvårdsbäddarna ute i\r\nkorridorerna och att personalen praktiskt taget inte\r\nkan jobba. I mitt län grep Yrkesinspektionen in på\r\nFalu lasarett. Vad beror detta på? Det beror på att\r\nkommunerna får för litet pengar. Regeringen tar\r\naktivt pengar från kommunerna.</pre><pre>Jag skulle kunna fortsätta att räkna upp exempel på\r\nområde efter område. Det är i den meningen som\r\njag anser att detta är en planerad politik, Börje\r\nHörnlund. Många rådgivare och ideologer står\r\nbakom den här politiken. Det är en ren och skär\r\nhögerpolitik, och det är en skam att Börje\r\nHörnlund deltar i den.</pre><pre>Anf. 37  Arbetsmarknadsminister BÖRJE\r\nHÖRNLUND (c):</pre><pre>Herr talman! Gratis arbetskraft talar Hans\r\nAndersson om. Såvitt jag förstår menar han då\r\nungdomspraktiken, men inte i min utan i sin egen\r\ntappning. Regeringen vill ju debitera en tusenlapp\r\nper månad. Hans Andersson menar kanske att det\r\när en passiv åtgärd.</pre><pre>Sedan var det de 6 procentenheterna, Hans\r\nAndersson. Det är i det avseendet som det kommer\r\nkritik från OECD. Kan man hålla effektiviteten när\r\nman går så högt? Ja, det finns en gräns. Jag tror att\r\nArbetsmarknadsverket segar sig en bit över 6 %.</pre><pre>För 14 dagar sedan var en norsk\r\nregeringsdelegation här. Man utnämnde Sverige till\r\nvärldsmästare när det gäller att via åtgärder arbeta\r\nför dem som har förlorat sina jobb. De som ingick\r\ni den här ministerledda delegationen var mycket\r\nimponerade. Ni kanske också har lagt märke till att\r\nden nye finske presidenten, socialdemokrat, har\r\npekat på Sverige som ett föredöme.</pre><pre>När det gäller den kommunala sysselsättningen vill\r\njag säga att regeringen, och därmed också\r\nriksdagen, faktiskt beviljade 4,2 miljarder i våras\r\nsom ett tillskott till kommunerna för att de skulle\r\nklara detta bättre. Dessutom träffar\r\nArbetsmarknadsverket avtal efter avtal som oftast\r\ninnebär att man genom kompetensutveckling icke\r\nminskar antalet anställda. Att man i kommuner och\r\nlandsting via kompetensutveckling klarar jobben är\r\npositivt.</pre><pre>Hans Andersson är också medveten om att antalet\r\nhögskole- och universitetsplatser under de här två\r\nåren har ökat med 30 %.</pre><pre>Anf. 38  LAILA STRID-JANSSON (nyd)\r\nreplik:</pre><pre>Herr talman! Det var trevligt att höra\r\narbetsmarknadsministern instämma i min kritik\r\nmot bidragssystemet. I stället gäller det alltså att\r\nskapa de rätta förutsättningarna för att\r\nåstadkomma riktiga jobb.</pre><pre>Apropå OECD:s kritik, dvs. att den dåliga\r\nekonomin grundlades på 80-talet, kan jag säga att\r\njag instämmer. Men på vilket sätt hindrar detta\r\nkonstaterande att man i dag arbetar på ett\r\nokonventionellt sätt när det gäller att skapa riktiga\r\njobb i stället för bara sysselsättning? Snarare borde\r\ngjorda uttalande uppmana till det.</pre><pre>Har jag möjligen träffat huvudet på spiken när jag\r\npåtalar kompetensbristen inom departementet och\r\nAMS?</pre><pre>Och vad skall AMS egentligen göra med de 21\r\nmiljarder som fanns kvar av anslaget vid årsskiftet?\r\nMan har alltså bara använt 7 miljarder under sex\r\nmånader. Nu har man 21 miljarder kvar. Kommer\r\nde pengarna att användas till att dölja den öppna\r\narbetslösheten genom temporär sysselsättning,\r\neller kommer de att innebära förutsättningar för att\r\nriktiga jobb kan skapas?</pre><pre>Anf. 39  Arbetsmarknadsminister BÖRJE\r\nHÖRNLUND (c):</pre><pre>Herr talman! Riktiga jobb talas det om. I\r\nuppräkningen i mitt huvudanförande pekade jag på\r\nett tiotal punkter som gällde allt, från i princip ett\r\ntidigare katastrofläge till ett mycket bra läge nu.\r\nGrunden är alltså lagd. Nu är det i stor utsträckning\r\nnäringslivet självt som har att investera. På den\r\npunkten är jag optimistisk efter alla\r\ndirektkontakter som jag haft med företrädare för\r\nsåväl små som mycket stora företag. Vi kommer att\r\nfå många positiva budskap här framöver.</pre><pre>Arbetsmarknadsverket fick redan i fjol -- delvis var\r\nman nog förvånad, eftersom vi bara hörde talas om\r\npenningbrist där -- ca 2 miljarder över i bokslutet\r\nden 1 juli. Vad blir det nu? Ja,\r\nlänsarbetsnämnderna har i dagarna skickat in sina\r\nuppgifter. Jag tycker mig se att de har litet svag tro\r\npå en del åtgärder. Jag vet att åtgärderna kommer\r\natt öka i omfattning. Det vet jag efter de kontakter\r\nsom jag har haft. Men som de då litet svagt tror\r\npekar utvecklingen mot omkring 3 miljarder\r\nkronor. Jag vill dock inte säga att det är min siffra.\r\nMan har ju att arbeta med alla åtgärder på området\r\noch att göra bästa möjliga jobb. Vad det slutligen\r\ninnebär vet jag inte. När det gäller överskottet var\r\ndet under månaderna 7--9 i väldigt stor utsträckning\r\nmycket låga nivåer beträffande åtgärderna.</pre><pre>Delvis hängde det samman med våra beslut. Just\r\ningen ungdomspraktik tilläts ju under\r\nsommarhalvåret, och det gjorde att det blev litet\r\nsegt i starten. Det skall vi inte upprepa, ty det tar\r\nså lång tid att få upp siffrorna igen.</pre><pre>Anf. 40  LAILA STRID-JANSSON (nyd)\r\nreplik:</pre><pre>Herr talman! Oavsett hur mycket pengar som blir\r\nkvar av de här miljarderna -- och det är klart att det\r\nblir fråga om miljarder -- vill jag fråga: Varför\r\ntycker inte arbetsmarknadsministern att det är värt\r\natt satsa på ROT-åtgärder? Det har ju tre\r\noppositionspartier föreslagit. Vi kan t.ex. reparera\r\nskolor överallt i landet som är i ett miserabelt skick.\r\nVi kan satsa på kommunala ROT-åtgärder, och vi\r\nkan satsa på att reparera kulturella bostäder --\r\nvilket vi i Ny demokrati har föreslagit. Vi kan\r\nhjälpa till i fråga om sjukvård och äldrevård. Det\r\nfinns ju pengar över. Jag anser att de pengarna inte\r\nograverat skall gå in i statens budget, utan de skall\r\nanvändas på ett vettigt sätt.</pre><pre>I dag är det ju billigt att reparera. Dessutom får\r\nman något för pengarna. Vidare är det väl så att det\r\nför att småföretag skall kunna fortleva och verka\r\nbara finns en enda väldigt viktig sak: att man har en\r\ngod relation till banker, så att man kan låna pengar\r\ntill låg ränta. Det är en förutsättning för företagen.\r\nLigger företaget i glesbygd behövs det också goda\r\nkommunikationer.</pre><pre>Anf. 41  Arbetsmarknadsminister BÖRJE\r\nHÖRNLUND (c):</pre><pre>Herr talman! Riksdagen behandlade på sätt och vis\r\nAMS-framställningen i december i samband med\r\natt ytterligare 500 miljoner kronor anslogs till\r\nkommunala ROT-åtgärder och 100 miljoner kronor\r\ntill äldrebostäder.</pre><pre>Jag är beredd att diskutera detta. Vi ses alltså för\r\natt diskutera den här frågan. Men jag återupprepar\r\natt det viktigaste för byggandet naturligtvis är att\r\ndet förs en politik som gör att alla aktörer ser att\r\nbl.a. statsskulden är på väg åt rätt håll och att inte\r\nupplåningsbehovet ökar.</pre><pre>Jag tackar Socialdemokraterna för att de på bara en\r\nmånad har övergett kravet på en sänkning av\r\nmomsen med 5 %. Det skulle höja\r\nbudgetunderskottet med 40 miljarder kronor. De\r\nskulle ju också lägga 7 miljarder till på\r\nrekryteringsstödet. Men nu har de förstått att när\r\ndet görs upp om högst 50 % -- man har rätt till 65 --\r\nfinns ingen vilja att betala 80 och kasta bort 7\r\nmiljarder kronor. Socialdemokraterna nyktrar\r\nsåledes till undan för undan, men fortfarande är de\r\nonyktra.</pre><pre>Räntan är det viktiga för att Sverige på allvar skall\r\nkomma i gång. Det gäller inte bara företagen utan\r\nockså alla enskilda hushåll, som vid rätta ränteläget\r\nbörjar våga göra litet grand.</pre><pre>Anf. 42  ANDERS G HÖGMARK (m):</pre><pre>Herr talman! Det tål att upprepas att det går allt\r\nbättre för Sverige. Exporten stiger.\r\nIndustriproduktionen skjuter fart. Allt fler\r\nindustriföretag får en ökad orderingång, och --\r\ndetta är viktigt -- en allt större andel av de svenska\r\nhushållen, löntagarna, tror på bättre tider och på\r\natt det kommer att gå bättre för Sverige framöver.\r\nDet är glädjande och ger förutsättningar för nya\r\njobb, minskad arbetslöshet, ökad konsumtion osv.\r\nDe goda kurvorna pekar uppåt, och de dåliga\r\nkurvorna pekar allt kraftigare neråt.</pre><pre>Grunden har lagts för att återskapa Sverige som en\r\nledande industri- och företagarnation -- en av\r\nhuvudpunkterna i regeringsförklaringen 1991.</pre><pre>Herr talman! Skall vi framöver på allvar få skörda\r\nfrukterna av den här framgången -- framför allt\r\ngäller det de många människor som i dag går\r\narbetslösa -- är det viktigt att vi inte förstör de\r\nförbättrade förutsättningarna för näringslivet, att vi\r\ninte förstör det påtagligt förbättrade näringsklimat\r\nsom regeringen genom sin konsekventa politik har\r\nåstadkommit.</pre><pre>Det gäller att gå vidare, men på vilket sätt? Ja, jag\r\nvågar påstå att det i fråga om nytänkandet i\r\nutvecklingen framöver gäller att våga förändra. Det\r\när väl just beträffande insikten om att i om- och\r\nnytänkandet i förändringen våga pröva det nya och\r\nifrågasätta det gamla -- alltså just i den mentala\r\nprocessen -- som den bästa förutsättningen,\r\ngrunden, finns för att skapa nya, riktiga jobb, en\r\nförbättrad ekonomi och därmed också en bas för\r\ntrygga, långsiktiga och tillförlitliga sociala\r\ntrygghetssystem som arbetslöshetsförsäkring,\r\npensioner och sjukförsäkring. Utan en sådan solid\r\nekonomi kommer alla trygghetssystem, oaktat\r\nvilka ersättningsnivåer vi diskuterar och fattar\r\nbeslut om i denna kammare, att vara illusioner för\r\nåtminstone de kommande generationerna.</pre><pre>Vi har påbörjat en lång debatt. Det är 30--40 talare\r\nanmälda och 10--15 personer lyssnar i kammaren.\r\nDet är kanske en proportion som är symtomatisk\r\nnär vi diskuterar arbetsmarknadspolitiken. Blir det\r\nen debatt som präglas av om- och nytänkande eller\r\nblir det mycket av det traditionella och gamla, det\r\ngamla som på många punkter har visat sig mindre\r\neffektivt? För min del skall jag sätta några punkter\r\nför nytänkande på dagordningen.</pre><pre>En sådan punkt är, som jag uppfattar det, en\r\növersyn av många regelsystem inom arbetsrätten\r\ngenom att man ifrågasätter en hel del av\r\nlönebildningen, bl.a. på ungdomssidan. Men jag\r\nhyser en viss oro och en viss tveksamhet inför om\r\ndet är så många som kommer att diskutera och\r\nifrågasätta. Fler i den långa rad som nu följer kan\r\nvilja ha mer av det som har visat sig inte fungera.</pre><pre>Det är alldeles uppenbart att\r\narbetsmarknadspolitikens totala volym nu har nått\r\nsådana höjder att det inte effektivt går att\r\nadministrera den. Det har framkommit i debatten,\r\ndet sägs klart från de myndigheter som jobbar med\r\narbetsmarknadspolitiken och det har även\r\nframkommit i den rapport från riksdagens revisorer\r\nsom nyligen har lämnats av revisorerna.\r\nVerkningsgraden sjunker på toppen med de sista\r\nmiljarderna. Det är förmodligen ett utslag av att det\r\när svårt att på ett meningsfullt sätt göra av med\r\npengarna.</pre><pre>Jag är alldeles övertygad om att om man kunde\r\nändra proportionerna mellan\r\narbetsmarknadspolitiken och en aktiv\r\nnäringspolitik skulle man få mycket långsiktiga\r\nvinster. Med det goda näringspolitiska klimat som\r\nvi nu har, och som betygas av alla företagare som\r\nman talar med ute på fältet, skulle man få ut\r\nbetydligt fler nya jobb och mer ny tillväxt om man\r\ni stället för att satsa de sista miljarderna på\r\narbetsmarknadspolitiken ökade satsningarna på\r\nentreprenörer och innovatörer som har nära\r\nanknytning till den praktiska produktionen. Det\r\nmå gälla industriell formgivning, verkstadsteknik,\r\nträteknik, verkstadsteknisk forskning, etc. Jag\r\ntycker att allt fler kommer till denna insikt och jag\r\nhoppas, herr talman, att vi i denna kammare under\r\nvåren kan både diskutera och fatta beslut som leder\r\ntill insatser i den riktningen.</pre><pre>Någonstans i den socialdemokratiska motionen om\r\nden ekonomiska politiken talar man inte\r\növerraskande om ungdomsarbetslösheten. Man\r\nfrågar sig: Måste det vara en så hög\r\nungdomsarbetslöshet? 200 000 ungdomar står\r\nutanför den reguljära arbetsmarknaden. Jag tror\r\natt svaret helt enkelt är nej. Den höga\r\nungdomsarbetslösheten är till mycket stor del ett\r\nresultat av systemfel på arbetsmarknaden.</pre><pre>En stor del av dessa ungdomar skulle med andra\r\nregler för arbetsrätten, lönesättningen i\r\nkollektivavtal och andra villkor i de kollektivavtal\r\nsom finns få fotfäste tidigare på arbetsmarknaden.\r\nJag menar att det framstår som ganska uppenbart\r\nav den debatt som har påbörjats av yngre politiker,\r\nbåde inom denna kammare och utanför, att de\r\ngällande regelsystemen förhindrar ungdomens\r\ninträde. Ungdomarna puttas enligt LAS-systemet\r\nsnabbt ut om de till äventyrs har kommit in på\r\narbetsmarknaden, men reglerna gör tröskeln hög\r\nför de ungdomar som vill komma in. Ulf\r\nKristersson, Fredrik Reinfeldt och folkpartister\r\nsom Lotta Edholm och Karin Pilsäter har varit inne\r\npå detta. Jag har i och för sig hört väldigt litet från\r\nexempelvis Martin Nilsson och Ulrica Messing som\r\nbrukar ha uppfattningar om det mesta i detta\r\navseende. Men jag tror att även de börjar inse att\r\ndet regelsystem vi nu har är utomordentligt\r\nungdomsfientligt.</pre><pre>Det behöver inte vara så att de bäst utbildade, de\r\nsenast utbildade skall ha svårast att komma in på\r\narbetsmarknaden. Ungdomar har som bekant vissa\r\nproblem på grund av bristande erfarenhet, men de\r\nsystem vi har i dag försvårar på ett onödigt sätt för\r\nungdomarna. Det är dags för oss och även för de\r\nfackliga organisationerna samt för\r\narbetsmarknadens parter att mer aktivt än man\r\ntidigare har lyckats med utveckla instrument. Det\r\när bättre om nytänkarna får litet mer inflytande än\r\ntraditionalisterna.</pre><pre>På spaning efter de nya jobben i framtiden tittar\r\nman också på de små företagen. Det är klart att det\r\nverkar som om Socialdemokraterna har nått något\r\nslags om- och nytänkande på den punkten. Det är\r\natt gratulera, om det nu inte bara är ett verbalt\r\nsådant, utan även kan omsättas i praktisk gärning.</pre><pre>Socialdemokraterna hade arrangerat någon\r\nföretagardag för ett antal månader sedan. Där\r\ntalade bl.a. Göran Persson om att när det gällde\r\növersyn av arbetsrätten i den del som gällde\r\nsmåföretag var han helt öppen för ett stort antal\r\nförändringar. Det lät ju utomordentligt positivt.\r\nDet var kanske en och annan företagare som t.o.m.\r\ntrodde på detta. Men när han kom hem till\r\npartihögkvarteret och den traditionella gruppen av\r\narbetsmarknadspolitiker inom socialdemokratin\r\nvar det stopp och belägg. Icke sådana djärva\r\nnytänkanden -- icke! Det skulle störa den\r\netablerade friden och ordningen.</pre><pre>Man kan fråga sig om det inte finns större kraft i\r\nnytänkandet på arbetsrättens område. När man hör\r\nSocialdemokraterna utlova att man skall återföra\r\nbeskattningen av arbetande kapital, återföra\r\ndubbelbeskattning av utdelning på aktier blir min\r\nfråga till bl.a. Johnny Ahlqvist som är företrädare\r\nför Socialdemokraterna här: Varför skulle\r\nsmåföretagarna känna entusiasm, intresse,\r\nframtidstro och med arbete och slit dra fram de nya\r\njobb som uppenbarligen går att ta fram om man\r\nkänner framtidstro?</pre><pre>Ni saknar trovärdighet när det gäller\r\nsmåföretagsamheten och relationerna. Utan en\r\nalltför långrandig tillbakablick vill jag påstå att\r\nårtionden av försyndelser inte går att reparera vid\r\nnågot enstaka framträdande på ett\r\nsmåföretagsmöte där man avger löften som man\r\ninte ens kan hålla när man kommer hem, utan man\r\nbehöver vända 180 grader. Ni är inte, jag beklagar\r\ndet, trovärdiga i denna skara. Därför kommer en\r\nmöjlighet för er att regera att framstå som ett hot\r\nför småföretagsamheten och ett hot mot\r\nmöjligheten att i de här företagen få fram de nya\r\njobben. Det är tyvärr så. Jag måste beklaga. Det\r\nfinns faktiskt en mikroskopisk möjlighet att ni\r\nskulle kunna komma till makten. Då dras ganska\r\neffektivt skynket ned för möjligheten att få fram\r\njobben i de här småföretagen.</pre><pre>Europafrågan är självfallet viktig för att skapa\r\nframtidstro. Det råder inget tvivel om att\r\nnäringslivet med ett ja skulle fortsätta att tro på\r\nframtiden och skapa de nya jobben. Ett nej\r\ndäremot är i realiteten alltid ett ja till någonting\r\nannat. Ett nej till EU är ett ja till isolering,\r\nbristande framtidstro och därmed färre riktiga\r\njobb, sämre ekonomi och mindre möjligheter att\r\nbygga upp välfärd och goda sociala\r\ntrygghetssystem. De två punkterna -- de riktiga\r\njobben och de tillförlitliga sociala\r\ntrygghetssystemen -- är och förblir de viktigaste\r\nmålen för den sittande regeringen för att gagna\r\nvälfärd och trygghet.</pre><pre>Anf. 43  HANS ANDERSSON (v) replik:</pre><pre>Herr talman! Allt blir bättre, säger Anders G\r\nHögmark. Vi har just beskrivit\r\narbetslöshetssituationen. Vi har beskrivit\r\nungdomens situation när det gäller arbetslöshet. Vi\r\nhar beskrivit den rekordartade\r\nlångtidsarbetslösheten, som hotar att slå ut stora\r\nmängder människor. Finanserna blir allt sämre för\r\nstaten. Det är inte så att vi minskar vår statsskuld.\r\nDen ökar, och den ökar med kraft, bl.a. beroende\r\npå att skatteintäkterna minskar med moderat\r\npolitik.</pre><pre>Våga det nya! Ja, vad är det nya? Är det\r\nvårdnadsbidrag för att ta bort en del kvinnor från\r\narbetskraften? Pigor -- är det framtidsjobb för att\r\nöka ojämlikheten, för att de bättre bemedlade skall\r\nfå sina privata tjänster utförda av ett\r\nlåglöneproletariat?</pre><pre>Arbetslöshetsförsäkringen -- att låta dem som\r\ndrabbas av arbetslöshet få ytterligare försämringar\r\ndärför att taket i försäkringen har satts lågt, det är\r\nrejäl moderat politik. Det är ojämlikhetspolitik i\r\nkombination med bristande näringspolitiska\r\ninitiativ.</pre><pre>Jag tycker att det vore utmärkt med\r\nträförädlingsprogram. Jag tycker att det vore\r\nutmärkt med underleverantörsprogram --\r\nbranschmässiga program för att förstärka vår\r\nkonkurrenskraft -- miljöinvesteringar osv. Det är\r\nmycket bra liksom att höja produktiviteten inne i\r\nföretagen, ändra arbetsorganisationen och\r\nförbättra kompetensen.</pre><pre>Därför har vi föreslagit att en del av de oerhörda\r\nvinster som kommer att uppstå i näringslivet sätts\r\nav till fonder för att generera ny konkurrenskraft,\r\nny kompetens i våra företag.</pre><pre>Anders G Högmark vet själv som revisor att det\r\nfinns mycket att önska när det gäller AMS och\r\narbetsmarknadspolitiken. Åtgärdsarsenalen har\r\nblivit sämre, och det finns många indikationer från\r\nAMS, Riksdagens revisorer, oppositionen och från\r\nmånga andra håll på att vi måste återgå till en\r\nhögkvalitativ arbetsmarknadspolitik. Jag tycker att\r\ndet är bedrövligt att Anders G Högmark vill\r\nförsvara den arbetsmarknadspolitik som\r\nregeringen har stått för.</pre><pre>Anf. 44  ANDERS G HÖGMARK (m)\r\nreplik:</pre><pre>Herr talman! Jag skall börja med\r\narbetsmarknadspolitiken, där man oaktat andra\r\npolitikområden gör kanske den viktigaste insatsen\r\ni många avseenden. Men det är alldeles uppenbart\r\natt det finns påtagliga brister i effektiviteten. Det\r\nfinns givetvis allt större problem att klara en så stor\r\nvolym som det nu handlar om. Det tror jag att vi\r\nalla är överens om, både vi här och de som jobbar\r\nute på fältet. Därför är det viktigt att man så att\r\nsäga sätter tummen i ögat på ett antal företeelser\r\nsom är mindre effektiva. Det finns all anledning för\r\narbetsmarknadsutskottet att på olika sätt utvärdera\r\nolika åtgärder.</pre><pre>Det gäller inte bara att kritisera utan också att se\r\nvad vi skulle ha haft i stället. Man kan självfallet ha\r\nkritiska synpunkter på både ALU och\r\nungdomspraktik, men frågan är, som Börje\r\nHörnlund tidigare var inne på: Vad sätts in i stället?\r\nDär tycker jag ärligt talat att det är ganska tunt.</pre><pre>Allt blir bättre. Det mesta pekar uppåt när det\r\ngäller ekonomin. Allt fler hushåll, Hans\r\nAndersson, tror faktiskt, är övertygade om och har\r\nförväntningar om att det blir bättre framöver.\r\nEkonomin handlar ju mycket om förväntningar --\r\njag behöver naturligtvis inte undervisa Hans\r\nAndersson om det. Tror fler och fler av de svenska\r\nhushållen att det blir bättre, då börjar man öka sin\r\nkonsumtion och vågar göra investeringar. Det\r\nskapar efterfrågan och bättre möjligheter för nya\r\njobb.</pre><pre>Hans Andersson och även Socialdemokraterna\r\nverkar så förfärligt ledsna och pessimistiska ibland.\r\nDet ligger en fara i det. Det kanske hade funnits\r\nskäl för er också att dra några strån till stacken,\r\nnämligen att uttrycka en glädje över att så många i\r\nSverige faktiskt är besjälade av en framtidstro och\r\ninte bara svartmålar, som ni förefaller vilja göra.</pre><pre>Anf. 45  HANS ANDERSSON (v) replik:</pre><pre>Herr talman! Nej, jag skulle gärna vilja vara glad.\r\nJag är ganska optimistisk till min läggning, men det\r\när min plikt att som folkvald se problemen. Ett\r\nproblem är -- Anders G Högmark borde mycket väl\r\nveta vad det betyder -- att vi har slagit ut ungefär\r\n400 000 människor, många av dem i onödan.\r\nDärmed har vi minskat arbetskraften. Formellt kan\r\nman säga att vi får lägre arbetslöshetstal. Men detta\r\när ett jätteproblem. Nu talar vi om 1,1--1,2 miljoner\r\nutslagna eller arbetslösa som måste vara\r\nbidragstagare och som kommer att få försämringar\r\nmed den nuvarande regeringen.</pre><pre>Vi måste öka mängden arbete. Men jag tror också\r\natt vi solidariskt måste dela på de arbeten som kan\r\nbjudas ut. Därför har vi ställt oss bakom krav på\r\nförsöksverksamhet med arbetstidsförkortning.\r\nMen det ensamt är inte lösningen på problemen.</pre><pre>Varför är vi inte gladare? Ja, kanske därför att vi\r\nrepresenterar stora skikt av samhället som har fått\r\ndet allt sämre och känner sig allt otryggare. Anders\r\nG Högmark talar om att många familjer känner sig\r\ngladare och har större framtidstro. Det är i väldigt\r\nhög grad de som har skott sig på skattereformerna,\r\nsom har ägt aktier och nu till stor del har fått\r\nskattefrihet och på så sätt får tillgångar och kan\r\ninvestera. Men bland de andra -- löntagare som inte\r\nhar förmögenheter och som har drabbats av börda\r\npå börda -- råder ingen glädje. De skulle vara glada\r\nom det blev förändringar i landet. Den kanske\r\nviktigaste förändringen vore att vi fick en ny\r\nregering, som satte jämlikhets- och rättvisefrågor\r\nsamt drömmen att ha alla i produktivt arbete i\r\ncentrum.</pre><pre>Anf. 46  ANDERS G HÖGMARK (m)\r\nreplik:</pre><pre>Herr talman! Hans Andersson säger att det finns\r\nhundratusentals människor som slagits ut helt i\r\nonödan och att dessa känner vrede. Jag delar den\r\nuppfattningen. Det är många tusen i Sverige som\r\nslogs ut helt i onödan under 80-talet på grund av en\r\nutomordentligt kortsiktig och dålig politik, som\r\ndirekt motverkade t.ex. småföretagsamheten och\r\nundan för undan undergrävde småföretagens\r\nmöjligheter att utvecklas och anställa nytt folk. På\r\nden punkten, Hans Andersson, är vi egentligen\r\nganska överens. Det var många tiotusentals,\r\nkanske 100 000, jobb som försvann i onödan på\r\ngrund av att den socialdemokratiska regeringen\r\ninte hade större förståelse för just\r\nsmåföretagsamhetens villkor, inte kände\r\nsmåföretagsamhetens själ. Vi har en viss förmåga\r\natt göra det, inte bara i Småland, utan det finns ett\r\nantal andra människor som har den förmågan.</pre><pre>Det stora felet var att man förde en så felaktig\r\npolitik. Det värsta är att oppositionen inte verkar\r\nförstå vad som behöver göras. Man har ingen\r\nförståele för t.ex. behovet av att ta bort skatten på\r\narbetande kapital utan vill återinföra den, behovet\r\nav att få bort dubbelbeskattningen etc.</pre><pre>Den bästa förutsättningen för fortsatt framtidstro\r\noch småföretagande är att den felaktiga politik som\r\nfördes under 80-talet inte börjar praktiseras igen\r\nefter valet. Det är den bästa garantin. Det är den\r\nbästa framtidsmöjligheten för de människor som\r\nmed all rätt är bittra över att ha blivit utslagna från\r\nföretag som inte klarade Socialdemokraternas\r\nnäringspolitik.</pre><pre>Anf. 47  JOHNNY AHLQVIST (s) replik:</pre><pre>Herr talman! Anders G Högmark är verkligen\r\noptimistisk. Han säger att hushållen tror på en\r\nbättre framtid. Men i regeringens budgetförslag\r\nskriver regeringen själv att det inte börjar bli bättre\r\nunder 1994 eller 1995. Det är först 1996 som det\r\nkommer att vända när det gäller sysselsättningen.\r\nTydligen har Anders G Högmark inte samma tro\r\nsom regeringen.</pre><pre>Systemfelet för ungdomarna är någonting som\r\nAnders G Högmark hänger upp sig på varenda\r\ngång. När det gäller lönebildningen för\r\nungdomarna finns det inte något avtalsområde i det\r\nhär landet, utan man har lägre löner för\r\nungdomarna. Jag trodde att vi skulle diskutera\r\narbetsmarknadspolitik här i dag, inte vilka\r\növerenskommelser som träffas på avtalsnivå. Jag\r\nkan inte tänka mig att Anders G Högmark är av den\r\nuppfattningen att riksdagen skall överta besluten\r\nnär det gäller ungdomslönerna, som Börje\r\nHörnlund försökte hösten 1991. Det blev protester\r\ni hela landet.</pre><pre>När det gäller småföretagare finns det faktiskt i vår\r\nmotion betydligt bättre alternativ för\r\nsmåföretagare än i budgetförslaget. Vi säger att vi\r\nvill sänka skatten för småföretagarna. Vi vill sänka\r\nskatten för låginkomsttagarna. De förslag på\r\nskattesidan som den borgerliga regeringen har lagt\r\nfram har inte gynnat en enda småföretagare.\r\nDäremot har de gynnat de stora kapitalägarna.</pre><pre>Om det är så bra för småföretagarna, Anders G\r\nHögmark, varför har 45 000 företag gått i konkurs\r\nunder den period ni har suttit vid regeringsmakten?\r\nJag är helt överens med Anders G Högmark om att\r\narbetsmarknadspolitiken inte kan bära allt som\r\nsker i landet, utan det behövs även näringspolitik\r\noch ekonomisk politik. Men ni har den rakt\r\nmotsatta uppfattningen i de förslag som ni lägger\r\nfram för riksdagen.</pre><pre>Anf. 48  ANDERS G HÖGMARK (m)\r\nreplik:</pre><pre>Herr talman! Johnny Ahlqvist frågar varför så\r\nmånga företag har gått i konkurs under de två år\r\nsom den nuvarande regeringen har suttit vid\r\nmakten. Den frågan är ganska enkel att besvara.\r\nKonkurserna är ett resultat bl.a. av ett antal\r\ntidigare års dåliga förutsättningar. Jag kan inte\r\npåstå att varenda konkurs är orsakad av den dåliga\r\nsocialdemokratiska småföretagspolitiken. Det vore\r\ndjupt oärligt, men jag kan säga att en mycket stor\r\ndel av konkurserna -- oförmågan att få debit och\r\nkredit att gå ihop -- beror på under 80-talet\r\nuppsamlade allt sämre förutsättningar för\r\nsmåföretagen. Det är alldeles klart. Nu sjunker\r\nantalet konkurser tack och lov. Man börjar se\r\nresultatet av den sittande regeringens politik när\r\ndet gäller näringslivet.</pre><pre>Jag vet att skatteminister Bo Lundgren är\r\nhemmaskriven i Johnny Ahlqvists valkrets. Om\r\nJohnny Ahlqvist och Bo Lundgren går ut och\r\ndiskuterar skatter bland småföretagen i\r\nKristianstads län är jag alldeles övertygad om att\r\nsmåföretagen känner mycket större tilltro till Bo\r\nLundgrens förmåga att hantera detta område. Jag\r\ntror att de litar mer till honom och hans förmåga att\r\nkunna skapa ett skattevänligt klimat.</pre><pre>I min valkrets bor Lars Hedfors som är ordförande\r\ni skatteutskottet. Jag vet av egen erfarenhet från\r\ndebatter att jag har mycket större trovärdighet i\r\nskattefrågor när det gäller småföretagen än vad\r\nLars Hedfors har. Johnny Ahlqvist och Lars\r\nHedfors företräder ju en politik som enligt sina\r\nhistoriska rötter innebär att man skall plocka ut så\r\nmycket som möjligt från småföretagen. Genom\r\nskatt på arbetande kapital har man under årtionden\r\nförsvårat eller omöjliggjort generationsskiften etc.</pre><pre>Det tar lång tid att få ett förtroende. Jag beklagar,\r\nJohnny Ahlqvist, men än så länge saknar ni\r\nsmåföretagsamhetens förtroende.\r\nSmåföretagsamheten kommer att dra sina\r\nslutsatser inför ett hot om ert makttillträde.</pre><pre>Anf. 49  JOHNNY AHLQVIST (s) replik:</pre><pre>Herr talman! I vår motion som vi har väckt -- den\r\nkommer att diskuteras i morgon när den\r\nekonomiska politiken skall debatteras -- föreslår vi\r\nskattesänkningar för småföretagarna. Det gör man\r\ninte i regeringens budgetproposition, Anders G\r\nHögmark. Det är bara att läsa innantill. Jag tror\r\nändå att Anders G Högmark i varje fall kan förstå\r\ndet skrivna ordet.</pre><pre>När det gäller investeringarna under 80-talet kan\r\nman konstatera att från 1982 fram till 1990\r\nfördubblades investeringarna i det här landet. Det\r\nvar många av småföretagen som stod för detta och\r\ninte bara de stora företagen. Under den period som\r\nAnders G Högmark kritiserar var den\r\ngenomsnittliga tillväxten i landet ca 2 %. Hur stor\r\när tillväxten i dag? På den frågan vill jag gärna ha\r\nsvar från Anders G Högmark.</pre><pre>Anders G Högmark sade att vi är pessimister. Ja,\r\ndet är inte så konstigt. Man har bedrivit en\r\nekonomisk politik, näringspolitik och\r\narbetsmarknadspolitik som har gjort att\r\narbetslösheten har ökat från 3 % till 14 %. Det står\r\ni dag 600 000 människor utanför den reguljära\r\narbetsmarknaden. Är det ett bra betyg för den\r\npolitik som har förts i landet, Anders G Högmark?</pre><pre>Sedan säger Anders G Högmark att det var många\r\njobb som slogs ut under 80-talet. Men 1989 och\r\n1990 fick man resa till Danmark för att rekrytera\r\nfolk, eftersom den svenska befolkningen inte\r\nräckte till för de arbetstillfällen som fanns i landet.\r\nDet var brist på kvalificerad och även på vanlig\r\narbetskraft. Vid en jämförelse kan man bara\r\nkonstatera att med den politik som fördes under 80-\r\ntalet fanns det ingen arbetslöshet. I dag har vi 14 %\r\narbetslöshet.</pre><pre>Anf. 50  ANDERS G HÖGMARK (m)\r\nreplik:</pre><pre>Herr talman! Det är helt rätt att det fattades många\r\nbeslut under 80-talet och många av dem var\r\ndumma. Socialdemokraterna fattade inte alla\r\ndumma beslut, men genom er regering hade ni\r\nansvaret för det klimat som rådde under 80-talet.</pre><pre>Det är klart att det gjordes investeringar. Det\r\ngjordes många vansinniga investeringar inom\r\nbyggnadsbranschen. Det skördar vi nu frukterna\r\nav. Det måste vara en bitter ironi för de männsikor\r\nsom går arbetslösa. Man drev upp utvecklingen\r\nutan någon som helst förankring i verkligheten.</pre><pre>Johnny Ahlqvist sade tidigare att vi inte skall\r\ndiskutera lönesättningar och den typen av frågor.\r\nJag vill påstå att det inte hjälper hur mycket vi\r\ndiskuterar och fattar beslut om\r\narbetsmarknadspolitiken och om olika åtgärder\r\nriktade mot ungdomar och andra om vi inte i\r\ngrunden ser över de regelsystem som skapar\r\nproblemen. Är man inte öppen för förändringar,\r\nhar man inte heller någon möjlighet att skapa\r\ngrunden för välstånd framöver.</pre><pre>Det är klart att många tycker att jag ibland är litet\r\npessimistisk. Men jag får väl buga och ta åt mig av\r\nJohnny Ahlqvists uppfattning att jag är den store\r\noptimisten. Jag tror nämligen att vad Sverige i dag\r\nbehöver och vad många av de männsikor som går\r\nutan jobb och längtar efter jobb behöver är ett\r\noptimistiskt ledarskap. Får man bara höra ett antal\r\npessimistiska politiker som tror att allt är så dåligt\r\noch att det inte blir bättre, får man en väldigt liten\r\ntilltro till det politiska systemet. Dessa männsikor\r\nbehöver ett politiskt ledarskap, och det är\r\nförmodligen det som gör att allt fler nu ändå tycker\r\natt vi går mot bättre tider.</pre><pre>Anf. 51  ELVER JONSSON (fp):</pre><pre>Herr talman! Svensk ekonomi och arbetsmarknad\r\nhar några dystra och jobbiga år bakom sig. Den\r\nförsämring som inleddes på den förra regeringens\r\ntid i skarven mellan 80- och 90-talet har fortsatt\r\nmed stor kraft. 80-talets spekulationsekonomi\r\nkrävde sin tribut, och det var en av orsakerna till\r\nnedgången i produktionen, tappade\r\nmarknadsandelar, brist på investeringar i Sverige\r\noch till en begynnande och accelererande\r\narbetslöshet. Allt fler varsel utfärdades och allt\r\nfärre jobb stod till förfogande. Denna negativa\r\nutveckling har fortsatt in i nuvarande\r\nregeringsperiod, och det är först under de senaste\r\nmånaderna -- för att inte säga de senaste\r\nveckorna -- som den negativa trenden ser ut att\r\nkunna brytas. Men vi har fortfarande en situation\r\nmed en arbetslöshet som för oss liberaler är helt\r\noacceptabel och som måste bekämpas med alla\r\nmedel.</pre><pre>Herr talman! Det är ändå hoppfullt att man i\r\nkammaren i dag talar om arbetsmarknadspolitiken\r\ni nuet och inför framtiden. Den bild som tydligt\r\ntonar fram ger hopp. På ett år har antalet varsel gått\r\nner till en tredjedel. Det är betydligt färre antal\r\nkonkurser. Den öppna arbetslösheten börjar\r\nminska. Det blir allt fler lediga jobb, och starta-\r\neget-verksamheten har under det senaste året ökat\r\nmed 50 %.</pre><pre>Orsakerna till detta är naturligtvis flera, men\r\nuthållighet i den ekonomiska politiken är ett\r\nnödvändigt inslag kombinerat med en aktiv\r\narbetsmarknadspolitik och en rad nya åtgärder som\r\nhar tillkommit bara under de senaste åren. Det har\r\nredan nämnts här ungdomspraktik,\r\narbetslivsutveckling och det senaste tillskottet i\r\nform av ett generellt arbetsmarknadsstöd. Det\r\ninnebär i det sistnämnda fallet att de som\r\nnyanställer under detta år får 15 % reduktion av\r\narbetsgivaravgiften.</pre><pre>Som så många gånger förr måste man konstatera att\r\narbetsmarknadspolitiken inte ensam kan lösa\r\nproblemen. Det innebär att det krävs åtgärder\r\ninom snart varje politikerområde. Jag har tidigare\r\ni denna kammare sagt att en fungerande\r\narbetsmarknad kräver ''tre ben'', nämligen: en\r\naktiv arbetsmarknadspolitik, ett positivt\r\nnäringsklimat, sanerade och sunda statsfinanser.</pre><pre>Framför allt gäller det att föra en ekonomisk politik\r\nsom lägger grunden för en stabil utveckling.\r\nFöretag och människor som arbetar måste få en\r\nframtidstro. Då behövs det en ökad tillväxt -- som\r\ninte är detsamma som rovdrift -- så att vi kan värna\r\nvårt välfärdssystem. Målen för regeringens\r\nekonomiska politik är nya riktiga jobb och\r\ntillförlitliga trygghetssystem.</pre><pre>Grunden är lagd genom en rad strukturella\r\nreformer under senare år. Effekterna kommer att\r\nvisas i den stigande konjunkturen. För en stabil\r\ntillväxt krävs att hotet om en galopperande\r\nstatsskuld elimineras. I det långa perspektivet\r\nräcker det inte med AMS-jobb och AMS-insatser,\r\nutan det är riktiga jobb inom främst produktions-\r\noch tjänstesektorn som behövs.</pre><pre>Vi kan också glädja oss åt att exportindustrin har\r\nframgångar, att industriproduktionen har ökat och\r\natt investeringarna visar en klar uppgång. Men\r\ndenna del av ekonomin är, som redan har sagts, för\r\nliten för att skapa en allmän uppgång. Vi behöver\r\ndessutom nyföretagande, både inom\r\nproduktionssektorn och inom tjänstesektorn.\r\nDetta förutsätter ett positivt företags- och\r\nföretagarklimat. Regeringens åtgärder för att\r\nförbättra klimatet för i synnerhet de mindre\r\nföretagen innebär att skatter har sänkts, att\r\narbetsrätten har modifierats och att försörjningen\r\nav riskkapital har underlättats.</pre><pre>Tyvärr måste man av och till konstatera att\r\nregeringens förslag ofta möter ett politiskt\r\nmotstånd från den socialdemokratiska\r\noppositionen. På ett sätt är det kanske inte\r\növerraskande. Socialdemokraterna har ju en\r\ntradition där man inte sällan har haft en ''snål''\r\ninställning till småföretag och småföretagande.\r\nDetta har för övrigt också omvittnats av\r\nsocialdemokraterna själva. Socialdemokraterna\r\nvill gärna ha företag, men de är inte lika benägna\r\natt ge människor som är beredda att ta risker och\r\natt slita hårt ett utbyte av sina insatser och rent av\r\nkunna bli framgångsrika.</pre><pre>Ett problem för industriutvecklingen i Sverige är att\r\nvi har halkat efter när det gäller produktion som\r\nbygger på forskning och utveckling. Det är\r\nangeläget att Sverige, som är ett väl utvecklat\r\nindustriland, satsar mer på FoU-intensiv industri,\r\nvars produktion dessutom är mindre känslig för\r\nkonjunktursvängningar. Produkterna är i regel\r\nockså positiva från miljösynpunkt. För jobb och\r\nvälfärd i Sverige är det därför angeläget med en\r\nökad produktion av FoU-intensiva produkter. För\r\natt åstadkomma detta krävs en mer aktiv statlig\r\ninnovationspolitik. Bl.a. behövs ökade möjligheter\r\nför innovatörer att få stöd när nya produkter skall\r\nutvecklas och introduceras på marknaden. I det\r\nsammanhanget förväntar vi oss förslag från\r\nregeringen till riksdagen i vår. Genom bättre klimat\r\nför småföretag i allmänhet och FoU-intensiv\r\nproduktion i synnerhet bör det vara möjligt att\r\nklara utmaningen att återföra Sverige till full\r\nsysselsättning under detta decennium, men då\r\nkrävs det också att en del andra förutsättningar\r\nuppfylls. En viktig sådan är att Sverige blir medlem\r\ni den europeiska gemenskapen, EU.</pre><pre>För jobbens skull är det vidare viktigt att ytterligare\r\nfå ner räntorna. Därför måste saneringen av\r\nstatsfinanserna fortsätta med stor kraft.</pre><pre>För jobbens skull är det också viktigt att satsa på\r\nutbildning och kompetens, på skolan, på den högre\r\nutbildningen och forskningen. Det gick en lång\r\nperiod -- ett par decennier rent av -- då det inte\r\nskedde någon utbyggnad av de högre studierna i\r\nSverige. Nu har den högre utbildningens volym\r\nökat mycket kraftigt sedan 1991, och med\r\nlöntagarfondspengar görs satsningar på\r\nforskningen.</pre><pre>Herr talman! Det finns enligt min mening en\r\nfelaktig uppfattning om att nedrustning av den\r\noffentliga sektorn skulle göra det lättare att få fram\r\nfler jobb. Andra hänger sig åt ensidiga rop på stora\r\nskattesänkningar. Men detta skulle leda till inte\r\nbara kvalitetsförsämringar inom barnomsorg,\r\näldrevård, handikappades möjligheter,\r\nsjukvårdens funktion och en fungerande skola.\r\nDärtill kommer det faktum att många som förlorar\r\nsin offentliga, betalda service inte skulle få så\r\nmycket av skattelättnaden. Inte heller skulle det\r\nvara någon lösning att spekulera i sänkta löner\r\ninom den sociala tjänstesektorn.</pre><pre>Det finns också här ekonomer som tycker att de\r\nsom arbetar inom offentlig sektor är lågproduktiva,\r\ndärför att deras arbetsuppgifter på en ren marknad\r\ninte värderas så högt, och att de därför borde få\r\nmindre betalt. Men också marknaden kan brista i\r\nförmåga att värdera arbetsuppgifter rättvist. De\r\nsom får del av sociala tjänster, t.ex. sjuka, äldre och\r\nhandikappade har ofta låg köpkraft, särskilt i\r\nförhållande till vad tjänsterna kostar. Därför kan de\r\ninte betala för dem. Utifrån liberala\r\nutgångspunkter är marknaden å ena sida förträfflig.\r\nMen den har å andra sidan sin begränsning.\r\nMarknaden måste ges ramar så att det blir en socialt\r\nstyrd marknadsekonomi.</pre><pre>Visst kan kvinnor få arbete inom privat sektor, men\r\nmer än hälften av Sveriges förvärvsarbetande\r\nkvinnor finns inom den offentliga sektorn. Mer än\r\ntvå tredjedelar av dem som arbetar där är kvinnor.\r\nDet är ingen tvekan om att en väl utbyggd offentlig\r\nsektor har sociala värden som inte går att bortse\r\nfrån. Den har alltså en positiv jämställdhetssida\r\nsom vi är angelägna om att slå vakt om och hävda.</pre><pre>I en lågkonjunktur som visserligen är i vikande,\r\nmen som vi får leva med under ännu många\r\nmånader, är det viktigt att vi rustar oss för en stark\r\nkonjunktur där utbildad arbetskraft kommer att\r\nefterfrågas. Tidigare erfarenheter från s.k.\r\nflaskhalsar manar oss till att stimulera såväl unga\r\nsom människor i långt kommen vuxen ålder att\r\nkomplettera och fortbilda både sin allmänna\r\nkompetens och särskilda yrkesutbildning. Det\r\ngäller att kunna möta framtidens teknik med\r\nförnyade kunskaper.</pre><pre>När det gäller arbetsmarknadspolitikens allmänna\r\ninriktning, att hävda arbetslinjen, gäller det att\r\nmetodiskt fullfölja den linje som riksdagen\r\nbeslutade om i höstas och att regeringen i allt\r\nväsentligt följer upp i årets budgetproposition.</pre><pre>Herr talman! Detaljer kan självfallet behöva\r\njusteras. Men den allmänna färdriktningen, att\r\narbete, sparande och nyföretagande måste vara\r\ngrunden för framtidens arbetsmarknad, är det\r\nviktigt att hävda.</pre><pre>Det finns inga genvägar för att uppnå välfärd och\r\ngod livsmiljö. Lägets allvar kräver att vi som\r\nparlamentariker tar ett gemensamt ansvar för en\r\ngod framtida arbetsmarknad.</pre><pre>Anf. 52  JOHNNY AHLQVIST (s) replik:</pre><pre>Herr talman! Jag blev glad när jag hörde Elver\r\nJonsson säga att vi skulle diskutera nuet. Men som\r\nvanligt halkade Elver Jonsson tillbaka till 80-talet\r\nigen.</pre><pre>Låt mig säga något om 80-talet. När vi lämnade 80-\r\ntalet och gick in på 90-talet gjorde vi det som det\r\nenda land i Europa som inte hade någon\r\nungdomsarbetslöshet. Hur ser det ut i dag? I dag\r\nfinns det faktiskt 90 000 ungdomar som är öppet\r\narbetslösa. Det finns ungefär lika många som\r\nbefinner sig i arbetsmarknadspolitiska åtgärder.\r\nÄndå säger Elver Jonsson att 80-talet inte var så bra\r\nsom 90-talet har blivit. Jag kan inte förstå hur man\r\nkan tolka det som sämre att alla ungdomar har jobb\r\nän en ungdomsarbetslöshet som ligger på 180 000.</pre><pre>När det gäller försämringarna i arbetsrätten säger\r\nElver Jonsson att man måste anpassa den för att\r\nungdomarna skall kunna få jobb i företagen. Det\r\nskulle vara intressant att någon gång få reda på om\r\nElver Jonsson statistiskt kan bevisa att försämrad\r\ntrygghet och försämringar i arbetsrätten ger fler\r\narbetstillfällen. Tvärtom har signalerna redan\r\nkommit efter vad som hände den 1 januari. Jag kan\r\nta Jönköpings län som exempel. Där har 700 fasta\r\narbetstillfällen omvandlats till objektsanställningar\r\ni enlighet med den lagstiftning som för närvarande\r\nfinns. Har den gett några fler arbetstillfällen? Nej,\r\ntvärtom har den ökat otryggheten. Det kommer\r\ninte att bli fler arbetstillfällen genom att\r\narbetsrätten försämras.</pre><pre>Jag instämmer i att utbildningens omfattning har\r\nökat sedan 1991. Men på vilkas initiativ har den\r\nhela tiden ökat? Vi socialdemokrater har hela tiden\r\nlagt fram förslag om utbildning och\r\nkompetenshöjande åtgärder. Varenda gång ända\r\nfram till våren 1993 har ni röstat ner dessa. Då\r\nantog ni hela det paket som vi förhandlade om med\r\narbetsmarknadsminister Börje Hörnlund,\r\nsamtidigt som vi här diskuterade a-kassan. Då som\r\nförst accepterade ni och insåg att utbildning faktiskt\r\nger arbetstillfällen även i framtiden.</pre><pre>Anf. 53  ELVER JONSSON (fp) replik:</pre><pre>Herr talman! Jag får rätta Johnny Ahlqvist på en\r\npunkt. Han vill låta kammaren förstå att det, när\r\nnuvarande regering tog över, inte fanns någon\r\nungdomsarbetslöshet. Men visst fanns det det. Det\r\nhar vi haft sedan 70-talets början, så jag tror att\r\nJohnny Ahlqvist får läsa på den statistiken om igen.\r\nDäremot är det riktigt att den har ökat kraftigt.\r\nDen har ökat alldeles för våldsamt. Men det man\r\nändå skall hålla nuvarande regering räkning för är\r\natt den nu har tagit tag i situationen. Symtomatiskt\r\när att Socialdemokraterna var så häpna över att det\r\nkom ett ganska radikalt förslag, nämligen\r\nungdomspraktiken. I början var\r\nSocialdemokraterna starkt kritiska mot det. Nu har\r\nman ställt upp på det. Men kom inte och säg att det\r\nvar Socialdemokraterna som gick i spetsen för att vi\r\nfrämst skulle bekämpa ungdomsarbetslösheten.</pre><pre>När det gäller arbetsrätten skall jag deklarera att\r\njag hör till dem som också har en modifierad syn på\r\nden. Jag tycker att man från fackligt håll överdriver\r\nmöjligheterna att klara arbetena med en mycket\r\nlångtgående arbetsrättslagstiftning. En sådan har vi\r\nhaft, men den garanterade ju inte arbeten. Det\r\nenda som på sikt kan garantera arbeten är ett\r\nnäringsklimat som gör att nya arbetstillfällen\r\nkommer till och att det finns arbeten som är säkra\r\noch trygga.</pre><pre>Å andra sidan bör sägas att det på arbetsgivarhåll\r\noch även bland politiska företrädare här i\r\nkammaren finns de som tror att en massa jobb\r\nskulle skapas om man bara fick bort arbetsrätten.\r\nDet ligger mycket stora överdrifter i sådana\r\npåståenden. Låt oss ha en arbetsrättslagstiftning\r\nsom hittar balanspunkten mellan trygghet och\r\nsmidighet.</pre><pre>Anf. 54  JOHNNY AHLQVIST (s) replik:</pre><pre>Herr talman! Om nu ungdomspraktiken har gett\r\ndet goda resultat som Elver Jonsson tydligen vill\r\nåberopa, varför har man då inte i verkligheten levt\r\nupp till de mål som riksdagen har lagt fast? Jag\r\nåterkommer till detta, för vi var överens i denna\r\nkammare om att målet skulle vara 103 000\r\nungdomspraktikplatser. Resultatet blev 49 000.\r\nKan man då säga att det var varit ett bra\r\ninstrument? Jag håller med om att vi kritiserade\r\nungdomspraktiken när den infördes. Vi gjorde det\r\nur aspekten att ungdomarna gjordes rättslösa.\r\nDenna kammare beslutade om en\r\nundantagslagstiftning som inte har skett sedan\r\nbeslutet om Åkarpslagen. Detta vände vi oss emot.\r\nVi kunde inte acceptera detta från\r\nsocialdemokratisk sida. Vi accepterar fortfarande\r\ninte att våra ungdomar har gjorts rättslösa, utan vi\r\ntycker att de skall betraktas som alla andra\r\nanställda ute i det verkliga livet.</pre><pre>Jag vill återkomma till frågan om utbildning och\r\nkompetens, för den hänger också samman med de\r\narbetsmarknadspolitiska målen som här har lagts\r\nfast. Vi trodde att arbetsmarknadsutbildningen\r\nskulle ge 58 000 platser. Den har i stället gett 44 000\r\nplatser. Varför? Jo, därför att Elver Jonsson, de\r\nandra borgerliga partierna och Ny demokrati drev\r\nigenom en sänkning av ersättningsnivån till 65 %\r\nför arbetsmarknadsutbildning för dem som var\r\nyngre än 25 år. Där har vi resultatet som gör att vi\r\ninte kan nå upp till målet. Samtidigt pratar Elver\r\nJonsson om hur viktigt det är med utbildning och\r\natt stärka sin kompetens. Men ni har ju själva\r\nhandlat rakt emot detta.</pre><pre>När det gäller den offentliga sektorn höll Elver\r\nJonsson ett lovtal i sitt inledningsanförande om hur\r\nviktig den är. Det ställer jag upp på. Jag håller fullt\r\noch fast med om hur viktig den offentliga sektorn är\r\nbåde för jämställdhetsprincipen och för kvinnorna.\r\nMen varför ställde ni er då inte bakom vårt förslag\r\nden 15 december om att inte skicka ut ytterligare\r\n20 000, av vilka 99 % är tjejer, i arbetslöshet? Detta\r\nhar vi återkommit till i vår motion.</pre><pre>Efter Elver Jonssons uttalande och efter Bengt\r\nWesterbergs stora uttalande i somras om att man\r\ninte skulle öka arbetslösheten inom den offentliga\r\nsektorn förväntar jag mig att Elver Jonsson och\r\nBengt Westerberg ställer upp på det förslag som vi\r\nhar lagt.</pre><pre>Anf. 55  ELVER JONSSON (fp) replik:</pre><pre>Herr talman! Det är viktigt att påminna om att\r\nungdomspraktiken inte skall vara någon ersättning\r\nför de riktiga jobb som snarast skall komma i fråga.\r\nDet är en sistahandsåtgärd och skall inte vara någon\r\nform av gratis arbetskraft. Tänk bort\r\nungdomspraktiken, Johnny Ahlqvist och kära\r\nsocialdemokrater, och vi hade haft en förskräcklig\r\nsituation från socialpolitisk synpunkt.</pre><pre>Det är angeläget att framhålla att nya riktiga jobb\r\nmåste komma till. Det förutsätter ett positivt\r\nnäringsklimat och sunda statsfinanser, som bl.a.\r\nkan möjliggöra låg ränta och dämpad inflation.</pre><pre>Jag tackar för att det råder samstämmighet om den\r\noffentliga sektorns värden. Men så ställer Johnny\r\nAhlqvist den retoriska frågan: Varför ställde ni inte\r\nupp på våra förslag? Ja, det görs oerhört mycket för\r\natt just komma ifrån den svåra situationen att det i\r\nen lågkonjunktur avskedas människor, t.ex. på\r\nsjukvårdsområdet. Där satsas pengar, vilket\r\ninnebär att Arbetsmarknadsverket via\r\nlänsarbetsnämnderna träffar avtal om\r\nkompetenshöjande insatser, som medför att man\r\nkan undanröja varsel och uppsägningar inom\r\nsjukvården.</pre><pre>Vi tycker att det är angeläget att så sker. Men det\r\när viktigt att man inte ''låser in'' en arbetsgrupp på\r\nför höga tal utan klarar strukturförändringen och\r\nen kompetenshöjning. På den punkten känner jag\r\natt arbetsmarknadsutskottet och riksdagen är nog\r\nså överens.</pre><pre>Anf. 56  HANS ANDERSSON (v) replik:</pre><pre>Herr talman! Elver Jonsson talade mycket om\r\nallmänna spörsmål, men eftersom han är vice\r\nordförande i arbetsmarknadsutskottet, finns det\r\nanledning att få besked om hur han ser på det\r\nfaktum att vi har en rekordhög arbetslöshet, en\r\nrekordhög långtidsarbetslöshet, en rekordhög\r\nungdomsarbetslöshet och allt fler människor med\r\nutomnordiskt medborgarskap i ren arbetslöshet.\r\nSamtidigt finns det kvar av de av riksdagen\r\nanvisade medlen. Arbetsmarknadsverket har ett\r\növerskott av medel. Vi från oppositionen har sagt\r\natt det kommer att bli på detta sätt, eftersom\r\nregelsystemen har försämrat drivkraften att få in\r\nmänniskor i vettig verksamhet. Man sänkte stödet\r\ntill företagsutbildning.</pre><pre>När det gäller utbildningsvikariat finns en låsning,\r\nsom gör att dessa kan stoppas om inte någon\r\nändring sker. Det ser inte ut att bli någon ändring\r\nenligt budgetpropositionen. Vi visste att det skulle\r\nbli så här framför allt på utbildningssidan när det\r\ngäller studiefinansieringen och\r\nutbildningsbidragen. Nu när arbetslösheten är långt\r\nhögre än förra året, har vi vid januaris slut tappat\r\nungefär 20 % av arbetsmarknadsutbildningen. I\r\nstället har vi oerhört stora volymer av det som Elver\r\nJonsson själv säger -- med all rätt, eftersom det är\r\nriksdagens beslut -- skulle vara en\r\n''sistahandsåtgärd'' och som inte håller den kvalitet\r\nsom man har anledning att förvänta, nämligen\r\nALU och ungdomspraktik. Hur ser Elver Jonsson\r\npå detta och på att ROT-initiativen från AMS ännu\r\ninte har fått något positivt svar samtidigt som\r\nbyggarbetslösheten på många håll ligger över\r\n50 %?</pre><pre>Anf. 57  ELVER JONSSON (fp) replik:</pre><pre>Herr talman! Hans Andersson undrade vart den\r\nrekordhöga arbetslösheten hade tagit vägen i mitt\r\nanförande. Men jag påtalade den och framhöll att\r\nden från liberala utgångspunkter är helt\r\noacceptabel. Vi kan också konstatera att inte bara\r\nSverige känner av arbetslösheten. Danmark har i\r\ndecennier haft tvåsiffriga öppna arbetslöshetstal.\r\nNorge, där man brukar vara lika duktig som vi i\r\nSverige på att ha en låg arbetslöshet, hänger oss i\r\nhälarna när det gäller den öppna arbetslösheten --\r\nför att inte tala om våra stackars finska vänner som\r\nhar uppemot 20 % öppen arbetslöshet och där den\r\nvinnande presidentkandidaten uttalade att Sverige\r\nför en arbetsmarknadspolitik som man gärna borde\r\nta till i Finland för att klara situationen.</pre><pre>Vi kan konstatera att det finns ett helt batteri med\r\ninsatser, och jag tycker, Hans Andersson, att vi\r\nmed den minskande arbetslöshet som nu avtecknas\r\nvid horisonten är på väg i rätt riktning. Det gäller\r\natt backa upp dessa insatser och ge dem genomslag\r\nmed full kraft.</pre><pre>Hans Andersson frågade, också det retoriskt,\r\nvarför ROT-verksamheten inte får genomslag. Jag\r\ntror att det beror på det som\r\narbetsmarknadsministern nämnde. Så länge vi\r\nställer nya pengar i utsikt, avvaktar man alldeles för\r\nlänge. Det är oerhört gynnsamt att man i\r\nkommunerna gör de upprustningar som vi alla\r\nönskar, men vi skall vara försiktiga med att avisera\r\nnya medel. Det har en förlamande inverkan på\r\nigångsättandet.</pre><pre>Anf. 58  HANS ANDERSSON (v) replik:</pre><pre>Herr talman! Jag drar då slutsatsen att Elver\r\nJonsson såsom vice ordförande i\r\narbetsmarknadsutskottet inte tycker att det är en\r\negendomlig situation att anslagna pengar ligger\r\nkvar och skvalpar utan att kunna användas\r\nberoende på regelsystem och annat samtidigt som\r\näven prioriterade grupper har en rekordartad\r\narbetslöshet. Detta är, menar jag, en gränslös\r\ncynism och en osedvanlig politisk impotens, som tar\r\nsig uttryck i denna passivitet.</pre><pre>Jag tror nog att de liberala utgångspunkter som\r\nElver Jonsson talade om tar sig andra uttryck. Jag\r\nförsökte i mitt huvudanförande ta upp en del av de\r\nfrågorna. Finansplanen är full av åsikter om vikten\r\nav att avreglera arbetsmarknaden, att utnyttja\r\nförsämringarna av arbetsrätten och att, genom att\r\nförsämra trygghetssystemet t.ex. på\r\narbetslöshetsförsäkringen, se till att människor blir\r\ntvingade att böja knä ännu mer för att få sitt arbete.</pre><pre>Elver Jonsson står i själva verket bakom det som\r\nuttrycks i denna liberala finansplan, nämligen att\r\nskattereformerna skall fortsätta på det sätt som\r\nman har inlett. Kommunerna skall även i\r\nfortsättningen få sin ekonomi försämrad. Därmed\r\nkommer vi helt enkelt att få en fortsatt utslagning i\r\nkommunerna, vilket kommer att drabba välfärden.\r\nDå blir det, såvitt jag förstår, inga riktiga jobb inom\r\nomsorg och vård utan möjligtvis på sin höjd AMS-\r\ninitiativ för att senarelägga uppsägningar. Liberala\r\nutgångspunkter -- ja, men en ruskigt cynisk politik\r\nav vice ordföranden i arbetsmarknadsutskottet.</pre><pre>Anf. 59  ELVER JONSSON (fp) replik:</pre><pre>Herr talman! Det må Hans Andersson tycka. Men\r\nom Hans Andersson läser igenom mitt anförande i\r\nlugn och ro, kommer nog också han fram till att det\r\nfinns sådant som en vänsterpartist kan ställa sig\r\nbakom.</pre><pre>Hans Andersson påstod att det skulle ske en allmän\r\navreglering av arbetsrätten, men det är inte sant.\r\nDen modifierade förändring som skedde vid\r\nårsskiftet efter ett riksdagsbeslut har många\r\narbetsrättsspecialister sagt var ytterst marginell.\r\nDet handlar inte om att skrota arbetsrätten utan om\r\natt justera den och göra den hanterlig för båda\r\nparter.</pre><pre>Jag tycker att Hans Andersson skall erinra sig sitt\r\neget uttalande i sitt huvudanförande, då han med\r\nstatsmannapatos sade att det inte är lätt att komma\r\nåt arbetslösheten. Om den insikten torde vi vara\r\növerens. Därför krävs det ett gemensamt\r\nparlamentariskt ansvarstagande för en svår\r\nsituation. Men en klar ljusning är i sikte.</pre><pre>Anf. 60  HARALD BERGSTRÖM (kds):</pre><pre>Herr talman! Det råder inget tvivel om att\r\narbetslösheten är ett av våra största problem i dag.\r\nDebatten här i kammaren visar också att det råder\r\nen bred samstämmighet om vikten av att få fler\r\nmänniskor i arbete. Frågan är inte om utan hur vi\r\npå bästa sätt skall klara av den gigantiska uppgiften\r\natt få bortemot en halv miljon människor i riktiga\r\njobb.</pre><pre>Regeringen slår i finansplanen fast detta som ett av\r\nde centrala målen fram till slutet av 1990-talet. För\r\natt nå delmålet en halverad arbetslöshet fram till\r\n1998 krävs en hög, ja t.o.m. mycket hög och stabil\r\nutveckling.</pre><pre>Förutsättningarna för detta har skapats:\r\nskattereformen, den förändrade\r\nföretagsbeskattningen, förbättrade villkor för\r\nsmåföretagande, avskaffande av offentliga\r\nmonopol, satsningar på forskning och utbildning\r\nsamt århundradets största satsning på infrastruktur.\r\nAlla dessa insatser är var och en på sitt sätt\r\ninvesteringar som utgör en god grund för framtiden\r\nnu när konjunkturen har vänt. Kds har varit med i\r\nden process som har lett fram till förverkligandet av\r\ndessa förutsättningar.</pre><pre>En av de viktigaste enskilda faktorerna för en\r\nförbättrad sysselsättning är att investeringarna\r\nökar. Bruttoinvesteringarna i näringslivet är nu på\r\nväg uppåt och beräknas öka med närmare 9  %\r\nunder 1994. En viktig förutsättning för att varaktigt\r\nfå upp investeringarna på en högre nivå är att\r\nräntorna kan hållas nere. Av den anledningen är\r\ndet av största vikt att regeringens saneringsprogram\r\nfullföljs. Räntenedgången under det senaste året\r\ninnebär en stimulans av ekonomin med ca 55-60\r\nmiljarder under den kommande tvåårsperioden.\r\nDe här sambanden känner OECD väl till. I den\r\nsenaste rapporten, som kom häromdagen, fick vi\r\nveta att vårt saneringsprogram trots detta borde ha\r\nvarit dubbelt så kraftfullt, dvs. borde ha uppgått till\r\n150 miljarder kronor.</pre><pre>Herr talman! Om förslagen i socialdemokraternas\r\nekonomiska motion genomförs riskerar vi med stor\r\nsannolikhet att få en motsatt effekt, vi får i stället\r\nhöjda räntor. Även om man nu plötsligt släppt\r\nkravet på en ofinansierad momssänkning lämnar\r\nman ifrån sig ett förslag som innebär en ytterligare\r\nunderbalansering av statens budget och dessutom\r\nytterligare ofinansierade utgifter för andra delar av\r\nden offentliga sektorn.</pre><pre>Ekonomer från IMU och OECD dömer ut denna\r\nform av expansiv finanspolitik som oansvarig redan\r\nnär budgetunderskottet bara är 3-4 % av BNP. Vårt\r\nbudgetunderskott är ca 13 % av BNP!</pre><pre>De jobb socialdemokraterna anser sig skapa\r\nkommer nästan uteslutande i den offentliga\r\nsektorn. Samtidigt kritiserar man regeringen för att\r\nde offentliga utgifternas andel av BNP vuxit till\r\növer 70 %. Min fråga till Johnny Ahlqvist blir: Var\r\nfinns logiken i detta?</pre><pre>Vidare vill socialdemokraterna finansiera sina\r\nförslag med tämligen omfattande skattehöjningar.\r\nBl.a. vill man återinföra dubbelbeskattningen på\r\naktieutdelningar, dvs. placera Sverige i den\r\nexklusiva, men föga smickrande, lilla grupp som\r\nbeskattar avkastningen på kapital som satsas i\r\nföretag hårdare än avkastningen på passivt\r\nbanksparande. Såvitt jag har förstått är alla\r\nansvarsmedvetna ekonomer överens om att just\r\naktiutdelningar är det mest riskvilliga kapital som\r\nvi har ute i näringslivet.</pre><pre>Johnny Ahlqvist! Om ni nu vill dubbelbeskatta\r\nkapitalinkomster, vore det då inte bättre att lägga\r\ndubbel skatt på bankräntor i stället?</pre><pre>Slutsatsen av era förslag blir att ni vill skapa nya\r\njobb i den offentliga sektorn men på den privata\r\nsektorns bekostnad. Det anser vi kristdemokrater\r\nhelt ohållbart.</pre><pre>Herr talman! De nya jobben måste komma i den\r\nprivata sektorn. Med världens högsta skattetryck\r\noch enorma underskott i de offentliga finanserna\r\nfinns inga hokus-pokus-metoder som möjliggör\r\nnågot annat på sikt.</pre><pre>Under perioden 1971--1992 minskade\r\nsysselsättningen i den privata sektorn med nära 6 %\r\ni Sverige, medan den ökade i USA med 41 %, i\r\nJapan med mer än 23 % och i EG med 7 %.</pre><pre>Samtidigt ökade sysselsättningen i den offentliga\r\nsektorn i Sverige med mer än 13 %. Det som vi nu\r\nser är hur ohållbar denna utveckling i verkligheten\r\när.</pre><pre>Från kds har vi länge betonat småföretagens\r\nbetydelse för de nya jobben. Glädjande nog delar\r\nallt fler den uppfattningen. Under de senaste tio\r\nåren har 7 av 10 nya jobb i näringslivet skapats i\r\nföretag med mindre än 200 anställda. Regeringen\r\nhar tagit flera beslut som underlättar utvecklingen\r\nför småföretagen. Med tanke på kapitalets stora\r\nrörlighet över gränserna likaväl som med tanke på\r\nsåväl företagens som företagarnas rörlighet måste\r\nvi vara medvetna om att försämrade villkor för\r\nföretagande i Sverige nu snabbare än någonsin\r\ntidigare i vår historia kan få påtagligt negativa\r\nkonsekvenser för sysselsättningen i Sverige.</pre><pre>I stället är det av största vikt att vi fortsätter på den\r\nav regeringen inslagna vägen och ser till att\r\nvidmakthålla och skapa konkurrenskraftiga villkor\r\nför företagande i Sverige. Från kds ser vi särskilt\r\nfram emot att några av Innovationsutredningens\r\nförslag blir verklighet. Att patent och innovationer\r\nsom annars riskerar att exporteras till andra länder\r\nverkligen stannar i Sverige är en sådan viktig\r\nåtgärd. Exempelvis skulle royalty på patenterade\r\nuppfinningar kunna vara skattefri under ett par år\r\nför att höja innovationstakten och underlätta\r\nkommersialiseringen av många uppfinnares möda\r\noch påhittighet i Sverige.</pre><pre>Men ett förbättrat företagsklimat handlar inte bara\r\nom regeländringar och skattesatser. Minst lika\r\nviktigt är att den allmänna synen på företagande\r\noch företagare är positiv. Socialdemokraterna säger\r\natt man gillar företag, stora men nu också små. Men\r\nhur är det med företagaren? Det finns inget företag\r\nsom inte börjat med ett stenhårt arbete av någon\r\neller några med en idé om en produkt, en\r\nkonstruktion eller en affärsidé. Nej,\r\nföretagaren/uppfinnaren är inte särskilt populär i\r\nsocialdemokraternas Sverige. Jag vågar det\r\npåståendet. Socialdemokraternas inställning är\r\nungefär lika logisk som att påstå att man gillar\r\ntennis men inte tennisspelare.</pre><pre>De tusentals seriösa företagare vi har i Sverige\r\nmåste få bli något av nationens hjältar. Skulle\r\nSverige vinna OS-guld i ishockey i Lillehammer,\r\nförsäkrar jag att både Carl Bildt och Ingvar\r\nCarlsson skulle stå i gratulanternas kö.</pre><pre>Herr talman! Är det inte på tiden att politiker på\r\nalla nivåer ställer sig i kö för att gratulera företagare\r\nsom lyckas dra hem nya order och skapa\r\nförutsättningar för nya jobb? Det gäller både\r\nkommunalt och på riksplanet.</pre><pre>Ungdomsarbetslösheten och\r\nlångtidsarbetslösheten måste angripas på bred\r\nfront. Vi får inte vara rädda för nya grepp. Olika\r\nsätt att främja tillväxten av jobb finns, t.ex. inom\r\ntjänstesektorn, och de måste prövas\r\nförutsättningslöst. Från kds har vi föreslagit en\r\nsärskild u-skattsedel, som skulle ge ungdomar upp\r\ntill 25 år en möjlighet att starta eget och sälja\r\nhushållstjänster momsfritt och med kraftigt\r\nreducerade arbetsgivaravgifter. Vi tror att det ur\r\nstatsfinansiell synpunkt skulle vara ett effektivare\r\nsystem än det förslag som lämnats i utredningen om\r\ntjänstebeskattningen om rätt till avdrag för\r\nhushållstjänster i inkomstslaget tjänst.</pre><pre>Reaktionen på vårt förslag om u-skattesedel har\r\nblivit ett föraktfullt tal om att kds vill ha tillbaka\r\n''pigsamhället''. Det handlar inte om det. Det\r\nhandlar om att ge ungdomar en chans till arbete och\r\ntill att ta vara på sig själva och att stärka deras\r\nkreativitet och självförtroende.</pre><pre>I Växjö ordnade kommunen sommaren 1993 så att\r\narbetslösa skolungdomar och studenter fick jobba\r\njust inom denna sektor. Det gick till så att den som\r\nville ha hjälp t.ex. med gräsklippning, städning,\r\nrensning av jordgubbsland, vindsstädning osv.\r\nringde en förmedlingscentral. Det kostade\r\nbeställaren 100 kr för sex timmars jobb, och den\r\nunge fick 100 kr för att arbeta sex timmar.\r\nKommunen stod som arbetsgivare och gick emellan\r\noch betalade avgifterna. Resultatet? Under de\r\ncirka två månaderna utförde ca 350 ungdomar\r\nungefär 1 450 dagsverken. Gissa om man var\r\nbelåten!</pre><pre>Det finns inom denna sektor ett behov genom vilket\r\nvi politiker kan skapa möjligheter för arbetslösa\r\nungdomar till meningsfullt arbete.</pre><pre>Herr talman! Avslutningsvis vill jag säga att den här\r\ndebatten visar att vi ser olika vägar att få fram de\r\nnya jobb som kan ta oss ur det slöseri som den\r\nförödande arbetslösheten med alla dess sociala\r\nkonsekvenser innebär. Ändå måste målsättningen\r\nvara att hitta breda politiska lösningar. Med ca\r\n600 000 arbetslösa är det en absolut nödvändighet.</pre><pre>Anf. 61  JOHNNY AHLQVIST (s) replik:</pre><pre>Herr talman! Jag tror att det blir mycket svårt att\r\nhitta några breda lösningar med kds. I vårt\r\nbudgetalternativ har vi lagt fram förslag som\r\ninnebär att statens finanser stärks på ett betydligt\r\nbättre sätt än genom regeringens förslag. Skall man\r\nta alla utfästelser om skattesänkningar och mindre\r\nsocialavgifter som Harald Bergström tog upp i\r\ndebatten på allvar lär nog det statsfinansiella läget\r\nbli betydligt sämre än det redan är. Jag tror inte att\r\ndet går att hitta några breda lösningar där.</pre><pre>Jag tycker också att vi skall gratulera de företag\r\nsom tar hem order och skapar arbetstillfällen. Men\r\nvi skall inte heller glömma bort alla de människor\r\nsom arbetar på företagen, Harald Bergström. Det\r\nenda budskap Harald Bergström har haft till dessa\r\nmänniskor är att försämra trygghetssystemen och\r\ngöra det lättare för företagen att gallra ut dem. Det\r\när det budskap som vi fått från kds och Harald\r\nBergström.</pre><pre>När det sedan gäller vår motion och var vi vill skapa\r\nnya arbetstillfällen tror jag inte att det finns någon\r\növerväldigande majoritet för att det blir inom den\r\noffentliga sektorn. Vi har sagt att\r\nrekryteringsstödet är ett av de viktigaste\r\ninstrumenten för att få fasta arbetstillfällen. Det\r\nanvänds i störst utsträckning inom den privata\r\nsektorn.</pre><pre>Det är oerhört viktigt att vi slår vakt om\r\nungdomarna. Om man läser kds ungdomsförbunds\r\nförslag till hur vi skall lösa arbetslösheten för\r\nungdomarna i framtiden skall det vara ett frivilligt\r\narbete där det inte skall utgå någon lön över huvud\r\ntaget. Är det så Harald Bergström tycker att vi skall\r\nlösa ungdomsarbetslösheten? Då tycker jag att ni\r\nskall gå ut och redovisa för ungdomarna att de inte\r\nskall ha någon lön alls.</pre><pre>Anf. 62  HARALD BERGSTRÖM (kds)\r\nreplik:</pre><pre>Herr talman! Johnny Ahlqvist säger att vi vill ha\r\nskattesänkningar. Ja, jag skulle gärna önska\r\nskattesänkningar. Men den momssänkning som ni\r\nhar föreslagit, Johnny Ahlqvist, vad är det för något\r\nom inte en skattesänkning? Ni har ju tvingats\r\nsläppa det kravet nu. Det ledde rätt i fördärvet.\r\nTala inte om skattesänkningar när ni föreslår\r\nökningar själva!</pre><pre>Johnny Ahlqvist säger att vi glömmer bort de\r\narbetande i företagen och att vi kds:are skulle vilja\r\nförsämra trygghetssystemen och gallra ut genom\r\nförändringar av arbetsrättsliga lagar. Det handlar\r\nom att stärka företagens möjligheter att behålla de\r\narbetande, inte om att gallra ut och försämra. Det\r\nhandlar om att ge möjligheter för företagen att\r\nstärka sina positioner. Det handlar också om att\r\ngöra detta på ett sunt sätt. De förändringar i\r\narbetsrätten som är genomförda ger möjligheter för\r\nbl.a. de små företagen att genomföra detta på ett\r\nvettigt sätt.</pre><pre>När det gäller ungdomar och offentligt stöd handlar\r\ndet inte om att ge dem stöd. Det handlar om att\r\nsätta i gång dem och ge dem möjligheter att starta.\r\nDet handlar inte om att stoppa upp det hela. Kdu:s\r\nförslag om oavlönat frivilligarbete har jag aldrig\r\nsett. Jag kan inte förstå var Johnny Ahlqvist har läst\r\ndet någonstans.</pre><pre>Kdu har frågat ungdomar om de är villiga att få\r\nnågot lägre lön och i stället få jobb. Då fick de\r\nrespons, Johnny Ahlqvist. Det är viktigare för\r\nungdomarna att jobba än att få en mycket hög lön.\r\nDet är precis vad Växjöexperimentet också visar.\r\nMan fick mycket god respons på detta.</pre><pre>Det har talats om pigsektorn här. Att kunna få\r\nhemarbetet bra utfört är en av de viktigare bitarna\r\ni vår välfärd. Socialdemokraterna har glömt detta.\r\nAlla skall ut och jobba. Vad har det medfört? Det\r\nhar bl.a. medfört bekymmer för familjerna.</pre><pre>Anf. 63  JOHNNY AHLQVIST (s) replik:</pre><pre>Herr talman! Om jag skulle utveckla vad jag känner\r\nför pigsystemet skulle det ta de två minuter som jag\r\nhar till förfogande i min replik. Jag tycker inte att\r\nvi skall bygga ett samhälle där människor skall\r\ntvingas att göra jobb åt andra som råkar ha en god\r\nekonomi och ett kapital. Det finns människor som\r\när utslagna och kanske blir tvungna att ta dessa\r\narbeten. Om det är detta kds propagerar för tycker\r\njag att ni skall redovisa det öppet.</pre><pre>När det gäller skatterna för småföretagare vill jag\r\nför tredje gången i den här debatten -- om det inte\r\när fjärde gången -- upprepa vad som står i vår\r\nmotion. Vi vill sänka skatten för småföretagare och\r\nlåginkomsttagare. Regeringens förslag innebär\r\nhöjda skatter för låginkomsttagare och\r\nsmåföretagare. Det förslaget står väl Harald\r\nBergström bakom. Han ingår ju i\r\nregeringsunderlaget.</pre><pre>När det gäller de offentliga utgifterna lägger ni ju\r\nfram konkreta förslag genom ert vårdnadsbidrag.\r\nDet innebär att man ökar kostnaderna för staten.\r\nDå minskar man möjligheten att klara\r\nstatsskulden. Vi har lagt fram ett förslag som\r\nkommer att diskuteras i morgon av dem som\r\ndiskuterar finansfrågorna. Det förslaget innebär att\r\nvi stärker budgetsaldot betydligt mer än vad\r\nregeringens förslag gör.</pre><pre>Jag har inte hört att Harald Bergström ens i sitt\r\ninledningsanförande tog upp något om\r\narbetsmarknadspolitiken. Det är den vi är här för\r\natt diskutera i dag. Men jag förstår att Harald\r\nBergström inte vill beröra det ämnet. Den\r\narbetsmarknadspolitik som har bedrivits sedan\r\n1991 är inte värd namnet arbetsmarknadspolitik.</pre><pre>Anf. 64  HARALD BERGSTRÖM (kds)\r\nreplik:</pre><pre>Herr talman! Johnny Ahlqvist sade att vi tvingar ut\r\nmänniskor att jobba åt andra. Såvitt jag har förstått\r\nutför väldigt många ett jobb på sin arbetsplats som\r\när precis likadant som det man gör hemma. Man\r\nstädar, lagar mat, syr kläder och gör en hel massa\r\nsaker som man gör hemma också. Vi vill skapa en\r\nfrivillig möjlighet för ungdomar att litet lättare\r\nkomma in i den här sektorn. Vi vill göra den vit i\r\nstället för svart.</pre><pre>Vi vill sänka skatterna för att ge möjligheter till\r\njobb. Johnny Ahlqvists och Socialdemokraternas\r\nförslag är att höja skatter.</pre><pre>Vi har verkligen konkreta förslag när det gäller\r\nvårdnadsbidraget för att ge valfrihet för familjerna.\r\nVi har bedövande många undersökningar som visar\r\natt socialdemokratiska kvinnor väldigt gärna vill\r\nsköta sitt hem om de ges en möjlighet till det.\r\nVårdnadsbidraget är en liten början på detta. Det\r\när också en valfrihetsreform och en rättvisereform.\r\nDet är så jag ser det.</pre><pre>Debatten skulle handla om arbetsmarknadspolitik.\r\nOm jag inte har talat om arbetsmarknadspolitik\r\nundrar jag hur Johnny Ahlqvist definierar det\r\nbegreppet. Det måtte vara ett mycket litet begrepp\r\nsom bara inrymmer arbetslöshetsåtgärder.</pre><pre>\r\nAnf. 65  HANS ANDERSSON (v) replik:</pre><pre>Herr talman! Låt mig börja med att notera att det\r\när som Harald Bergström säger. En mycket stor\r\nandel av de jobb som har skapats har skapats inom\r\nmindre och medelstora företag. De har skapats\r\nunder den tid, bl.a. 80-talet, som innehöll så\r\nmycket dåligt med finanssvindel och\r\nspekulationsaffärer. De har skapats med den\r\narbetsrättsliga lagstiftning vi hade. De har skapats\r\nmed de trygghetssystem som hade byggts upp och\r\nmed den skattelagstiftning som var i kraft fram till\r\natt de började rasa under den nuvarande\r\nregeringen. Det är viktigt att komma ihåg.</pre><pre>Man tar mun full och talar om ansvar för\r\nstatsfinanserna och samtidigt medverkar man till\r\noch röstar på en politik som successivt minskar\r\nstatsinkomsterna genom att sänka skatterna. Att\r\nföreslå kostnadskrävande reformer av typ\r\nvårdnadsbidrag är fullständigt oseriöst. Harald\r\nBergström säger själv att det skulle vara en av de\r\nnya idéerna att återinföra pigjobb. Jag får fram att\r\ndet skall bli en betalning på litet drygt 16 kr i\r\ntimmen för ungdomar. Vad är det för jobb? Och\r\nnågra skall vi köra tillbaks från arbetsmarknaden\r\noch från arbetskraften. Det är de som skall få 2 000\r\nkr i vårdnadsbidrag.</pre><pre>Vad skapar den här pigarbetsmarknaden? Den\r\nkommer att öka ojämlikheten. Några skall göra de\r\nenkla hushållstjänsterna åt andra. Det kommer att\r\nbli en expansion av lågproduktiva jobb. Hur\r\nkommer det att förstärka Sveriges konkurrenskraft\r\noch utöka vår kompetens? Det kommer att bli den\r\nabsoluta motsatsen, Harald Bergström. Det är en\r\närkekonservativ politik som egentligen är helt\r\nvärdig kds.</pre><pre>Anf. 66  HARALD BERGSTRÖM (kds)\r\nreplik:</pre><pre>Herr talman! Det är riktigt att det skapades många\r\nsmåföretag under 80-talet, Hans Andersson. Jag är\r\nmycket väl medveten om att den nedgång vi har\r\nhaft när det gäller antalet arbetande i vårt samhälle\r\nhar skett med de trygghetslagar som finns. Men jag\r\när också medveten om att när det gäller att\r\nåteranställa och få in nytt folk i arbete bromsar de\r\narbetsrättsliga lagar vi har nu. Det nämnde inte\r\nHans Andersson.</pre><pre>Det vill inte Hans Andersson ta med i bilden.</pre><pre>Så till frågan om trygghetssystemen. Ja, det är\r\nriktigt att det är en verklig vånda att t.ex. behöva\r\nsänka a-kassan till 80 %. Men vad har vi att välja\r\npå? Vi måste skära i utgifter för staten över hela\r\nlinjen. Från OECD säger man att\r\nbesparingsprogrammet borde ha varit dubbelt så\r\nstort.</pre><pre>Jag har aldrig hört eller förstått att det talas om 16\r\nkr i timmen för ungdomar. Tanken har varit att de\r\nskulle få arbeta fritt och göra sin egen lönesättning.\r\nDär vill vi inte ha den socialistiska tanken om att\r\ndet skall sättas löner, varken från fackföreningarna\r\neller från statsmakternas sida. Ungdomarna skall få\r\npröva sig fram själva och ta ut vad de är värda på\r\nden marknad som då bildas.</pre><pre>Det är en fråga om frihet. Det är inte fråga om att\r\nöka ojämlikheterna -- ungdomarna vill ju detta. Vi\r\nhar sett det. Vi vet det. Det är bara fråga om att\r\nskapa möjligheterna för dem, och det är det jag vill.\r\nOm sedan politiken är ärkekonservativ eller inte\r\nbryr jag mig inte om, Hans Andersson. För mig\r\ngäller frågan att ge ungdomar och arbetslösa\r\nmöjlighet att jobba.</pre><pre>Anf. 67  HANS ANDERSSON (v) replik:</pre><pre>Herr talman! Det är inte lätt att förstå det här. Jag\r\ngjorde en enkel division med 100 kr och 6 timmar,\r\nmen jag missförstod situationen. Det var inte fråga\r\nom att sätta löner över huvud taget, utan om vad\r\nman kunde få i full frihet. Det är värre än en\r\närkekonservativ politik, Harald Bergström. Detta\r\när ren och skär reaktionär politik som sätter den\r\nsvage i ett ännu svagare läge. Det kan knappast\r\nvara realistiskt att kds skall stå för ett sådant\r\nförslag.</pre><pre>Det skapades många småföretag, och många har\r\ngått i konkurs. Många av konkurserna har inneburit\r\nbrottslighet. Det är svår materia. Det är besvärligt\r\npå olika sätt.</pre><pre>Jag tycker att företagare ofta är värda all respekt,\r\nprecis som de anställda. Ofta arbetar man mycket\r\nbra ihop. Jag tror inte att man har något behov av\r\natt få gratulationer, för att använda en liknelse från\r\nidrottsvärlden. Man kan ofta beundra en\r\nidrottsman, men jag brukar vara mer tveksam till\r\nden ''svans'' som springer efter AIK:s och\r\nDjurgårdens lag. På samma sätt känner jag när\r\nHarald Bergström talar om vikten av att gratulera\r\noch bocka och buga för företagarna. Jag tycker att\r\nHarald Bergström placerar sig i ''svansen'', och den\r\nhar vi inte särskilt mycket behov av.</pre><pre>Det finns inslag i kds politik som är intressanta -- låt\r\nmig säga det. Det kan gälla frågor kring\r\nskatteväxling, där kds och andra partier har lagt\r\nfram ett förslag. Idéerna går ut på att växla\r\nskattesystem så att man belastar miljöfarlig och\r\nenergislukande verksamhet hårdare och\r\narbetskraft mindre. Det finns några få udda\r\nintressanta synpunkter, men i stort sett står ni\r\nbakom en reaktionär politik som har gjort så att en\r\noändlig massa människor kommit in i\r\narbetslöshetsarmén. Ni försöker utnyttja det läget\r\ntill att få dem att acceptera arbeten som egentligen\r\ninte ens lönesätts och än mindre innehåller\r\ntrygghet.</pre><pre>Anf. 68  HARALD BERGSTRÖM (kds)\r\nreplik:</pre><pre>Herr talman! Vill man missförstå och misskreditera\r\nså gör man det.</pre><pre>Jag nämnde att Växjö kommun hade gjort ett\r\nexperiment med 100 kr i lön för 6 timmars arbete.\r\nDet är inte det vi talar om. Det är ett exempel som\r\nvisar på intresset för denna sektor. 350 ungdomar\r\nställde upp på det. I vårt förslag är det inte fråga om\r\natt varken kommunen eller någon annan skall sätta\r\nlönen, utan det skall ungdomarna själva göra. Vi\r\nville skapa förutsättningen för att de skulle få\r\nchansen, men det kallar Hans Andersson\r\nreaktionärt.</pre><pre>Hans Andersson säger att småföretagen är värda\r\nrespekt. Ja, det är de verkligen. Men de har\r\nsannerligen inte fått mycket del av den respekten.\r\nHur tar den sig uttryck? Jag har inte förstått att\r\nHans Andersson har visat respekt. Han har i stället\r\ngnällt på dem, velat beskatta dem och försökt hacka\r\npå dem.</pre><pre>Att tillhöra ''svansen'' när det gäller att gratulera är\r\nen fråga om att visa uppskattning. Jag förstår att\r\ndetta slags psykologi är okänd i den värld som Hans\r\nAndersson lever i.</pre><pre>Anf. 69  GEORG ANDERSSON (s):</pre><pre>Herr talman! Jag noterar att Harald Bergström har\r\ngjort en uppvisning i reaktionär politik som leder\r\ntill en omåttlig mängd orättvisor i samhället. Den\r\nligger långt ifrån det ideal som bibeln uttrycker i\r\ntermen ''Bären varandras bördor''. Den stämmer\r\nnärmare med det jag menar med kristen etik i\r\npolitiken.</pre><pre>Herr talman! Det är med stor besvikelse jag noterar\r\natt arbetsmarknadsminister Börje Hörnlund har\r\navvikit. Han har gästspelat en kort stund. Jag hade\r\nladdat upp med ett stort antal frågor, men sin vana\r\ntrogen lämnar Börje Hörnlund debatten väldigt\r\ntidigt. Jag tycker att det är en upprörande\r\nnonchanlans mot kammaren. Det här är en viktig\r\narbetsmarknadspolitisk debatt -- kanske den\r\nviktigaste debatt vi för i dag. Människor förväntar\r\nsig att vi skall föra den.</pre><pre>Börje Hörnlund har läst ur den svarta boken om 80-\r\ntalet, och den föreläsningen har vi lyssnat till många\r\ngånger. Han har inte talat om att 80-talet präglades\r\nav full sysselsättning och att 80-talet innebar att\r\n450 000 nya jobb kom till. Han har inte talat om att\r\ndet var den socialdemokratiska regeringen som tog\r\ninitiativen till att få ned inflationen. De borgerliga\r\nanvänder allt emellanåt den skrytvals som säger att\r\nde har klarat inflationsproblemet.</pre><pre>Nu säger Börje Hörnlund att det inte är lätt att\r\nbekämpa arbetslösheten med en sargad ekonomi.\r\nMen vem har sargat ekonomin? Vem är det som har\r\nstyrt under 90-talet och raserat ekonomin? Till följd\r\nav den ekonomin försvann kunderna för de företag\r\nsom bildades under 80-talet. Har man inga kunder\r\nkan man inte sälja, och då kan man inte tillverka.\r\nDå går man i konkurs. Av den anledningen har vi\r\nhaft 10 000-tals konkurser under 90-talet.</pre><pre>Sysselsättningsgraden har sjunkit dramatiskt.\r\nMånga 100 000-tals människor står utanför\r\narbetsmarknaden. Det blir mer och mer\r\nmeningsfullt att diskutera dessa frågor utifrån\r\nsysselsättningsgrad och inte utifrån\r\narbetslöshetstal, men arbetslöshetstalen är också\r\nskrämmande.</pre><pre>AMS har fått mycket pengar för att bemästra denna\r\nsituation. Men vad hjälper det att AMS har mycket\r\npengar om den ekonomiska politiken raserar\r\ngrundvalen för en sund samhällsekonomi och en\r\nsund arbetsmarknadspolitik?</pre><pre>Den ekonomiska politiken har medverkat till att\r\nöka arbetslösheten. Någon tecknade bilden av en\r\nperson som sitter i en eka som har gått läck. Läckan\r\nväxer, men personen i ekan försöker bemästra det\r\nenbart genom att skaffa sig ett större öskar och gör\r\ningenting för att täppa till läckan. Det är en ganska\r\nbra bild av ekonomisk politik och\r\narbetsmarknadspolitik av borgerligt märke.</pre><pre>Socialdemokraterna föreslår aktiva åtgärder för att\r\nöka antalet arbetstillfällen och minska kostnaderna\r\nför arbetslösheten. Regeringen förhåller sig passiv.\r\nNu förhindrar den till råga på allt AMS från att\r\nanvända sina pengar på effektivast möjliga sätt.\r\nDet var på detta område jag hade viktiga frågor till\r\narbetsmarknadsministern.</pre><pre>Den 19 november i fjol skrev AMS -- det var\r\nstyrelsen för AMS som stod bakom -- en\r\nframställan till regeringen om att få använda\r\nberäknat överskott till att stimulera\r\nbyggverksamheten i ROT-projekt av olika slag.\r\nDen 15 december i fjol hade vi en debatt om detta.\r\nJag ställde frågor till arbetsmarknadsministern,\r\nmen han försvann också då ur kammaren. Han har\r\ninte svarat AMS. Vi väckte en interpellation och\r\nhade interpellationsdebatt den 27 januari. Vi fick\r\ninga besked.</pre><pre>Jag hörde i Ekot häromdagen att Börje Hörnlund\r\nhade uppträtt för kommunpolitiker av centermärke\r\nnere i Malmö och sagt att han nu var beredd att\r\ninleda förhandlingar med oppositionen om detta.\r\nDet är så dags!</pre><pre>Börje Hörnlund har uppträtt i kammaren i dag,\r\nmen han har inte givit några besked på den\r\npunkten. Riksdagen har för övrigt ingen anledning\r\natt vänta på besked från regeringens sida längre.\r\nRiksdagen bör ta initiativet självt, och vi har lagt\r\nfram förslag om det i arbetsmarknadsutskottet.\r\nEfter dagens debatt utgår jag ifrån att det finns en\r\nmajoritet i riksdagen som är beredd att ta de\r\ninitiativ som behövs för att AMS äntligen skall\r\nkunna få använda de pengar som finns för att\r\nstimulera sysselsättningen i ROT-projekt.</pre><pre>Jag hade många andra frågor till Börje Hörnlund,\r\nmen han är alltså inte här.</pre><pre>Vi har väl alla under den gångna veckan varit ute\r\npå fältet och mött människor. Jag var i Malå. Jag\r\nblev påmind om avsaknaden av näringspolitik.\r\nRegeringen har dragit sig ifrån ansvaret för\r\ngruvprospektering, och det hotar gruvnäringen,\r\nsom är en viktig del av våra näringar i skogslänen.</pre><pre>Man sade till mig att man vill bygga ut\r\nutbildningsvikariaten i kommunen men att man nu\r\nhar upptäckt att regeringen har satt ett tak för\r\nutbildningsvikariaten och att det därför inte går.\r\nDet finns pengar hos AMS, men man är genom\r\nsådana här restriktioner från regeringens sida\r\nförhindrad att använda pengarna på vettigaste sätt.</pre><pre>Vem är beredd att här i kammaren svara i Börje\r\nHörnlunds ställe?</pre><pre>Anf. 70  HARALD BERGSTRÖM (kds)\r\nreplik:</pre><pre>Herr talman! Georg Andersson faller in i Hans\r\nAnderssons tal om reaktionär politik och säger att\r\nkds skapar ojämlikhet och orättvisor genom sina\r\nförslag när det gäller ungdomsarbete.</pre><pre>Så kommer det förrädiska tal som\r\nSocialdemokraterna nu har lärt sig. De har lärt sig\r\nett Bibelord: Bären varandras bördor. Är då det\r\nenda sättet att bära varandras bördor att genom\r\narbetsmarknadspolitiska åtgärder ge ungdomar\r\npengar? Jag menar att det är riktigare och ett\r\nmycket större mått av förvaltarskap att\r\nungdomarna får ta fatt i sin egen situation, att de\r\nfår möjlighet att göra något av sin situation. Ge\r\ndem, t.ex. genom vårt förslag om en u-skattsedel,\r\nen möjlighet att bli små entreprenörer inom\r\nsektorn hushållstjänster. Det är tanken bakom vårt\r\nförslag.</pre><pre>Det är viktigare, Georg Andersson, att lära sig\r\nförvalta sitt eget kapital än att bära varandras\r\nbördor genom bidrag. Dessutom är detta frivilligt.\r\nVi ger dem en möjlighet, men vi vill inte tvinga\r\nnågon.</pre><pre>Anf. 71  GEORG ANDERSSON (s) replik:</pre><pre>Herr talman! Begreppet ''bären varandras bördor''\r\nhar jag inte lärt mig av något bibelstudium med\r\nHarald Bergström. Det är ett tema, ett motto, som\r\njag har lärt mig väldigt mycket tidigare än jag lärde\r\nkänna Harald Bergström.</pre><pre>Det handlar inte enbart om pigdebatten -- den är\r\nmarginell i det sammanhanget -- utan det handlar\r\nom hela den ekonomiska politiken. Kds står bakom\r\nden orättvisa ekonomiska politik som innebär att\r\nett fåtal välbeställda kan tillskansa sig stora\r\nskatteförmåner, medan arbetslösa och sjuka\r\ntvingas konstatera att ersättningen minskar och\r\nmedan vi ute i samhället ser sjukhuskorridorer\r\nfyllda med sjuksängar. Sedan prisar man det\r\nfaktum att landstingen nu rationaliserar -- de\r\ntvingas till det av ekonomiska skäl.</pre><pre>Vi har motionerat om att staten skall hjälpa\r\nkommunerna att i den här situationen behålla\r\nmänniskor i sysselsättning inom vård och omsorg i\r\nkommuner och landsting. Frågan är: Hur ställer sig\r\nkds till det förslaget? Ni avvisade det i höstas. Vi\r\nåterkommer nu, och ni får en ny chans. Är det inte\r\ni linje med en strävan mot en rättfärdig politik och\r\natt bära varandras bördor att göra det yttersta för\r\natt förbättra situationen för sjuka och arbetslösa\r\noch inte sprätta ut miljarder till de mest\r\nvälbeställda?</pre><pre>Anf. 72  HARALD BERGSTRÖM (kds)\r\nreplik:</pre><pre>Herr talman! Också jag lärde mig det här\r\nbibelordet bra långt innan jag lärde känna Georg\r\nAndersson -- om jag ens känner Georg Andersson.</pre><pre>Georg Andersson talar om att tillskansa sig\r\nfördelar, utnyttja möjligheterna och att de rika skor\r\nsig på de fattigas bekostnad. Georg Andersson, vi\r\nhar aldrig någonsin varit med om en sådan\r\nkapitalöverföring till de rika som den under 80-\r\ntalet, med den inflation vi hade då. Vi har aldrig\r\nnågonsin tidigare varit med om det, så tala inte om\r\natt tillskansa sig fördelar. På 80-talet gavs verkligen\r\nmöjligheterna att göra det.</pre><pre>Landstingen tvingas rationalisera, kommunerna\r\nlikaledes. Ja, de gör det. Vi levde över våra\r\ntillgångar, och ett sätt att ta ansvar för sig själv och\r\nför sin situation är att betala de skulder vi har dragit\r\npå oss. Vi drog på oss skulder, och vi måste nu dra\r\nner, bromsa ner litet. Genom de företagna\r\nskatteförändringarna, de företagna företagsvänliga\r\noperationerna, kommer tillväxten att hjälpa oss,\r\nom vi kan bromsa ner just utgiftsökningar och spara\r\nin där det går. Landstingen tvingas då till\r\nrationaliseringar.</pre><pre>Anders G Högmark nämnde att det var en\r\nmikroskopisk sannolikhet att Socialdemokraterna\r\nskulle få makten till hösten efter valet. Om den\r\nmikroskopiska sannolikheten blir verklighet,\r\nkommer vi att få uppleva att besparingarna\r\nfortsätter. Det finns ingen annan väg att gå än den.\r\nDet är också ett sätt att bära varandras bördor. Det\r\nkan vara lika obehagligt som det är för en\r\nnyopererad på ett sjukhus att tvingas stiga upp\r\nmycket snabbt efter operationen, även om det gör\r\nont. Men det är ändå för patientens bästa.</pre><pre>Anf. 73  GEORG ANDERSSON (s) replik:</pre><pre>Herr talman! Det är ett mycket märkligt\r\nresonemang som Harald Bergström för, virrigt,\r\nosammanhängande och reaktionärt. En sak kan jag\r\nförsäkra Harald Bergström. Om vi kommer\r\ntillbaka till makten, kommer vi att föra en politik\r\nsom är präglad av större rättvisa än vad nuvarande\r\npolitik är. Den fullständiga rättvisan uppnår vi inte,\r\nmen vi kommer att sträva mot rättvisa. Den\r\nnuvarande regeringen har släppt det målet och\r\nsträvar i en helt annan riktning.</pre><pre>Harald Bergström säger att man inte medvetet har\r\növerfört till de rika. Jag vill uppmana Harald\r\nBergström att besinna vad han säger, att försöka\r\nanalysera den politik som regeringen för. Den\r\ninnebär ju att rika gynnas genom skattelättnader.\r\nDe som har kunnat placera pengar i aktier får sin\r\nutdelning skattefritt, och skatten på kapital sänks.\r\nNi bryter upp skattereformen, som hade som\r\ngrundbult att skatt på arbete och kapital skulle\r\nlikställas. Nu frångår ni det, till förmån för\r\nkapitalet, som får skattelättnader, medan arbetet\r\nbelastas hårdare.</pre><pre>Vi måste betala våra skulder, självklart, men vi\r\nskall göra det solidariskt och bära varandras bördor\r\nsolidariskt.</pre><pre>Harald Bergström säger till de sjuka: Ni måste\r\nförstå att landet är fattigt och att ni därför får lov\r\natt ligga i korridoren. Ni måste förstå att landet är\r\nfattigt, så ni kan inte ligga här så länge som ni\r\negentligen behöver, utan ni får stiga upp tidigare\r\noch gå hem.</pre><pre>På detta sätt stimulerar man till en ökad\r\narbetslöshet, som i sig medverkar till djup orättvisa\r\ni samhället. Det är skandal, och det rimmar väldigt\r\nilla med det högstämda talet om kristen etik.</pre><pre>Anf. 74  ELVER JONSSON (fp) replik:</pre><pre>Herr talman! Georg Andersson får ursäkta om jag\r\nnu lämnar teologins höjder och kommer ner till\r\nteorin och kanske rent av praktiken.</pre><pre>Georg Andersson utfärdar här löften om att\r\nSocialdemokraterna i regeringsställning skall\r\neftersträva större rättvisa, och det skulle då vara\r\nintressant att veta om det är en återgång till 1980-\r\ntalets politik som Georg Andersson alldeles nyss\r\nberömde. Är det spekulationsekonomin vi i så fall\r\nfår tillbaka, eller är det den låneekonomi som blev\r\nhelt ohållbar? Blir det fråga om en situation då\r\ninvesteringarna ånyo försvinner ur landet, eller kan\r\nni komma att ge er ut på valutaäventyrligheter\r\nliknande dem före skattereformen, som gjorde att\r\nhela ekonomin kom i olag? Sedan slutade det med\r\natt Georg Andersson och Ingvar Carlsson föreslog\r\nett stoppaket som gjorde att regeringen föll. Är det\r\nden politiken som nu förordas än en gång? Jag är i\r\nså fall direkt motståndare till den typen av rättvisa.</pre><pre>Men om vi kan ena oss om en politik där\r\nföretagandets villkor ändå ges sådana sunda\r\ndimensioner att det blir intressant att investera i\r\nSverige, att nya arbetsplatser skapas och att vi får\r\nen tillväxt som gör att den sociala omsorgen, som\r\njag tror att det finns en stark majoritet för i denna\r\nkammare, faktiskt går att upprätthålla -- ja, då\r\nställer jag mig mer optimistisk till att vi med olika\r\nregeringar framöver skall kunna hävda ett\r\nvälfärdssamhälle. Jag har i mina inlägg sagt att\r\ndetta är oerhört angeläget, och jag hoppas att både\r\nregering och riksdag vill medverka till det.</pre><pre>Anf. 75  GEORG ANDERSSON (s) replik:</pre><pre>Herr talman! Har Elver Jonsson svårt att förstå vad\r\nsom menas med rättvisa?</pre><pre>Vi har väckt en omfattande motion om den\r\nekonomiska politiken. Den har diskuterats ganska\r\nflitigt i massmedierna, och vi har presenterat\r\nviktiga delar av den här i dag. Det blir också en\r\nekonomisk debatt i morgon. Jag rekommenderar er\r\natt lyssna till den.</pre><pre>Vi kräver en hårdare beskattning av kapital och en\r\nlägre beskattning av de sämst ställda. Det är en del\r\nav rättvisepaketet.</pre><pre>Under 80-talet skedde stora investeringar. Antalet\r\nsysselsatta ökade med 450 000. Det var inget dåligt\r\nresultat. Men 80-talet medförde också vissa\r\nbekymmer, stora bekymmer. Vi fick ingen hjälp av\r\nFolkpartiet att lösa de problemen. Vi fick hjälp att\r\ngenomföra en skattereform, men den har ni\r\nsprungit ifrån på de viktiga punkter som gäller\r\nbalansen mellan beskattning av arbete och kapital.\r\nFör detta är vi djupt besvikna på Folkpartiet.</pre><pre>När det gäller spekulationen, som iscensattes av\r\nmarknaden, stod inte Folkpartiet på barrikaderna\r\noch försökte hindra den. När vi försökte kyla ned\r\nekonomin med momshöjning och\r\ninvesteringsavgifter i storstadsområdena fick vi\r\ningen hjälp av Folkpartiet. Så inte vet jag varför\r\nElver Jonsson tar upp den debatten. Det är ju rena\r\nbumerangen för Folkpartiet att aktualisera den\r\nfrågan.</pre><pre>Ni ville ju gå snabbare fram med\r\nvalutaavregleringen och de fria\r\nmarknadskrafterna. Nu kör ni på det spåret, och\r\ndet har visat sig vilka svårigheter ni skapar. Det blir\r\ningen tillväxt med den politiken. 90-talet har ju\r\nhittills haft en ständig nedgång av\r\nbruttonationalprodukten. Därmed har vi allihop\r\nblivit fattigare, och arbetslösheten bidrar till att\r\nytterligare öka fattigdomen i samhället.</pre><pre>Anf. 76  ELVER JONSSON (fp) replik:</pre><pre>Herr talman! Det stämmer att 90-talet haft en\r\nnedgång, som Georg Andersson sade. Den startade\r\nmed den socialdemokratiska regeringen under 1990\r\noch större delen av 1991. Det var då arbetslösheten\r\nsköt fart. Det var då arbetsplatserna blev färre,\r\nvarslen ökade och konkurserna mångfaldigades.\r\nDet har fortsatt in i denna regeringsperiod. Det\r\nsade jag i mitt huvudanförande. Först under de\r\nsenaste veckorna har den trenden sett ut att kunna\r\nbrytas.</pre><pre>Georg Andersson sade att en ökning av\r\nsysselsättningen skedde. Ja, men det var\r\nnaturligtvis inom den icke konkurrensutsatta\r\nsektorn sedan investeringarna försvann, och det\r\nskedde i hög grad med lånade pengar och en hel del\r\nspekulation.</pre><pre>Georg Andersson sade att de inte fick mycket\r\nhjälp. Men visst fick de det! Utan Folkpartiet hade\r\ndet inte blivit någon skattereform. Problemet var\r\natt Socialdemokraterna genomförde en\r\nvalutareform långt tidigare, och den ställde till\r\ntrassel. Energiuppgörelsen blev möjlig tack vare att\r\nFolkpartiet tillsammans med Centern gjorde upp\r\nmed Socialdemokraterna, och vi fick en näst intill\r\nenig riksdag i frågan om en ny jordbrukspolitik. Så\r\nsäg inte att Folkpartiet inte var med i\r\noppositionsställning!</pre><pre>Nu vill Georg Andersson göra gällande att det var\r\nmarknaden som åstadkom spekulationsekonomin.\r\nVad gjorde då regeringen? Problemet var att\r\nSocialdemokraternas innersta krets hade att göra\r\nmed den marknaden. Försäkringspengar\r\nskingrades, och denna låne- och\r\nspekulationskarusell fick hålla på.</pre><pre>Jag vill bara säga något kort om motionen och dess\r\nförslag till satsningar. Ett av problemen är att det är\r\nsvårt att veta om det blir så många jobb. Villkoret\r\när ju att andra aktörer också går in: kommuner,\r\nstatliga verk, osv. Vi vet inte hur mycket det ger.\r\nDärför måste siffrorna starkt ifrågasättas.</pre><pre>Men om vi på sunda premisser kan åstadkomma\r\ninsatser som ger fler människor arbete är det viktigt\r\natt riksdagen ställer upp. På den punkten tycker jag\r\natt alla som är verksamma i denna kammare skall\r\nha en hög beredskap.</pre><pre>Anf. 77  GEORG ANDERSSON (s) replik:</pre><pre>Herr talman! Jag uppfattar det så att Elver Jonsson\r\nkände sig litet träffad och sårad av min kritik. Det\r\när bara att konstatera att den träffade någorlunda\r\nrätt.</pre><pre>Den borgerliga regeringen förlitar sig på och\r\nskryter över att exportindustrin går så bra nu. Men\r\ndet är huvudsakligen på grund av ett misslyckande.\r\nI ett ögonblick av klarsyn sade ju Carl Bildt att ett\r\nmisslyckande är ett misslyckande, och ett sådant\r\nvar det när man inte kunde behålla kronkursen.\r\nDet var den kraftigaste devalvering som har skett i\r\nmodern tid, och på den bygger man nu sin\r\nekonomiska framgång.</pre><pre>I mina trakter ser jag att sågverksindustrin går\r\njättebra. De klyver timret i rasande takt och skickar\r\ndet utomlands till goda priser. Jag ser på detta med\r\nstor skräck. Det innebär ju att vi nu inte förädlar\r\nråvarorna i Sverige. Vi skapar inte särskilt mycket\r\nny sysselsättning utan bara tillfällig sysselsättning\r\ninom den exportindustrin. Vi skickar råvaror,\r\nprecis som ett u-land. Detta innebär ganska många\r\nproblem, som jag tycker att det vore viktigt att\r\ngemensamt analysera.</pre><pre>Med hänvisning till arbetslöshetstalen sade Elver\r\nJonsson att det nu har vänt. Det är ju sådana\r\nrapporter vi får allt emellanåt i massmedierna: att\r\narbetslösheten nu minskar.</pre><pre>Det senaste var att antalet öppet arbetslösa har\r\nminskat med 11 000 i januari. Men samtidigt har\r\ndet skett en ökning av arbetsmarknadspolitiska\r\nåtgärder med 21 000 platser. Så antalet riktiga jobb\r\nhar inte ökat, tvärtom. Samtidigt har dessutom\r\nantalet deltidsarbetslösa ökat med 32 000 i\r\nförhållande till situationen i fjol, vilket ingen har\r\ntalat om i dag. Situationen är alltså inte särskilt ljus,\r\näven om man kan trösta sig med att exportindustrin\r\ngår bra.</pre><pre>Anf. 78  BENGT HURTIG (v):</pre><pre>Herr talman! Enligt min mening har politiken de\r\nsenaste 15-20 åren handlat om att omfördela makt\r\noch pengar i Sverige, från dem som inte har till dem\r\nsom har. Självfallet kan man inte i ett valprogram\r\neller i en politisk debatt formulera sig på det sättet.\r\nMan säger alltid, nästan oavsett vilka åtgärder man\r\nföreslår, att det handlar om att rädda jobben, skapa\r\nsysselsättning osv. Men det praktiska resultatet blir\r\nofta det motsatta.</pre><pre>Jag tänkte ägna några ord åt regionalpolitiken,\r\näven om vi snart, inom en månad eller så, kommer\r\ntillbaka till den debatten.</pre><pre>Arbetslösheten är ju också ett regionalt problem.\r\nNär arbetslösheten i landet är låg, är vi i\r\nNorrbottens län vana vid att ha en 3-4 gånger så hög\r\narbetslöshet i de sämsta kommunerna. Den siffran\r\nhar gått ned, så nu har vi bara dubbelt så hög\r\narbetslöshet som i övriga landet.</pre><pre>Så ser det ut i de flesta industriländer. Om vi reser\r\nrunt i Europa eller i andra länder ser vi hur den\r\noreglerade marknadsekonomin fungerar. Det är\r\ninte bara klyftorna mellan klasser, mellan rika och\r\nfattiga och mellan män och kvinnor som är tydliga,\r\nutan även klyftorna mellan olika regioner.</pre><pre>Tidigare livskraftiga industriregioner ligger öde.\r\nFolk som bor kvar lever ofta i maktlöshet, misär\r\noch hög arbetslöshet. Inte så sällan frodas\r\nalkoholmissbruk och kriminalitet. Den verkligt\r\nhöga andelen av arbetslösheten finns i de regioner\r\nsom hamnat på efterkälken.</pre><pre>Självfallet finns också regioner som sjuder av\r\naktivitet och som har en någorlunda fungerande\r\nekonomi, även om det finns klyftor och\r\narbetslöshet även där.</pre><pre>Så är det i den europeiska unionen, i den union som\r\nså många i den politiska eliten hoppas att vi snart\r\nskall tillhöra. Bortåt 20 miljoner människor är\r\narbetslösa, bortåt 50 miljoner är fattiga,\r\nlågproducerande, lågkonsumerande och försvagar\r\nekonomin i de länderna.</pre><pre>Om vi inte hade haft en strävan efter regional\r\nbalans i politiken i Sverige de senaste 30 åren, så\r\nhade vi varit mer lika andra delar av världen. Även\r\nom vi anser att obalanserna har varit stora även i\r\nSverige, så hade de varit mycket värre utan de\r\nbeslut och åtgärder som statsmakterna har vidtagit.</pre><pre>Jag tänker då inte främst på de ca 2,6 miljarder som\r\nvi lägger direkt i statlig regionalpolitik. Det finns en\r\nrad andra faktorer som har haft en avgörande\r\nbetydelse. De är den kommunala\r\nskatteutjämningen som nu ifrågasätts,\r\nutbyggnaden av högskoleväsendet så att man i fler\r\ndelar av landet får nära till högskolor, en tidvis bra\r\nregional fördelning av satsningar på vägar,\r\njärnvägar och telekommunikationer, det\r\nproduktionsinriktade Norrlandsstödet till\r\njordbruket, den statliga servicen inom post- och\r\nförsäkringsväsendet, polis, bilbesiktning, o.s.v,\r\nstöd till kultursatsningar, inte minst\r\narbetsmarknadspolitiken och slutligen: För den\r\nnordligaste delen av landet har de statliga företagen\r\nspelat en viktig roll.</pre><pre>På många av de här oerhört viktiga områdena är nu\r\nregeringspolitiken och EU-anpassning ett hot mot\r\nden regionala balansen. Flera forskare och\r\nsakkunniga varnar i artiklar för den här\r\nutvecklingen. Åtstramningen av kommuner,\r\navregleringar, bolagiseringar, privatiseringar, ett\r\nförsvagat regionalt jordbruksstöd och en försvagat\r\narbetsmarknadspolitik utgör ett hot mot den balans\r\nsom vi trots allt har uppnått. Vi väntar med\r\nspänning och kanske med viss oro på den\r\nregionalpolitiska propositionen.</pre><pre>Ibland dyker det upp triviala analyser om att tillväxt\r\när förknippat med befolkningstäta regioner. Därav\r\ndrar man slutsatsen att det är storstäderna vi skall\r\nsatsa på, för att de skall vinna kampen med\r\nstorstäder i andra länder. I de andra länderna\r\nstuderar man ofta på just de nordiska ländernas\r\nregionalpolitik, därför att man nu upplever de egna\r\nregionala klyftorna som ett stort problem.</pre><pre>Jag anser att vi i stor utsträckning under det senaste\r\ndecenniet har sysslat med satsningar på just\r\nstorstäderna. Det har satsats på E 4,E 6,E 3,\r\nÖresundsbron, Dennispaket, Adelsohnpaket,\r\nsnabbtåg mellan storstäderna osv.</pre><pre>Enligt propositionen Näringspolitik för tillväxt\r\nskulle 100 miljarder gå till storstadsområdena 1991.\r\nMiljarder drogs in från bl.a. televerket för att man\r\nskulle klara av detta. Georg Andersson var en av\r\nde ansvariga för den här propositionen. Man kan\r\nfråga sig var den tillväxten är nu. Borde den inte nu\r\nha inträffat?</pre><pre>I parollen ''Hela Sverige skall leva'' ligger\r\nnaturligtvis också att storstäderna skall leva. Men\r\nvi får inte heller hamna i en naiv övertro på\r\nstorstäderna som ekonomiska motorer. 80-talets\r\nfastighetsspekulation var en tro på\r\nfastighetsmarknaden i storstäderna som slog helt\r\nslint.</pre><pre>Vi kan inte flytta skogsindustri till Arlanda. Vi kan\r\ninte flytta vattenkraftsstationer till Sturup och\r\nmalmfältsgruvor och SSAB till Landvetter. Vi kan\r\nse till att det finns en modern infrastruktur och inte\r\nminst goda möjligheter till dator- och\r\nfaxkommunikation till orter över hela landet och\r\ntill våra grannländer. Det kan bli en injektion för de\r\ntjänsteföretag som i högre grad skulle kunna\r\nlokaliseras till landsbygden.</pre><pre>Anf. 79  GÖRAN LENNMARKER (m):</pre><pre>Herr talman! Mot bakgrund av Bengt Hurtigs\r\ninlägg alldeles nyss tycker jag att det är märkligt att\r\nhöra en företrädare för vänsterpartiet diskutera de\r\nhär frågorna. I de länder och områden där hans\r\nideér har varit förhärskande under lång tid, kan vi\r\nkonstatera att det finns massarbetslöshet och social\r\nmisär. De fattiga i Västeuropa som man talar om är\r\nmycket välbeställda jämfört med invånare i de\r\nländer där Bengt Hurtigs ideér har varit\r\nförhärskande.</pre><pre>Sverige har under 70- och 80-talen fört en politik\r\nsom i viss mening har varit särpräglad. Den kom att\r\nkallas den tredje vägens politik. Den utmärktes av\r\nen sak som jag tror att få människor i Sverige har\r\nobserverat, men som många internationellt har\r\nuppmärksammat desto mer. Den har inneburit att\r\nman i Sverige under två decennier har sänkt\r\nreallönerna i förhållande till omvärlden.</pre><pre>Vi har allt sedan 1970-talet bedrivit en politik som\r\nhar inneburit att svenska löner successivt har\r\nminskat jämfört med omvärldens. I vissa, elaka,\r\nfall kallar man det för lönedumpning. Det är helt\r\nenkelt en höginflationspolitik som tillsammans med\r\ndevalveringar har undergrävt reallönen. Vi känner\r\nväl till orsakerna till det här. Vi har haft en\r\nlöneförhandlingsordning som kanske var något av\r\nden minst lyckade i Västeuropa. Vi har haft höga\r\nskatter och omfattande offentliga monopol.</pre><pre>Sammantaget har detta inneburit att Sverige\r\nganska raskt har rasat nedför när det gäller löne-\r\noch välståndsligan. Om Sverige hade gått med i EG\r\n1973, när Danmark och Storbritannien blev\r\nmedlemmar så hade Sverige blivit EG:s rikaste\r\nmedlemsland. Om vi skulle gå med nu, 20 år\r\nsenare, skulle vi kanske ligga på tionde eller elfte\r\nplats bland de 16 medlemsländer som EG, eller\r\nEU, möjligen får efter utvidgningen.</pre><pre>I Sverige har man skaffat sig konkurrenskraft\r\ngenom att sänka reallönerna. Det kan man göra.\r\nMen nackdelen med detta är att man samtidigt gör\r\nsin ekonomi mer omodern. Georg Andersson\r\nberörde detta mot slutet av sitt anförande. En\r\nsuccessiv omodernisering av Sverige är vad denna\r\nden tredje vägens politik har inneburit.\r\nLönesänkningar i förhållande till omvärlden har\r\nvarit det centrala.</pre><pre>I slutet på 80-talet och i början på 90-talet kunde\r\nman tro att Socialdemokraterna hade tänkt om och\r\nvar beredda att bryta med 70- och 80-talets politik.\r\nMen när man läser och hör inläggen här i dag, och\r\näven under den allmäna motionsperioden, får man\r\nintryck av att Socialdemokraterna nu är tillbaka i\r\nden tredje vägens politik, tillbaka i 70- och 80-talets\r\nreallönesänkningspolitik, höginflationspolitik och,\r\ni förlängningen, devalveringspolitik.</pre><pre>När man ser ut över Europa kan man konstatera att\r\nde regeringar som har varit minst lyckosamma med\r\natt klara av den höga arbetslösheten oftast har varit\r\nde på vänsterkanten. Vi vet att den faktiska\r\narbetslösheten i Östeuropa, under socialisttiden\r\nuppgick till 30-40 %. Vi vet att\r\nsocialdemokraktiska partier också i Västeuropa\r\nofta har mycket svårt att hålla tillbaka\r\narbetslösheten.</pre><pre>Inom EG diskuterar man mycket skillnaden mellan\r\nPortugal och Spanien. Det sedan länge socialistiskt\r\nregerade Spanien har en fem gånger högre\r\narbetslöshet än det borgerliga Portugal. Vad beror\r\ndet på? Båda länder har haft en hyfsad, god, eller,\r\nmed svenska mått mätt, en mycket god tillväxt.</pre><pre>Det har väl berott på det som så ofta är orsaken,\r\nnämligen att borgerliga regeringar har lättare att\r\nreformera arbetsmarknaden och få mer\r\nvälfungerande arbetsmarknader än\r\nsocialdemokratiska. I Spanien har den\r\nsocialdemokratiska regeringen väl i och för sig\r\nförsökt att reformera arbetsmarknaden, men inte\r\nlyckats ändra t.ex. de omfattande reglerna om\r\nanställningstrygghet som har funnits kvar sedan\r\nFrancotiden. De reglerna har lett till en 22-\r\nprocentig arbetslöshet i Spanien. Jag tror att just\r\noförmågan att tackla arbetsmarknaderna är en\r\ngrundläggande svaghet i de socialdemokratiska\r\nregeringarnas politik.</pre><pre>Jag skulle vilja fråga Socialdemokraterna, om man\r\nnu antar att man vinner höstens val: Innebär det att\r\nman i praktiken på något sätt vill gå tillbaka till den\r\npolitik som fördes under 70- och 80-talet?</pre><pre></pre><pre>Innebär det en återgång till tredje vägens politik,\r\ndvs. att vi återigen skall få se det mönster som\r\nkunde ses efter 1982 års regimskifte? Vi minns\r\nmycket väl hur det gick. Det var hela sekvensen\r\nmed skattechocken, kraftig utbyggnad av den\r\noffentliga sektorn och offentliga monopol. Det var\r\nden traditionella socialdemokratiska politiken som\r\ngenomfördes.</pre><pre>Kjell-Olof Feldt sade så träffande att om denna\r\npolitik skulle misslyckas skulle vi få se\r\narbetslöshetens stålbad. Politiken misslyckades,\r\noch vi fick arbetslöshetens stålbad. Om\r\nSocialdemokraterna nu kommer tillbaka, skall vi\r\nåter få se en politik som innebär en upprepning?\r\nDet skulle innebära en ytterligare successiv\r\nreallönesänkning, så att Sverige kanske blir\r\nVästeuropas fattigaste land. Sedan blir det en\r\nkrasch med en arbetslöshet på nivåer som vi hittills\r\naldrig har sett.</pre><pre>Jag tycker att det är angeläget att få svar på dessa\r\nfrågor. Är det i klartext tredje vägens politik som är\r\nSocialdemokraternas recept på att möta framtiden?</pre><pre>Anf. 80  BENGT HURTIG (v) replik:</pre><pre>Herr talman! De kommandoekonomier som\r\nfunnits i Östeuropa har aldrig varit några förebilder\r\nför mig. Det är otroligt att man kan vara så blind\r\ninför marknadsekonomins problem i Västeuropa\r\noch som ett slags rättfärdigande hänvisa till\r\nsammanbrotten av ekonomierna i öst. Det är som\r\nom Lennmarker skulle ha fått röta i sitt potatisland,\r\noch så skulle han säga att det inte gör så mycket\r\ndärför att grannens potatisland har frusit bort. Så\r\nkan man inte resonera.</pre><pre>Vi kan konstatera att systemet i öst var ett stort\r\nmisslyckande. Men för den skull behöver vi inte bli\r\nblinda för den situation som råder i vår del av\r\nvärlden.</pre><pre>Hur kommer de borgerliga partierna att möta de\r\nökande behoven av regionalpolitiska satsningar\r\nsom alla avregleringar och bolagiseringar kommer\r\natt leda till för glesbygden enligt många bedömare?\r\nDet är en konkret fråga som rör dagens människors\r\noro i samband med att telesystem, post,\r\njärnvägsförbindelser, bankväsende och butiker\r\nförsvinner från landsbygden i den skärpta\r\nkonkurrensens och avregleringens anda. Ni måste\r\nge ett svar, om inte i dag så senast i den\r\nregionalpolitiska propositionen.</pre><pre>Anf. 81  GÖRAN LENNMARKER (m)\r\nreplik:</pre><pre>Herr talman! Det ekonomiska och sociala system\r\nsom fanns i Östeuropa lever fortfarande kvar i\r\nalltför många länder där. Det är fråga om ett statligt\r\nägande av allting och planhushållning. Det finns\r\ninte en marknadskraft så långt ögat når på många\r\nhåll. Detta har inneburit just denna gigantiska,\r\nfaktiska arbetslöshet. Även om många formellt\r\nhade anställning, saknade kanske hälften jobb i\r\nbemärkelsen meningsfullt arbete att utföra under\r\ndagen. Det är kanske den mest grymma formen av\r\narbetslöshet. Det råder en enorm social misär på\r\nsjukhusen, i behandlingen av handikappade och av\r\nsocialt utslagna. Det är naturligtvis en fattigdom av\r\nen dimension som vi i Västeuropa över huvud taget\r\ninte ser till någonstans.</pre><pre>Jag tycker att det finns anledning att erinra oss\r\ndetta, Bengt Hurtig, när vi diskuterar dessa frågor.\r\nDen typ av förslag som ni för fram innebär i allt\r\nväsentligt en reglering av marknader och statlig\r\nstyrning av näringslivets utveckling. Det har\r\nnaturligtvis effekter, i större eller mindre grad\r\nberoende på hur mycket man vill vrida på kranen.</pre><pre>Vi kan se på debatten om arbetslösheten i hela\r\nVästeuropa. Ingenstans föreslås en återgång eller\r\nhårdare reglering. Det gäller att få mer\r\nvälfungerande arbetsmarknader och en mer\r\nvälfungerande marknadsekonomi. Det är de mera\r\nvälfungerande marknadsekonomierna som har\r\nlägst arbetslöshet. Det går inte att reglera fram en\r\nlåg arbetslöshet. Det finns det inga exempel på.</pre><pre>Anf. 82  BENGT HURTIG (v) replik:</pre><pre>Herr talman! Jag kan bara konstatera att\r\nLennmarker undviker att svara på min fråga. Det\r\när naturligtvis bekvämt. Den diskussion som förs i\r\nOECD-länderna om avreglering har inte lett till\r\nnågon minskad arbetslöshet i Europa. I stället har\r\nden inre marknaden lett till ökad arbetslöshet.</pre><pre>EU-kommissionen kom fram till i en utredning vad\r\nden inre marknaden skulle kunna leda till.\r\nExperterna kom fram till att det skulle vara ökad\r\narbetslöshet och ökade regionala obalanser. Då\r\nföredrog EG-kommissionen att stoppa rapporten i\r\nbyrålådan. I höstas fick vi reda på att rapporten\r\nfanns. Det var då den offentliggjordes.</pre><pre>Det ligger en hund begraven i fråga om\r\navregleringssystemet och hur lösningen på\r\nproblemet fungerar.</pre><pre>EG gjorde redan 1987 en utredning. De ansvariga\r\nför regionalpolitiken uttalade stor oro för vad som\r\nskulle kunna hända. Kostnaderna för insatser för\r\natt uppnå regional balans skulle bli mycket större\r\nän vad EG:s kassa orkade med. Kommissionen har\r\nkonstaterat detta.</pre><pre>Anf. 83  GÖRAN LENNMARKER (m)\r\nreplik:</pre><pre>Herr talman! EG har dragit en slutsats i precis rakt\r\nmotsatt riktning. EG har arbetat mycket kring\r\nfrågan om varför den europeiska arbetslösheten är\r\nså hög. Framför allt har jämförelser gjorts med\r\nUSA och Japan -- två andra stora\r\nmarknadsekonomiska områden. EG har kommit\r\nfram till att stelheten på den europeiska\r\narbetsmarknaden är huvudproblemet. Det\r\ndiskuteras bl.a. i den rapport som publicerades i\r\nvitboken i december. Diskussionen cirkulerar kring\r\natt vi i Europa har stelare strukturer än i de två\r\nandra områdena.</pre><pre>Både Nordamerika och Japan är länder som har\r\nlägre skatter, mindre offentlig sektor och en friare\r\narbetsmarknad. I USA är det ett system med få\r\nspärrar vad gäller att komma ut och in på\r\narbetsmarknaden. Det är lätt att avskeda, och det\r\när lätt att anställa. Japan har motsatsen, men i\r\ngengäld ett mycket smidigt system för att variera\r\nlönerna. Lönerna används som en regulator i stället\r\nför arbetskraften.</pre><pre>Denna debatt förs i Europa. Bakom detta ligger\r\nerfarenheten att socialdemokratiskt styrda länder\r\nhar betydligt högre arbetslöshet än borgerligt\r\nstyrda länder. De recept som har kommit från\r\nsocialdemokratiskt håll har visat sig inte hålla. Det\r\när ingen som är belåten och som säger att detta är\r\nbra. Men man får i stället jämföra med vad som är\r\nminst dåligt. I den jämförelsen får man ändå säga\r\natt avregleringen och skapandet av den inre\r\nmarknaden gör en bättre fungerande\r\narbetsmarknad mer central.</pre><pre>Anf. 84  KJELL ERICSSON (c):</pre><pre>Herr talman! Debatten om arbete och\r\nsysselsättning är viktig. Denna fråga har haft högsta\r\nprioritet hos den nuvarande regeringen.</pre><pre>Georg Andersson berättade om det positiva som\r\nhände på 80-talet. Då blev jag litet konfunderad.\r\nDevalveringen 1982 fick inte någon eftervård. Det\r\nblev svängrum i stället för svångrem. Det gav\r\nfelaktiga signaler. Den omstrukturering som skulle\r\nha skett under den längsta högkonjunkturen\r\nSverige har haft skedde inte. Det gjorde att den\r\nsvenska ekonomin fullkomligt punkterades under\r\n1989. Sedan har det varit ett fritt fall i den svenska\r\nekonomin.</pre><pre>Verkningarna av 1980-talets spekulations- och\r\ninflationspolitik har också inneburit stora\r\nvedermödor för enskilda och företag.</pre><pre>Vi straffade ut oss från marknaden under 80-talet.\r\nTyvärr var också spekulationsobjekten under det\r\nårtiondet många gånger fler än de\r\nframtidsinriktade investeringarna. Det har i sin tur\r\nlett fram till alla kriser. Det har därför varit en\r\ndubbelt svår uppgift att sanera statens finanser\r\nsamtidigt som det måste ges goda förutsättningar\r\nför investeringar i näringslivet.</pre><pre>Arbetet har gått ut på att skapa sådana betingelser\r\nför vårt näringsliv som lett, och leder, till riktiga och\r\nvaraktiga jobb.</pre><pre>Regeringen har vidtagit mycket omfattande\r\nkortsiktiga insatser inom arbetsmarknadspolitikens\r\nområde.</pre><pre>Georg Andersson sade att regeringen inte bedriver\r\nnågon arbetsmarknadspolitik. Jag tror inte att\r\nnågon regering har satsat så mycket på\r\narbetsmarknadspolitiska åtgärder som denna\r\nregering. Det har skett i form av\r\nungdomspraktikplatser, ALU-projekt, mycket\r\nstora utbildningsinsatser, starta-eget-projekt och\r\nmycket mer. Årets budgetförslag innehåller också\r\nåtgärder som berör 400 000 personer.</pre><pre>Men de viktigaste åtgärderna kommer att bli att\r\nskapa riktiga jobb. Det gäller därför att se till att\r\ndels redan befintliga företag får möjlighet att\r\növerleva och utvecklas, dels att nya företag ges\r\nmöjlighet att födas, växa och utvecklas. De nya\r\narbetstillfällena kommer också att tillskapas främst\r\ni de små och medelstora företagen.</pre><pre>Det har vidtagits en rad åtgärder för småföretagen\r\nunder den nuvarande regeringens tid. Jag vill här\r\nnämna några.</pre><pre>Vad gäller bättre riskkapitalförsörjning har\r\nindustri- och nyföretagarfonden tillskapats och\r\nstartat. Under det år som den har varit i gång har\r\növer 1 000 lån beviljats. Utvecklingsfonderna har\r\nombildats till bolag, och de kommer att förfoga\r\növer 2,5 miljarder i riskkapital -- alltså även den\r\nmiljard som socialdemokraterna ville dra in.\r\nKvinnornas situation har tagits upp i detta\r\nsammanhang; man säger att även de skall ha\r\ntillgång till riskkapitalet. Riskkapitalbolagen har\r\n6,5 miljarder kronor.</pre><pre>Något av det viktigaste är att bankerna börjar\r\ntillfriskna. Jag vill här ge Odd Engström en eloge\r\nför ett mycket fint arbete i bankakuten.</pre><pre>Sänkt ränta är den bästa hjälpen för både den\r\nenskilde och företag. Därför är den ekonomiska\r\npolitiken så viktig. Med de resurser som nu finns\r\nkommer det att bli lättare att låna i de svenska\r\nbankerna. Det börjar komma in mycket pengar i\r\nbanksystemet, och dessa pengar måste lånas ut.\r\nDet kommer att ge utrymme för investeringar.</pre><pre>Tillväxthämmande skatter och avgifter har sänkts.\r\nVi har exempelvis fått sänkta arbetsgivaravgifter.\r\nSkatten på arbetande kapital har sänkts. Vi har fått\r\nsänkt turistmoms, sänkta energiskatter, sänkt skatt\r\nför egenföretagare och fåmansbolag, och\r\nkvittningsrätten för nystartade företag har\r\nåterinförts. Dessa åtgärder har inneburit ungefär 14\r\nmiljarder i sänkta skatter för småföretagen; det\r\nstimulerar till nya jobb.</pre><pre>Vad gäller förbättrad forskning och utbildning har\r\nstora insatser för våra högskolor gjorts.\r\nTeknikbrostiftelser kommer att bli en god tillgång i\r\nden tekniska utvecklingen.</pre><pre>Jag håller med Georg Andersson om en sak,\r\nnämligen att skogsråvaran behöver förädlas bättre\r\ni vårt land. Det har också under förra året i\r\nnäringsutskottet föreslagits att man skall göra så.\r\nNu måste vi gå vidare med det. Skogsråvaran är den\r\nviktigaste råvaran vi har, och den behöver förädlas\r\ni större utsträckning här i landet.</pre><pre>Det har gjorts stora satsningar i infrastrukturen.\r\nVägar och järnvägar har under det senaste året fått\r\n13-14 miljarder kronor, och det glesare\r\nlänsvägnätet har fått specialdestinerade medel.</pre><pre>Ytterligare viktiga förslag kommer under våren\r\nsom innebär bättre råd, stöd och kapital till\r\nuppfinningar och innovatörer. Det har varit svårt\r\natt få igång verksamhet kring uppfinningar i vårt\r\nland; man har sålt uppfinningarna till utlandet.\r\nMen vi behöver dessa nya produkter så väl i vårt\r\nland. Det är därför riktigt att stimulera både med\r\nråd och kapital.</pre><pre>Under den allmänna motionstiden tog jag upp\r\nfrågan om att vid våra högskolor inrätta utbildning\r\nför entreprenörer. Vi har många typer av\r\nutbildningar i vårt land. Men de allra flesta\r\nutbildningar riktar sig till blivande löntagare,\r\nmedan mycket få utbildningar finns att tillgå för\r\nblivande entreprenörer och företagare. Vi borde\r\ninrätta betydligt fler utbildningar som riktar sig till\r\njust denna grupp.</pre><pre>Vårt land behöver många nya företagare. Det vore\r\ndärför riktigt att satsa mer på en sådan utbildning.\r\nDet skulle vara bra om det satsades på exempelvis\r\nhögskolan i Karlstad. Den utgör ett bra exempel\r\nmed god grund att bygga på.</pre><pre>Under det senaste året har jag också åkt runt\r\nmycket och träffat olika företagarorganisationer.\r\nJag har kunnat märka att ur en mycket strävsam\r\nsituation har det uppstått ett slags folkrörelse runt\r\nföretagandet i vårt land. Det har uppstått olika\r\nnätverk mellan företag. Ett sådant nätverk är Open\r\nViking Network, som leds av innovatören Anders\r\nRosén. Detta nätverk har samlat stora skaror runt\r\nomkring i vårt land. Dessa människor sprider\r\nbudskapet om möjligheterna att vara företagare,\r\nför att därmed skapa nya jobb. Det är ett exempel\r\npå en stimulans som finns.</pre><pre>Som jag sade tidigare har många företag haft det\r\nsynnerligen strävsamt under de senaste åren. Man\r\nskall inte förringa de svårigheter som kvarstår, men\r\ntrots dem kan man se en rad ljuspunkter. Det har\r\ntalats om dem tidigare. Produktiviten har höjts,\r\nbytesbalansen är mycket bra, exporten har\r\nutvecklats bra, varslen om uppsägningar minskar\r\noch nyanmälda jobb ökar. Så kan man räkna upp\r\nden ena punkten efter den andra. Det visar att det\r\nfinns en begynnande tillförsikt och framtidstro.</pre><pre>Anf. 85  GEORG ANDERSSON (s) replik:</pre><pre>Herr talman! Eftersom arbetsmarknadsminister\r\nBörje Hörnlund inte behagar vara närvarande och\r\njag inte får tillfälle att nu diskutera ett antal frågor\r\nmed honom -- han företräder regeringen, men\r\nockså Centerpartiet -- ställer jag nu frågan till Kjell\r\nEricsson. Jag hoppas att han kan svara för\r\nCenterpartiet i denna debatt.</pre><pre>Min fråga gäller de pengar som AMS vill använda\r\ntill ROT-projekt. I arbetsmarknadsutskottet har vi\r\nsocialdemokrater tagit initiativ i denna fråga.\r\nKommer Socialdemokraternas initiativ att få\r\nCenterpartiets stöd? Det skulle vara väldigt\r\nvälgörande för marknaden om Kjell Ericsson\r\nkunde ge något besked om det, den marknad som\r\nman i många andra sammanhang talar så väl om.</pre><pre>Det är nämligen så, att i och med att AMS\r\nframställning kom till regeringen väntar sig\r\nnaturligtvis marknaden ett besked. I avvaktan på\r\natt ett bidragssystem skulle inrättas har man\r\nnaturligtvis dragit ned på sina planer och\r\naktiviteter. Att regeringen över huvud taget inte\r\nlämnat något besked har i sig varit till skada. Det\r\nhade varit bättre med ett klart nej i november i fjol\r\nän att hålla frågan öppen. Ju förr man kan få besked\r\nom detta från regeringen eller riksdagens\r\nmajoritet, desto snabbare kan ROT-projekt\r\nkomma i gång, och därmed kan arbetslösheten\r\nbland byggnadsarbetare minska. Arbetslösheten\r\nbland byggnadsarbetare är i vissa län uppe i 50 %.\r\nDenna fråga är alltså väldigt angelägen.</pre><pre>Anf. 86  KJELL ERICSSON (c) replik:</pre><pre>Herr talman! Det har satsats mycket medel på\r\narbetsmarknadspolitiken, som jag sade i mitt\r\nhuvudanförande. Det har satsats på\r\nungdomspraktik, ALU-platser, utbildning osv.</pre><pre>Det har uppstått ett visst överskott hos AMS. Precis\r\nsom Börje Hörnlund sade i sitt anförande beror\r\ndetta överskott på att man under\r\nsommarmånaderna hade dragit ned på\r\nverksamheten. Det fanns inte\r\nungdomspraktikplatser osv. i samma utsträckning\r\ndå. Hur mycket pengar som återstår kan jag i det\r\nhär läget ej ange.</pre><pre>Om Georg Andersson satt här i kammaren och\r\nlyssnade under Börje Hörnlunds anförande hörde\r\nkanske Georg Andersson att Börje Hörnlund var\r\nberedd att diskutera insatser på detta område. Det\r\när vad jag också kan säga genom att hänföra till\r\nBörje Hörnlunds anförande.</pre><pre>Anf. 87  GEORG ANDERSSON (s) replik:</pre><pre>Herr talman! Det är naturligtvis litet trist att\r\nbehöva föra denna debatt på ett sådant här sätt, i\r\nfrånvaro av arbetsmarknadsministern. Men det är\r\nju inte mitt fel, och det är inte kammarens fel. Det\r\när arbetsmarknadsministerns fel.</pre><pre>Jag noterade också att arbetsmarknadsministern\r\nsade att han är beredd att diskutera. Det var den\r\nsista replik som han fällde i replikskiftet mellan\r\nLaila Strid-Jansson och honom, efter en lång\r\ndebatt. Sedan försvann han från kammaren, och vi\r\nfick inget tillfälle till diskussion med\r\narbetsmarknadsministern på denna punkt.</pre><pre>I och för sig är det inte längre så intressant.\r\nArbetsmarknadsministern har låtit alla tågen gå i\r\ndenna fråga. Nu är det i stället intressant att få reda\r\npå vad riksdagens majoritet kan komma att säga.\r\nJag har respekt för att Kjell Ericsson inte har\r\nmandat att uttala sig för Centerpartiet. Men jag vill\r\nändå testa honom i denna fråga. Han är ju den ende\r\nsom är tillgänglig i denna kammardebatt för\r\ndiskussion i frågan.</pre><pre>AMS är väl medveten om hela problematiken. Jag\r\nsitter själv med i AMS styrelse. Jag behöver ingen\r\ninformation från Börje Hörnlund om vad AMS\r\növerskott beror på. Det beror på regelsystemets\r\nförändringar, som regeringen är skyldig till. Men\r\nnär det nu är så, är det viktigt att använda pengarna\r\npå ett förnuftigt sätt.</pre><pre>Anf. 88  KJELL ERICSSON (c) replik:</pre><pre>Herr talman! Georg Andersson är indignerad över\r\natt Börje Hörnlund inte är kvar i plenisalen.\r\nArbetsmarknadsministern har en oerhört stor\r\narbetsbörda. Han har många besökare, och han\r\nbesöker många. Han tar emot alla på bästa sätt.\r\nDärför kunde han inte vara kvar här.</pre><pre>Arbetsmarknadsministern var ändå med i debatten\r\ni den första rundan, där bl.a. Socialdemokraternas\r\nföreträdare ställde frågor och fick svar. När det\r\ngäller frågan om AMS-medel sade han att han var\r\nberedd att diskutera ROT-pengar.</pre><pre>Anf. 89  BENGT HURTIG (v) replik:</pre><pre>Herr talman! Det var en väldigt lång rad positiva\r\nåtgärder för småföretagen som Kjell Ericsson\r\nräknade upp. Om det hade varit bra åtgärder borde\r\ndet vara en väldig fart på småföretagen, och de\r\nskulle anställa massor av folk. Men så är det inte.</pre><pre>Småföretagare som man träffar är trots allt inte så\r\nnöjda. De pekar på en rad problem som de ställs\r\ninför. Kjell Ericsson nämnde\r\nriskkapitalmarknaden, och den är alldeles för trög.\r\nRegeringen har alltså börsnoterat de stora\r\nriskkapitalbolagen, och det innebär att de\r\negentligen inte kan ta några risker, därför att\r\naktieägarna då drabbas och riskerar att få problem\r\npå börsen.</pre><pre>Ett annat problem är den ekonomiska\r\nbrottsligheten, som förvrider konkurrensen och\r\nförsätter företagen i svåra situationer, och som\r\nibland tvingar dem till skattefusk och andra ''grå''\r\nåtgärder för att de skall klara sig. Regeringen har\r\nvarit alltför passiv på det här området under dessa\r\ntre år.</pre><pre>Ett tredje problem som småföretagarna pekar på är\r\natt efterfrågan har försvunnit, på grund av\r\nåtstramningspolitiken. De människor som brukade\r\nbeställa saker av dem törs inte göra det nu, av\r\nrädsla för att inte klara sin egen ekonomi.</pre><pre>Det är på de här områdena som man måste vidta\r\nåtgärder. Det går inte i längden att gödsla\r\nlevebrödsföretag. Det finns alltså företag som\r\negentligen inte är intresserade av att expandera,\r\ndärför att de vet vad de har men inte vad de får. Det\r\nstimulerar inte till några nya jobb. Stimulansen\r\nmåste riktas mot de nya företagen och mot de\r\nföretag som vill expandera.</pre><pre>Anf. 90  KJELL ERICSSON (c) replik:</pre><pre>Herr talman! Jag tror att de insatser som har gjorts\r\nför småföretagen är oerhört viktiga. Mycket av det\r\nsom småföretagarna själva krävde före valet 1991\r\nhar genomförts under den här perioden. Avsikten\r\nvar att det skulle tillskapas nya jobb, och det har\r\nockså skett.</pre><pre>I den senaste småföretagarbarometern uttalas en\r\nstor tillförsikt, och det framgår att småföretagen\r\nhar nyanställt och kommer att anställa ytterligare.\r\nDe tror också på ökad produktion framöver.</pre><pre>En sak som är viktig, som jag har nämnt många\r\ngånger här i kammaren, är riskkapitalet. Företagen\r\nmåste få tillgång till det. Det har tillskapats nya\r\nåtgärder, med Industri- och nyföretagarfonden,\r\nmed Utvecklingsfondernas medel och med\r\nriskkapitalbolagen. I och för sig har\r\nriskkapitalbolagen inte fungerat som vi ville från\r\nbörjan, men de börjar bättra sig. Man trycker på att\r\ndet behövs ytterligare medel. Det är trots allt fråga\r\nom ganska mycket kapital.</pre><pre>Det som är ännu viktigare är att bankerna kan\r\nfungera som banker. Företagen skall kunna vända\r\nsig till bankerna, och relationerna mellan dem\r\nmåste vara normala. Då kan de också diskutera\r\nolika investeringar, och företagen kan få den hjälp\r\noch det stöd som de behöver. Så har det inte varit,\r\npå grund av spekulationsekonomin under 80-talet,\r\ndär bankerna råkade mycket illa ut.</pre><pre>Därför har vi nu lagt en mycket god grund för\r\nnyföretagande och småföretagande i det här landet,\r\noch den skall vi bygga vidare på.</pre><pre>Anf. 91  BENGT HURTIG (v) replik:</pre><pre>Herr talman! Alla de stimulansåtgärder som har\r\nvidtagits borde verkligen ha givit bättre resultat.\r\nMan gör en felkalkyl när man bortser från att en\r\nstor mängd företag -- kanske omkring 50 % -- inte\r\när intresserade av eller inte har möjlighet att\r\nexpandera. Det kan röra sig om\r\nprivatpraktiserande läkare, advokater eller andra\r\nföretagare, som har en viss omsättning, som bygger\r\npå en speciell kompetens. Om de får sänkta skatter\r\noch en massa stimulanser blir det enda resultatet --\r\ni värsta fall -- att de förkortar sin arbetstid och\r\nförlänger sin semester. De kan nämligen inte\r\nanställa mer folk och vidga sin verksamhet, på\r\ngrund av att deras företag ser ut på ett visst sätt.</pre><pre>I den senaste SAF-tidningen görs en analys av\r\nförhållandena inom den europeiska unionen, där\r\nman pekar på att en stor del av företagen helt\r\nsonika inte är intresserade av att expandera. Det är\r\nockså någonting som vi måste ta med i analysen av\r\nnäringspolitiken och den ekonomiska politiken i\r\ndetta samhälle.</pre><pre>Anf. 92  KJELL ERICSSON (c) replik:</pre><pre>Herr talman! De stimulansåtgärder som har\r\nvidtagits för småföretagen är bra för alla. Företag\r\när bra, vare sig de är små, medelstora eller stora.\r\nVi behöver alla typer av företag -- även\r\nenmansföretag. Alla företag är små från början,\r\nmen de kan bli större.</pre><pre>Man kan inte ha en selektiv beskattning av\r\nenmansföretag eller tvåmansföretag, utan\r\nbeskattningen måste gälla alla småföretag. Tidigare\r\nfanns det ingen rättvisa i systemet, utan\r\negenföretagen och fåmansföretagen var\r\ndiskriminerade i förhållande till exempelvis\r\naktiebolagen. Nu har en rättvis beskattning\r\ninförts -- skatten har sänkts med 2,5 miljarder.\r\nDessa insatser är mycket viktiga.</pre><pre>Regeringens ytterligare åtgärder i fråga om GAS,\r\nmed möjligheten till rekryteringsstöd, är också en\r\nbra sak. Det kommer att generera nya\r\narbetstillfällen, och företagen kommer att anställa.\r\nAll övertid innebär, som jag här har redovisat,\r\nmånga nyanställningar under det närmaste året,\r\nnär företagen ser att omfattningen av order ökar.</pre><pre>Det finns alltså många ljuspunkter att peka på, inte\r\nminst att utländska investerare återvänder till\r\nSverige. Det finns en rad exempel på detta på\r\nsenare tid, och det är också positivt. De olika\r\nåtgärder som har vidtagits stimulerar alltså till ett\r\nbra företagsklimat i det här landet, och de\r\nstimulerar också till nya arbetstillfällen.</pre><pre>Anf. 93  MÄRTHA GÅRDESTIG (kds):</pre><pre>Herr talman! Jag ämnar tala om regionalpolitik i\r\nkvinnoperspektiv.</pre><pre>Parollen Hela Sverige skall leva har citerats tidigare\r\ni debatten i dag. Om det skall vara möjligt måste\r\ndet finnas livsbetingelser i glesbygderna -- även för\r\nkvinnorna.</pre><pre>Detta är en mycket viktig samhällsfråga, som är\r\navgörande för ett fungerande samhälle. Bristen på\r\nkvinnor i norra Norrlands inland påverkar t.ex.\r\nlivet och hälsan för de ensamma männen, enligt\r\nforskningsresultat från Samhällsmedicinska\r\nenheten.</pre><pre>Regionalpolitiken måste ta hänsyn till att\r\nmänniskor inte är lika; det finns skillnader mellan\r\nkvinnor och män, det finns olika sätt att leva, och\r\nförutsättningarna är olika i skilda delar av landet.</pre><pre>Det behövs ett nytt grepp på regionalpolitiken -- ett\r\nkvinnoperspektiv. Kvinnors problem och behov har\r\nhittills i stort sett varit osynliga.</pre><pre>Det som landsbygdens och glesbygdens kvinnor i\r\ndag upplever som de största problemen är de\r\nbristande möjligheterna att försörja sig där, att få\r\ninflytande i samhället och att få del av samhällets\r\nresurser på motsvarande sätt som männen.</pre><pre>De åtgärder som gynnar kvinnor och de\r\nverksamheter som de bedriver är alldeles för få, och\r\nde utgör en begränsad del inom regionalpolitiken.</pre><pre>Varje län behöver bygga upp ett regionalt\r\nresurscentrum -- huvudsakligen med tonvikt på\r\nkvinnor. Några län har kommit i gång på litet olika\r\nsätt. Vilken form och funktion som de regionala\r\nrersurscentren skall ha måste kunna variera utifrån\r\nde olika behov som finns i länen. Ett övergripande\r\nmål för alla är att kvinnoperspektivet så småningom\r\nskall vara integrerat i all verksamhet.</pre><pre>Jag menar att en viss del av länsanslagen borde\r\nvikas för att skapa regionala resurscentra. För att\r\nlänsstyrelserna skall kunna utnyttja dessa medel\r\nmåste de presentera ett program för\r\nkvinnobefrämjande åtgärder. De regionala\r\nresurscentren blir viktiga redskap för att genomföra\r\nprogrammen. Genom en bred förankring i nätverk,\r\nkvinnogrupper och myndigheter garanterar\r\nprogrammen att länets kvinnosatsningar drar åt\r\nsamma håll och att medlen utnyttjas på ett effektivt\r\nsätt.</pre><pre>För att kunna samla erfarenheterna från det som\r\ngörs runt om i landet behövs sedan ett nationellt\r\nresurscentrum. Detta nationella centrum bör ha till\r\nuppgift att följa projekt, att förmedla kontakter,\r\ntips och idéer, att skapa möten mellan kvinnor, att\r\ninitiera och stödja projekt, att initiera forskning, att\r\nsamordna, att utveckla kurser och utbildningar\r\nsamt att svara för nordiska och internationella\r\nkontakter.</pre><pre>Glesbygdsmyndigheten bör få i uppdrag att på\r\nmotsvarande sätt som länsstyrelserna formulera ett\r\nnationellt program för åtgärder med huvudsaklig\r\ntonvikt på kvinnor på landsbygd och i glesbygd.</pre><pre>Såväl Norge och Danmark som Finland har kommit\r\ni gång med nationella centra.</pre><pre>Det behövs ett stabilt forum som kan följa och\r\nanalysera arbetet ute i länen, biträda t.ex. statliga\r\nutredningar med sin expertkunskap och verka för\r\natt föra in kvinnoaspekter i politik och\r\nsamhällsplanering på olika områden. Genom ett\r\nnationellt resurscentrum kan alla dessa behov\r\ntillgodoses.</pre><pre>Att starta och driva ett eget företag är för många\r\nkvinnor på landsbygden alternativet till ett\r\nlönearbete som inte finns. Kvinnor startar ofta\r\nenskild firma, koooperativ eller annan typ av\r\nföretag som missgynnas av gällande regler när det\r\ngäller att få lån.</pre><pre>Kvinnor lånar i regel lägre belopp än män.\r\nKapitalinsatsen är lägre när kvinnor startar företag.\r\nKvinnor tycks ha svårare än män att få banklån.\r\nKvinnor klarar sig, eller tvingas klara sig, på hälften\r\nav den finansiering -- eget kapital, lån och bidrag --\r\nsom manliga nyföretagare får.</pre><pre>Kvinnor vill inte ta stora ekonomiska risker utan tar\r\nsmå steg. Den som vill starta företag utan att ta\r\nstora risker skall inte missgynnas -- snarare\r\ntvärtom!</pre><pre>I dag tillgängliga finansieringsformer tar inte i\r\ntillräcklig utsträckning hänsyn till kvinnliga\r\nnystartares situation, och det är inte överraskande\r\natt endast var sjunde företagare och var femte\r\nföretagsstartare är kvinna.</pre><pre>Det måste finnas goda möjligheter till olika former\r\nav lån från utvecklingsfonder m.m. utan krav på att\r\ndet är ett aktiebolag. Många kvinnor föredrar t.ex.\r\nkooperativa företagsformer.</pre><pre>I stödområdena är det vanligt att ha flera jobb,\r\nantingen parallellt eller säsongsvis. Det borde vara\r\nmöjligt att studera på halvtid eller ha annat arbete\r\npå halvtid samtidigt som man startar eget företag.\r\nDärför bör starta-eget-bidraget kunna användas\r\nmer flexibelt, i synnerhet i stödområden.</pre><pre>Nyföretagarlånet är inte anpassat för kvinnliga\r\nföretagare. Lånebeloppet har för hög nedre\r\nbeloppsgräns. Nivån bör sättas så att lånet passar\r\näven för kvinnliga företagare.</pre><pre>Herr talman! Samhället är inte enkönat. Kvinnor\r\noch män fungerar olika, har olika\r\nvardagsverklighet, tänker och talar olika, har olika\r\nbehov. All politik, inte minst regionalpolitik, måste\r\nanpassas efter detta faktum -- annars blir kvinnor\r\nosynliggjorda och missgynnade.</pre><pre>Anf. 94  MONICA ÖHMAN (s):</pre><pre>Herr talman! Först några ord om\r\narbetsmarknadsministerns närvaro i kammaren.</pre><pre>Frågan om ROT-program har faktiskt ställts här i\r\nkammaren tidigare i dag av Johnny Ahlqvist,\r\nsocialdemokratisk talesman i\r\narbetsmarknadsutskottet. Då var\r\narbetsmarknadsministern närvarande, men han gav\r\ninget svar. Den fråga jag ställer mig är: Är det så\r\natt ministern tar emot alla besökare, lyssnar på dem\r\noch pratar med dem -- utom om de är\r\nriksdagsledamöter?</pre><pre>Herr talman! I en intervju i Folkbladet Östgöten i\r\nmars 1992 sade arbetsmarknadsminister Börje\r\nHörnlund: Jag tänker inte sitta kvar och\r\nadministrera en arbetslöshet på 6 %.</pre><pre>I dag, nästan två år senare, är arbetslösheten mer\r\nän det dubbla, och ministern sitter kvar -- och jag\r\ntänker inte kräva hans avgång; jag brukar inte ägna\r\nmig åt sådant. Men man kan då inte påstå att\r\narbetsmarknadsministern har tagit krafttag för att\r\nbekämpa arbetslösheten.</pre><pre>Vi socialdemokrater har under de gångna åren gång\r\nefter annan lagt fram alternativ till passiv\r\narbetslöshet, men intresset för samarbete för att få\r\ni gång jobb har inte varit särskilt märkbart.</pre><pre>Arbetslöshet är en stor tragedi för dem som\r\ndrabbas. Vad som händer med familjerna, hur\r\nbarnen mår och vad detta får för konsekvenser kan\r\nvi inte utläsa i dag.</pre><pre>Arbetsmarknadssituationen har lett till att nära på\r\nvarje familj i Norrbotten har någon familjemedlem\r\nsom saknar arbete.</pre><pre>Värst drabbade är våra ungdomar, som inte får en\r\nreell chans till en fast förankring på\r\narbetsmarknaden. Även kvinnornas situation\r\nförsämras nu raskt genom de neddragningar som\r\nsker i den gemensamma sektorn.</pre><pre>Trots att det ser mörkt ut finns det möjligheter, men\r\ndå måste politiska beslut till. Det måste finnas en\r\nmedvetenhet och en vilja att återskapa en\r\nfungerande näringspolitik.</pre><pre>Basindustrierna är, och har så varit under lång tid,\r\nryggraden i Norrbottens näringsliv. De omfattande\r\ninvesteringar i mångmiljardklassen som för\r\nnärvarande pågår i LKAB är mycket positiva och\r\nsäkerställer en fortsatt gruvdrift.</pre><pre>SSAB har under senare år gjort betydande vinster.\r\nTrots detta har viljan att investera i företaget i\r\nLuleå inte varit särskilt stor.</pre><pre>Mot denna bakgrund är det beklämmande att se att\r\nregeringen faktiskt visar större intresse av att\r\nrealisera ut SSAB-aktier än att påverka företaget\r\natt göra satsningar för framtiden.</pre><pre>Massa- och pappersindustrin i länet spelar i likhet\r\nmed övrig basindustri en mycket stor roll. Den\r\nnorrbottniska skogsindustrin måste, i likhet med\r\nskogsindustrin i övriga delar av landet, investera i\r\nökad förädling och modern teknik för att klara\r\nkonkurrensen i det nya Europa.</pre><pre>Statligt företagsägande har betytt mycket för\r\nNorrbotten. Som länsbo önskar jag naturligtvis att\r\ndet skall göra det även framgent. Men ett stort\r\norosmoln hänger över länet, nämligen\r\nprivatiseringen.</pre><pre>Den borgerliga regeringen verkar till varje pris vilja\r\nsälja ut våra statliga företag och därmed även\r\nlandets naturresurser. Det handlar inte om en god\r\naffär för att frigöra kapital för investeringar utan\r\nom en realisation med ideologiska förtecken. Nu\r\ntycker jag att det är dags för riksdagen att säga ifrån\r\natt vi inte säljer våra naturtillgångar.</pre><pre>Herr talman! För att vända den nedåtgående\r\nspiralen måste vi lägga om den ekonomiska\r\npolitiken så att den skapar förutsättningar för jobb\r\noch så att bördorna fördelas rättvist. Det måste bli\r\nslut med att bara gynna de välbeställda.</pre><pre>Vi måste få en fungerande arbetsmarknadspolitik\r\ndär tiden i arbetslöshet används till framför allt\r\nkompetenshöjning och därmed bättre\r\nförutsättningar för framtiden. Regeringen verkar\r\nsatsa all kraft på gratis arbetskraft i form av\r\narbetslivsutveckling och ungdomspraktik.</pre><pre>Udden är hela tiden riktad mot dem som har det\r\nsämst ställt. I debatten kan man höra att det är de\r\nför höga ungdomslönerna, att det är arbetsrättens\r\nregler eller att det är de alltför förmånliga reglerna\r\nvid arbetslöshet som gör att ungdomarna inte får\r\njobb. Men det är ju inte sant! Regeringen verkar ha\r\ninriktat sig mer på att bekämpa de arbetslösa än på\r\natt bekämpa arbetslösheten.</pre><pre>I Norrbotten har vi goda förutsättningar -- det är ett\r\nrikt län. Vi har en väl utbyggd högskoleutbildning,\r\nom vi bara får bevara den och fortsätta att utveckla\r\nden.</pre><pre>Vi som bor i detta stora län -- det handlar om en\r\nfjärdedel av landets yta -- tycker att vi kan kräva\r\nsamma förutsättningar som andra delar av landet.\r\nVi tycker att kommunikationerna kan byggas ut hos\r\noss så att vi kan bygga vidare i länet.</pre><pre>Jag har bara kort velat ge några exempel på hur det\r\nser ut i Norrbotten och visa att det finns\r\nförutsättningar. Vi har utvecklat detta närmare i en\r\nmotion som vi lämnade in i januari månad.</pre><pre>Vi norrbottningar känner oro för våra ungdomar.\r\nVåra unga familjer lämnar länet när en\r\nkonjunktursvängning kommer i de sydliga delarna\r\nav landet. Norrbotten har inte råd att förlora sina\r\nunga -- det är de som är framtiden. För att klara\r\ndetta krävs det politisk vilja och kloka beslut, beslut\r\nsom kan ge dessa människor en tro inför framtiden\r\ni det län som sett dem födas och där de vill stanna\r\nkvar.</pre><pre>I detta anförande instämde Ewa Hedkvist Petersen\r\noch Bruno Poromaa (båda s).</pre><pre>Anf. 95  KJELL ERICSSON (c): replik</pre><pre>Herr talman! Även Monica Öhman uttalar\r\nindignation över att arbetsmarknadsministern inte\r\nfinns här i plenisalen nu. Han var dock här i flera\r\ntimmar innan den här rundan började. Då\r\ndebatterade han också dessa frågor.</pre><pre>Monica Öhman säger att arbetsmarknadsministern\r\ninte vill prata med riksdagsledamöter. Jag tror att\r\ndet är få statsråd som har deltagit i så många\r\ndebatter här i kammaren som just\r\narbetsmarknadsministern. Han har ställt upp\r\nmycket i olika debatter, bl.a. frågestunder och\r\ninterpellationsdebatter.</pre><pre>Företagare träffar han för att få fram jobb. Han\r\nlägger ner ett enormt arbete på detta.</pre><pre>Man säger att han inte har gjort någonting för att\r\nskapa arbetstillfällen och att han inte bryr sig om de\r\narbetslösa. Det har aldrig från någon regerings sida\r\nsatsats så mycket som det har gjorts nu i form av\r\nolika åtgärder. Som jag sade tillkommer det 400 000\r\nolika arbetstillfällen i den här budgeten, i form av\r\nungdomspraktik, ALU, utbildning och annat.\r\nFramför allt skapar vi riktiga, varaktiga jobb. Det\r\när det viktigaste. Detta jobbar\r\narbetsmarknadsministern med i mycket hög grad.</pre><pre>Anf. 96  MONICA ÖHMAN (s) replik:</pre><pre>Herr talman! Jag tycker faktiskt inte att det känns\r\nriktigt bra att Kjell Ericsson och jag skall diskutera\r\nhuruvida arbetsmarknadsministern fullgör sitt\r\nuppdrag som minister eller ej. Det känns fel att ta\r\nden debatten här.</pre><pre>Jag har så många gånger hört att det aldrig har\r\nsatsats så här mycket. Nej, men det har heller aldrig\r\nvarit en sådan här arbetslöshet sedan vi föddes.\r\nSanningen är den att Socialdemokraterna i\r\nkrisuppgörelsen hjälpte till att framtvinga nya\r\npengar till arbetsmarknadspolitiken.</pre><pre>När vi nu diskuterar detta kan man fråga sig hur\r\nmånga jobb som har skapats genom de\r\nskattesänkningar som bl.a. regeringsledamöterna\r\nhar fått. Hur mycket har det gett i form av arbete?</pre><pre>Vi inledde diskussionen med att tala om ROT.\r\nMinistern var här när frågan ställdes i förmiddags.\r\nDå hade ministern kunnat svara. Vi har genom\r\nmedierna fått veta att han är beredd att diskutera\r\ndetta. Det känns beklämmande, allra helst som han\r\ninnan han blev minister satt i\r\narbetsmarknadsutskottet tillsammans med många\r\nav oss andra som är kvar.</pre><pre>Anf. 97  KJELL ERICSSON (c) replik:</pre><pre>Herr talman! Arbetsmarknadsministern berättade\r\nockså här i kammaren att han är beredd att\r\ndiskutera ROT. Det var inte i medierna, utan det\r\nvar här i kammaren han sade det. Därmed är den\r\nfrågan besvarad.</pre><pre>När det gäller frågan om att skapa nya jobb kan jag\r\nsäga att det framför allt gäller att se till att vi får en\r\njordmån för företag, så att det går att få fram nya\r\njobb. Det har också gjorts. Nu nyanställs det många\r\nfler än tidigare. Det är också mycket färre varsel än\r\ntidigare. Sammantaget gör detta att det kommer att\r\nbli en mycket positiv förändring framöver. Det\r\nkommer till nya arbetstillfällen. Jag kan inte här i\r\ndag svara på exakt hur många det kommer att bli,\r\nmen det är mycket positivt på gång.</pre><pre>Anf. 98  MONICA ÖHMAN (s) replik:</pre><pre>Herr talman! Jag skall fatta mig kort. Grunden till\r\ndebatten oss två emellan är som sagt ROT-\r\nprogrammet. Nu ligger bollen hos riksdagen. Nu är\r\ndet vi riksdagsledamöter som har att säga ifrån hur\r\nvi tycker att dessa pengar skall användas. Jag\r\nhoppas på Centerpartiets medverkan i den frågan.</pre><pre>Anf. 99  AXEL ANDERSSON (s):</pre><pre>Herr talman! Riksdagen har nu under mer än tre\r\ntimmar diskuterat det största politiska problem\r\nsom vi har i Sverige: den rekordhöga\r\narbetslösheten.</pre><pre>Det är en viktig debatt. Det har många talare sagt.\r\nEn debatt skall innehålla konstruktiva förslag till\r\nåtgärder. Den skall också leda fram till konkreta\r\nåtgärder efter debatten.</pre><pre>Med mer än 600 000 människor utanför den\r\nreguljära arbetsmarknaden krävs det att både\r\ndebatten och åtgärderna snabbt ger resultat ute i\r\ndet samhälle där så många människor går utan\r\narbete i dag.</pre><pre>Särskilt allvarlig är situationen för de unga\r\nmänniskorna. I det län jag kommer från,\r\nGävleborgs län, var andelen 18--24-åringar som\r\nstod utanför den ordinarie arbetsmarknaden under\r\n1993 i genomsnitt 35 % per månad. Januari, som nu\r\nhar förflutit av det nya året, har inte visat på någon\r\nminskning. Den här höga siffran är konstant också\r\ni år.</pre><pre>Alldeles för få i denna stora grupp ungdomar får i\r\ndag tillgång till utbildning. Så är situationen i\r\nGävleborgs län. Den är likadan på de flesta håll i\r\nlandet.</pre><pre>Herr talman! Under debatten i dag har jag från\r\nflera borgerliga debattörer fått höra samma sak. De\r\nanvänder olika formuleringar men har ändå samma\r\nbudskap, nämligen att vi socialdemokrater inte har\r\nnågra förslag. När de har sagt detta har de återgått\r\ntill att lidelsefullt och ingående beskriva 80-talet,\r\nsett med borgerliga ögon.</pre><pre>Det är klart att det kan vara intressant att höra vad\r\nsom hände på 80-talet, men det är ingen\r\nkonstruktiv debatt. Vad det handlar om är resten av\r\n90-talet och det århundrade som snart tar sin\r\nbörjan, då dessa unga människor skall vara det nav\r\nsom samhället snurrar kring.</pre><pre>I en motion har vi socialdemokrater från Gävleborg\r\ni all blygsamhet föreslagit ett antal åtgärder för att\r\nkomma till rätta med ungdomsarbetslösheten. Vi\r\nhar föreslagit att de regler som i dag gäller för\r\nutbildningsvikariaten skall vitaliseras. Vi menar att\r\nvillkoren för de arbetsgivare som anställer\r\nungdomar på utbildningsvikariat bör förbättras. Vi\r\ntycker också att ett system med\r\nungdomsintroduktion skall införas, med\r\nrekryteringsstöd till arbetsgivarna, samt att\r\nutbildningsbidraget skall höjas till samma nivå som\r\nkontantstödet. Som det nu är premieras passivitet,\r\nmedan den för nationen och för den enskilde så\r\nviktiga utbildningen blir mindre intressant.</pre><pre>Herr talman! Att inte satsa mer helhjärtat på\r\nutbildning och kompetenshöjning än vad\r\nregeringen gör är desto mer olyckligt i en tid då vårt\r\nland, liksom övriga industriländer, redan är ett bra\r\nstycke på väg in i tjänste- och\r\ninformationssamhället. Det kräver mer av kunskap\r\noch kompetens hos oss alla.\r\nInformationsteknologin stormar fram på bred front\r\noch ökar kraven på medborgarna.</pre><pre>I det socialdemokratiska budgetalternativet\r\nföreslås en massiv satsning på utbildning och\r\nkompetensutveckling, dels för att nationen skall stå\r\nväl rustad att möta framtiden, dels för att man på\r\nkort sikt effektivt skall kunna bekämpa den höga\r\narbetslösheten.</pre><pre>Eftersom flera socialdemokrater före mig i den här\r\ndebatten utförligt har redogjort för dessa förslag\r\ntänker jag bespara kammaren en upprepning. I\r\nstället skall jag kort beröra frågan ur ett regionalt\r\nperspektiv.</pre><pre>Jag kommer alltså från Gävleborgs län. Det är ett\r\nlän som har den lägsta eftergymnasiala\r\nutbildningsnivån i hela landet och den högsta\r\narbetslösheten, i konkurrens med Norrbotten och\r\nnågra län till.</pre><pre>Det finns ett tydligt samband. I de glest befolkade\r\nlänen och regionerna som vi har i vårt land finns\r\nlandets största behov av högre utbildning och\r\nförbättrad kompetens. Där finns också våra minsta\r\nhögskolor. Om de skall ha en rimlig chans att klara\r\nav de stora utbildningsbehov som finns måste de få\r\nde större resurser som vi har föreslagit från\r\nsocialdemokratiskt håll.</pre><pre>Vi vill satsa mer på de mindre högskolorna. De är\r\nviktiga spjutspetsar mot den framtid som i många\r\nstycken redan är här. Som jag ser det, herr talman,\r\när det väl använda pengar.</pre><pre>Jag hade också i mitt anförande velat ta upp en\r\ndiskussion om situationen på\r\nbyggarbetsmarknaden. Jag är också en av dem som\r\nbåde hörde och såg Börje Hörnlund i\r\nmassmedierna. Jag är säker på att det inte var\r\nBosse Parnevik; det var Börje Hörnlund. Han sade\r\natt det skulle ske satsningar på 3 miljarder.</pre><pre>Börje Hörnlund är här. Jag begär inte att Kjell\r\nEricsson också skall svara mig. Jag hoppas att det\r\ninitiativ som har tagits av socialdemokraterna i\r\narbetsmarknadsutskottet skall tas emot seriöst av\r\nåtminstone Centerpartiet, så att det snabbt blir\r\nnågra åtgärder. De behövs snabbt.</pre><pre>Tack!</pre><pre>Anf. 100  PER ERIK GRANSTRÖM (s):</pre><pre>Herr talman! Sverige har under den nuvarande\r\nregeringens hittillsvarande period drabbats av\r\nmassarbetslöshet. Även Dalarna, som jag kommer\r\nifrån, är hårt drabbat av den höga arbetslösheten.\r\nAntalet personer i arbete har under de första åren\r\npå 90-talet minskat med 15 %. Det är en av de\r\nstörsta minskningarna i landet. I industrin och\r\nskogsnäringen har många arbetstillfällen\r\nförsvunnit.</pre><pre>Samtidigt är Dalarna ett län med stor tillgång på\r\nskogsråvara. I Sverige avverkar vi och förädlar\r\nendast ca 65 miljoner av en tillväxt på ca 100\r\nmiljoner kubikmeter skog per år. Enligt\r\nbedömningar råder även i ett internationellt\r\nperspektiv ett underutnyttjande av tillgången på\r\nskogsråvara.</pre><pre>Omsorgen om miljön ställer högre krav än vad vi i\r\ndag kan leva upp till. Vårt sätt att möta problemen\r\nbygger i huvudsak på restriktioner. Angreppssättet\r\nhar visat sig otillräckligt och har inte lett till ett\r\nlångsiktigt hållbart resultat.</pre><pre>De stora hoten mot vår miljö kan härledas till att\r\nså mycket i vårt samhälle bygger på att man skall\r\nutnyttja fossila råvarulager. Drivmedel till bilar och\r\neldningsolja till uppvärmning är två\r\nenergianvändningar som medverkar till försurning\r\noch miljöförstöring. Men även kemisk industri har\r\nolja som bas för många av sina produkter.</pre><pre>För att klara miljöfrågorna i framtiden är ett byte\r\nav produktionsbas en nödvändighet. En\r\nmålmedveten och långsiktig ombyggnad av\r\nsamhället i ekologisk riktning kan bidra till att\r\nförena miljömålet och sysselsättningsmålet. Inte\r\nminst för skogslänen öppnar insatser som bidrar till\r\nökad användning av förnyelsebar skogsråvara nya\r\nmöjligheter.</pre><pre>Med denna grund går det att dra slutsatsen att det\r\ninte räcker med ökade satsningar på de två\r\nnuvarande huvudgrenarna av skogsbaserad\r\nindustri. Sverige som nation måste också förbereda\r\nframtiden genom att utveckla nya förädlingskedjor\r\nmed skogen som råvarubas.</pre><pre>Inom den träförädlande industrin -- sågverken,\r\nsnickeriindustrin etc. -- finns en stor andel små och\r\nmedelstora företag med mycket svag egen\r\nforsknings- och utvecklingsverksamhet.\r\nBranschforskningen inom TRÄTEK är viktig men\r\nunderdimensionerad i förhållande till de\r\nframtidsinriktade behoven. Sågverken har för\r\nnärvarande god avsättning och föga tid för\r\nutvecklingsarbete. Snickeriindustrin, framför allt i\r\nregioner som Dalarna där den varit inriktad mot\r\nhemmamarknad och byggverksamhet, är däremot\r\npå väg att slås ut i viktiga delar.</pre><pre>För den träförädlande industrin krävs därför både\r\nriktade och snabba åtgärder och långsiktiga\r\nsatsningar med inriktning mot\r\nkompetensuppbyggnad i företagen och utveckling\r\ntill en ekologiskt anpassad kunskaps- och\r\ndesignintensiv produktion.</pre><pre>Utnyttjandet av skogen som energikälla är under\r\nutveckling. Flera anläggningar är i drift i Gävle--\r\nDala-regionen, bl.a. genom insatser från\r\nMellanskog, landsting och åtskilliga kommuner och\r\nföretag. Även den småskaliga användningen\r\nbehöver utvecklas, bl.a. för att ersätta elvärme i\r\nsmåhus.</pre><pre>Fortsatt stöd till investeringar i anläggningar är\r\nnödvändigt. Här behövs också både teknisk\r\nutveckling för att möjliggöra miljövänlig,\r\nbränsleeffektiv eldning och organisk utveckling för\r\natt skapa bränsleförsörjning för lokala marknader.</pre><pre>Användningen av biobaserade drivmedel måste\r\nöka på sikt. Frågan har behandlats i flera\r\nutredningar utan att leda fram till något nämnvärt\r\nresultat. Planering för en drivmedelsfabrik pågår i\r\nHedemora. Mellanskog är engagerat i motsvarande\r\nutveckling i flera kommuner i Gävleborgs län. Det\r\när angeläget att initiativ i den nu beskrivna\r\nriktningen utvecklas samtidigt som forskningen\r\nfortsätter.</pre><pre>Även den mer avlägsna framtiden måste förberedas\r\nnu. Nya bryggor måste slås mellan forskning och\r\nutbildning som är inriktad på industriell utveckling\r\noch sådan som är inriktad på areell produktion.</pre><pre>Ett viktigt mål bör vara att bryta den snäva\r\nsektoriseringen i forskning, utbildning och\r\nnäringsliv. För detta krävs ett radikalt nytänkande.\r\nSveriges Lantbruksuniversitet söker sig i riktning\r\nmot att bli ett naturresursuniversitet. Utvecklingen\r\när dock långsam och hårt uppbunden i den\r\ntraditionella organisationen med en skogs- och en\r\nlantbruksfakultet. Kopplingen till det industriella\r\nsystemet domineras av traditionell skogsindustri\r\noch livsmedelsindustri.</pre><pre>För att åstadkomma en ny inriktning bör det därför\r\nskapas ett nytt naturresurs- och industriuniversitet.\r\nDetta kan göras genom att man slår samman SLU\r\noch en befintlig eller nyskapad teknisk högskola.\r\nMed en sådan kombination skulle vi i Sverige få en\r\nresurs med fokusering på kombinationen av areell\r\nproduktion och ny teknik.</pre><pre>En sådan resurs bör också arbeta med regionala\r\nenheter för att utveckla förmågan att utnyttja\r\nspecifika naturtillgångar maximalt. En sådan enhet\r\nskulle kunna byggas upp av SLU:s nuvarande enhet\r\ni Garpenberg och med ingenjörsutbildningar inom\r\nGävle--Dala-regionen som bas. Motsvarande\r\nmöjligheter finns på andra håll i landet.</pre><pre>Med vad jag framfört har jag velat ge uttryck för att\r\nen satsning på forskning och utveckling av\r\nskogsråvarans användning skapar ökad\r\nsysselsättning. Men det är också ett led i att byta till\r\nen miljövänlig produktionsbas. Detta kan bidra till\r\nen regional utveckling.</pre><pre>Anf. 101  IRÉNE VESTLUND (s):</pre><pre>Herr talman! Under de år som jag har varit ledamot\r\nav riksdagen, har bruksbygderna genomgått en stor\r\nförändring. Jag har haft anledning att under flera\r\ndebatter här i kammaren ta upp de problem som\r\nomstruktureringar, utflyttning och förändrad\r\narbetsmarknad innebär för en bruksort som\r\nAvesta. Även i länet i övrigt är arbetslösheten och\r\nutslagningen av företag ett stort problem. Det\r\nkommer Bengt-Ola Ryttar att ta upp.</pre><pre>Staten har genom riktade insatser, bl.a. via\r\nBergslagsdelegationen, möjliggjort exempelvis\r\nförstärkning av högskoleutbildning och andra\r\nhögre utbildningar. Samarbetet över länsgränserna\r\nöppnade nya möjligheter och var en av de många\r\npositiva effekterna av den satsningen. Men tyvärr\r\när det segt att bryta mönster i en bruksort, men\r\nnödvändigt. Personligen känner jag att vi är på väg\r\natt göra flera personer i ortens egen befolkning\r\nmedvetna om att mobilisering av den egna kraften\r\när A och O för en positiv utveckling. I dag\r\nomstrukteras de gamla basnäringarna. De blir mer\r\neffektiva men får färre arbetstillfällen.</pre><pre>Den naturliga räddhågan att satsa på nya\r\nprodukter, idéer och utveckling av befintliga företag\r\nskärps av den synnerligen låsta situationen på\r\npenningmarknaden.</pre><pre>I söndags hade jag besök av en idérik man från\r\nhemorten. Även om enbart en tiondel eller kanske\r\nen tjugondel av vad han funderade på skulle kunna\r\nresultera i nya jobb så vore det bra. Men som så\r\nmånga andra innovatörer är han inte ekonom och\r\nkanske inte heller ''pappersmänniska''. Jag vet att\r\nhan ursäktar mitt påstående. Men både han och\r\nandra borde kunna ha en naturlig nisch att arbeta\r\nutifrån där vi genom ett ekonomiskt positivt synsätt\r\nkunde ge möjligheter för kreativiteten hos\r\nuppfinnare och innovatörer att gå vidare. I vår\r\nmotion under den allmänna motionstiden om\r\nstödområdesplacering tar vi bl.a. upp detta och\r\npekar på att länsstyrelserna är det naturliga navet\r\nför ett system som snabbt kan mobiliseras när en ort\r\nsom Avesta ånyo utsätts för förändringar. Detta är\r\nett bra sätt att arbeta på.</pre><pre></pre><pre>Jag vet att ortens egen utvecklingspotential måste\r\ntas till vara. Men det gäller också att uppmuntra\r\noch ''puscha'' företagarna, så att de vågar satsa på\r\nsina företag och så att de tar till vara ledig teknisk\r\noch ekonomisk kapacitet för att även därigenom\r\nöka beredvilligheten hos både yngre och äldre att\r\nsatsa på kompetensutbildning.</pre><pre>De nya företagen lyser med sin frånvaro, trots att\r\nden borgerliga regeringen anser sig vara\r\nutomordentligt kunnig när det gäller\r\nsmåföretagarsatsningar -- enligt den uppräkning\r\nsom flera borgerliga talare tidigare har redovisat.\r\nFör att vi skall kunna få människorna i våra bygder\r\natt vilja satsa på kompetensutveckling måste de\r\nockså kunna se att de har jobb. Då kan vi inte, som\r\nnågon borgerlig talare uttalade -- ja, han uttryckte\r\nsig kanske inte precis som jag -- konservera\r\ntjänarsyndromet, alltså lågutbildade och\r\nlåginkomsttagare. Det är naturligtvis ett utmärkt\r\nsätt att förhindra att våra ungdomar går in i en\r\nhögre utbildning.</pre><pre>Jag står naturligtvis inte här och talar om krisorter.\r\nDet vore fel. Framför allt vore det fel att säga att\r\nAvesta är en krisort. Avesta är i stället en rätt typisk\r\nbruksort som ännu inte kommit från arvet när det\r\ngäller att förlita sig på en stor arbetsgivare. Vi är\r\nockså bärare av den positiva bruksandan, med ett\r\nrikt kulturliv och en väl uppbyggd social service,\r\ndär vi månar om vårt föreningsliv -- ett nav i vår\r\ndemokrati.</pre><pre>Avesta är en ort mitt i bruksbältet som nu måste\r\nkomma i åtnjutande av ett system som ger oss\r\nekonomiskt stöd utan stelbenthet -- ett system som\r\nger förutsättningar för snabba och effektiva\r\nåtgärder med en regional förankring och ett\r\nregionalt ansvarstagande. Det är därför som vi\r\nmotionerar om att få komma in i stödområdet.</pre><pre>Anf. 102  BENGT-OLA RYTTAR (s):</pre><pre>Herr talman! I valrörelsen 1991 sade jag ungefär så\r\nhär: En borgerlig regerings målsättning är att sänka\r\nskatterna, och de agerar därefter. En\r\nsocialdemokratisk regerings målsättning är att\r\nhävda den fulla sysselsättningen, rätten till arbete,\r\noch man agerar därefter.</pre><pre>Jag hade fel på en punkt. De skattesänkningar som\r\nden borgerliga regeringen har genomfört berör\r\nnämligen bara de redan rika -- inte vanliga\r\nmänniskor, för de har fått sina skatter höjda.</pre><pre>Vad är det då som sker i det svenska samhället? Ja,\r\nregeringen strävar mot en teoretisk dröm om den\r\nperfekta marknadsekonomin. Men en sådan\r\nmarknadsekonomi finns inte, och kommer aldrig\r\natt finnas.</pre><pre>Priset för det här misslyckade experimentet får vi i\r\nskogslänen betala. I Dalarna innebär det att vi nu\r\nhar en öppen arbetslöshet som omfattar 15 000\r\npersoner. Under det 80-tal som Olof Johansson\r\ntidigare här i dag sade var katastrofalt för\r\nglesbygderna var utvecklingen precis den motsatta i\r\nvårt län. Där ökade förvärvsfrekvensen för kvinnor\r\nfrån 65 % till 78 %. Vi fick sammanlagt 13 400 nya\r\njobb i Dalarna, och de var ganska jämnt fördelade\r\növer länet.</pre><pre>Nu har arbetskraften minskat med 15 %. Det är\r\nalltså 15 % färre människor som skall dra försorg\r\nom vår försörjning i framtiden. Byggsektorn är i\r\nprincip död i Dalarna och också i stora delar av\r\nlandet i övrigt.</pre><pre>Vi socialdemokrater har gång på gång under årens\r\nlopp begärt ett rejält ROT-program för att rädda\r\nsysselsättningen och för att rädda efterfrågan inom\r\nbyggsektorn. Men detta har regeringen avvisat,\r\neller också har man kommit med något halvhjärtat\r\noch ineffektivt i den vägen. Krafttag måste till. Det\r\nfinns ju en mängd objekt. Byggnads och\r\nByggmästareföreningen i Dalarna har tagit fram ett\r\nmycket bra underlag. Det är bara att sjösätta det\r\nsom sägs där.</pre><pre>Men det här får verkningar också utanför\r\nbyggsektorn. Träindustrin är, som Per Erik\r\nGranström redan har sagt här i kammaren, väldigt\r\nviktig i vårt län. Från 1990 till nu har fallet inom den\r\nsektorn varit stort. När det gäller träarbetare i\r\nhusfabriker var 478 personer verksamma 1990. Nu\r\när 38 personer kvar. 13 husfabriker har förvandlats\r\ntill fem.</pre><pre>Därutöver har den statliga lokaliseringspolitiken\r\ninneburit att vi har förlorat 350 statliga jobb, och\r\ndetta slår naturligtvis oerhört hårt och grymt mot\r\nungdomar. Vi har en mycket stor\r\nungdomsarbetslöshet, och jag är rädd för att det\r\nkommer att vara en tung börda att bära i framtiden.</pre><pre>Naturligtvis är det regeringen som bär ansvaret för\r\natt det har gått som det har gjort. Det är märkligt\r\natt Börje Hörnlund kan acceptera den politik som\r\nnu förs. Men det är ännu märkligare att\r\ncenterpartister runt om i landet låter saker ha sin\r\ngång. Det kan icke ligga i deras intresse att en sådan\r\nhär nyliberal experimentverksamhet får fortsätta.</pre><pre>Jag har ställt samma fråga många gånger, men jag\r\nhar aldrig fått något svar. Jag hoppas dock att\r\nBirgitta Hambraeus har ett svar att ge här senare i\r\ndag.</pre><pre>Vi socialdemokrater från Dalarna har lagt fram mer\r\nän 30 konkreta förslag om hur man kan motverka\r\narbetslösheten och få hjulen att snurra igen.</pre><pre>Några axplock: Vi har föreslagit att insatser görs på\r\nsådant sätt att landstinget inte i nuvarande\r\nkonjunkturläge skall behöva säga upp personal. Vi\r\nhar lagt fram förslag som handlar om att tomma\r\növerblivna kommunala lokaler skall kunna byggas\r\nom och få andra användningsområden -- till nytta\r\nför näringsliv och sysselsättning. Naturligtvis\r\nföreslår vi också satsningar på vägar och järnvägar.\r\nVi vill att telenätet förbättras. Det är en viktig\r\nförutsättning för jämlika förhållanden på vår\r\narbetsmarknad. Vi har förslag om högskoleplatser,\r\nexportkrediter och ett trätekniskt centrum. Vi vill\r\ngöra hemmamarknadsföretag till exportföretag,\r\nom resurser ges.</pre><pre>Sedan ett litet inpass om a-kassan. Regeringen har\r\nnu genomfört en sänkning av a-kasseersättningen.\r\nVi socialdemokrater har inte kunnat föreslå en\r\nhöjning. Men den stora skillnaden är att regeringen\r\nvill sänka a-kasseersättningen, medan vi\r\nsocialdemokrater vill höja den så fort vi på något\r\nsätt kan göra det.</pre><pre>Anf. 103  LEO PERSSON (s):</pre><pre>Herr talman! Jag vill först instämma i det Per Erik\r\nGranström, Iréne Vestlund och Bengt-Ola Ryttar\r\nhar anfört. Sedan vill jag försöka göra en objektiv\r\nbedömning av skogslänens och i synnerhet\r\nDalarnas regionala förutsättningar.</pre><pre>Jag kan konstatera att det finns ''störningar'' som\r\nkanske beror på att alla inte tillräckligt har\r\nuppmärksammat tempot i den omdaningsprocess\r\nsom pågått inför våra ögon under ett par tre år. Jag\r\navser förstås den regionaliseringsiver som\r\nstatsmakten, näringslivet och även många andra\r\naktörer på arenan med sådan förkärlek har ägnat\r\nsig åt de senaste åren.</pre><pre>Det har funnits en allmän uppfattning om att man\r\nskulle decentralisera den centrala förvaltningen till\r\nregionplanet. Men det måste ha gått fel när nu\r\nsamma krafter verkar för att från det regionala\r\nplanet tillskapa storregioner som i många fall känns\r\nmycket egendomliga och som gör att arbetet i\r\nskogslänen och i länen i övrigt blir mycket tungrott.\r\nKvar i många av länen har endast blivit\r\navdelningskontor, helt i avsaknad av\r\nbeslutskompetens.</pre><pre>Några exempel på ombildade och regionaliserade\r\nverk på den statliga sidan är som bekant Telia AB,\r\nPosten, Vägverket m.fl., där Bengt-Ola Ryttar\r\npåpekade att 350 arbetsplatser hade försvunnit. Jag\r\nvill uppehålla mig litet vid Vägverket och\r\nregeringens beslut från 1993 att Vägverkets\r\nproduktionsverksamhet skall bolagiseras.</pre><pre>Jag vill läsa upp några citat ur NSD: ''För oss i\r\nglesbygden är det här mycket oroande. Förutom\r\nalla de förlorade vägverksjobben, är risken stor att\r\nvägunderhållet hamnar i händerna på ett privat\r\nföretag som har monopol och vars enda målsättning\r\när att maximera vinsten.'' Detta skriver\r\nkommunalråden Kent Ögren i Jokkmokk, Per\r\nLavander i Arvidsjaur och Owe Pekkari i Pajala.</pre><pre>Detta är representativt för hur man känner det i\r\nglesbygdskommunerna i hela landet. Man upplever\r\natt den kommande bolagiseringen med\r\nkonkurrensutsättning av Vägverkets\r\nproduktionsdivision kommer att få negativa\r\neffekter som nedläggning av vägstationer och\r\nmycket annat.</pre><pre>Det är märkligt att man skall kunna låta\r\ntrafiksäkerheten bli utsatt för konkurrens och att\r\nden skall kunna hanteras utifrån vinstintressen. För\r\ntrafikanterna i vårt vägnät är det i hög grad en\r\nrättvisefråga. Trafikanterna har, oavsett var i landet\r\nde bor, rätt till en viss lägsta grundtrygghet när det\r\ngäller drift och underhåll av vårt gemensamma\r\nvägnät.</pre><pre>Sammantaget kan man säga att detta innebär att\r\nsärskilt glesbygden blir den stora förloraren när\r\nVägverkets produktionsdivision bolagiseras därför\r\natt det inte blir så vinstrikt och intressant att jobba\r\nvidare där.</pre><pre>Ett annat område som jag också skulle vilja beröra\r\när nedläggningen av Trätågs verksamheter, främst i\r\nDalarna och i Härjedalen. Jag har läst följande i ett\r\npressmeddelande i dag: ''Miljöförstöringen ökar\r\nmen STORA och Korsnäs AB påstår sig tjäna\r\npengar genom att flytta transporter till lastbilar från\r\nTrätågs järnvägstransporter. Kostnaderna vältras\r\növer på samhället. Miljökostnaderna ökar,\r\ntrafikolyckorna ökar, vägslitaget ökar, bullret ökar,\r\nsysselsättningen minskar, mot detta ställs minskat\r\njärnvägsunderhåll på 0,5 miljoner kronor och\r\nökade företagsvinster.''</pre><pre>Socialdemokraterna i Dalarna tar miljöfrågorna på\r\nallvar, vill jag påstå. Man tycker att företagen inte\r\nskulle få spekulera på detta sätt. Den här\r\növerflyttningen kan inte få passera genom\r\nsamhällets regelverk helt i motsatt riktning mot de\r\ningångna avtal om minskad miljöpåverkan som\r\nfinns, både nationellt och internationellt.</pre><pre>Vidare blir sysselsättningseffekterna långsiktigt\r\nförödande. Detta är bara början på en medveten\r\navvecklingsprocess av järnvägstransporterna av\r\ntungt gods. Om den här principen godkänns finns\r\ndet inget stopp för fortsatt avveckling.</pre><pre>Mina synpunkter på Trätågs regionalpolitiska\r\neffekter är att SJ har ett stort övergripande statligt\r\nansvar för tunga transporter och för att medverka\r\ntill en bra miljöprofil. Vi politiker talar ofta om att\r\ndet är viktigt att ha de här synsätten. Men nu får\r\nföretagen en chans att tjäna någon extra krona.</pre><pre>Posten är en annan verksamhet som också har\r\nflyttat ut transporterna från järnväg till väg. Det\r\nbetyder totalt att man kommer att ta bort\r\nunderlaget för järnvägar i glesbygd. Inlandssågar\r\noch annat får begränsade möjligheter att\r\ntransportera sitt virke när man från SJ och andra\r\npåstår att järnvägstrafiken blir så olönsam att den\r\ninte längre kan upprätthållas.</pre><pre>Det kan vara dödsstöten för många\r\nglesbygdskommuner om man stimulerar till en\r\nsådan här utveckling. Därför tycker jag att det här\r\när helt oacceptabelt. Jag tycker att det måste\r\nkomma till åtgärder. Jag skulle ha velat höra\r\narbetsmarknadsministerns synpunkter på hur man\r\nskall komma till rätta med detta. Men kanske\r\nBirgitta Hambraeus har något bud med sig.</pre><pre>Anf. 104  BIRGITTA HAMBRAEUS (c):</pre><pre>Herr talman! Hur skall vi bäst bekämpa\r\narbetslösheten i Sverige? Erfarenheten visar att det\r\när genom att föra en egen ekonomisk politik och\r\ngenom att inte anpassa oss till EU. Arbetslösheten\r\när sedan lång tid mycket högre i EU än hos oss. Ju\r\nmer vi har anpassat oss till dem, desto fler\r\narbetslösa har vi fått.</pre><pre>I EU-kommissionens avi, dvs. svaret på vår\r\nmedlemskapsansökan, finns en kurva över\r\narbetslöshetens utveckling i Sverige i jämförelse\r\nmed EU. I början av 70-talet var arbetslösheten låg\r\noch ungefär lika både hos oss och hos dem. 1973\r\nhände det något. Arbetslösheten började stiga\r\nbrant i EU och var över 10 % 1984. Den minskade\r\ntill 7--8 % 1988, men steg sedan igen 1990.</pre><pre>I Sverige behöll vi den höga sysselsättningsgraden\r\nunder hela 70- och 80-talen, trots lågkonjunktur,\r\noljekris och därmed följande nedläggning av\r\nvarvsindustrin och omstruktueringen av järn- och\r\nstålindustrin. 1990 ökade arbetslösheten hos oss\r\nplötsligt och kraftigt.</pre><pre>I OECD:s statistik visas samma mönster.\r\nDanskarna, som hade 1 % arbetslöshet 1973, när\r\nde gick med i EU -- dvs. dåvarande EEC -- fick\r\nraskt ökande arbetslöshet, upp till 10 % år 1982 och\r\n11 % 1992. Norge, som stannade utanför, behöll sin\r\nlåga arbetslöshet och kom över 3 % först i slutet av\r\n80-talet, då även Norge började anpassa sig till EU.\r\nEU:s arbetslöshet har under 70- och 80-talen varit\r\ntre fyra gånger högre än Sveriges och Norges.</pre><pre>Men vid slutet av 80-talet börjar vi likna EU. Hur\r\nkommer detta sig? Det var mycket som hände på\r\n80-talet, men nog är det svårt att värja sig för\r\nmisstanken att det var när vi närmade oss EU, knöt\r\nkronan till ecun och började anpassa oss som vi\r\nockså blev mer lika dem i arbetslöshet.</pre><pre>Det krävs verkligen starka bevis för att medicinen\r\nmot arbetslöshet skulle vara en ytterligare\r\nanpassning till EU, så till den grad att vi ger upp\r\nrätten till självbestämmande och går med i en\r\nunion.</pre><pre>Man tror att de 20 miljarder som vi måste betala till\r\nEU varje år skall kunna uppvägas av ökade\r\ninvesteringar. Det är vad regeringens finansplan\r\nräknar med. Det är mycket svaga bevis. Man säger\r\nockså att bakgrunden är osäker. Man har frågat ett\r\nantal företagare. Hade man frågat andra företagare\r\nkanske man hade fått andra svar. Som medlem i EU\r\nhar vi inte längre rätt att gynna företag i vårt land\r\noch kompensera dem för långa avstånd och vårt\r\ngeografiska läge t.ex.</pre><pre>Ja, mina kära vänner på dalabänken, jag anser att\r\ndet är en olycka att Sverige sedan 80-talet, med\r\nregeringar från både socialdemokrater och\r\nborgare, har börjat föra denna nyliberala\r\nekonomiska politik. Det är en stor olycka, som\r\nbåde Socialdemokraterna och regeringspartierna\r\nhar varit överens om. Men så länge vi är ett fritt\r\nland kan vi ändra på en felaktig politik. Genom\r\nMaastrichttraktaten har den nyliberala ekonomiska\r\nteorin skrivits in i EU:s grundlag. Det anses alltså\r\nviktigare att bekämpa inflationen och\r\nbudgetunderskottet än arbetslösheten.\r\nMedlemsländerna har inte längre rätt att bedriva en\r\negen ekonomisk politik.</pre><pre>Jag tillhör den överväldigande majoritet i Sverige\r\nsom anser att alla har rätt till arbete, att\r\narbetslöshet är det allra värsta slöseriet. På 30-talet\r\navskaffade vi arbetslösheten genom att utarbeta en\r\negen variant av Keynes ekonomiska modell. Det\r\ngjorde vi i Sverige. Nu är Sverige ett av de länder i\r\nvärlden som kommit längst in i det postindustriella\r\nsamhället. Jag anser att det är oklokt av oss att\r\nfrånhända oss möjligheten att finna en ny svensk\r\nmodell för den ekonomiska politiken som passar\r\nframtiden.</pre><pre>Anf. 105  BENGT-OLA RYTTAR (s)\r\nreplik:</pre><pre>Herr talman! Jag tror inte att vi skall placera våra\r\nproblem så pass långt utanför landets gränser som\r\nBirgitta Hambraeus gör. Hon påpekar visserligen\r\natt det nyliberala i politiken är förödande för\r\nsysselsättningen. Det håller jag med om. Det fanns\r\nockså nyliberala inslag i den socialdemokratiska\r\npolitiken på 80-talet, men de var inte överordnade\r\nmålet om full sysselsättning. Där är den stora\r\nskillnaden.</pre><pre>Vår arbetslöshet är hemlagad till allra största delen.\r\nHär har regeringen gjort åtstramningar av\r\nkonsumtionen i första hand. Man har på detta sätt\r\nbekämpat inflationen, anser man, en inflation som\r\ndet knappast finns någon risk för. Man har också\r\nsom mål att minska den offentliga sektorn. Man vill\r\nöka, som man säger, incitamenten i ekonomin,\r\nalltså den ekonomiska ojämlikheten, orättvisan.\r\nMan vill förändra maktstrukturerna i samhället,\r\noch man har kommit långt på den vägen. Men\r\npriset är en stor arbetslöshet.</pre><pre>Det är bra att Birgitta Hambraeus efterlyste en ny\r\nsvensk modell för ett samhälle med full\r\nsysselsättning. Jag tror att det är väldigt viktigt att\r\nha ganska mycket av gamla beprövade metoder\r\nmen med ny tillämpning som skall ligga till grund\r\nför den nya svenska modellen, om vi skall klara\r\nsysselsättningen framgent. Med den inriktning som\r\npolitiken nu har är detta omöjligt.</pre><pre>Anf. 106  BIRGITTA HAMBRAEUS (c)\r\nreplik:</pre><pre>Herr talman! Jag tror att vi är överens om ganska\r\nmycket. Får jag då fråga: Anser Bengt-Ola Ryttar\r\natt det är möjligt för Sverige att föra en självständig\r\nekonomisk politik när EU faktiskt förbjuder det\r\noch när EU bedriver en nyliberal politik? Skulle vi\r\nsom medlemmar kunna rätta till de misstag som vi\r\nbåda anser att våra regeringar har begått?</pre><pre>Anf. 107  BENGT-OLA RYTTAR (s)\r\nreplik:</pre><pre>Herr talman! Det finns utan tvivel ett starkt\r\ninternationellt tryck på den svenska ekonomin som\r\ngör vårt handlingsutrymme mindre än vad det en\r\ngång var. Men det hindrar inte att man kan hävda\r\nden fulla sysselsättningen om man verkligen vill.</pre><pre>Om vi ansluter oss till Maastrichtavtalet anser jag\r\npersonligen att en framforcerad valutaunion och en\r\nmycket stark och självständig centralbank är inslag\r\nsom icke får förekomma om vi på sikt skall klara\r\nsysselsättningen.</pre><pre>Anf. 108  BIRGITTA HAMBRAEUS (c)\r\nreplik:</pre><pre>Herr talman! Sverige för nu förhandlingar om att\r\nbli medlem i en union där socialdemokrater,\r\nsocialister och kristdemokrater har givit upp\r\nkampen för en politik som inte har nyliberala\r\nförtecken. Hur skulle vi självständigt kunna klara\r\noss från denna nyliberala ekonomiska teori när vi\r\ninte har rätt till egen ekonomisk politik?</pre><pre>Anf. 109  ROLAND SUNDGREN (s):</pre><pre>Herr talman! För fyra år sedan lämnade jag in en\r\nmotion om att vi i Sverige behöver ytterligare en\r\nteknisk högskola. Det är med stor tillfredsställelse\r\njag kan konstatera att jag i dag har hela den\r\nsocialdemokratiska riksdagsgruppen med mig i\r\ndetta förslag.</pre><pre>Motiveringarna för en ny teknisk högskola är i allra\r\nhögsta grad näringspolitiska. Sverige måste som\r\nnation producera högteknologiska produkter. För\r\ndessa växer den internationella efterfrågan, och här\r\när inte heller priset det främsta konkurrensmedlet.\r\nDet ekonomiska utgångsläget blir därför mycket\r\ngynnsammare för tillverkare av exempelvis\r\nmobiltelefonutrustningar, avancerade energi- och\r\nmiljötekniska produkter m.m. Då slipper vi den\r\ndevalveringsekonomi som vi haft under de senaste\r\n15 åren.</pre><pre>En förutsättning för den svenska välfärden ligger i\r\nden fulla sysselsättningen, inte i en övergång till\r\nlågproduktiva arbeten i rika människors hushåll\r\noch trädgårdar eller fler skoputsare,\r\nvarmkorvförsäljare osv., något som så mycket\r\ndiskuterats i dessa dagar. Vad vi måste göra är att\r\nmer målmedvetet satsa på arbetskraftens\r\nkompetens och kvalitet. För Sveriges välfärd är det\r\nviktigt att andelen mer avancerade produkter ökar\r\ni vår export. Vi får bättre betalt. För\r\nhögteknologiska produkter växer de\r\ninternationella marknaderna.</pre><pre>Mot denna bakgrund är det bekymmersamt att den\r\nsvenska industrin relativt sett har en så stor andel\r\nlågteknologiska produkter jämfört med de ledande\r\nindustrinationerna. Enligt en utredning som\r\ndåvarande Statens industriverk, nuvarande\r\nNUTEK, avlämnade 1990 utgjordes endast 15 %\r\nav den svenska exporten av högteknologiska varor\r\njämfört med 35 % för Japan och 31 % för USA.\r\nTyskland hade en andel något mer än Sverige,\r\n17 %, men Tysklands lågteknologiandel i exporten\r\nvar väsentligt mindre än den svenska.</pre><pre>Vi måste, som det framhålls i den\r\nsocialdemokratiska partimotionen, öka vår andel\r\nhögskolestuderande. För att klara detta måste en\r\nny teknisk högskola etableras. Egentligen behöver\r\nantalet civilingenjörs- och forskarexamina\r\nfördubblas fram till år 2000 med bibehållen och\r\nhöjd kvalitet.</pre><pre>Den svenska industrin har byggts upp med skogen\r\noch malmen som bas, och detta präglar fortfarande\r\nsvensk industri. Det är Mellansverige och\r\nBergslagen som har varit Sveriges industriella\r\nhjärta. Där finns en industriell tradition med många\r\nmedelstora företag, som måste öka kompetensen\r\noch få tillgång till mer utbildad arbetskraft för att få\r\ntill stånd den nödvändiga utvecklingen.</pre><pre>Industrins motstånd mot att anställa högre utbildad\r\narbetskraft är ett allvarligt hot mot vår framtida\r\nsvenska industriutveckling. Det står i kontrast till\r\nutvecklingen utomlands och kan på sikt medföra en\r\nsnabbare utflyttning av svensk forskning och\r\nutveckling till utlandet. Så sent som i slutet av 80-\r\ntalet var en av orsakerna till vissa företags\r\nutflyttning från Sverige bristen på civilingenjörer\r\nför forsknings- och utvecklingsverksamhet.</pre><pre>Där det finns en teknisk högskola är andelen\r\ntekniker, naturvetare och forskare ca 4--5 % av\r\narbetskraften. Så är det i Stockholm, Göteborg och\r\nÖstergötlands län. Men det län som har den i\r\nsärklass högsta andelen tekniker utan att ha en stor\r\nhögskola är Västmanlands län, som har 3,2 %\r\ntekniker och forskare i arbetskraften, dvs. mer än\r\nMalmöhus län som har 2,6 %.</pre><pre>Den främsta orsaken till detta är att ABB hittills\r\ntrots det låga utbildningsutbudet lokalt lyckats\r\nrelativt väl med att rekrytera tekniker. Detta kan\r\nkomma att bli svårare i framtiden. Dessutom har\r\nden väldiga ABB-koncernen på ett helt annat sätt\r\nän dåvarande ASEA alternativa lokaliseringar för\r\nsåväl produktion som utvecklingsenheter över hela\r\nvärlden.</pre><pre>Regionalpolitiskt är Mellansverige en\r\nunderförsörjd region när det gäller utbildning,\r\nspeciellt när man tar hänsyn till de större företagens\r\ntyngd i regionen. Här finns också många\r\nmedelstora och mindre företag som har ett stort\r\nbehov av en kunskapsmässig injektion.</pre><pre>I Västerås finns en hög beredskap för en etablering.\r\nDet finns förstklassiga lokaler för en teknisk\r\nhögskola, som enligt aktuell planering kan\r\nfärdigställas med sex månaders framförhållning\r\nefter beslutsdatum. Dessa kan förhyras, och\r\ndärmed behövs inga statliga medel för\r\nanläggningsinvesteringar.</pre><pre>För ABB:s utveckling och för den industriella\r\nutvecklingen i Mellansverige är det därför av stor\r\nbetydelse att vi får en högre nivå på den tekniska\r\nutbildningen i en stad som Västerås. Därför måste\r\nden nya tekniska högskolan förläggas till Västerås,\r\nvilket är av stor vikt för näringslivets utveckling\r\nockså nationellt.</pre><pre>Anf. 110  KARIN FALKMER (m):</pre><pre>Herr talman! Den situation på arbetsmarknaden\r\nsom vi nu befinner oss i är just den som så många\r\nvarnat för under årens lopp. Klarsynta\r\nsamhällsdebattörer såg tidigt vartåt det lutade, men\r\nde som hade ansvaret ville inte lyssna.</pre><pre>När Carl Bildt varnade för följderna av 70- och 80-\r\ntalspolitiken kallades han för svartmålare. När\r\nKjell-Olof Feldt så småningom insåg vartåt det\r\nbarkade fick han inget gehör hos sina egna\r\npartikamrater. Han tvingades att lämna sin\r\nministerpost.</pre><pre>Det är arvet efter den socialdemokratiska politiken\r\nunder 70- och 80-talet som är den yttersta orsaken\r\ntill att så många människor i vårt land i dag saknar\r\narbete.</pre><pre>Problemen kan omöjligt avhjälpas med en återgång\r\ntill den politik som har skapat problemen.</pre><pre>Denna debatt borde handla om vad det är för\r\nfaktorer som kan lyfta oss ur arbetslöshetens\r\nstålbad.</pre><pre>Det är beklämmande att behöva konstatera att inte\r\nen enda socialdemokrat har visat något intresse för\r\natt debattera det som är själva grunden för trygga\r\narbeten, nämligen företags- och näringspolitiken.</pre><pre>Företagsklimatet och hur vi skall få investeringar\r\nsom ger arbeten i vårt land borde vara temat för\r\ndebatten i dag när arbetslösheten skall diskuteras.\r\nDet hade varit betydligt rimligare om rubriken för\r\ndenna debatt hade varit Näringspolitik för tillväxt\r\noch riktiga arbeten.</pre><pre>Arbetslösheten kan bara minskas genom att vi får\r\nfler riktiga arbeten. För detta krävs att lönsamma\r\nföretag ges goda förutsättningar att verka i vårt\r\nland.</pre><pre>Vi behöver flera företagare. Skall vi klara jobben,\r\nmåste det skapas en tillit inför framtiden hos dem\r\nsom överväger att bedriva företagsverksamhet.</pre><pre>Tillförlitliga konkurrenskraftiga spelregler och\r\ntydliga signaler om att det är viktigt och hedervärt\r\natt starta och driva företag och att tjäna pengar är\r\nnågra av grundvillkoren för att nya företag och nya\r\narbeten skall kunna komma till stånd.</pre><pre>Det är ett långsiktigt arbete att återskapa\r\nförtroendet för Sverige som ett bra land för svenska\r\noch utländska företag att verka i efter det\r\nsocialdemokratiska förstörelsearbetet.</pre><pre>Helt avgörande för en förbättrad\r\narbetsmarknadssituation är att Sverige blir medlem\r\ni den europeiska unionen. Osäkerhet om EU-\r\nmedlemskapet fungerar som en broms på\r\nföretagens investeringsvilja samtidigt som beslut\r\nom nyanställningar skjuts upp.</pre><pre>Ingen svensk näringsgren, vare sig hemma hos mig\r\ni Västmanland eller någon annanstans, mår bra av\r\natt stå utanför det europeiska samarbetet.</pre><pre>EES-avtalet är i och för sig bra, men det ger inte\r\nden långsiktiga nödvändiga säkerhet som endast ett\r\nmedlemskap kan ge.</pre><pre>EG-medlemskap var alltför lång tid en fråga där\r\nsocialdemokraterna betedde sig som strutsen.\r\nEuropa var inte intressant. Den inställningen\r\npåverkade det svenska näringslivets agerande på\r\nett sätt som drabbade arbetsmarknaden negativt.</pre><pre>I slutet av 80-talet blev det allt tydligare att\r\ninvesteringarna försvann ur vårt land. Svenska\r\nföretag valde att förlägga sin verksamhet till EG-\r\nområdet för att därmed säkra tillgången till den\r\neuropeiska marknaden. Utländska investeringar\r\nuteblev och arbetslöshetssiffrorna började stiga.</pre><pre>Under våren 1991 ägnade näringsutskottet en hel\r\ndags hearing åt denna bekymmersamma\r\nutveckling. EG-frågans betydelse för arbete och\r\nvälfärd var uppenbar, och på sommaren 1991\r\nlämnade den socialdemokratiska regeringen in den\r\nsvenska ansökan om medlemskap i EG.</pre><pre>Osäkerhet om medlemsfrågan är en av de viktigaste\r\nfaktorerna som påverkar investeringsvilja och\r\nmöjligheter för människor att få arbete.\r\nMedlemskap är avgörande för utländska företags\r\ninställning till Sverige. För dem är vårt land\r\nointressant så länge som vi inte är med i EU. Vill vi\r\nfå amerikanska, japanska, tyska eller andra\r\nutländska företags investeringar till Sverige och\r\ndärmed nya arbeten är det ett grundvillkor att\r\nSverige blir medlem i den europeiska unionen.</pre><pre>De tolv medlemsstaterna har satt som mål att\r\nSverige skall bli medlem i början av år 1995.</pre><pre>Varje parti som vill minska arbetslösheten borde ta\r\nsitt ansvar i Europadebatten. Socialdemokraterna\r\nhar varit alltför tysta sedan medlemsansökan\r\nlämnades in.</pre><pre>Med dagens arbetslöshetssituation i Sverige är det\r\nviktigt att medlemskapsfrågan förs i hamn så snabbt\r\nsom möjligt. Inte minst för få riktiga arbeten borde\r\nalla politiska partier göra allt vad man förmår för\r\natt påverka förhandlingsprocessen positivt.</pre><pre>Politiska utspel som medverkar till förseningar och\r\nsom sprider tveksamhet om tidtabellen är ytterst\r\nolyckliga i ett läge där vi mer än någonsin behöver\r\ntillit hos företagen, svenska som utländska, en tillit\r\nsom krävs för att de skall vilja och våga investera\r\noch anställa folk i vårt land.</pre><pre>Ett nej till svenskt medlemskap skulle innebära\r\nstora nackdelar och risker för möjligheterna till\r\narbete i Sverige.</pre><pre>I en debatt i riksdagen om arbetslöshet och\r\nsysselsättning är medlemskapsfrågans betydelse\r\ncentral. Ingen sakfråga är viktigare för att få fler\r\nriktiga arbeten till Sverige än att vi blir medlemmar\r\ni det europeiska samarbetet.</pre><pre>Anf. 111  ROLAND SUNDGREN (s)\r\nreplik:</pre><pre>Herr talman! Är det så att Karin Falkmers åsikter\r\när representativa för hur de borgerliga tänker när\r\ndet gäller att lösa arbetslöshets- och\r\nsysselsättningsproblemen, då förstår jag att det har\r\ngått så illa när vi har haft borgerliga regeringar.\r\nUnder 1976--1982 hade vi en borgerlig regering som\r\nskapade jättestora underskott i statens budget.\r\nInvesteringarna inför framtiden minskade med\r\n40 %. Så fort det blev en borgerlig regering 1991\r\nfick vi den kraftigaste ökning av arbetslösheten som\r\nvi någonsin har haft i det här landet.\r\nInvesteringarna sjunker.</pre><pre>Sedan säger Karin Falkmer att vi socialdemokrater\r\ninte har några konkreta förslag om hur\r\nsysselsättningsproblemen skall lösas. I mitt\r\nanförande pekade jag på att svensk industri måste\r\nsatsa på mer högteknologiskt innehåll i\r\nproduktionen. Det är en förutsättning för att vi\r\nskall kunna konkurrera med Japan, Tyskland och\r\növriga framstående industriländer.</pre><pre>Det är nödvändigt att tjäna pengar. Därför göder\r\nman nu företagen. Man ger skattelättnader på 25\r\nmiljarder. Detta leder varken till jobb eller\r\ninvesteringar, utan det leder till spekulation. Det är\r\npå sitt sätt en återupprepning av 80-talets\r\nspekulationsekonomi. Sådant ger inga jobb, vare\r\nsig i Västmanland eller i andra delar av Sverige.</pre><pre>Anf. 112  KARIN FALKMER (m) replik:</pre><pre>Herr talman! Låt mig inleda med det som jag är\r\növerens med Roland Sundgren om, nämligen\r\nvärdet av utbildning, forskning och teknologisk\r\nutveckling. Men att det råder brist på\r\ncivilingenjörer beror bl.a. på den flummiga\r\nutbildningspolitik som fördes i Sverige under den\r\nsocialdemokratiska regeringen, då man satte\r\nfrågetecken inför vad kunskaper egentligen\r\ninnebär.</pre><pre>Sedan över till sakfrågan. Alla vet, även Roland\r\nSundgren, att det är bristerna i 70- och 80-talets\r\npolitik som har lett fram till dagens situation. Låt\r\nmig citera Kjell-Olof Feldts ord på SACO-\r\nkongressen 1989 -- då var det inte borgerlig\r\nregering. Han sade att Sverige skulle tvingas\r\ngenomgå arbetslöshetens stålbad och att den tredje\r\nvägens politik skulle leda ut över stupet. Detta är i\r\ndag bevingade ord. Dess värre är detta i dag en del\r\nav vår verklighet.</pre><pre>Kurvan över industrisysselsättningen vände brant\r\nneråt i slutet av 1989. Från den tidpunkten och fram\r\ntill valet 1991 försvann ungefär 10 % av alla\r\nindustrijobb. Det säger sig självt att det kommer att\r\nta lång tid att komma till rätta med problem som\r\nhar skapats under 20 års tid. Vi har gjort åtskilligt\r\nkonstruktivt under de drygt två år som vi har haft\r\nansvaret. Vi kan lova att vi, om vi får ansvaret efter\r\nnästa val, kommer att vända utvecklingen. Redan i\r\ndag ser vi de positiva effekter som ett ändrat\r\nnäringsklimat faktiskt har bidragit till.</pre><pre>Anf. 113  ROLAND SUNDGREN (s)\r\nreplik:</pre><pre>Herr talman! Jag hoppas att detta land skall bevaras\r\nfrån en fortsatt högerregering också efter valet i\r\nhöst. Annars kommer det att leda till en fullständig\r\nkatastrof för landet. Budgetunderskottet ligger nu\r\npå 200 miljarder och fortsätter att öka med 172\r\nmiljarder nästa budgetår. Det är fruktansvärda\r\nscenarior som vi ser framför oss.</pre><pre>När Kjell-Olof Feldt talade om ett arbetslöshetens\r\nstålbad var det en varning för de kostnadsökningar\r\nsom följde i avregleringens spår.</pre><pre>Jag debatterade i denna kammare med Lars\r\nTobisson och Anne Wibble under våren 1985. Jag\r\nvar emot avreglering. Det blev sedan på hösten en\r\navreglering av kreditmarknaden. Det var ett starkt\r\ntryck bl.a. från Karin Falkmers partivänner. Vi\r\nskulle naturligtvis ha gjort avregleringen\r\nförsiktigare och tagit litet mer tid på oss. Det var\r\navregleringen som drev upp kostnaderna och som\r\norsakade problemen.</pre><pre>Det skulle vara intressant att få diskutera skolan.\r\nJag läser i det senaste numret av Teknisk tidskrift,\r\ndär man frågar: Skall Sverige skrota\r\nverkstadsindustrin? Man talar om den nuvarande\r\nregeringens bristande samordning mellan\r\nUtbildningsdepartementet och\r\nNäringsdepartementet. Den kommer att på sikt slå\r\nut svensk verkstadsindustri och dess behov av\r\nkunniga människor i industrin. Detta skrevs så sent\r\nsom för en vecka sedan i Teknisk tidskrift.</pre><pre>Anf. 114  KARIN FALKMER (m) replik:</pre><pre>Herr talman! Jag skall börja med att påminna\r\nRoland Sundgren om den offensiva satsning på\r\nforskning, utbildning och en ny högskolepolitik\r\nsom har skett sedan den borgerliga regeringen tog\r\nvid samt på den satsning på kompetenscentrum för\r\natt binda utbildningssidan närmare näringslivet,\r\nsom vi använder bl.a. löntagarfondspengarna till.</pre><pre>Det är intressant att lyssna till Roland Sundgren.\r\nDen socialdemokratiska inställningen till\r\nföretagare i Sverige står i klar dager när han säger\r\natt det som vi har gjort bara gynnar kapitalet. Då\r\nförstår inte Roland Sundgren vad det handlar om.\r\nAtt ta bort dubbelbeskattning på riskkapital är ju\r\nen viktig sak för att företagen skall få en\r\ninvesteringsmöjlighet och därmed kunna göra\r\nnyanställningar.</pre><pre>Att ta bort skatten på det arbetande kapitalet i\r\nföretagen, som är verksamt för att göra\r\nföretagsklimatet mer positivt, var något som\r\nSocialdemokraterna starkt motsatte sig. Vi ser att\r\ndet i företagsvärlden råder en optimism i dag. Men\r\nfaktum kvarstår att näringslivsklimatet var illa\r\nskadat efter Socialdemokraternas framfart under\r\nårens lopp. När villkoren i Sverige upplevdes som\r\nmindre förmånliga röstade arbetskraft, kapital,\r\nföretagare och företag med fötterna och sökte sig\r\ntill regioner där förhållandena upplevdes som mer\r\nrimliga.</pre><pre>Den finanshysteri som vi har upplevt, vilken\r\nskapades på 80-talet, är en följd av de villkor som\r\nden socialdemokratiska regeringen satte upp på\r\nden ekonomiska spelmarknaden.</pre><pre>Anf. 115  HANS KARLSSON (s):</pre><pre>Herr talman! I slutet på 1980-talet och i början av\r\n1990-talet kunde man läsa och lyssna till en\r\nnationalekonom vid namn Lars Calmfors. Han gav\r\ndå uttryck för en samhällsåskådning och ett\r\nekonomiskt synsätt som gjorde gällande att Sverige\r\ngenom att skapa en arbetslöshet på ca 5--6 % bättre\r\nskulle kunna behärska den ekonomiska\r\nutvecklingen. Då skulle vi kunna hålla inflationen i\r\nschack och landet skulle blomstra.</pre><pre>Calmfors fick många supportrar. De hade glömt\r\narbetslöshetens elände. De hade också glömt att\r\ndet efter högkonjunktur kommer lågkonjunktur\r\noch att det inte går att inteckna framtiden.</pre><pre>Calmfors och hans meningsfränder vann sympati\r\nunder den här tiden. Många aningslösa anslöt sig till\r\ntron på marknadens välsignelse. Inflationen och\r\narbetskraftsbristen skulle lösas genom planerad\r\narbetslöshet. Utan att förhäva mig var vi ganska\r\nmånga som var mycket kritiska till detta synsätt.\r\nSignaturen Turpo i LO-tidningen, nr 50--52 i\r\ndecember 1990, fångade vad många av oss kände:\r\n''Att rekommendera en omfattande arbetslöshet,\r\nutslagning och många människors undergång som\r\nlösning på våra ekonomiska svårigheter är inte bara\r\ngrymt och hänsynslöst, det är också ekonomiskt\r\ndåraktigt. Det gjorde man i industrialismens\r\nbarndom när man inte visste bättre. Men när ett\r\nsådant förslag läggs fram av nationalekonomer i\r\ndag, några hundra år senare, kan man bara\r\nkonstatera att man inte har med forskare att göra\r\nutan med charlataner och skojare!''</pre><pre>Det kan tyckas vara ganska hårda ord, men inte\r\ndesto mindre sanna! I slutet av 1980-talet och i\r\nbörjan av 1990-talet förespråkade SAF, borgerliga\r\npolitiker och många ekonomer en politik där man\r\nmed berått mod skulle skicka hundratusentals\r\nmänniskor ut i arbetslöshet. En del har ändrat sig\r\nsedan dess. Men vad hjälper det?</pre><pre>Nu skriver vi 1994. Arbetslösheten har inte bara\r\nnått de där 5--6 %. Nej, nu handlar det om mer än\r\ndet dubbla. Regeringens ekonomiska politik har\r\nskapat en arbetslöshetssituation som blir\r\nutomordentligt svår att ta sig ur. Ca 700 000\r\nmänniskor är utanför den ordinarie\r\narbetsmarknaden. Calmfors ekonomiska politik,\r\nmodell 90, har nu praktiserats i drygt två år. Den\r\ninhemska efterfrågan och ekonomin är i botten.\r\nMänniskor kastas ut från sina hem.</pre><pre>Senhösten 1991 valde den tillträdande borgerliga\r\nregeringen bort den fulla sysselsättningen. Nu ser vi\r\nresultatet. Arbetslösheten skenar utan kontroll för\r\nsamhället. Lärdomen vi har fått är att det inte går\r\natt planera en arbetslöshet. Antingen är vårt mål\r\nfull sysselsättning eller så blir det som den situation\r\nvi nu har.</pre><pre>I Örebro län är drygt 20 000 utanför den ordinarie\r\narbetsmarknaden. 13 000 är öppet arbetslösa,\r\nvarav 3 000 ungdomar. Det är resultatet av en\r\npolitik där arbetslösheten är ett medel i den\r\nekonomiska politiken. På annat sätt går det inte att\r\nförklara bristen på insatser för att vända\r\nutvecklingen.</pre><pre>Det är också den känsla som de arbetslösa har. Jag\r\nträffade några av dem i förra veckan. Det finns\r\nintiativförmåga och kamplust. Det finns idéer för att\r\nskapa jobb. Men regeringen använder pengarna till\r\natt sänka skatterna. De pengar som finns för\r\narbetsmarknadspolitik låser man in. De får inte\r\nanvändas för att ge dessa ungdomar möjlighet att\r\nförverkliga sina idéer. Det är skamligt. Det är\r\ncyniskt. Det vittnar om den brist på\r\nmedmänsklighet som präglar regeringens hela\r\npolitik.</pre><pre>Vi socialdemokrater i Örebro län har i en av våra\r\nmotioner föreslagit att länsarbetsnämnden och\r\narbetsförmedlingarna skall få använda pengarna\r\ndär de gör bäst nytta. Man skall utifrån de lokala\r\nförutsättningarna få disponera medlen så att man\r\nkan uppnå bäst effekt. Får vi stöd för dessa förslag\r\nkan såväl de unga arbetslösa som de litet äldre\r\nkänna framtidstro och hysa förhoppningar om att\r\nkomma ur arbetslöshetseländet. Men är det en\r\npolitik som den borgerliga riksdagsmajoriteten är\r\nintresserad av? Hittills har vi inte sett några sådana\r\ntendenser, varken i budgetförslaget eller under\r\ndagens debatt.</pre><pre>En offensiv för fler jobb lär vi tyvärr inte få se\r\nförrän svenska folket har röstat fram en\r\nsocialdemokratisk regering.</pre><pre>Anf. 116  ELVY SÖDERSTRÖM (s):</pre><pre>Herr talman! Ett av Sveriges absolut största\r\nproblem är just den höga arbetslösheten, vilket vi\r\nhar debatterat här i dag. Det är en uppfattning som\r\ndelas av hela svenska folket, men Sveriges regering\r\ntycks inte inse detta. Att så är fallet visar regeringen\r\nmed sin brist på politik för att komma till rätta med\r\nden höga arbetslösheten. Det allvarligaste av allt är\r\nden höga ungdomsarbetslösheten. Arbetslöshet är\r\ningen bra start på vuxenlivet.</pre><pre>Herr talman! Mitt anförande i dag är en hälsning till\r\nregering och riksdag från två unga människor från\r\nÖrnsköldsvik: Per och Anna, båda 20 år. De sitter\r\nhär på läktaren och lyssnar, lyssnar för att få besked\r\nom vad vi vill göra för att de och deras kompisar\r\nskall få arbete. Låt mig läsa deras hälsning. Så här\r\nsäger Per och Anna:</pre><pre>''Vi är många ungdomar som just nu står inför en\r\noviss framtid, en framtid som för många saknar\r\nmorgondag. Att inte ha ett arbete att gå till, att inte\r\nfylla någon funktion, att inte vara delaktig i sin egen\r\nframtid skapar otrygghet, passivitet och utslagning\r\nsåväl ekonomiskt som socialt. Det är för oss helt\r\nobegripligt hur man kan föra en politik som sätter\r\noss unga på undantag, hur man vill få undan\r\narbetslösa genom tillfälliga\r\narbetsmarknadsåtgärder, medan man i själva\r\nverket struntar i att göra något åt arbetslösheten.\r\nUngdomspraktiken har blivit regeringens främsta\r\ninstrument, när det borde vara en nödlösning.\r\nRegeringen saknar vilja att komma till rätta med\r\narbetslösheten. Det är synd, för den kommer att\r\nfinnas kvar, om ingen slår näven i bordet och gör\r\nnågot. Vi tror att politiken kan lösa detta, om den\r\nrätta viljan finns. Vårt råd är därför: Bekämpa\r\narbetslösheten -- inte de arbetslösa.</pre><pre>Vi unga, vi vet att arbetslösheten finns där.\r\nDagligen flåsar den oss i nacken genom media,\r\ntomma platsjournaler, föräldrar och slutligen vi\r\nsjälva så fort vi lämnat studierna. Allt detta vet vi,\r\nmen vi accepterar det inte. Vi vill se ansträngning,\r\nse ungdomar i det ordinära arbetslivet. Vi vet att vi\r\nbehövs.</pre><pre>Sedan företag gjort sig av med folk, kan vi på\r\nmånga håll konstatera att det i allt större\r\nutsträckning arbetas övertid, en övertid som skulle\r\nkunna vara en återanställning eller rent av en\r\nnyanställning. Därför vill vi se att rekryteringsstöd\r\ntillämpas så att vi ungdomar ges möjlighet på\r\narbetsmarknaden.</pre><pre>Sedan vill vi att arbetslösa skall ges möjlighet till\r\nfortbildning och omskolning med en ersättning som\r\nmotsvarar A-kassan. Varför bestraffar de\r\nborgerliga partierna dem som vill studera i stället\r\nför att gå arbetslösa. En ersättning som motsvarar\r\nA-kassan är en absolut förutsättning. I dag förlorar\r\nman på att ta en anvisad utbildning. Det är ju inte\r\nbara individen som förlorar, utan även samhället\r\nförlorar.</pre><pre>Många tycker att dagens ungdom har fått livet\r\nserverat för sig. Men tänk efter. Ställer ni upp på en\r\nsådan beskrivning? Arbetslöshet, höga hyror, oro\r\noch otrygghet.</pre><pre>Slutligen vill vi ungdomar att ni, Sveriges riksdag,\r\nskall förstå att det inte är bidrag som vi vill ha. Vi\r\nvill känna delaktighet och vara en viktig\r\nkomponent i arbetslivet och samhällsutvecklingen.\r\nVisserligen är vi arbetslösa men absolut inte\r\nvärdelösa.''</pre><pre>Herr talman! Detta var hälsningen från Anna\r\nBurland och Per Nylén. Vi här i riksdagen måste ta\r\nvårt ansvar och se till att arbetslösheten bekämpas.\r\nVägen dit är utstakad. Den finns i de\r\nsocialdemokratiska motionerna.</pre><pre>Anf. 117  LISBETH STAAF-IGELSTRÖM\r\n(s):</pre><pre>Herr talman! Aldrig i modern tid har så många\r\nvärmlänningar som nu varit arbetslösa, och särskilt\r\nhårt slår arbetslösheten bland ungdomar. Också\r\nlångtidsarbetslösheten har ökat, och många\r\narbetslösa riskerar att för lång tid, kanske för alltid,\r\nställas utanför samhället.</pre><pre>Arbetslösheten är ett problem för dem som blir\r\narbetslösa, för deras familjer och även för\r\nsamhället. Samstämmig forskning visar att\r\narbetslöshet framkallar ohälsa, försämrad\r\nsjälvbild, stress, oro och försämrad tro på\r\nframtiden. Detta gäller både ungdomar och vuxna.\r\nDen ekonomiska stressen, dvs. att inkomsterna i\r\nfamiljen minskar, har stor betydelse för hur pass\r\nallvarliga konsekvenserna blir av arbetslösheten</pre><pre>Undersökningar i bl.a. Hagfors, utförda av\r\nCentrum för folkhälsoforskning i Karlstad, visar att\r\nen rad skador uppstår redan under\r\nuppsägningstiden. Drygt var fjärde\r\njärnvägsarbetare i Hagfors uppgav försämrad\r\nstämning i familjen under själva uppsägningstiden.\r\nForskningen visar också att ett nytt jobb, fast eller\r\ntillfälligt, snabbt har motsatt effekt.</pre><pre>För de samhällen som drabbas av hög arbetslöshet\r\nfinns en rad negativa effekter dokumenterade.\r\nYngre personer, främst de unga kvinnorna, flyttar\r\nfrån orterna. De sociala banden skadas, och\r\nunderlagen för service försämras. Konflikterna\r\nmellan olika grupper ökar, t.ex. mellan invandrare\r\noch svenskar.</pre><pre>Kraven på arbetsmiljön minskar under tider av hög\r\narbetslöshet. Flera studier visar att övertiden är\r\nsom störst när arbetslösheten är högst. Bara för\r\nVärmlands del beräknas övertiden i januari i år\r\nmotsvara 1 500 årsarbetstillfällen.</pre><pre>Konsekvenserna av arbetslösheten finns på många\r\nplan. Det är i syfte att försöka hindra de nämnda\r\neffekterna som vi socialdemokrater på\r\nVärmlandsbänken föreslår en rad åtgärder för\r\nVärmland. Vi efterlyser en bred och offensiv\r\nnäringspolitik, där alla politikområden måste\r\nsamverka för att pressa ner arbetslösheten. Vi\r\nanser bl.a. att en förstärkning av\r\nUtvecklingsfondens resurser bör ske.</pre><pre>Det är naturligt att satsa på infrastrukturen när det\r\när lågkonjunktur. Det är nödvändiga och viktiga\r\nåtgärder för att skapa arbete och tillväxt i\r\nVärmland. Det handlar om upprustning av\r\nriksvägar och länsvägnät.</pre><pre>Det handlar också om att rusta upp järnvägsnätet\r\ntill Stockholm, Oslo och Göteborg. Det handlar om\r\nen ny länsflygplats i Värmland. Det handlar om att\r\nsjöfarten på Vänern skall garanteras långsiktigt.\r\nDet handlar om att bygga ut\r\ntelekommunikationerna.</pre><pre>Det krävs också ett sammanhållet, långsiktigt och\r\ngenomarbetat program för att vända utvecklingen\r\ninom byggbranschen i länet. Ett sådant program\r\nbör innehålla åtgärder som gör det möjligt att bygga\r\nbort brister i boendet, renovera lokaler och\r\nbostäder samt byta ut vatten- och avloppssystem.\r\nPå kulturområdet är det aktuellt att bygga ett nytt\r\nlänsmuseum i vårt län. I dag är 46 % av alla\r\nVärmlands byggjobbare arbetslösa. Om inte något\r\ngörs, kommer en hel bransch att slås ut, och\r\nkunskaper kommer att gå förlorade.</pre><pre>Planerna på att etablera ett internationellt inriktat\r\ncentrum för forskning och utbildning i risk,\r\nsårbarhet och säkerhet, ett riskcentrum, har under\r\ndet senaste året tagit form i Karlstad. Arbetet sker\r\ni samarbete med Lunds tekniska högskola och\r\ninnebär att ett nätverk skapas mellan olika\r\nforskargrupper, som arbetar i landet och\r\nutomlands. Navet i nätverket skall centret i\r\nKarlstad bli med uppdragsverksamhet, utbildning\r\noch forskning.</pre><pre>Vidare hoppas vi att ett centrum för\r\nbrottsförebyggande arbete kan skapas. I Karlstads\r\nkommun och i Karlstads polisdistrikt har en väl\r\nfungerande brottsofferorganisation byggts upp\r\nunder de senaste åren. Med anledning av den stora\r\nerfarenheten kring brottsofferstöd och ett väl\r\nutbyggt samarbetsnät i dessa frågor, bl.a. med\r\nCentrum för folkhälsoforskning i Karlstad, vore det\r\nmycket bra och viktigt att ett centrum fick\r\nutvecklas.</pre><pre>Vi vet att arbetslösheten slår hårt mot ungdomar,\r\noch därför vill vi socialdemokrater göra ett försök\r\natt avskaffa ungdomsarbetslösheten i Värmland. Vi\r\nvill ge ungdomar upp till 25 år en arbets- eller\r\nutbildningsgaranti. Det handlar om att inrätta flera\r\nolika saker: fler utbildningsplatser, fler\r\nutbildningsvikariat, fler platser inom komvux m.m.\r\nDet handlar om kulturarbete för ungdomar och ett\r\nföretagsträningsprogram för ungdomar. Det\r\nhandlar om särskilda insatser för miljöarbeten\r\ninom ramen för Miljöaktion Värmland. Det\r\nhandlar om datautbildning av mer avancerad sort\r\noch mycket annat.</pre><pre>Herr talman! Aldrig i modern tid har så många\r\nvärmlänningar varit arbetslösa. Därför behövs en\r\nrad åtgärder på olika områden för att bekämpa\r\narbetslösheten och skapa arbete.</pre><pre>Anf. 118  BENGT KINDBOM (c):</pre><pre>Herr talman! Jag tackar talmannen för att jag fick\r\nbyta plats i debatten. Därigenom hann jag också\r\ndelta vid några viktiga sammanträden, bl.a. om\r\nriksdagens framtida lokaler.</pre><pre>Fru talman! Kampen mot arbetslösheten är den\r\nviktigaste uppgiften nu och under de kommande\r\nåren. Ingen kraft får sparas när det gäller att hitta\r\nvägar till nya varaktiga och produktiva jobb.</pre><pre>Det betyder att arbetsmarknadspolitiken, i vid\r\nmening, inte bara handlar om olika\r\narbetsmarknadsåtgärder. Det handlar också om en\r\noffensiv näringspolitik och en regionalpolitik som\r\nsyftar till att utveckla hela Sverige liksom om att\r\nbedriva en ekonomisk politik som inte tänder nya\r\ninflationsbrasor eller försämrar vårt lands position\r\ni ekonomiskt hänseende.</pre><pre>Från Centerns sida tar vi detta på allvar. Vi tar\r\nockså aktivt vårt ansvar för dagens svårigheter i\r\nregering och riksdag. Valet 1994 kommer i mycket\r\natt handla om en trovärdig politik för investeringar\r\noch arbete.</pre><pre>Det gäller att kräva politiskt ansvar inte bara för\r\ndagsläget, som oppositionen så gärna vill göra, utan\r\näven för de försummelser som den\r\nsocialdemokratiska regeringen under 80-talet\r\ngjorde sig skyldig till och som bidragit till det svåra\r\narbetsmarknadsläge som vi nu har i Sverige. Jag vill\r\nnämna några punter i detta sammanhang. Det\r\ngäller för det första eftervården efter devalveringen\r\n1982, för det andra 80-talets spekulationsekonomi\r\noch för det tredje fortsatta felaktiga åtgärder trots\r\natt det fanns klara och tydliga signaler om en\r\nnedgång i ekonomin.</pre><pre>Av detta har vi i Centern dragit den lärdomen att\r\ndet nu krävs en fast finans- och penningpolitik som\r\ninte på kort tid förbrukar den återhämtning som\r\nredan har skett i svensk ekonomi och som har goda\r\nförutsättningar att drivas vidare.</pre><pre>Investeringarna i näringslivet måste öka, och\r\nsamtidigt måste de offentliga utgifterna minskas.\r\nDetta kan och måste ge underlag för skapandet av\r\nnya jobb, även inom den offentliga sektorn. Vi\r\nkommer inom denna att möta ett stort vårdbehov.\r\nTill följd av befolkningstalens utveckling kommer\r\nvi längre fram också att få tillgodose ännu större\r\nbehov av vård.</pre><pre>Aldrig tidigare har det satsats så stora resurser mot\r\narbetslösheten som just nu. Diskussionen tidigare i\r\ndag har till stor del handlat om de\r\narbetsmarknadspolitiska insatserna och deras\r\nfördelning.</pre><pre>Självfallet kommer Centern att arbeta för att den\r\noffensiva arbetsmarknadspolitik som regeringen\r\ninlett också fullföljs. Det är intressant, fru talman,\r\natt notera att när vi riksdagsmän från Skaraborgs\r\nlän träffade vår länsstyrelse och bl.a.\r\nlänsarbetsdirektören, chockade denne oss -- som\r\nhan själv sade -- med att för första gången säga att\r\nman på arbetsmarknadssidan såg mer positivt på\r\nutvecklingen än vad regeringen gjort i sin\r\nfinansplan. Det gällde investeringarna, antalet\r\nnyanmälda jobb och nedgången i antalet varsel.\r\nDet var små förändringar, men ändå med en en\r\npositiv inriktning.</pre><pre>Länsarbetsdirektören tog också upp en annan\r\nfråga, som har diskuterats i dag, nämligen\r\nbyggnadssektorn. Enligt uppgifterna i budgeten\r\nförväntas en stor nedgång, som på sina håll närmar\r\nsig vad som motsvarar det antal lediga lägenheter\r\nsom behövs för en normal årsomsättning. Men det\r\nkrävs också reparationer samt om- och\r\ntillbyggnader, åtgärder som har diskuterats tidigare\r\nhär i dag.</pre><pre>Vi har också från Centerns sida observerat detta\r\noch har i flera motioner väckt förslag som vi\r\nkommer att diskutera under riksmötets\r\nfortsättning.</pre><pre>Eftersom det i detta avsnitt av debatten, fru talman,\r\nhämtas många exempel från de egna länen, vill\r\nockså jag göra det i detta sammanhang. En nedgång\r\ni antalet arbetstillfällen i Skaraborgs län beror på\r\nett ganska samfällt riksdagsbeslut, nämligen om\r\nnedläggning av flygflottiljen F 6 i Karlsborg.\r\nRegeringen har under fjolåret placerat Karlsborgs\r\nkommun i tillfälligt stödområde, vilket har givit\r\npositiva effekter. Det behövs emellertid ytterligare\r\nmedel. En ytterligare förutsättning är att\r\nturismföretag får ingå bland de företag till vilka\r\nsärskilt stöd kan lämnas. Vi har tagit upp detta i\r\nriksdagen, och jag hoppas att riksdagen skall ta sitt\r\nansvar för nedläggningsbeslutet, i linje med vad\r\nsom uttalades i samband med att det fattades.</pre><pre>En annan fråga som starkt berör Skaraborgs län är\r\njordbrukets utveckling. Det har i början på denna\r\nvecka lagts fram en rapport som visar att en mycket\r\nstor andel av skaraborgarna är beroende av\r\njordbruket. Det krävs en jordbrukspolitik och\r\nresultat av EG-förhandlingarna som inte slår undan\r\ngrunden för en stor sysselsättningssektor.</pre><pre>Med detta, fru talman, vill jag konstatera att den\r\naktiva näringspolitik som inletts måste fullföljas.\r\nDe kommande jobben finns till stor del i de små och\r\nmedelstora företagen.</pre><pre>Anf. 119  RUNE EVENSSON (s):</pre><pre>Fru talman! Jag skall i mitt inlägg ta upp\r\nbostadspolitiken och byggandet. Det låga byggande\r\nsom är ett resultat av regeringens politik har nu lett\r\ntill att hela byggbranschen befinner sig i en kris.\r\nArbetslösheten bland byggnadsarbetarna är nu\r\nuppe i 31 %, och lägger man till dem som är i någon\r\nform av arbetsmarknadspolitiska åtgärder, stiger\r\nandelen till 40 %.</pre><pre>Den låga nivå som byggandet nu har nått är skadlig\r\nför landet. I nästa led drabbas\r\nbyggmaterialindustrin, i nästa möbelindustrin osv.\r\nMycket kunnande och kompetens försvinner nu i\r\ntakt med avskedanden och konkurser. Det låga\r\nbyggandet har fört oss till en klar bottennotering\r\ninom OECD-området även i detta sammanhang,\r\nnågot som kommer att leda till framtida\r\növerhettningar när byggbehoven ökar.</pre><pre>Många försök görs från olika områden att försöka\r\nfå regeringen att förstå det allvarliga i situationen.\r\nByggnadsarbetarna och Byggentreprenörerna har\r\nskrivit till och uppvaktat regeringen i frågan, men\r\ningen reagerar. Ingen i regeringen visar något\r\nansvar. Ingen visar någon vilja att ta sig an\r\nproblemen.</pre><pre>Nu ser vi vådan av att vi inte har något\r\nbostadsdepartement, att ingen i regeringen har det\r\ndirekta ansvaret. Den samlade uppfattningen från\r\ndem som i dessa frågor söker komma till tals med\r\nregeringen är: Det finns ingen att tala med. Ingen\r\nförstår dem. Ingen är intresserad. Bo Lundgren,\r\nsom ansvarar för bostadsfinansieringen, har i alla\r\nfråge och interpellationsdebatter sedan 1991 bara\r\nskyllt på den förra regeringen. Detta blockerar all\r\nsaklig diskussion.</pre><pre>Generaldirektörerna för AMS och Boverket har\r\ntillskrivit regeringen om att få använda 2 1/2 miljard\r\nav AMS anslag som ej utnyttjats förra året, att\r\nanvändas till ROT-åtgärder. De har inte fått något\r\nsvar på sin begäran. Ett positivt svar här skulle ge\r\nbåde jobb och bättre bostäder. Bådadera är\r\nangeläget.</pre><pre>Jag hörde tidigare arbetsmarknadsministern säga\r\natt han är beredd att diskutera detta, men det har\r\nnu gått tre månader utan att någonting har hänt,\r\noch arbetslösheten ökar ytterligare. Frågan är hur\r\nlång tid som skall förflyta innan det blir något\r\nresultat av Börje Hörnlunds funderande.</pre><pre>Byggandet väntas falla ytterligare under 1994 och\r\n1995. Detta får enligt min uppfattning inte ske.\r\nByggandet är en viktig motor i samhällsekonomin.\r\nVad som nu behövs är en radikal omläggning av\r\npolitiken på detta område. Bostadsbyggandet är för\r\nlågt. Vi bygger i dag motsvarande en tredjedel av\r\nbehovet. Detta leder till bostadsbrist senare. Vi vill\r\nstimulera en ökning av bostadsbyggandet.</pre><pre>Också ombyggnadsverksamheten förväntas\r\nminska, trots att stora dokumenterade behov finns.\r\nMiljonprogramsområdena behöver byggas om.\r\nBoverket har nyligen presenterat en inventering av\r\nombyggnadsbehovet. Den visar att det finns\r\n275 000 lägenheter byggda före 1951 som ej blivit\r\nombyggda sedan dess. Det skulle motsvara ett\r\nombyggnadsbehov på omkring 40 000 lägenheter\r\nper år. Vi vill satsa på detta.</pre><pre>Den svenska befolkningen blir allt äldre. Det\r\ninnebär ökat behov av äldrebostäder. Det behövs\r\nen kraftig utbyggnad av för äldre särskilt anpassat\r\nboende. Många befintliga äldrebostäder behöver\r\nbyggas om för att motsvara tidens krav. Detta vill\r\nvi satsa på.</pre><pre>Vi vill också satsa på renovering av dåliga bostads-\r\noch skolmiljöer, renovera kommunala byggnader i\r\növrigt, byta ut utslitna VA-ledningar, satsa på\r\nsamlingslokaler m.m.</pre><pre>Under den allmänna motionstiden har det från\r\noppositionspartierna väckts motioner om ökad\r\nsatsning på byggandet. Det bör nu finnas en\r\nmajoritet här i riksdagen för en radikal ändring av\r\nden hittills förda politiken på detta område, en\r\nändring som bryter regeringens\r\nhandlingsförlamning.</pre><pre>Även i regeringen ingående partier har nu\r\nsignalerat att de tröttnat på regeringens politik på\r\nbostadsområdet och att ett brett ROT-program\r\nmåste tas fram. Detta inger visst hopp om att vi här\r\ni riksdagen skall kunna få majoritet för ett sådant\r\nprogram. Det är önskvärt att denna fråga\r\nbehandlas skyndsamt, med tanke på den akuta\r\nsituation som råder inom byggandet.</pre><pre>Anf. 120  INGVAR JOHNSSON (s):</pre><pre>Fru talman! Vi i norra Älvsborg har drabbats\r\nhårdare än de flesta av kraftiga\r\npersonalminskningar i industrin. För att återskapa\r\ndessa jobb krävs därför en rad riktade insatser både\r\nför att utveckla befintligt näringsliv och för att\r\nskapa en ny struktur.</pre><pre>Regeringen har varit passiv, och många\r\nregeringsförslag har direkt motverkat en positiv\r\nutveckling i vår del av landet. Det behövs därför en\r\nny politik för fler jobb till norra Älvsborg.</pre><pre>Vi socialdemokrater från valkretsen har därför i en\r\nmotion krävt satsningar på utbildning, forskning,\r\nkommunikationer, ökat byggande, stärkt\r\nkommunal ekonomi och en satsning på att stärka\r\nkvinnornas ställning på arbetsmarknaden.</pre><pre>I Fyrstad uppvisar arbetslösheten bland de högsta\r\ntalen i landet, med nästan 17 % utan jobb. Jag\r\ntycker att regeringen trots detta inte har tagit\r\nsituationen på allvar. Jag menar att regeringen\r\ndärmed sviker Fyrstad, som på några år har förlorat\r\nhela 14 000 arbetstillfällen.</pre><pre>Som exempel på hur lätt regeringen tar på\r\nregionens problem vill jag nämna följande.</pre><pre>När över 4 000 jobb på mycket kort tid försvann vid\r\nregionens största företag möttes de arbetslösa av\r\nhurtfriska uppmaningar om att starta eget. Så\r\nverklighetsfrämmande såg regeringen på de\r\ndrabbades situation.</pre><pre>När Fyrstad nu kräver att de pengar som Volvo\r\nskall betala tillbaka för Uddevallafabriken skall\r\ntillfalla regionen, säger Börje Hörnlunds närmste\r\nmedarbetare att ''Fyrstad inte är värre drabbad än\r\nandra regioner''. Så litet vet\r\narbetsmarknadsministern tydligen om situationen i\r\nvår region.</pre><pre>När bilindustrin och dess underleverantörers behov\r\nav utvecklingsstöd blev allt större lade Per\r\nWesterberg ner Verkstadstekniska delegationen.\r\nSå liten känsla och förståelse hade han för\r\nindustrins behov.</pre><pre>Vi socialdemokrater från regionen har i motioner\r\nföreslagit stöd för att tidigarelägga\r\ntrafikinvesteringar i Fyrstad, öka byggandet, satsa\r\npå strategigruppen för industriell utveckling och ett\r\nBusiness and Innovation Centre, ge ökade resurser\r\ntill vuxenutbildning, högskolan, forskningsprojekt\r\nsamt att inrätta ett resurscenter för kvinnlig\r\nföretagsamhet.</pre><pre>Jag skulle vilja uppmana de borgerliga ledamöterna\r\nfrån regionen att stödja dessa offensiva förslag. Jag\r\ntycker att de är mycket avgörande för Fyrstads och\r\nDalslands utveckling.</pre><pre>Dalsland har ju särskilt stora behov av insatser som\r\nutvecklar deras näringsliv. Regeringens passivitet\r\nhar drabbat landskapet. Ett exempel på detta är\r\nnedläggningen av den verkstadstekniska\r\ndelegationen, som jag nämnde tidigare. I Dalsland\r\när hela 40 % av de industrisysselsatta anställda hos\r\nunderleverantörer. Därför hade den\r\nverkstadstekniska delegationens arbete varit\r\nviktigt. Därför är också projektet Bilkomponent i\r\nVästsverige särskilt viktigt.</pre><pre>För att återskapa ett allsidigare näringsliv i\r\nDalsland bör tjänsteföretag lokaliseras dit. Det\r\nbehövs upprustning av grusvägar och broar,\r\nriksvägsstandard på hela 45:an genom Dalsland\r\nliksom förbättrad standard på Bergslagsbanan. Det\r\nbehövs ökade möjligheter till högskoleutbildning\r\npå distans, bl.a. yrkesteknisk högskoleutbildning.</pre><pre>\r\nJag är också övertygad om att det finns stora\r\nmöjligheter att utveckla turismen som en allt\r\nviktigare näringsgren. Dalsland har stora tillgångar\r\ngenom sitt unika sjösystem och sin orörda natur.\r\nDalslands kanal, som är en hörnpelare i den\r\ndalsländska turismen, bör förklaras som\r\nriksintresse.</pre><pre>Mittenälvsborg med sin omfattande\r\nbyggmaterielindustri har drabbats särskilt hårt av\r\natt regeringen i praktiken har strypt byggandet i\r\nlandet. För Alingsåsområdet är det därför nu\r\ndubbelt viktigt att satsa på ROT-projekt och ökat\r\nbyggande i allmänhet.</pre><pre>För att utveckla Mittenälvsborg krävs även\r\nsatsningar på goda kommunikationer. Vi har i\r\nmotionen nämnt satsningar som upprustning av\r\nHerrljungabanan, E 20, härskogevägen i Lerum\r\nsamt färdigställandet av väg 181 till Vårgårda.</pre><pre>Det är också viktigt att öka såväl ungdomars som\r\nvuxnas möjligheter till utbildning. En särskilt viktig\r\nsatsning är den s.k. Teknikstugan i Alingsås. Den\r\nskall medverka till att intressera fler flickor för\r\nteknikutbildning.</pre><pre>Fru talman! Till sist skulle jag vilja säga att norra\r\nÄlvsborg har drabbats hårt av arbetslösheten. Men\r\nvalkretsen har också mycket stora tillgångar i form\r\nav en framgångsrik industritradition. Den bärs upp\r\nav människor med mycket goda yrkeskunskaper.\r\nMen jag menar också att det behövs en ny politik\r\nför att ta tillvara de tillgångar som finns i vår\r\nhembygd.</pre><pre>Anf. 121  STEN ÖSTLUND (s):</pre><pre>Fru talman! I våra gemensamma\r\nsocialdemokratiska motioner från Västsverige har\r\nvi påvisat det allvarliga läge som råder i regionen\r\nnär det gäller arbetsmarknaden, näringslivets\r\nutveckling och arbetslösheten. Vi har också\r\nredovisat en rad förslag till en bättre utveckling av\r\narbetsmarknaden.</pre><pre>Läget är lika svårt i praktiskt taget varje del av\r\nregionen. Den största arbetsmarknaden,\r\nGöteborgsregionen, utgör inget undantag. Liksom\r\ni andra delar av landet svänger nu konjukturen för\r\nden exportberoende industrin. Men det sker från\r\nen låg nivå, den lägsta som någon i dag kan minnas.\r\nFör att sysselsätta dem i regionens\r\nmetallavdelningar som i dag går arbetslösa krävs\r\ndet en exeptionell uppgång i sysselsättningen.</pre><pre>Arbetslösheten i avdelningarna varierar från 16 %\r\ntill 39 %. Var fjärde metallarbetare går arbetslös i\r\ndagens Sverige. Verkstadsindustrin utgör en\r\nsärskilt tung del av industristrukturen i Västsverige.</pre><pre>För att ge en bild av strukturomvandlingen påspädd\r\nmed den djupa konjunkturnedgången 1991 kan\r\nmed fördel Metalls Göteborgsavdelning anföras.</pre><pre>År 1974 hade avdelningen 35 000 aktiva\r\nmedlemmar i jobb. Sedan dess har antalet mer än\r\nhalverats till 17 000. Varvsindustrins bortgång har\r\nnaturligtvis betytt mycket, men långt ifrån allt. Då\r\nfanns det fyra företag med mer än 3 000 anställda i\r\nGöteborg. I dag finns ett, Volvo. Det var då, som\r\nnu, det största, men även där har närmare 2 000\r\njobb försvunnit. Då fanns det ca 3 000 anställda i\r\nmindre företag. I dag har det minskat till under\r\n1 000 anställda i de små företagen på\r\nmetallavdelningens område, trots att antalet\r\nföretag i stort sett är detsamma. Det gäller så små\r\nföretag att de inte har någon facklig klubb.</pre><pre>De statliga indragningarna från kommunsektorn\r\nhar därtill varit förödande för Göteborg. Det\r\nberäknas att staden, utöver vad som gäller för en\r\nnormalkommun, drabbats av indragningar och\r\nminskade inkomster på cirka två miljarder kronor,\r\nvilket motsvarar närmare fem skattekronor.</pre><pre>Den borgerliga majoriteten har satt upp sparmål i\r\nen närmast osannolik omfattning. De genomförs nu\r\ni en arbetsmarknadssituation som är den värsta\r\nunder detta sekel. Det beräknas att kommunen\r\nkommer att ha 2 000--3 000 övertaliga i sin\r\norganisation efter att ha minskat antalet anställda\r\nfrån 72 000 till 63 000.</pre><pre>Detta är anställda som väl skulle behövas i\r\nkommunens skötsel, i dess skolor och i vård av\r\nbarn, gamla och sjuka. Men de kommer inte att få\r\nnågra jobb i kommunens organisation. Det är\r\ngöteborgare som nu hänvisas till alternativet\r\narbetslöshet. De får leva på de andra samhälleliga\r\nmedel som kan stå till buds. I byggbranschen är\r\nläget än värre. Där är vi på väg mot en arbetslöshet\r\npå över 50 %.</pre><pre>Regeringens företrädare talar i dag länge och gärna\r\nom den svängning som nu sker i industrin. Många\r\nav riksdagens borgerliga ledamöter har också fallit\r\nin i samma trall. De vill att vi skall dela deras glädje\r\növer de ljus de säger sig uppleva så starkt. Men\r\nsamtidigt redovisar regeringen att arbetslösheten\r\nkommer att ligga kvar på 14 % t.o.m. 1996.</pre><pre>Fru talman! Den bild vi kan se kan inte kallas ljus.\r\nJag tror inte att den kommer att bli det heller med\r\nden nu förda politiken. Det skapas inga jobb genom\r\nförsämringar i arbetsrätt och genom att man skär i\r\nersättningssystemen. Det skapas inte heller några\r\njobb genom sänkta skatter för kapitalägarna. Det\r\nskapas bara ännu större skillnader och otrygghet\r\nför dem som drabbas av arbetslösheten.</pre><pre>Småföretag och nyföretagande används nu närmast\r\ni besvärjande form som det som skall klara oss ur\r\nkrisen. Tillåt mig tvivla! Om det skulle gå att\r\nkomma tillbaka till samma sysselsättning i de små\r\nföretagen i verkstadsindustrin i Göteborg som 1974\r\nbehöver det skapas drygt 2 000 jobb där. Det är inte\r\nfler än de som i dag går arbetslösa i avdelningen.</pre><pre>Den vägen kommer det inte att bli en så god\r\narbetsmarknad i det privata näringslivet inom\r\növerskådlig tid att det kan balansera upp de\r\nnedskärningar som den borgerliga politiken\r\ninitierar i kommuner och landsting.</pre><pre>Det går inte heller att den vägen bereda jobb till\r\nalla arbetslösa inom byggsektorn. Vi måste få en\r\nannan politik som åtminstone bromsar\r\nnedrustningen i den offentliga sektorn. Vi måste få\r\nen annan politik som tar de arbetslösa i byggsektorn\r\ni anspråk. Bara i Göteborg beräknas arbetslösheten\r\nunder 1993 ha kostat 4,3 miljarder kronor. Vi måste\r\nfå en politik där samhällets medel satsas på arbete\r\noch skapande av värden i stället för på passivt\r\nkontantstöd.</pre><pre>Fru talman! Vi socialdemokrater i Västsverige har\r\nlagt fram förslag som verksamt skulle bidra till att\r\nförbättra läget. Vi har också redovisat förslag i\r\npartimotioner och på annat sätt. Det är dessa\r\nförslag som nu bör genomföras om vi skall få en\r\nvändning som innebär sysselsättning och arbete\r\näven i vår region.</pre><pre>Anf. 122  GUNNAR THOLLANDER (s):</pre><pre>Fru talman! Jag skall belysa situationen i Uppsala\r\nlän samt de möjligheter som finns och de krav vi\r\nsocialdemokrater har när det gäller att ta vara på\r\ndessa möjligheter.</pre><pre>I slutet av förra året var 13 954 personer utan jobb\r\ni Uppsala län. Det är nästintill en fördubbling\r\njämfört med situationen året innan. Av dessa var\r\n24 % utan ersättning. De belastar därmed\r\nkommunernas socialbidragskonton. Närmare\r\nhälften har varit arbetslösa i mer än ett år och en\r\ntredjedel är långtidsarbetslösa ungdomar.</pre><pre>Mot den bakgrunden kan vi självfallet inte\r\nacceptera att regeringen har gett upp i stället för att\r\nsatsa på aktiva åtgärder för de arbetslösa.</pre><pre>Byggnads avdelning i Uppsala län betalar i\r\ngenomsnitt ut en miljon kronor om dagen i\r\narbetslöshetskassa utan att ett enda byggjobb blir\r\nutfört. Det är ett enormt slöseri med samhällets\r\nresurser.</pre><pre>Under högkonjunkturåret 1989/90 hade\r\nLänsarbetsnämnden i Uppsala län i genomsnitt\r\n107 000 kr per arbetslös för aktiva åtgärder. Under\r\nlågkonjunkturåret 1992/93 var motsvarande siffra\r\n80 000 kr per arbetslös. Det betyder att det i ett läge\r\ndå arbetslinjen behöver förstärkas finns 27 000 kr\r\nmindre per individ. Det är inte mindre utan mer\r\nresurser som behövs.</pre><pre>Under första hälften av budgetåret 1992/93 hade\r\nLänsarbetsnämnden i Uppsala län möjlighet att\r\nhålla arbetsmarknadsutbildningen på nivån 3 000\r\npersoner. Denna nivå fick sedermera kraftigt\r\nminskas då de medel som behövde satsas inte sköts\r\ntill. Innevarande budgetår ligger\r\narbetsmarknadsutbildningen på en nivå av ca 2 000\r\npersoner.</pre><pre>Länsarbetsnämnden i Uppsala län har redan visat\r\natt man med den befintliga organisationen kan\r\nhålla utbildningar för betydligt fler personer än i\r\ndag. Vi anser därför att ytterligare medel skall\r\nsatsas på arbetsmarknadsutbildning i länet så att\r\nåtminstone nivån 3 000 utbildningsplatser återigen\r\nkan ernås.</pre><pre>Sedan 1989 finns det i Uppsala län en länsgrupp\r\nunder namnet ''Kvinnor på landsbygden''. Ett av\r\nmålen för gruppen är att starta ett permanent\r\nresurscentrum för kvinnor i länet med särskilda\r\nresurser för att lyfta fram kvinnors traditioner och\r\narbete.</pre><pre>I dagens kärva arbetsmarknadsläge, inte minst\r\ninom den offentliga sektorn där många kvinnor slås\r\nut från arbetsmarknaden och går ut i arbetslöshet,\r\nkrävs riktade insatser. Vi anser därför att\r\nverksamheten borde permanentas och breddas i sitt\r\ninnehåll med inriktningen att nå även andra\r\ngrupper av kvinnor.</pre><pre>Uppsala län är ur befolkningsstatistisk synvinkel ett\r\ntillväxtlän. Med detta följer ett särskilt ansvar för\r\natt bostadsbyggandet hålls på en hög nivå. Det är\r\ndock inte fallet.</pre><pre>Andelen outhyrda lägenheter hos allmännyttan är\r\nmindre i Uppsala län än i riket i övrigt. Nästan\r\ningen produktion av nya lägenheter i kombination\r\nmed en liten andel tomma lägenheter kan i en\r\nhögkonjunktur komma att skapa stor bostadsbrist.</pre><pre>Byggmarknaden har alltså rasat ihop till ett\r\nminimum. Nästintill halva byggarbetarkåren i\r\nUppsala län är utan jobb. För att minska\r\narbetslösheten bland byggnadsarbetarna och för att\r\nbehålla kompetens och kunnande inom branschen\r\ntills bostadsproduktionen åter kommer i gång vill vi\r\nföreslå att det görs ytterligare satsningar på ROT-\r\nprojekt inom byggsektorn. Det finns ett mycket\r\nstort antal objekt i de bostadsområden som följde\r\nav miljonprogrammet.</pre><pre>En inventering av kulturmiljövårdsområdet i\r\nUppsala län som länsstyrelsen låtit göra visar att det\r\nfinns akut behov av upprustning och åtgärder för\r\nkulturhistoriskt värdefulla byggnader och\r\nbebyggelsemiljöer motsvarande ca 40 miljoner\r\nkronor. Det skulle ge ca 10 000 dagsverken. Inköp\r\nav nödvändigt material skapar också indirekt\r\nviktiga arbetstillfällen inom bl.a.\r\nbyggmaterielindustrin. Det finns viktiga projekt i\r\nbruksorterna i Norduppland -- t.ex. i Karlholm,\r\nLövsta, Harnäs, Österbybruk, Söderfors.\r\nByggnadsarbetarna i Enköping har också kartlagt\r\nbehovet av reparationer och ombyggnader inom\r\nsitt område.</pre><pre>Fru talman! Med det redovisade har jag tagit fram\r\nde problem med arbetslöshet som vi har i Uppsala\r\nlän. Jag har också visat vilka angelägna behov som\r\nvi socialdemokrater kräver att samhället satsar sina\r\nresurser på, så att fler arbeten skapas i Uppsala län.</pre><pre>I detta anförande instämde Björn Kaaling (s).</pre><pre>Anf. 123  OSKAR LINDKVIST (s):</pre><pre>Fru talman! Stockholms stad och Stockholms län\r\nhar i dag den högsta arbetslösheten någonsin. I vårt\r\nområde finns över 85 000 personer utanför den\r\nreguljära arbetsmarknaden. Över 30 000 av de\r\narbetslösa är ungdomar under 25 år.</pre><pre>Vi har tidigare vant oss vid att\r\nStocksholmsregionen har en arbetsmarknad som\r\nständigt efterfrågar arbetskraft. Många tycks tro att\r\ndetta förhållande alltjämt är rådande, men det är\r\nnumera en ren myt. Jag har nyss nämnt de höga\r\nsiffror för arbetslösheten som visar att\r\nStockholmsområdet ligger alldeles i närheten av\r\nriksgenomsnittet. Det är en ny upplevelse i dessa\r\nområden. Befolkningen här kräver åtgärder för att\r\nfå i gång arbetsmarknaden igen.</pre><pre>I slutet av 60-talet och under första delen av 70-talet\r\nutlokaliserades ett stort antal tjänsteföretag från\r\nStockholm till olika delar av övriga landet. Det\r\nbetydde att städer som Jönköping, Norrköping och\r\nUmeå m.fl. fick ett rejält tillskott av nya jobb.\r\nSamtidigt åderläts förstås Stockholm i motsvarande\r\ngrad. Det kunde till nöds accepteras, eftersom\r\narbetsmarknaden här hade stor växtkraft.</pre><pre>Även vid de återkommande nedgångarna i\r\nekonomin klarade sig Stockholmsområdet ganska\r\nhyggligt. Skattebetalarna i Stocksholms stad och i\r\nlänet bidrog genom skatten till utflyttningarna av\r\nde statliga företagen, trots att åtgärderna inte var\r\nokontroversiella i alla sammanhang. De flesta\r\nländer ser normalt ett växande huvudstadsområde\r\nsom en värdefull tillgång som också påverkar\r\ntillväxten i landet i övrigt.</pre><pre>I dag är alltså Stockholmsområdet i fråga om\r\narbetslöshet jämställt med andra regioner. Så till\r\nvida har regeringens politik medfört en negativ\r\nutveckling. Arbetslösheten fortsätter att öka.</pre><pre>Vi har försökt att på olika sätt få regeringen att\r\nmedverka till en arbetsmarknadspolitik där\r\nStockholmsproblemen beaktas på samma sätt som\r\nproblem i andra regioner. Men i regeringen finns\r\ningen som lyssnar. Det är framför allt på två\r\nbetydande områden som kritiken mot regeringen\r\nstår särskilt stark.</pre><pre>Samtidigt som arbetsmarknadsläget i storstaden är\r\nsvårt delar staten ut pengar för att flytta\r\narbetstillfällen från Stockholm till andra delar av\r\nlandet. Ett företag i Bromma som ansåg att\r\nvinstmarginalerna började bli väl knappa har t.ex.\r\nfått stöd för att flytta en del av verksamheten till en\r\nannan del av landet. Skattebetalarna tvingas betala\r\n5,5 miljoner i form av statliga medel för den\r\nutflyttningen. 26 personer i Stockholm miste sina\r\njobb.</pre><pre>Företagen har självfallet rätt att flytta både till och\r\nfrån Stockholmsområdet. Men det avgörande skall\r\ninte vara att staten bidrar med ett antal miljoner.\r\nDet skall vara en ut- respektive inflyttning som inte\r\nförändrar konkurrenskapaciteten mellan de olika\r\nföretagen.</pre><pre>Ett annat område är bostadsmarknaden. Alla\r\nprognoser med inriktning på sekelskiftet som finns\r\nvisar att det föreligger en stark efterfrågan på nya\r\nlägenheter.</pre><pre>Trots vetskapen om detta närmar sig\r\nbostadsbyggandet i vår region nollpunkten alltmer.\r\nUngefär 40 % av byggjobbarna är utan jobb.\r\nAndra återigen är föremål för\r\narbetsmarknadspolitiska åtgärder.</pre><pre>Med den upphöjdhet som regeringen intar i denna\r\nfråga finns det små möjligheter att vinna gehör för\r\nökade insatser. Regeringen borde först ställa sig\r\nfrågan varför bostadsbyggandet är så lågt, det\r\nlägsta sedan 1941. Vi hör allt som oftast regeringens\r\nföreträdare berätta om den låga inflationen, den\r\nlåga räntan och de lägsta produktionskostnaderna\r\npå långliga tider. Ändå är det ingen som vågar\r\nbygga. Vad är orsaken?</pre><pre>Det är ingen svårighet att sätta fingret på den ömma\r\npunkten. Det är den nya bostadsfinansieringen som\r\ninfördes efter regeringsskiftet 1991 som är den helt\r\nprimära orsaken. Byggfolk av alla kategorier, från\r\nföretagare till byggjobbare och kreditinstitut, vågar\r\ninte längre lita på regeringen. Det är inte bara det\r\natt vi är på väg mot ständigt höjda\r\nboendekostnader, vilket gör att många utestängs\r\nfrån sin bostad därför att de inte kan betala de\r\nständigt ökande kostnaderna, utan det saknas\r\nockså en plan för det framtida bostadsbyggandet.\r\nMan litar inte på regeringen, man vet att de\r\nekonomiska förutsättningarna efter hand kommer\r\natt ändras, och på de premisserna kommer aldrig\r\nbostadsbyggandet att sättas i gång.</pre><pre>Slutligen, fru talman: Det har i den här riksdagen\r\nväckts massor av motioner om ett förstärkt ROT-\r\nprogram. Det är nu omöjligt för regeringen att låta\r\nbli att för riksdagen lägga fram ett förslag om ett\r\nförstärkt ROT-program. Här finns nämligen en klar\r\nmajoritet som ånyo tvingar regeringen att ta ett\r\ninitiativ, precis som riksdagen tvingade regeringen\r\n1992.</pre><pre>I detta anförande instämde Sylvia Lindgren (s).</pre><pre>Anf. 124  KRISTINA PERSSON (s):</pre><pre>Fru talman! Det sägs att man inte kan gå ur en kris\r\nmed samma tänkande som när man gick in i den.\r\nDet gäller i vart fall människor. Krisen måste\r\nförändra. Jag tror att detsamma gäller samhällen\r\noch ekonomier. Jag tror inte att dagens rekordhöga\r\nexportöverskott eller andra lösningar som\r\nregeringen har anvisat är lösningen på krisen med\r\nhög arbetslöshet i Sverige, lika litet som\r\ndevalveringarna på 70- och 80-talen var det. De är\r\nmer att betrakta som smärtstillande medel som ger\r\nen frist, tid att söka nya, varaktiga lösningar.</pre><pre>Jag ser emellertid inga tecken på att regeringen är\r\ninbegripen i ett sådant seriöst arbete med att tänka\r\nnytt, att finna nya vägar för att få sociala behov och\r\nresurser att mötas.</pre><pre>När vi för drygt 20 år sedan i Sverige talade om kris,\r\nvar det framför allt tillväxtens fysiska gränser som\r\nfokuserades. I dag rör krisen i lika hög grad den nya\r\nfattigdom som brer ut sig i arbetslöshetens spår, i\r\nSverige och i Europa. Lågkonjunkturen har satt\r\nsökarljuset på tillväxtens sociala gränser,\r\nsvårigheten att skapa ett samhälle där alla har plats,\r\ndär alla är behövda, ett samhälle som är såväl\r\ndynamiskt och konkurrenskraftigt och gott för\r\nmänniskorna att leva i.</pre><pre>I måndags den här veckan samlades ett antal\r\nledande forskare och chefer inom miljö-, ekonomi-\r\noch biståndsområdet för att diskutera\r\nkonkurrensens gränser, ''limits to competition'',\r\noch den rapport med samma namn som den s.k.\r\nLissabongruppen hade skrivit. Det var en politiskt\r\ninte särskilt homogen församling, men slutsatserna\r\nvar ändå ganska entydiga. Marknadskrafter och\r\nkonkurrens är inte lösningen på de stora och\r\navgörande utmaningar som världssamfundet står\r\ninför -- miljö, fattigdom, arbetslöshet och växande\r\nsociala klyftor. Slutsatsen blev att det behövs mer\r\nav reglering och lagstiftning för att problemen skall\r\nkunna lösas.</pre><pre>Marknaden är inte heller lösningen på Sveriges\r\nproblem. De recept som den här refererade\r\nOECD-rapporten förespråkar har bidragit till att\r\nleda Europa in i massarbetslöshet och fattigdom.</pre><pre>Jag tror att man kan säga att den svenska krisen\r\nframför allt är social och politisk. Allt färre\r\npersoner kan producera alltmer, och en stor del av\r\ndet som vi konsumerar kommer att kunna\r\nproduceras billigare och bättre någon annanstans.\r\nAndra tar över den produktionen, och de skall ta\r\növer om de, t.ex. Östeuropa, skall ha en chans till\r\ngoda levnadsvillkor i framtiden.</pre><pre>Sveriges enda möjlighet är att vi blir bra på att\r\nproducera och sälja det som vi har eller kan skaffa\r\noss särskild kompetens för. Det är kompetens,\r\nkunskap, som skapar konkurrenskraft i\r\nmorgondagens ekonomi. Det gäller också\r\nindividerna, inte bara samhällen.</pre><pre>Vi behöver inte oroa oss för de välutbildade, de\r\nrörliga. De kommer att behövas. Men var skall de\r\nlågutbildade få jobb?</pre><pre>När man frågar sig var de nya jobben finns måste\r\nman fråga sig vilka behov människor har. Som jag\r\nser det finns behoven i dag framför allt inom vård,\r\nutbildning, omsorg, kultur, fritid och miljö --\r\ntjänster som riktar sig till individer och hushåll.</pre><pre>Det finns två helt olika sätt att tillgodose dessa\r\nbehov. Det ena är ökade löneskillnader, som gör\r\ndet möjligt för dem som tjänar bra att köpa de\r\ntjänster som de lågt avlönade utför. Det betyder ett\r\nsamhälle som alstrar fattigdom och utslagning. Det\r\när det slags samhälle som Clintonadministrationen\r\ni USA i dag kämpar för att komma ur. Den andra\r\nvägen är att finansiera angelägna tjänster\r\nskattevägen, det som hittills har varit den svenska\r\nmodellen.</pre><pre>Frågan är hur vi skall ha det i framtiden. Behoven\r\nväxer. Samtidigt är statsskulden över 1 000\r\nmiljarder och de årliga budgetunderskotten runt\r\n200 miljarder. Det går inte att skapa ett gott och\r\nsocialt välfungerande samhälle utan kompromisser\r\nmellan hög produktivitet och sociala behov. För att\r\nfå en rimlig fördelning måste åtminstone en del av\r\ndenna kompromiss uppnås genom skatterna. Men\r\ndet behövs också nytänkande, en annan social\r\norganisation och en mobilisering av det s.k. civila\r\nsamhället genom kooperativ, folkrörelser, m.m.\r\nIndustrin, byggandet och de industrinära tjänsterna\r\nkommer nämligen inte att klara av att suga upp mer\r\nän en del av de 600 000 arbetslösa.</pre><pre>Min pessimism när det gäller varaktiga lösningar av\r\narbetslöshetskrisen är så stor, att jag inte ens vill\r\navfärda diverse s.k. pigförslag utan vidare. Jag tror\r\ninte att det är avdragsrätt för hushållstjänster som\r\nkommer att ge oss klassamhället åter, utan det är\r\nsnarare arbetslöshet och inlåsning av människor i\r\nlågavlönade yrken utan möjlighet att ta sig ur, t.ex.\r\ngenom utbildning.</pre><pre>I stark sammanfattning tror jag att de viktigaste\r\nbidragen till krisens lösning finns att söka enligt\r\nungefär följande linjer.</pre><pre>Det politiska samarbetet över nationsgränserna\r\nmåste fördjupas. Det handlar om en ekonomisk\r\npolitik som skapar jobb men också om\r\nfördelningspolitikens förutsättningar i form av\r\nskatter och social minimilagstiftning.</pre><pre>Det behövs också kraftfulla insatser för\r\nkompetensutveckling. Bristen på initiativ och\r\nförslag från regeringen förvånar. I de\r\nsocialdemokratiska motionerna till riksdagen finns\r\nmånga konkreta förslag. Jag tror att det skulle\r\nbehövas en ny historisk kompromiss på svensk\r\narbetsmarknad, en återhållsamhet när det gäller\r\nlönerna i utbyte mot kompetenshöjning på\r\nbredden. Det räcker inte med att satsa på eliten när\r\ndet gäller kompetens.</pre><pre>Det behövs en samverkan mellan fack,\r\narbetsgivare, regering och riksdag för att\r\nåstadkomma både volym och kvalitet i\r\nutbildningen. Dessutom: Många personer i\r\nutbildning skapar luckor för arbetslösa.</pre><pre>Behovet av kompetenshöjning gäller inte bara\r\nlöntagarna utan även företagen och företagarna.\r\nEn del av Sveriges ekonomiska problem ligger i att\r\nföretagen inte efterfrågar kompetens. Det är därför\r\nsom Sverige snabbt har rutschat ner till tionde plats\r\npå Europas löneliga. Vi har fel struktur på vårt\r\nnäringsliv.</pre><pre>Jag tror också att vi måste...</pre><pre>Anf. 125  TALMANNEN:</pre><pre>Den medgivna tiden är tyvärr sedan länge passerad.</pre><pre>Anf. 126  KRISTINA PERSSON (s):</pre><pre>Fru talman! Jag ber om ursäkt. Det är första gången\r\njag står i den här talarstolen. Det kanske förklarar\r\nvarför jag felbedömde tiden.</pre><pre>Anf. 127  ANITA JOHANSSON (s):</pre><pre>Fru talman! Jag kan konstatera att intresset för hur\r\nStockholms läns 1,9 miljoner invånare har det inte\r\nfinns hos de borgerliga på länsbänken. Det var ändå\r\ntrevligt att arbetsmarknadsministern kom tillbaka\r\ntill kammaren. Välkommen!</pre><pre>Stockholmsregionen har många ansikten. I vår\r\nregion finns de resursrika och starkaste\r\nmänniskorna men även de fattiga och sköraste. I\r\ndag ökar den fattiga gruppen lavinartat. I slutet på\r\nåret stod över 85 000 personer utanför den\r\nreguljära arbetsmarknaden. Det är nästan lika\r\nmånga människor som det bor i Sundsvalls\r\nkommun. Av dessa är 30 000 ungdomar.</pre><pre>I min hemkommun Nacka söker 2 756 personer\r\narbete, och det finns 188 lediga jobb.</pre><pre>Ingen annanstans i Sverige är skillnaden mellan\r\nmänniskornas levnadsstandard större än i vår\r\nregion. Här finns de HIV-smittade, här finns\r\nmissbrukarna, och här finns de hemlösa -- men även\r\nde mest välmående och resursstarka i landet. Här\r\nfinns också de mest slitna bostadsområdena -- men\r\näven de bästa boendemiljöerna för de lyckligt\r\nlottade med arbete och goda inkomster. För de\r\nsenare finns det många möjligheter till personlig\r\nutveckling genom olika utbildningar och\r\nnäringslivets olika personliga satsningar. Listan\r\nskulle kunna göras mycket längre.</pre><pre>Ingen annanstans i landet är ojämlikheten och\r\nsegregationen så påtaglig som här i\r\nStockholmsregionen. Därför håller inte\r\nregeringens regionalpolitik, som tycks utgå ifrån att\r\nstorstäderna har stora fickor som bara går att ösa\r\nresurser ur.</pre><pre>Regeringens storstadsfientliga politik tar inte\r\nhänsyn till storstäderna och den verklighet som 1,9\r\nmiljoner stockholmare lever i. I vår region finns\r\n19,4 % av Sveriges befolkning, och vi får ungefär\r\n10 % av statsbidragen.</pre><pre>Jag skall här visa på två områden där regeringens\r\npolitik har fått förödande konsekvenser för vår\r\nregion.</pre><pre>Det statliga utlokaliseringsbidraget har fört med sig\r\natt flera företag har flyttat till glesbygden, vilket\r\nOskar Lindkvist nämnde, trots att t.ex. Stockholms\r\nskärgård i flera avseenden kan likställas med den\r\nnorrländska glesbygden. Det är inte rimligt, fru\r\ntalman, att i en lågkonjunktur tömma\r\nstorstadsområdena på industrier och företag. Det\r\nför bara med sig att man flyttar runt problemen.</pre><pre>Regeringens skattepolitik ökar också klyftorna,\r\nsom redan finns i Stockholmsregionen. Skatterna\r\nför hushållen, särskilt de sämst lottade, har höjts,\r\nmedan regeringen sänker skatterna för\r\nhöginkomsttagare och kapitalägare. Segregationen\r\nökar ytterligare.</pre><pre>Jag kan bara med sorg i hjärtat konstatera att 24 %\r\nav de barnfamiljer som anlitar barnomsorg i min\r\nkommun Nacka i dag är beroende av socialbidrag.\r\nDetta beror på att taxor och avgifter har höjts sedan\r\nCarl Bildt började styra detta land.</pre><pre>Det finns stora möjligheter att motverka den öppna\r\narbetslösheten. Det finns alternativ till\r\nregeringspolitiken. Våra förslag bygger på att man\r\nredan nu börjar planera och skapa förutsättningar\r\nför en uppgång i konjunkturen. Det är nu vi skall\r\ninvestera i infrastruktur och byggsektor. Jag vill\r\nnämna några exempel på åtgärder som skulle\r\nkunna sättas i gång omedelbart.</pre><pre>I dag har vi 0,2 % lediga lägenheter i länet. När\r\nkonjunkturen förhoppningsvis svänger kommer\r\nt.ex. alla ungdomar, som i dag tvingas bo kvar\r\nhemma eller har tvingats flytta hem igen, att vilja\r\nha en bostad. Vi har också lägenheter som behöver\r\nrustas. Ett annat exempel är lägenheter som\r\nbehöver rustas och anpassas för äldre. Det är heller\r\ningen hemlighet att många av våra kommunala\r\nlokaler behöver en ordentlig upprustning.</pre><pre>Ett av de stora problemen som försvårar dessa\r\nåtgärder är kreditgivningen. Regeringen måste\r\nsätta press på bankerna och på AMS. I denna\r\nregion har vi enats om att vi borde få låna en\r\nmiljard för att få fart på ROT-sektorn. Det är ett\r\nkrav som för övrigt alla partier har ställt sig bakom.</pre><pre>Vi har inte blivit förskonade från arbetslöshet i\r\nStockholm. Det är snarare tvärtom. Vi missunnar\r\ninte de län som får regional- och\r\narbetsmarknadspolitiskt stöd det stödet. Meningen\r\när inte att regioner skall ställas mot varandra; det\r\nhar vi inte råd med. Men vår region måste också få\r\nde resurser som behövs för att den skall kunna möta\r\nframtidens krav.</pre><pre>Kommunikationer</pre><pre>Anf. 128  HANS STENBERG (s):</pre><pre>Fru talman! Väl fungerande kommunikationer är\r\nav grundläggande betydelse för att människor skall\r\nkunna leva och arbeta i hela landet. En bra\r\ninfrastruktur är också en förutsättning för en god\r\nnäringslivsutveckling. Tillgång till snabba och säkra\r\ngods- och persontransporter, såväl inom landet som\r\ntill marknaderna i Europa, är en del av ett sådant\r\nsystem.</pre><pre>För att vi skall kunna uppnå detta föreslår vi\r\nsocialdemokrater att en nationell plan för\r\nkommunikationerna skall utarbetas, liksom en\r\nstrategi för ett miljöanpassat trafiksystem. Vi har\r\nockså i våra motioner föreslagit ett antal åtgärder\r\ninom de olika trafikslagen för att minska trafikens\r\nmiljöpåverkan.</pre><pre>Anslagen till drift och vidmakthållande av statliga\r\nvägar och järnvägar behöver ökas med sammanlagt\r\n4,6 miljarder kronor. Detta skulle också skapa\r\nnödvändiga och värdefulla arbetstillfällen. Vi vill\r\ndessutom ge Luftfartsverket och SJ möjligheter att\r\nöka sina investeringar.</pre><pre>En allt viktigare kommunikationsform är den\r\nmoderna informationstekniken. Både av\r\nregionalpolitiska och miljöpolitiska skäl är den\r\nfortsatta utvecklingen av denna\r\nkommunikationsform av mycket stor betydelse.</pre><pre>För att vi i framtiden skall ha ett väl fungerande,\r\nmodernt kommunikationssystem krävs\r\ninvesteringar i kommunikationssystemet i\r\nstorleksordningen 2 % av BNP. Det gäller vägar\r\noch järnvägar men också sjö- och luftfart samt\r\ntelekommunikationer, inklusive satsningar på den\r\nmoderna informationsteknologin, som jag nyss\r\nnämnde.</pre><pre>Investeringar i den storleksordningen måste\r\nnaturligtvis ske så att de ger maximal\r\nsamhällsnytta. Av den anledningen bör en\r\nkommission tillsättas för att utarbeta en nationell\r\nplan för kommunikationerna i Sverige. Till grund\r\nför arbetet bör ligga en samlad bedömning av 1988\r\nårs trafikpolitiska beslut; detta för att man skall\r\nuppnå en helhetssyn på gods- och\r\npersontransporter, inklusive hamnar och sjöfart.</pre><pre>De investeringar som vi nu gör skall vara inriktade\r\npå ett miljöanpassat trafiksystem som samtidigt\r\nbidrar till en ökad välfärd och tillväxt. I planen skall\r\nockså ingå förslag till långsiktig finansiering av\r\nkommunikationerna.</pre><pre>Tillgången till fungerande kommunikationer är i\r\nhög grad en fråga om välfärd och rättvis fördelning.\r\nI arbetet med att bygga upp det framtida\r\nkommunikationssystemet måste många\r\navvägningar göras utifrån politiska utgångspunkter.\r\nDet finns därför all anledning att överväga en ny\r\norganisation för trafikverken och se över\r\nmöjligheterna till politisk styrning.</pre><pre>Fru talman! Jag vill avsluta med några ord om\r\nvägarnas betydelse för skogsindustrin.</pre><pre>Skogsindustrin har en oerhört stor betydelse för\r\nSverige som industrination och står för en\r\navgörande del av landets exportinkomster. Därför\r\när det oerhört viktigt att den svenska skogsindustrin\r\nkan vara med i främsta ledet vid utvecklandet av ny\r\nteknik och nya produkter. Om den svenska\r\nindustrin inte kan vara det kommer vi snart att\r\nkonkurreras ut av massafabriker och pappersbruk i\r\ntätbefolkade områden som har en helt annan\r\ntillgång till returfiber än vad den svenska massa-\r\noch pappersindustrin har.</pre><pre>En satsning på ny och konkurrenskraftig\r\nmiljövänlig teknik i skogsindustrin kräver färskt\r\nvirke som råvara. Med den nya tekniken får det inte\r\nta mer än högst två tre veckor från avverkningen till\r\ndess att det blir massa av virket.</pre><pre>För att skogsindustrin skall våga satsa på den nya\r\ntekniken är det nödvändigt att det finns ett\r\nfungerande vägnät -- året om. Därför är det helt\r\noacceptabelt att en stor del av vägnätet i skogslänen\r\nmåste stängas under flera veckor varje år.</pre><pre>Med hänsyn till skogsindustrins stora betydelse för\r\nlandet är det av nationellt intresse att\r\nvägstandarden i skogslänen höjs, så att vägarna\r\nåtminstone blir farbara hela året.</pre><pre>Anf. 129  KENNETH ATTEFORS (nyd):</pre><pre>Fru talman! Infrastruktursområdet är mycket brett,\r\nså man får välja en liten del av det hela. Jag hade\r\ntänkt tala litet grand om den långsiktiga\r\nsjöfartspolitiken. Det var med glädje jag såg\r\nkommunikationsministern komma in i kammaren,\r\neftersom jag hade tänkt ställa en fråga på slutet.</pre><pre>Internationellt råder helt nya strukturella\r\nförutsättningar för sjöfartsnäringen som generellt\r\nsett är gynnsamma för den svenska\r\nsjöfartsnäringen.</pre><pre>Medlemskap i EU i kombination med ett förändrat\r\nsvenskt synsätt på infrastrukturinvesteringar inom\r\nsjöfarten är också en viktig förutsättning för att den\r\nsvenska ''hemmarelaterade'' Europasjöfarten skall\r\nkunna utvecklas positivt i framtiden. Om den gör\r\ndet kommer det också att innebära att övriga\r\nverksamheter inom näringen får en betydelsefull\r\nhemmabas för sin rekrytering, produkt- och\r\nmarknadsutveckling.</pre><pre>Den nuvarande osäkerheten kring den framtida\r\nsjöfartspolitiken inom EU, i kombination med de\r\ngynnsamma internationella ramförutsättningarna,\r\nunderstryker snarare behovet av att vi från svensk\r\nsida formar en egen politik med ett europeiskt\r\nperspektiv -- detta i syfte att kunna påverka den\r\nframtida sjöfartspolitiken inom EU och den\r\ninternationella utvecklingen. Denna sjöfartspolitik\r\nskall självfallet också gynna en svensk handelsflotta\r\nunder svensk flagg.</pre><pre>Det är i dessa perspektiv som utformningen av en\r\nsvensk näringspolitik för sjöfarten och behovet av\r\ninfrastrukturella satsningar inom sjöfartsområdet\r\nbör ses. Det betyder att det finns skäl att se på de\r\nsvenska sjövägarna och hemmasjöfarten i ett\r\nframtida, europeiskt perspektiv.</pre><pre>Det finns också skäl att se på integrationen mellan\r\nland- och sjötransporter, på forskningen om\r\nsjöfartens infrastruktur och anslag till denna, herr\r\nminister, samt på utbildning som exempel på\r\nområden för ökade svenska investeringar i\r\nsjöfartens infrastruktur. Man bör studera hamn-\r\noch stuveriverksamheten i ett totalsvenskt\r\nperspektiv, fru talman.</pre><pre>Med det menar jag att det ju finns vissa\r\nstuverimonopol som kan vara besvärande. Jag vet\r\natt herr kommunikationsministern har svarat på\r\nfrågor om detta här i kammaren vid ett tidigare\r\ntillfälle för några månader sedan.</pre><pre>I en öppen värld och i ett öppet Europa måste\r\nSverige se till sina egna intressen först och främst.\r\nDet måste till en nationell samling kring\r\nsjöfartsnäringens problematik. Svensk sjöfart är\r\ninte bara en fråga för de ombordanställda; det är en\r\nbransch som består av 60 000 personer.</pre><pre>Fru talman! Låt oss inte tappa dessa arbetstillfällen\r\ntill andra länder! Vi måste se om vårt eget hus i ett\r\nöppet Europa.</pre><pre>Vi har märkt en krismedvetenhet hos inblandade\r\nparter och en ökad vilja att ge problemen i svensk\r\nsjöfartspolitik en långsiktig lösning till nationens\r\nbästa. Vi tycker att regeringen snarast borde\r\ntillsätta en brett sammansatt parlamentarisk\r\nkommitté med inkallade experter från t.ex.\r\nrederier, hamnar, stuverier, mäklare, varv,\r\nutrustningsleverantörer, sjöfartsjurister, catering-\r\nverksamhet, sjöfartskonsulter, sjöfartsutbildare\r\noch berörda fackföreningar.</pre><pre>Kommittén skall lägga fram förslag på hur den\r\nsvenska sjöfartsnäringen bör se ut på lång sikt för\r\natt den verkligen skall hålla. Vi vet ju hur det kan\r\nbli med majoritetsskiftningar i denna kammare. Vi\r\nkan aldrig få en redare att investera i fartyg och\r\nsätta dem under svensk flagg om han inte vet hur\r\ndet blir med hans ägodelar.</pre><pre></pre><pre>Eftersom herr ministern är här kan jag kanske få\r\nställa en fråga. Visserligen har jag redan varit uppe\r\npå Kommunikationsdepartementet och föredragit\r\ndetta litet grand. Halvpositiva signaler har då\r\nkommit. Men eftersom ministern alltså är här\r\nfrågar jag ännu en gång om ministern kan se\r\npositivt på gjorda vädjan från en ringa\r\nparlamentariker. Det handlar alltså om huruvida vi\r\nkan få till stånd en parlamentarisk kommitté som\r\nkan komma med en långsiktig lösning beträffande\r\nden svenska sjöfartspolitiken, så att denna\r\nverkligen blir hållbar.</pre><pre>Anf. 130  KARL-ERIK PERSSON (v):</pre><pre>Fru talman! De största satsningarna inom\r\nKommunikationsdepartementets område under de\r\nkommande åren gäller två områden: vägar och\r\njärnvägar.</pre><pre>De trafikpolitiska ståndpunkter som Vänsterpartiet\r\nbygger sina krav och motionsförslag på kan\r\nsammanfattas på följande sätt.\r\nKommunikationsstrukturen måste förändras i\r\ngrunden för att miljön skall kunna räddas,\r\nsamtidigt som kommunikationsbehoven\r\ntillgodoses. Därför måste en långsiktig\r\nsamhällsplanering bidra till ett minskat behov av\r\ngods- och persontransporter. Varje trafikslag bör\r\nbära sina egna samhällsekonomiska kostnader.</pre><pre>Frågan om en fungerande kollektivtrafik är en\r\nviktig jämställdhetsfråga. Det är inte alla vuxna\r\nindivider som har tillgång till bil. Kvinnor, äldre,\r\nbarn och ungdomar har större behov av en\r\nfungerande kollektivtrafik. Spårbundna\r\ntrafiksystem och miljövänliga sjötransporter skall\r\nprioriteras. Vägtrafiken, framför allt tunga\r\nlandsvägstransporter, och flygtrafiken måste\r\nminskas. Järnvägsnätet måste byggas ut och rustas\r\nupp så att de behov som Banverket har redovisat\r\nblir tillgodosedda.</pre><pre>Regeringen och riksdagen måste aktivt verka för en\r\nsvensk medverkan i en samordnad alleuropeisk\r\njärnvägspolitik. Som ett led i detta arbete behövs\r\ndet ett nordiskt nät för snabb- och\r\nhöghastighetstågen. Regeringens\r\nkommunikationspolitik är tvetydig och brister i ett\r\nlängre tidsperspektiv. Kännetecknande för\r\nregeringens kommunikationspolitik är att man å\r\nena sidan vill höja bensinskatter och å andra sidan\r\nplanerar att bygga nya motorvägar. Å ena sidan vill\r\nman minska kväveoxidutsläppen. Å andra sidan vill\r\nman bygga Öresundsbron, vars trafik kommer att\r\ngenerera ökade koloxidutsläpp.</pre><pre>På punkt efter punkt är det tydligt att det är starka\r\nsärintressen, såsom bil- och oljeindustrier samt\r\nbyggföretag, som styr regeringens\r\nkommunikationspolitik.</pre><pre>Vad som saknas är en samordning av olika\r\ntrafikslag -- järnvägar, vägtrafik och, inte minst,\r\nsjöfart. Investeringar i hamnar, samordning av\r\nterminaler och utveckling av kust- och\r\ninsjöfartstrafik finns inte heller med någonstans.</pre><pre>När det sedan gäller järnvägssatsningar har man\r\nfrån regeringens sida skrutit med den stora\r\nMälarbanesatsningen. Frågan är egentligen:\r\nKommer tidtabellen att kunna hållas när det gäller\r\nMälardalen? Troligtvis inte.</pre><pre>Denna osäkerhet sprider sig nu när man går ut och\r\nsäger att SJ skall bolagiseras. Vem skall då\r\ninvestera i tågmateriel? Det går ju inte att å ena sida\r\nbygga ut järnvägstrafiken när man å andra sidan\r\ninte vet vem som skall trafikera järnvägen. Därför\r\nblir det troligtvis en brist i investeringarna när det\r\ngäller tågmateriel.</pre><pre>Beträffande vägar och broar befinner vi oss i exakt\r\nsamma situation som när det gällde Öresundsbron.\r\nFörst kommer man att fatta beslut om vägar och\r\nbroar. Sedan skall man göra en\r\nmiljökonsekvensutredning. Vi har typfallet i\r\nregeringens proposition när det gäller\r\nDennispaketet. Det riktas förödande kritik från\r\nflera remissinstanser som ställer sig tvivlande till\r\nmiljöinsatserna. Men pengar har anslagits. Troligen\r\nkommer projekten att genomföras.</pre><pre>Likaså riktas det kritik från flera andra håll. Det\r\nfinns inte något samband mellan folklig förankring\r\noch de investeringar i vägar och broar som skall\r\ngöras. Åtminstone de ledamöter som sitter med i\r\ntrafikutskottet har fått en propå. Det gäller\r\nByfjordens intresseförening. Man har ett citat från\r\nSvenska Dagbladet som jag tycker är ganska bra:</pre><pre>''Om det gällde att till varje pris hålla\r\ncementproduktionen och caterpillarna i gång skulle\r\nvi lika gärna kunna bygga pyramider, effekten på\r\nnäringslivet och tillväxten skulle bli ungefär\r\ndensamma.''</pre><pre>Det är en ganska förödande kritik som riktas mot\r\nde här gigantiska vägsatsningarna. Nu tycks det\r\nockså gå en sorts bolagiseringsvåg genom\r\nKommunikationsdepartementet utan någon som\r\nhelst analys och konsekvens. Om man vore ärlig --\r\noch det skall man kanske vara när man talar om\r\nmoral och etik -- skulle man tala om att det här först\r\noch främst är en ideologisk fråga.</pre><pre>Sedan vänder jag mig direkt till\r\nkommunikationsministern. När det gäller\r\nVedabron har det framkommit att det kommer att\r\nbli stora problem med avisningen av brovajrarna.\r\nTroligtvis kommer man att bli tvungen att ha\r\neluppvärmda vajrar. Vilka kommer kostnaderna\r\natt bli?</pre><pre>Det verkar som om\r\nKommunikationsdepartementet så att säga har\r\ngjort något illa. Det enda man skall arbeta med är\r\nju en nollösning. Det skulle vara roligt om det kom\r\nen pluslösning från\r\nKommunikationsdepartementet.</pre><pre>Nu talas det också om datamotorvägar. Det måste\r\nvara litet pinsamt om statsministern, som det\r\nverkar, måste ta hand om detta för att man skall\r\nkomma till rätta med datamotorvägarna. Detta\r\nborde ha kommit från\r\nKommunikationsdepartementet. Men man får väl\r\nvara tacksam för att det kommer från något håll.\r\nDessutom är det ett gammalt vänsterpartistiskt\r\nförslag på kommunikationsområdet.</pre><pre>Anf. 131  Kommunikationsminister MATS\r\nODELL (kds):</pre><pre>Fru talman! Jag har med stort intresse tagit del av\r\noppositionens motioner på\r\nkommunikationsområdet. Jag har också med stort\r\nintresse lyssnat på Karl-Erik Persson, som sade\r\nnågra saker här som jag måste kommentera. Han\r\nsade att det inte finns någon folklig förankring\r\nbeträffande de investeringar som nu skall göras i\r\njärnvägar och vägar.</pre><pre>Fru talman! Detta är ett mycket anmärkningsvärt\r\nuttalande med tanke på det beslut som denna\r\nkammare fattade den 8 juni och som var det första\r\ni sitt slag. Det var visserligen något tumultartat i\r\nkammaren just den natten. Jag vet inte hur Karl-\r\nErik Persson hade det. Vid nämnda tillfälle lade\r\nSveriges riksdag fast vilka vägar och järnvägar som\r\nskall utgöra de nationella stråken i vårt land. Sedan\r\ndess har Vägverket och Banverket bearbetat det\r\ninriktningsbeslut som riksdagen fastställde. För\r\nnågra dagar sedan inkom förslag till departementet\r\nom hur detta konkret skall genomföras i form av en\r\ntioårig investeringsplanering.</pre><pre>Jag tror faktiskt att Karl-Erik Persson där har tagit\r\ngrundligt fel, liksom han gjort på många andra\r\npunkter. Jag skall återkomma till några av dem litet\r\nsenare.</pre><pre>När jag läser oppositionens motioner konstaterar\r\njag att mina vänner inom socialdemokratin återigen\r\nslår in öppna dörrar. Allt det som man vill ha är\r\nfaktiskt redan på gång. Investeringarna -- inklusive\r\nde avgiftsfinansierade projekten när det gäller\r\nvägar, järnvägar, flyg, sjöfart och\r\ntelekommunikationer -- kommer faktiskt att\r\növerstiga de planeringsramar som ni talar och\r\nmotionerar om.</pre><pre>Enbart Telia, som numera bara är en av ett flertal\r\nteleoperatörer i vårt land, kommer att investera i\r\nstorleksordningen 70 miljarder kronor under\r\ntioårsperioden. Det kan bli mera när användningen\r\nav de nya teletjänsterna på allvar kommer i gång.\r\nAlla Telias investeringar betalas av dem som ringer,\r\ninte över statens budget.</pre><pre>Det vore naturligtvis befängt att ge Telia en tioårig\r\nplaneringsram. Innan bläcket ens torkat när det\r\ngäller en sådan plan skulle förutsättningarna ha\r\nförändrats så mycket att planen i praktiken var\r\nvärdelös. Planekonomin har spelat ut sin roll även\r\ninom telekommunikationerna. Teknikutvecklingen\r\npå detta område går så svindlande snabbt att det\r\ninte finns möjlighet att planera i detalj. Det finns,\r\nsom jag sade, en mycket stor investeringsbudget\r\noch det som ingår i den genomförs med\r\nkonsekvens.</pre><pre>Som bekant offentliggjorde statsministern i\r\nmåndags en bred nationell satsning för att öka\r\nanvändningen av informationsteknologi, framför\r\nallt sådan som utnyttjar telekommunikationer. När\r\ndet gäller själva telenätet har vi i Sverige faktiskt de\r\nallra främsta möjligheterna i världen att ta till oss\r\nden här tekniken. Det gäller det legala ramverket\r\ngenom telelagen, som faktiskt gör Sverige till den\r\nmest öppna telemarknaden i Europa. Det gäller\r\ntillgången på den viktigaste utrustningen för att\r\nkunna utnyttja tjänsterna, nämligen persondatorn.\r\nSverige har en mycket hög tillgång och användning\r\nper capita.</pre><pre>Men det finns några områden där vi ligger rejält på\r\nefterkälken. Det gäller framför allt inom\r\nutbildningsväsendet. Dataanvändningen inom\r\ngrundskolan, gymnasiet och med vissa få undantag\r\nhögskolan är direkt bristfällig. Detta trots att\r\nskolan när den i många kommuner drabbas av stora\r\nbesparingskrav skulle kunna spara väldigt stora\r\nsummor samtidigt som undervisningen förbättrades\r\nom man rätt kunde utnyttja den nya\r\ninformationsteknikens möjligheter.</pre><pre>r1 &gt; Bristerna i informationsteknologianvändningen\r\ninom utbildningsväsendetr0 &gt;  är särskilt allvarliga\r\neftersom det är de som i dag utbildas som skall\r\nsvara för den ekonomiska tillväxt som är nödvändig\r\nför att i framtiden klara statens finanser. Utöver att\r\nfå samhället att fungera gäller det pensionerna,\r\nomvårdnaden av de äldre och miljöskulden.</pre><pre>Även när det gäller den offentliga förvaltningen,\r\nsjukvården och nätverk av småföretag finns det\r\nstora möjligheter att effektivt utnyttja\r\ninformationsteknologin och telekommunikationer.\r\nDet fordras faktiskt krafttag inom respektive\r\ndepartement för att vi skall komma till rätta med de\r\nuppenbara svagheter som finns. Här har varje\r\nansvarigt statsråd en viktig uppgift när det gäller att\r\ngripa sig an de enorma utmaningar som man möter\r\ninom respektive område.</pre><pre>Inom vårt departement,\r\nkommunikationsdepartementet, arbetar vi nu på\r\natt ytterligare snabba på spridningen av de s.k. på-\r\noch avfarterna på de elektroniska motorvägarna.\r\nInom den närmaste tiden är det framför allt inom\r\ntvå områden som tekniken utvecklas mycket\r\nsnabbt. Det ena är möjligheten att via det vanliga\r\ntelenätet knyta ihop datorer med avancerad\r\nkommunikation.</pre><pre>Den persondator som nu står på mitt bord på\r\ndepartementet har fått ett kretskort och en kamera.\r\nDen kan knytas ihop med en liknande dator var\r\nsom helst i hela världen. Då kan jag se den jag talar\r\nmed och överföra bilder, kartor och diagram\r\nsamtidigt som jag interaktivt arbetar med\r\nmaterialet tillsammans med den person som jag\r\ntalar med i andra änden av tråden.</pre><pre>Detta är inte bara möjligt för mig. Alla de som har\r\nAXE-anslutning -- och det är i dag ungefär två\r\ntredjedelar av alla abonnenter -- kan få tillgång till\r\nden här tekniken via det vanliga telenätet. Det är\r\nheller inte så svindlande dyrt, särskilt inte om man\r\njämför med vad det kostar att resa långa sträckor.\r\nJag tror att den här tekniken faktiskt kommer att\r\nförändra arbetslivet i grunden. Jag tror att vi\r\nkommer att fortsätta att resa, visst kommer vi att\r\ngöra det, men på ett annat sätt. Det blir mer för att\r\nträffa människor och lära känna nya människor och\r\nkanske mindre för ett rutinarbete med dem som vi\r\nredan känner.</pre><pre>Det andra området är publik elektronisk post. Vi\r\nhörde häromdagen att statsministern nu kan\r\nutväxla elektronisk post med president Bill\r\nClinton. Det är naturligtvis en mycket viktig\r\nsymbolisk sak, men kanske inte det allra viktigaste.\r\n170 000 människor i Sverige har tillgång till den\r\npublika elektroniska posten. Men användningen är\r\nännu alltför liten och blygsam. Jag kan ta ett\r\nexempel. Banverket, som för övrigt har landets\r\nnäst största telenät -- fiberoptiknätet som ligger i\r\nvåra järnvägar -- har nu också skaffat sig\r\nelektronisk post. Varje tjänsteman vid verket kan\r\nnu nås på sammma sätt som exempelvis president\r\nClinton nås av användare över hela världen.\r\nPraktiskt innebär detta att den demokratiska\r\nförankringen av Banverkets planer kan snabbas\r\nupp. När länsstyrelser och kommuner ansluts\r\nkommer man att kunna utväxla ritningar och\r\nberäkningar betydligt snabbare än i dag. Inom mitt\r\ndepartement planeras också ett antal ytterligare\r\nåtgärder för att öka tillgängligheten till publik\r\nelektronisk post.</pre><pre>Avregleringen i kombination med små företag är\r\ndock inte alltid utan problem. Två branscher där\r\nfinansiering med hjälp av statliga lönegarantier och\r\nobetalda skatter på ett väldigt allvarligt sätt\r\npåverkat konkurrensen är inom taxi och\r\nåkerinäringen. På många orter har en ärlig\r\nföretagare som betalar alla de skatter och avgifter\r\nsom lagen föreskriver väldigt svårt att klara sig.\r\nRegeringen kommer därför inom kort med en\r\nproposition om den yrkesmässiga trafiken för att\r\nytterligare ta itu med de här problemen. Vi gör det\r\ninte, som vissa branschföreträdare har gett uttryck\r\nför, för att försvåra för branschen att verka. Vi gör\r\ndet för att en ärlig företagare skall få en sportslig\r\nchans att konkurrera på lika villkor med dem som\r\nskor sig på samhällets skyddsnät. Det är de som\r\nfuskar som tvingar fram åtgärder. När känslan för\r\netik och moral luckras upp inom delar av en\r\nbransch måste staten reagera, även om det kan\r\nmedföra olägenheter och merkostnader också för\r\nde ärliga.</pre><pre>Anf. 132  KARL-ERIK PERSSON (v)\r\nreplik:</pre><pre>Fru talman! Kommunikationsministern är orolig\r\noch bekymrad över hur jag har det. Jag brukar\r\nförsöka ordna så att jag har det ganska bra.</pre><pre>Jag vet att kommunikationsministern har stora\r\nsvårigheter att lyssna. Det får jag väl leva med. Jag\r\nsade inte att jag var emot alla investeringar. Om\r\nkommunikationsministern har läst oppositionens\r\nmotioner, som han skröt med, borde han ha sett att\r\nVänsterpartiet inte är emot alla investeringar.</pre><pre>Det är riktigt spännande att vara med och ställa\r\nfrågor till kommunikationsministern. Man kan få\r\nsvar på helt andra frågor. Det är faktiskt roligt. Det\r\nhär har jag bevis på. Jag ställde en fråga i\r\nkammaren om Öresundsbron och fick reda på hur\r\nfort man kunde färdas från Göteborg till\r\nKöpenhamn och hur fort man kom till Hamburg.\r\nDen frågan ställde jag aldrig.</pre><pre>Vårt förslag när det gäller tele- och\r\ndatakommunikationerna har vi fört fram i flera\r\nmotioner. Det måste faktiskt vara litet pinsamt.\r\nDet ligger under Kommunikationsdepartementets\r\nområde. Nu har det gått så långt att statsministern\r\ntycks sätta sig i ledningen för detta. Det tycker jag\r\när bekymmersamt. När vi träffas inom\r\ntrafikutskottet borde vi faktiskt försöka ta tag i de\r\nhär problemen. Jag tror också att det här är den\r\nframtida satsningen om vi skall ha ett levande\r\nSverige där alla orter har möjlighet till\r\nkommunikationer. Det är en del av den utveckling\r\nvi har. Det var kanske lika bra att vi satsade mer\r\npengar på det här än på att bygga nya gigantiska\r\nmotorvägar, som den befolkning som bor runt de\r\nhär platserna egentligen inte vill ha. Det var det jag\r\nmenade.</pre><pre>Anf. 133  Kommunikationsminister MATS\r\nODELL (kds):</pre><pre>Fru talman! Karl-Erik Persson tycker att det är\r\nbekymmersamt att statsministern ställer sig i\r\nspetsen för det här nationella initiativet. Jag vet inte\r\nom han har hört talas om president Bill Clintons\r\noch vice president Al Gores initiativ. Detta är ett\r\nmotsvarande sektorsövergripande initiativ som\r\nberör en mängd olika sektorer. Det rör inte alls\r\nenbart kommunikationssektorn. Det berör\r\nutbildningssektorn. Det berör\r\nNäringsdepartementets område. Det berör\r\nFinansdepartementets område i dess egenskap av\r\ndataansvarigt departement. Vi tycker att det är helt\r\nnaturligt att statsministern har tagit detta initiativ\r\noch att vi närmast berörda statsråd är med i det\r\narbetet.</pre><pre>Vi har organiserat arbetet på vårt departement.\r\nTillsammans med de generaldirektörer som är\r\nberörda har jag bildat ett råd för att hantera\r\nfrågorna inom vårt område. Det gäller Telia och\r\nPosten. Posten är en oerhört viktig kontaktyta mot\r\nsvenska folket och kan bli en ny möjlighet att skapa\r\nökad trafik i de elektroniska motorvägarna. De\r\nexisterar faktiskt, Karl-Erik Persson. Det är mest\r\ntrafiken som saknas. Den skall skapas genom bl.a.\r\ndetta nationella initiativ.</pre><pre>Jag har läst Vänsterpartiets motion. Jag blir litet\r\nförvånad. Ni vill minska byggandet av vägar med 2\r\nmiljarder. När man hör Karl-Erik Persson kan man\r\ntro att ni vill stryka bort allt som har att göra med de\r\nstora vägsatsningarna, men det är alltså marginellt.\r\nDet är 2--3 % i marginalen som ni vill ändra på. Ni\r\nvill öka underhåll av vägar och järnvägar, också\r\nmarginellt. Det är små förändringar, men orden är\r\nganska stora.</pre><pre>Anf. 134  KARL-ERIK PERSSON (v)\r\nreplik:</pre><pre>Fru talman! Det var ytterligare en konstig replik av\r\nkommunikationsministern. Statsministern var ju\r\ntvungen att ta itu med dessa problem. Det verkar\r\nsom att Kommunikationsdepartementet inte orkar\r\nmed denna satsning.</pre><pre>Det här är ingen ny teknik. Vi använde den i\r\nLjusnansberg redan i början av 80-talet. Tyvärr fick\r\nvi ingen hjälp, och dataskolan där med den teknik\r\nsom kommunikationsministern beskriver gick\r\nomkull.</pre><pre>Jag känner faktiskt inte Bill Clinton men har sett\r\nhonom på bild. Jag vet inte om vi skall föra in\r\nhonom i den här debatten. Han kanske skulle\r\nkunna göra en insats för departementet om han\r\nvore här, men nu är han tyvärr inte här.</pre><pre>Kommunikationsministern ondgör sig över att vi\r\nvill dra ner med 2 miljarder kronor investeringar i\r\nnya vägar. Men vi vill faktiskt satsa dessa pengar på\r\nunderhåll av de vägar som vi redan har i dag och där\r\nVägverket sätter upp skyltar med varning för spårig\r\nvägbana. Man har ingen möjlighet att upprätthålla\r\nunderhållet. Det tycker jag faktiskt är ett slöseri\r\nmed pengarna och en dålig investering. Det ökar\r\ninte trafiksäkerheten. Det finns faktiskt ställen med\r\n6--7 cm spår i vägbanan. Alla som åker bil någon\r\ngång vet vilka konsekvenser det kan få om vi t.ex.\r\nfår vatten på dessa vägar. Jag tycker inte ministern\r\nskall ondgöra sig över att vi vill satsa pengar på\r\nsådant.</pre><pre>Anf. 135  Kommunikationsminister MATS\r\nODELL (kds):</pre><pre>Fru talman! Karl-Erik Persson uppehåller sig vid att\r\ndet är bekymmersamt att\r\nKommunikationsdepartementet inte skulle ha\r\norkat med satsningen på informationsteknologin.\r\nSanningen är den att det som har med\r\ninformationsteknologin att göra på\r\nKommunikationsdepartementets område ligger\r\nfrämst i världen. Vi har byggt ut fiberoptiknätet i\r\nSverige. Vi har avreglerat. Vi har en telelag som\r\ngör det möjligt för alla operatörer som är\r\nintresserade av den verksamheten att komma i\r\ngång. Nog sagt om detta.</pre><pre>Jag är imponerad av att Vänsterpartiet vill\r\nomfördela 500 miljoner kronor till ökat\r\nvägunderhåll. Man skall kanske påminna sig, fru\r\ntalman, om att det sedan sommaren 1991 har satsats\r\npå länsvägar och länsjärnvägar, utöver ordinarie\r\nanslag, över 5 000 miljoner kronor, alltså 5\r\nmiljarder. Det är naturligtvis välkomna pengar,\r\nmen jag tycker att orden inte står i någon rimlig\r\nproportion till de förslag som ni kommer med.</pre><pre>Anf. 136  HANS STENBERG (s) replik:</pre><pre>Fru talman! Karl-Erik Persson sade att\r\nkommunikationsministern har svårt att lyssna. Jag\r\nkan konstatera att antingen jag eller\r\nkommunikationsministern har svårt att läsa.</pre><pre>Mats Odell säger att han har läst våra motioner och\r\nmenar att vi socialdemokrater slår in öppna dörrar\r\ni våra motioner. Han säger att det vi föreslår redan\r\nhar föreslagits av regeringen i propositionen. Det är\r\nnågonting som inte riktigt stämmer. Under t.ex.\r\nanslaget för drift och underhåll av statliga vägar\r\nföreslår vi drygt 4,1 miljarder mer än regeringen.\r\nÄr det så som kommunikationsministern säger, att\r\nregeringen också föreslår dessa pengar, är det\r\nnaturligtvis glädjande. Då får man utgå från att\r\npengarna kommer i kompletteringspropositionen.\r\nDet känns oerhört bra att ha fått ett sådant besked.</pre><pre>Anf. 137  Kommunikationsminister MATS\r\nODELL (kds):</pre><pre>Fru talman! Jag talar alltså om de totala\r\nplaneringsramarna under perioden framöver. Där\r\ntalar Socialdemokraterna om 200 miljarder,\r\ninklusive tele, flyg och sjöfart. Med de\r\ninvesteringsplaner som finns -- dels de som\r\nbeslutats av riksdagen med finansiering genom\r\nantingen direkta anslag eller lånegarantier för\r\navgiftsfinansierade projekt som\r\nÖresundsförbindelsen och storstadspaketen, dels\r\nde som ingår i Telias investeringsplan för de\r\nkommande tio åren -- är vi uppe i dessa 200\r\nmiljarder. Det är vad jag sade.</pre><pre>Anf. 138  HANS STENBERG (s) replik:</pre><pre>Fru talman! Det förklarar det hela något. Tydligen\r\när det fortfarande stora skillnader i de pengar som\r\nvi vill satsa på drift och underhåll av statliga vägar.\r\nDå blir man genast litet dystrare. Om\r\nkommunikationsministern hade kommit några\r\nminuter tidigare till kammaren än vad han gjorde,\r\nhade han hört mitt inlägg. Där redogjorde jag för\r\nsituationen för skogsindustrin, där man är oerhört\r\nbekymrad över att det faktiskt inte alltid finns vägar\r\nsom det går att använda året om. Det vore oerhört\r\nvärdefullt om man kunde få en höjning av anslagen\r\ntill drift och underhåll av vägarna, så att de\r\nåtminstone går att använda hela året.</pre><pre>Anf. 139  Kommunikationsminister MATS\r\nODELL (kds):</pre><pre>Fru talman! Som jag sade i min replik till Karl-Erik\r\nPersson har vi sedan sommaren 1991 haft extra\r\nanslag till upprustning framför allt av de mycket\r\nsmå länsvägarna och även vissa länsjärnvägar på\r\ndrygt 5 miljarder. Om jag jämför -- det kanske inte\r\nbehöver göras en dag som denna -- detta med de\r\nanslag som fanns under den tid då Hans Stenbergs\r\nparti hade ansvaret för\r\nKommunikationsdepartementet, innebär detta en\r\nmycket dramatisk ökning av både investeringarna\r\noch underhållsanslagen.</pre><pre>Jag önskar att Hans Stenberg och jag tillsammans\r\nskall kunna verka för att också höja\r\nunderhållsanslagen. Självklart har vi den\r\nambitionen. Jag tycker att det som det brister i är\r\ninte att ta fram förslag på vad som bör ökas utan på\r\nhur det skall finansieras på ett realistiskt sätt.</pre><pre>Det är möjligt att Hans Stenberg och jag skiljer oss\r\nåt när det gäller synen på huruvida det är rimligt att\r\nfortsätta med en så pass kraftig upplåning som den\r\ntotala socialdemokratiska politiken innebär, vilka\r\neffekter det långsiktigt får på sysselsättningen\r\ngenom att ränteläget påverkas osv. Det är där som\r\nskillnaden ligger.</pre><pre>Förra året hade Socialdemokraterna ett förslag i en\r\ntrafikpolitisk motion som gick lös på 200 miljarder\r\noch som icke ens skuggats in i den övergripande\r\nbudgetmotionen. Jag är glad att det nu har skett en\r\nförbättring på den punkten.</pre><pre>Trots allt handlar det om att föra en långsiktigt\r\ntrovärdig ekonomisk politik. Det går att fortsätta\r\natt låna, men då vältrar vi över skulden på\r\nkommande generationer.</pre><pre>Anf. 140  KENNETH ATTEFORS (nyd)\r\nreplik:</pre><pre>Fru talman! Det är med glädje jag hör ministern\r\ntala om telekommunikationer och att\r\ndepartementen sätts på högtryck för att försöka få\r\nen nationell samling för telepolitiken i Sverige. Det\r\när precis vad vi har skrivit i vår motion, och det var\r\nförmodligen den motionen som ministern\r\nhänvisade till. Det är mycket glädjande.</pre><pre>Även vi var med på beslutet den 8 juni om\r\ninvesteringar för 98 miljarder. När man sitter i\r\ntrafikutskottet kommer man mer och mer till insikt\r\nom att trafikutskottet är ett fantastiskt stort utskott,\r\nspeciellt om man är ensam för sitt parti att\r\nhandlägga alla ärenden. Men ganska snart kommer\r\nman fram till att vi håller på att dubbelinvestera och\r\ninvestera totalt fel. En sådan investering är t.ex.\r\nBothniabanan. Detta har vi tagit fram i en motion,\r\ndär vi vill skrota hela Bothniabaneprojektet. Den\r\nsista satsning som vi är med på är att bygga för\r\nungefär 1,1 miljarder för att dra ner spår till kusten\r\nför att transportera 400 000 ton pappersmassa från\r\nModo. Till min förfäran ser jag då att dessa\r\npappersmasseton tas från svensk sjöfartsnäring som\r\ni dag i princip kör på vägar som är gratis. Vi kan\r\ninte hålla på att dubbelinvestera på det sättet. Våra\r\nförslag är att man skall skrota hela 7,9-\r\nmiljardersprojektet och satsa dessa pengar i\r\nregionen.</pre><pre>Fru talman! Jag hoppas att ministern inte har ett\r\nhorn i sidan till mig när det gäller sjöfartspolitiken.\r\nDen frågan fick jag inte svar på, men det är väldigt\r\nviktigt att jag får det. Jag har kanske varit litet hård\r\ni mina uttalanden om att ministern inte förstår sig\r\npå sjöfart. Om ministern känner sig stött, ber jag så\r\nhemskt mycket om ursäkt.</pre><pre>Anf. 141  Kommunikationsminister MATS\r\nODELL (kds):</pre><pre>Fru talman! Jag känner mig inte ett dugg stött över\r\natt från en yrkesman inom sjöfarten få påtalat att\r\njag kanske inte har ''trampat däck'' lika mycket som\r\nKenneth Attefors har gjort och att jag därmed inte\r\nhar lika stor erfarenhet.</pre><pre>När det gäller frågan om en parlamentarisk\r\nkommitté har vi enligt vårt tidigare besked lagt fram\r\nen proposition om en ny sjöfartspolitik, som är\r\nantagen. Vi har fått med oss parterna på\r\nsjöfartsmarknaden på en långsiktig inriktning. Vi\r\nhar finansierat detta. Det är vad som nu måste få\r\nverka. Vi kan inte hålla på att ändra hela tiden inom\r\nsjöfartsnäringen. Detta måste nu ses som fasta och\r\nlångsiktiga spelregler. Det vore en felaktig signal\r\natt nu tillsätta en sådan kommitté eller kommission.\r\nOm det skulle visa sig att svensk sjöfart trots dessa\r\nstora satsningar som görs -- över 400 miljoner\r\nkronor om året -- ändå skulle minska i omfattning,\r\när jag beredd att diskutera Kenneth Attefors\r\nförslag. Då får vi samlas och se vad som måste göras\r\nför att åstadkomma en långsiktig utveckling.</pre><pre>När det gäller detta med dubbelinvesteringar\r\ntycker jag inte att Kenneth Attefors skall begränsa\r\nsig till den första etappen -- det är ju nämligen bara\r\nfråga om den första etappen av Botniabanan.\r\nDenna järnväg skall sammanknytas med den\r\nupprustade Ostkustbanan och bilda ett underlag för\r\nen stark regional utveckling utefter\r\nNorrlandskusten, vilket skall ge underlag för en\r\nbättre arbetsmarknad och en bättre\r\nnäringsutveckling i hela denna mycket viktiga\r\nregion i vårt land.</pre><pre>Anf. 142  KENNETH ATTEFORS (nyd)\r\nreplik:</pre><pre>Fru talman! Jag vet att vi här i kammaren har\r\nantagit förslaget om de 400 miljoner kronorna.\r\nMen jag har varit ute och talat med de inblandade\r\nparterna. De -- och det gäller särskilt redarna --\r\ntycker inte att detta är långsiktigt. Som grund för\r\nmina påståenden är just att jag har varit i kontakt\r\nmed Sjöfartsförbundet, redare och annat folk. Jag\r\nvet att dessa inte anser att det hela är riktigt så\r\nlångsiktigt som ministern anser.</pre><pre>Sedan vill jag bara framföra en varning.\r\nSocialdemokraternas partimotion är skriven på det\r\nsättet att det kan tänkas att det skulle kunna bildas\r\nen majoritet i denna kammare som för fram de\r\ntankar som jag har i vår motion. Jag hoppas att jag\r\nskulle slippa det, men så ligger det till i alla fall.</pre><pre>Anf. 143  Kommunikationsminister MATS\r\nODELL (kds):</pre><pre>Fru talman! Jag har stor respekt för de kontakter\r\nsom Kenneth Attefors har med sjöfartsnäringen.\r\nJag har det här avtalet på departementet. Det är\r\nundertecknat av såväl Redareföreningen,\r\nSjöfolksförbundet och de båda befälsförbunden.\r\nDet är detta som jag har att utgå ifrån.</pre><pre>Riksdagen har fattat ett beslut. Jag tycker nog ändå\r\natt politik måste bedrivas med större långsiktighet\r\nän att man då skall tillsätta en kommission som\r\nskall arbeta fram nya lösningar i stället för dem som\r\nman just har antagit efter en ganska omfattande\r\nutredning.</pre><pre>Det är naturligtvis intressant att Kenneth Attefors\r\nvärjer sig för att hans egen motion skall gå igenom\r\nhär i kammaren. Men det kanske mera är ett\r\nuttryck för de problem som för närvarande råder\r\ninom hans parti.</pre><pre>Anf. 144  BERTIL PERSSON (m):</pre><pre>Fru talman! Man skall bygga broar mellan folk, och\r\nalldeles särskilt bör man bygga en väg mellan\r\nMalmö och Köpenhamn. Det är det mest angelägna\r\nprojektet i Skandinavien för närvarande.</pre><pre>Tyvärr har Öresundsbron blivit en symbolfråga för\r\nmotståndet mot EU, för motståndet mot bilar, för\r\nmotståndet mot tillväxt och dessutom ligger\r\nÖresund lagom långt från Stockholm för att man\r\nskall kunna mobilisera full indignation mot\r\nprojektet.</pre><pre>Man har tidigare huvudsakligen skyllt på\r\nmiljöaspekter. Det har nu visat sig att dessa till\r\nstörsta delen är lösta. Visserligen behöver Centern\r\nett par månader till av utredningar -- och det tycker\r\njag att man skall få -- men man har i stället fått gå\r\növer till att diskutera projektets ekonomi för att\r\nförsöka hitta möjligheter att uppamma indignation\r\nmot EU, bilar och tillväxt.</pre><pre>Denna förbindelse har utretts sedan 1877. Det\r\ntorde vara det vägprojekt som har utretts mest, inte\r\nbara i Skandinavien utan i hela Europa. Det är i\r\nsjälva verket ett fall för Guinness rekordbok.</pre><pre>Det är en nyckelfråga för Öresundsregionen att få\r\nvettiga förbindelser. Enligt alla utredningar baseras\r\ntillväxt på tillgången till universitet och flyg. I\r\nÖresundsregionen finns det 3,2 miljoner\r\nmänniskor, tre universitet och en internationell\r\nstorflygplats, som vi hittills inte har kunnat få en\r\nvettig fast förbindelse till. Dessa måste knytas\r\nsamman.</pre><pre>Detta kan bli Europas femte K-region och den\r\nsjätte regionen i storstadsproduktion. Det kan bli\r\nett kraftcentrum i förening med Hamburg och\r\nBerlin, dit det bara är 30 mil, alltså halva sträckan\r\njämfört med Stockholm.</pre><pre>Det är bra med starka regioner. För närvarande har\r\nvi bara en stark region i Sverige, och det är\r\nStockholm--Arlanda--Uppsala. Denna region\r\nmjölkar vi alla och drar nytta av när det gäller stöd\r\ntill fattigare regioner i landet. Det vore bra att ha\r\nfler starka regioner att mjölka. Det vore bra för\r\nhela landet, eftersom det ger resurser både för\r\ntillväxt, för jobb och för miljön.</pre><pre>De nuvarande färjorna smutsar ner och har mycket\r\nsämre regularitet och turtäthet än vad som vore\r\nfallet med en bro. De fastnar i isen när det är\r\nisvintrar. Då blir det stopp i trafiken. På kvällarna\r\nvet man inte om man skall bli nerspydd eller\r\nnerslagen.</pre><pre>Det andra alternativet som har diskuterats har varit\r\nen biltågtunnel, vilket ger föga vinster jämfört med\r\nfärjorna. En tunnel skitar inte ner så mycket som\r\nfärjorna, men det är precis samma problem vid i-\r\noch urlastning. Det tar lång tid och tågen går bara\r\nenligt tidtabellen samtidigt som det kräver stora\r\nrangerområden.</pre><pre>Det är 17 km mellan Malmö och Köpenhamn och\r\n17 km mellan Malmö och Lund. Det hade varit bra\r\nmed en biltågtunnel. Då hade vi naturligtvis rivit\r\nupp autostradan och borrat en tunnel och kört\r\nbilarna på tåget till Lund.</pre><pre>Det är alltså fråga om en väg- och tågtunnel. Tågen\r\när angelägna och subventioneras av vägarna. Det är\r\nen förbindelse som bär sig vilken prisnivå man än\r\nhar, därför att trafiken anpassas till prisnivån och\r\nman får bärkraft om man väljer trafikmängden\r\ngenom priserna.</pre><pre>Fru talman! Om det hade varit öken, fjäll eller berg\r\nmellan Malmö och Köpenhamn, hade den här\r\nvägen byggts för längesedan. Nu är det grunt\r\nvatten. Dessutom kan stockholmarna hindra\r\nskåningarna att bygga den väg som vi har velat ha i\r\növer 100 år. Det måste bli ett slut på detta. Den här\r\nregionen behöver knytas ihop.</pre><pre>Anf. 145  KENTH SKÅRVIK (fp):</pre><pre>Fru talman! Som liberal vill jag vara med och skapa\r\nett samhälle där människor, idéer och varor kan\r\nförmedlas och transporteras snabbt och effektivt.\r\nVäl utbyggda kommunikationer inom Sverige är\r\nnödvändigt för näringsliv och sysselsättning i alla\r\ndelar av landet. Resor till och från arbetet,\r\nserviceställen och fritidsaktiviteter är viktiga för ett\r\nfungerande vardagsliv. Goda kommunikationer\r\nmed utlandet är en förutsättning för\r\nEuropasamarbetet. Vid ett EU-medlemskap är det\r\nviktigt för både oss i Sverige och medborgarna i\r\növriga EU att vi kan erbjuda ett\r\nkommunikationsnät av högsta standard och\r\nkvalitet.</pre><pre>Det är alltid samhället som har det övergripande\r\nansvaret för att kommunikationerna fungerar. Men\r\ndetta faktum hindrar inte att trafikföretagen drivs i\r\nannan regi, tvärtom. Trafiknäringen kännetecknas\r\nfortfarande av alltför många regleringar och\r\nmonopolbildningar.</pre><pre>Folkpartiet liberalerna vill främja konkurrensen\r\nmellan trafikföretag för att konsumenternas behov\r\nskall tillgodoses till rimliga priser. Som det ser ut i\r\ndag är priserna inom många transportgrenar alltför\r\nhöga, eftersom konkurrensen är eftersatt.\r\nPrivatiseringarna måste dock genomföras på ett\r\nrimligt sätt, så att konkurrensen främjas och\r\nstatsverkets kostnader hålls nere.</pre><pre>Även om bilarna påverkar miljön i negativ riktning\r\när de oumbärliga i dagens samhälle. Bilen kommer\r\nså långt vi kan skåda framöver att vara det bästa\r\ntransportmedlet för en stor del av resorna samt\r\nockså för godstransporterna framöver. Åtta av tio\r\npersontransporter företas av privatbilister. Det är\r\ndärför viktigt biltekniken utvecklas, så att bilarna\r\nblir mindre skadliga för miljön i framtiden. Mycket\r\nhar gjorts, men tillverkarna behöver framöver göra\r\nytterligare för att främja utvecklingen på området.</pre><pre>Bilismen kräver dock ett väl fungerande vägnät.\r\nUnder den borgerliga regeringens tid har stora\r\nsummor satsats på att förbättra vägnätet. På många\r\nhåll höjs nu vägarnas standard och kapacitet rejält.\r\nDetta är välkommet, då underhållet av våra vägar\r\neftersattes under de socialdemokratiska\r\nregeringarna under 1980-talet. Vägarna måste i\r\nhela landet hålla en sådan standard att säkerhet kan\r\ngaranteras och transporter med t.ex. råvaror kan nå\r\nfram till industrin. En god vägstandard är en\r\nförutsättning för att hela Sverige skall leva och\r\nutvecklas.</pre><pre>Fru talman! Det ligger stora värden i ett väl\r\nfungerande och väl utbyggt järnvägsnät. I det\r\nbeslut om stora satsningar på infrastruktur som\r\nriksdagen antog våren 1993 görs stora satsningar på\r\nnyinvesteringar i järnvägar. Det gäller bl.a.\r\nMälarbanan, Svealandsbanan, Nordlänken och\r\nOstkustbanan -- banavsnitt som jag som folkpartist\r\nmed glädje nu ser byggas och rustas upp.</pre><pre>Under 1980-talets högkonjunktur byggdes\r\nflygplatser på många håll runt om i Sverige.\r\nSpeciellt i glesbygden är flygplatserna viktiga för\r\nbygdens överlevnad. Problemet är att många av de\r\nsmå flygplatserna i bl.a. Norrland brottas med stora\r\nekonomiska problem. I många fall är det\r\nkommunerna som äger och driver flygplatserna. En\r\nolönsam flygplats som är en nödvändighet för\r\nbygden kan bli en hård belastning för den\r\nkommunala ekonomin. För att dessa flygplatser,\r\nfrämst i Norrlands inland, skall kunna överleva är\r\ndet av största vikt att de kan få del av någon form\r\nav regionalpolitiskt stöd.</pre><pre>Fru talman! Jag skulle också vilja ta upp någonting\r\nom kommunikationsnätet i den region som jag\r\nrepresenterar, nämligen Västsverige. Den\r\nvästsvenska regionens naturgeografiska\r\nförhållanden och omfattande industriella\r\nverksamhet tydliggör att kommunikationerna som\r\nen sammanlänkande faktor är av avgörande\r\nbetydelse. De bidrar till hela regionens växtkraft\r\noch vidareutveckling.</pre><pre>Med några undantag när händer inte särskilt\r\nmycket på vägsidan i Västsverige. Det finns planer\r\nframtagna på satsningar i miljardklassen, men inga\r\npengar är beviljade. Det gäller t.ex. E 6 genom\r\nBohuslän, men också andra tunga projekt som\r\nriksvägarna 45 och 40 samt E 20. Detta sker i ett\r\nläge när anläggningsindustrin och dess\r\nunderleverantörer ser sig nödsakade att friställa\r\nåtskillig kompetent arbetskraft. Det finns en risk\r\natt genomförandet av beslutade projekt dröjer in\r\npå nästa högkonjunktur, med de konsekvenser som\r\ndetta kan få. Aldrig någonsin har priset på\r\nanläggningsarbeten varit så lågt som nu.\r\nKonkurrensen mellan företagen är hård.\r\nKostnaderna ligger i dag 30--35 % under 1991 års\r\nprisnivå.</pre><pre>Norge/Vänerlänken utgör den norra delen av\r\njärnvägen mellan kontinenten och Norge via\r\nSverige. Banverket och de norska\r\njärnvägsmyndigheterna har gemensamt\r\nkonstaterat att konkurrenskraften i denna\r\njärnvägsförbindelse mellan Göteborg och Oslo har\r\nstora fördelar ur såväl regionalpolitisk som\r\ntransportteknisk synpunkt. Detta innebär att denna\r\njärnvägssträckning bör prioriteras av Banverket.</pre><pre>Länken kommer också att medge ett attraktivt\r\nalternativ till flyg och bil på sträckan Göteborg--\r\nOslo och för mellanliggande stationer, framför allt\r\ni Tvåstadsområdet. Projektet innebär att den\r\nnuvarande linjen från Göteborg till Trollhättan,\r\nvilken har god standard men som i dag är\r\nenkelspårig, byggs ut till dubbelspår på i första\r\nhand sträckan upp till Dalsland. Därefter sker en\r\nkraftig standardhöjning och ombyggnad som\r\nmedger snabbtågskoncept och tunga\r\nexpressgodståg genom Dalsland. Investeringen kan\r\nmerutnyttjas för Vänerlänken med fortsättning upp\r\nmot Karlstad som samtidigt är en alternativ\r\nsträckning mot Stockholm. Dessutom ingår SJ:s\r\nplanerade godstågsflöde från norra Sverige till\r\nGöteborg och eventuellt Uddevalla.</pre><pre>Fru talman! Att vi har ett bra infrastrukturnät är en\r\nförutsättning för att Sverige även i fortsättningen\r\nskall vara ett land med både en väl utvecklad\r\nvälfärd och livskraftiga företag. Därför är det\r\nangeläget att Sverige också efter den 18 september\r\ni år får en regering med ett stort liberalt inslag som\r\nkan vara en garant för detta.</pre><pre>Anf. 146  HANS STENBERG (s) replik:</pre><pre>Fru talman! Jag kan konstatera att Kenth Skårvik\r\nklagar över att vi socialdemokrater inte underhöll\r\nvägarna tillräckligt bra under 80-talet. Det ges ett\r\nlysande tillfälle att nu, när vår motion om\r\ndriftanslaget på vägområdet skall behandlas, stödja\r\nden socialdemokratiska motionen som föreslår\r\nytterligare 4,1 miljarder till drift och underhåll av\r\nstatliga vägar.</pre><pre>Anf. 147  KENTH SKÅRVIK (fp) replik:</pre><pre>Fru talman! Nuvarande regering har i sin\r\nproposition satsat mycket mer pengar än vad den\r\nsocialdemokratiska regeringen gjorde under 80-\r\ntalet. Vid många tillfällen hade vi motioner som\r\nföreslog högre anslag än vad socialdemokraterna\r\ngjorde. Vi förde också förhandlingar med\r\nsocialdemokraterna vid flera tillfällen. Jag ser att\r\nGeorg Andersson nu börjar att närma sig Stenberg\r\noch vill ge honom replikrätt på mitt inlägg. Men\r\nGeorg Andersson vet också att vi vid flera tillfällen\r\nförde förhandlingar i dessa frågor.</pre><pre>Anf. 148  HANS STENBERG (s) replik:</pre><pre>Fru talman! När man pratar om vägar och\r\ninvesteringar i infrastrukturen föredrar nästan\r\nalltid regeringspartierna att tala om 80-talet i stället\r\nför vad som skall göras i framtiden. Jag kan också\r\npåminna om att socialdemokraterna så sent som i\r\nförmiddags, när ekonomin diskuterades,\r\nanklagades för att ha överhettat ekonomin under\r\nslutet av 80-talet. När man sedan kommer fram till\r\nkvällen anklagar de borgerliga oss\r\nsocialdemokrater för att vi under den period då vi\r\npåstods ha överhettat ekonomin inte investerade\r\nytterligare i vägar och järnvägar. Det måste finnas\r\nnågot samband med vad man diskuterar, även om\r\nämnesrubrikerna är olika.</pre><pre>Nu talar vi om 90-talets investeringar. Vi kan\r\nkonstatera att vägunderhållet är eftersatt. Det finns\r\nen möjlighet att stödja ett finansierat förslag som\r\nsatsar 4,1 miljarder mer på vägarna. Det förslaget\r\ntycker jag att Kenth Skårvik skall stödja.</pre><pre>Anf.149  KENTH SKÅRVIK (fp) replik:</pre><pre>Fru talman! Jag skulle gärna stödja förslaget om jag\r\nvisste att det fanns pengar till det just nu. Jag utgår\r\nfrån att Socialdemokraterna inte satsade pengar på\r\nvägar under 80-talet beroende på att de såg att\r\npengarna inte räckte till. Det finns väl utan tvekan\r\ningen av oss som inte skulle vilja ha bättre vägar,\r\nmen vi får bygga vägar efter den ekonomi vi har. På\r\ngrund av att det inte fanns pengar för detta under\r\nden socialdemokratiska regeringstiden på 80-talet\r\nkunde inte vägarna byggas ut på det sätt som vi\r\nkanske alla egentligen skulle ha önskat. Men det\r\nvar trots allt socialdemokraterna som regerade just\r\ndå.</pre><pre>Anf. 150  KENNETH ATTEFORS (nyd)\r\nreplik:</pre><pre>Fru talman! Kenth Skårvik nämnde prioritering av\r\ninvesteringar av Nordlänken, dvs. järnvägen från\r\nGöteborg till Oslo. Vi i trafikutskottet har\r\nprioriterat om ungefär 1 miljard kronor från\r\nNordlänken till Bothniabanan, en järnväg som jag\r\ninte vill skall byggas. Texten i propositionen och\r\nbetänkandet som vi antog var så finstilt att vi\r\nknappt visste om det. Jag blev själv förvånad när\r\ngeneraldirektören berättade detta för mig. Jag\r\nfrågade Rune Thorén om han verkligen hade varit\r\nmed om att omprioritera 1 miljard kronor från\r\nvästkusten till Norrland där ingen bor.</pre><pre>Jag vill rikta mig till Kenth Skårvik. För de 7,9\r\nmiljarder kronor som det kostar att bygga\r\nBothniabanan skulle vi i stället kunna låta folk få\r\nflyga gratis i hundra år.</pre><pre>Götalandsbanan som är droppen som urholkar\r\nstenen så att säga skall förr eller senare byggas.\r\nDetta är Rune Thoréns symbolik över det hela. Kan\r\nvi verkligen bygga en jättemotorväg mellan\r\nGöteborg och Jönköping för flera miljarder\r\nkronor? Kan vi dessutom bygga en\r\nsnabbspårsjärnväg mellan Jönköping och Göteborg\r\nför 13 miljarder kronor, när vi nu har ett snabbspår\r\nmellan Stockholm och Göteborg via Skövde? Vad\r\ntycker Folkpartiet liberalerna om detta? Kan man\r\nverkligen dubbelsatsa på detta sätt? Finns det så\r\nmycket pengar i Sverige för detta? Är herr Skårvik\r\nmedveten om miljarden från västkusten till\r\nNorrland?</pre><pre>Anf. 151  KENTH SKÅRVIK (fp) replik:</pre><pre>Fru talman! Riksväg 40 är från\r\ntrafiksäkerhetssynpunkt inte någon bra väg. Den\r\nbehöver byggas ut till motorvägsstandard på flera\r\nställen från Göteborg till Jönköping.</pre><pre>Till Götalandsbanan har vi inte beviljat några\r\npengar. Det vet Kenneth Attefors. Vi har i stället\r\nlagt ett stort ansvar på de berörda kommunerna,\r\nsom får vara med och satsa. Jag hoppas att vi under\r\nvåren skall kunna diskutera vad som skall hända\r\nmed Götalandsbanan. Det viktigaste just nu är att\r\nse till trafiksäkerheten på existerande vägar. Då är\r\ndet angeläget att bygga ut de vägar som i dag inte\r\när helt och hållet trafiksäkra.</pre><pre>Förmedlingen av pengar mellan Bothniabanan och\r\nNordlänken var jag kanske inte helt medveten om.\r\nMen vi har ju själva i trafikutskottet bestämt att vi\r\nskall göra denna förbättring av den första etappen\r\nav Bothniabanan. Den står vi bakom.</pre><pre>Anf. 152  KENNETH ATTEFORS (nyd)\r\nreplik:</pre><pre>Fru talman! Vi är totalt överens med Folkpartiet\r\nliberalerna om att det skall vara motorvägar mellan\r\nde stora städerna, främst av säkerhetskäl. Vi vill\r\ninte att vi själva eller våra vänner skall avlida på\r\nvägarna.</pre><pre>Det var glädjande att höra att Folkpartiet\r\nliberalerna ställer upp på att det inte är staten som\r\nskall finansiera järnvägen mellan Jönköping och\r\nGöteborg utan kommunerna, som till stora delar\r\ntar sitt ekonomiska ansvar. Med tanke på\r\nkommunernas ekonomi lär det väl inte bli så\r\nmycket av de planerna.</pre><pre>Ja, det blir en miljard till Norrland. Banan byggs nu\r\nför 1,1 miljarder ner till kusten, så att man kan\r\nhämta pappersmassa från sjöfarten, som redan har\r\nen gratis infrastruktur. Man blir nästan förvånad.\r\nMinistern sade här att man skall bygga en länk från\r\nUmeå norröver. Men där finns ju redan en järnväg\r\nsom man skulle kunna förbättra. Jag föreslår inte\r\natt man skall ta bort de 7,9 miljarderna till regionen\r\nutan att man anslår dem till redan befintlig\r\ninfrastruktur, t.ex. skogbilvägarna så att\r\nmassaindustrin får vägar att köra på. Det behövs\r\ninte en järnväg till där uppe.</pre><pre>Det var glädjande att höra om Götalandsbanan.\r\nDen stoppas tydligen fr.o.m. nu.</pre><pre>Anf. 153  KENTH SKÅRVIK (fp) replik:</pre><pre>Fru talman! Jag vill göra ett tillrättaläggande. Först\r\noch främst har vi inte råd att bygga en\r\nGötalandsbana just ju i den rådande ekonomiska\r\nsituationen. Då har vi sagt i trafikutskottet att man\r\nfår förhandla med kommunerna. Över huvud taget\r\när jag emot att kommunerna skall betala sådana här\r\nstora järnvägssatsningar. Det var likadant i fråga\r\nom Västkustbanan och andra banor. Vi har\r\nreserverat oss mot detta. Jag tycker att vi skall\r\nförhandla med kommunerna om Götalandsbanan.\r\nOm de nu vill ha den snabbare än vi klarar av i den\r\nrådande ekonomiska situationen, får de vara med\r\npå något sätt och hjälpa till.</pre><pre>Anf. 154  Kommunikationsminister MATS\r\nODELL (kds):</pre><pre>Fru talman! Jag vill bara säga några ord om de\r\nkommunala flygplatserna. Kenth Skårvik menade\r\natt de behöver få del av ett regionalt stöd. Det är\r\nmycket glädjande att vi, trots det mycket bistra\r\nstatsfinansiella läget, har kunnat göra den stora\r\nsatsning som görs i årets budgetproposition på just\r\nde kommunala flygplatserna. Det finns kommuner\r\ni Norrlands inland som satsar mer än en\r\nskattekrona för att kunna upprätthålla den\r\nlivsnödvändiga livlina som en flygförbindelse utgör.</pre><pre>När vi har lyckats utlokalisera företag, framför allt\r\nmed hjälp av den utomordentligt goda standarden\r\npå telenätet, så att vi kan producera mycket\r\nkvalificerade tjänster så gott som var som helst i\r\nvårt land, har flyget fått en absolut avgörande\r\nbetydelse. Därför är det glädjande att vi i år har\r\nlyckats fördubbla anslaget till kommunala\r\nflygplatser. 20 av de 30 miljonerna skall stanna i\r\nskogslänen. Dessutom finns det fem ganska stora\r\nkommunala flygplatser, nämligen Kristianstad,\r\nVäxjö, Trollhättan, Borlänge och Kramfors, som i\r\ntrafiken har legat i ett resultatutjämningssystem\r\nmed Arlanda. Även där genomförs nu en\r\nrättvisereform, som i inledningsskedet innebär att\r\nman ökar resultatutjämningen från Luftfartsverket\r\ntill dessa fem flygplatser från ca 7 miljoner till ca 30\r\nmiljoner. Sedan skall man delta i samma\r\nrationaliseringsprogram som de statliga\r\nflygplatserna. Det har uppskattats oerhört. Jag har\r\nfaktiskt från Kramfors fått ett av de varmaste\r\ntackbrev som jag någonsin fått såsom minister.\r\nFörre kommunalrådet förklarar att tolv års kamp\r\nnu är avslutad. Här har regeringen, Kenth Skårvik,\r\ngjort en ganska stor insats för att förbättra den\r\nmycket allvarliga situationen.</pre><pre>Anf. 155  KENTH SKÅRVIK (fp) replik:</pre><pre>Fru talman! Jag är tacksam över att regeringen har\r\ngjort detta. Jag tror att det, precis som\r\nkommunikationsministern säger, är nödvändigt att\r\nman får behålla dessa tvärförbindelser i Norrland\r\noch att vi bevakar detta. Det är också angeläget att\r\nse till att även de små flygplatserna får en möjlighet\r\natt fortsätta sin verksamhet. Sedan är frågan hur vi\r\nrent ekonomiskt skall kunna hjälpa dem. Det är\r\nmöjligt att de kan göra på samma sätt som\r\njärnvägen gör med olönsam trafik. Huvudsaken är\r\natt vi följer utvecklingen och gör någonting för\r\ndessa kommuner. Tvärförbindelserna måste finnas.</pre><pre>Anf. 156  ELVING ANDERSSON (c):</pre><pre>Fru talman! Väl fungerande\r\nkommunikationssystem över hela landet är\r\navgörande för en positiv utveckling, för tillväxt och\r\nför nya jobb. Det handlar om vägar, järnvägar,\r\nhamnar och flygplatser men också om post- och\r\ntelekommunikationer. Den nya teknik som har\r\nutvecklats på telekommunikationsområdet och\r\nsom kommunikationsministern här tidigare har\r\ntalat om skapar väldiga möjligheter. Många arbeten\r\nkan utföras oavsett var man bor. Via en PC, modem\r\noch bra teleledningar kan man sköta olika typer av\r\njobb lika bra från Karesuando eller Smögen som\r\nfrån Stockholm, Bryssel eller New York.</pre><pre>Det är viktigt att denna teleteknik snabbt görs\r\ntillgänglig över hela landet. Där är den nya\r\ntelelagen ett stort steg i den riktningen, där vi ju\r\nomdefinierade den grundläggande teletjänst som\r\nskall vara tillgänglig för alla till att omfatta även\r\ntelefax och datakommunikation.</pre><pre>Kommunikationsministern talade här om\r\nelektroniska motorvägar. Skall vi fortsätta med\r\nliknelser från det transportnätet, tycker också jag\r\ndet är viktigt med elektroniska motorvägar, men låt\r\noss inte heller här glömma länsvägar och småvägar.\r\nOckså de behövs i detta elektroniska system.</pre><pre>Jag nämnde också postområdet, som är viktigt för\r\natt hela landet skall kunna leva och utvecklas. Den\r\nnya postlag som riksdagen nyligen tog ställning till\r\nger en bra grund för en god postservice över hela\r\nlandet även framgent.</pre><pre>Det är glädjande att det råder en stor politisk\r\nenighet kring de trafikpolitiska målen. Ett problem\r\när dock att vissa av dessa mål är mer eller mindre\r\nmotstridiga. Jag skulle i detta sammanhang vilja\r\nlyfta fram två av de trafikpolitiska målen som jag\r\noch Centern tycker borde få större tyngd. Det\r\ngäller dels det regionalpolitiska målet och dels\r\nmiljömålet.</pre><pre>Inom några veckor kommer stora delar av\r\nlänsvägnätet att avstängas för tung trafik på grund\r\nav tjälskador. Inte minst gäller det skogslänen.\r\nDetta är oacceptabelt eftersom skogsindustrin är\r\nvår viktigaste näring med ett nettoexportvärde i\r\ndagsläget på ca 50 miljarder kronor.</pre><pre></pre><pre>Detta berörde också Hans Stenberg i sitt\r\nanförande.</pre><pre>Det här är ett dystert facit från tidigare regeringar,\r\nytterligare ett eftersatt område, något som vi inte\r\nkan leva med på sikt. Vi måste inte minst för\r\nskogsindustrins skull se till att dessa vägar är\r\nfarbara året om. Detta är ett exempel på vad jag\r\nmenar med att det regionalpolitiska målet i\r\ntrafikpolitiken måste ges en större tyngd.</pre><pre>Jag vill beträffande miljömålet säga att samtidigt\r\nsom transporter av personer och gods är helt\r\navgörande för samhällets funktion och utveckling\r\nutgör de också ett mycket stort miljöproblem.</pre><pre>Vi har i årets budgetproposition fått redovisat att\r\nde nationella miljömålen för trafiken inte uppnås.\r\nDe åtgärder som vidtagits för att minska de\r\nnegativa miljöeffekterna från transportsektorn\r\nräcker inte till. Trafikverkens senaste redovisning\r\npekar på att vi inte klarar vare sig koldioxid-,\r\nkväveoxid- eller svaveldioxidmålen.</pre><pre>Därför är det helt avgörande att vi nu tar krafttag\r\nför att byta system och ersätta de miljöskadliga\r\ntransporterna med ekologiskt riktiga system. Det\r\ngörs nu satsningar på järnvägarna. Det gamla\r\ncenterkravet att 40 miljarder skall satsas under en\r\ntioårsperiod är nu på väg att förverkligas, och det\r\när en viktig del i detta.</pre><pre>Det är också viktigt att man satsar på rätt trafikslag\r\npå rätt ställe. I vissa områden, framför allt i\r\nstorstadsregionerna och i tätortsområdena, finns\r\ndet ordentligt underlag för att satsa på\r\nkollektivtrafik. Vi måste där se till att den blir\r\neffektivare, så att privatpersoner som skall pendla\r\ntill jobbet, uträtta serviceärenden osv. får ett\r\nverkligt alternativ till bilen.</pre><pre>Men det krävs för att miljömålen skall nås också\r\nhelt andra lösningar. Jag har varit inne på\r\növerföring av transporter till kollektiva spårburna\r\nsystem. Det krävs också stöd för utveckling av ny\r\nteknik för elbilar, nya motorer, nya biobaserade\r\nbränslen osv.</pre><pre>Det går att förena effektiva transportsystem med en\r\nbra miljö, men det går inte av sig självt. För detta\r\nkrävs många politiska initiativ.</pre><pre>Jag skulle vilja använda den sista halvminuten av\r\nmin taletid till att vända mig till\r\nbrofundamentalisten Bertil Persson. Han\r\nkonstaterade i sitt anförande att stockholmarna\r\nförsöker hindra skåningarna från att få\r\nÖrersundsbron byggd. Även jag försöker stoppa\r\ndenna bro, och jag vill inledningsvis påpeka att jag\r\ninte är stockholmare.</pre><pre>Öresundsbron har, säger Bertil Persson, blivit en\r\nsymbol för motstånd mot EU, bilar och tillväxt. Jag\r\nhar hört mycket dumt i denna kammare, men detta\r\när i varje fall i närheten av ett rekord. Det handlar\r\nhär bl.a. om att få en uthållig tillväxt och om att\r\nklara miljösystemen och de ekologiska systemen.\r\nDet är så, Bertil Persson, att en regering där\r\nCentern ingår inte schackrar med\r\nmiljölagstiftningen. Jag förstår att Bertil Persson är\r\nmycket besviken över detta.</pre><pre>Anf. 157  BERTIL PERSSON (m) replik:</pre><pre>Herr talman! Man kan för det första konstatera att\r\ndet som diskuterades när Koncessionsnämnden tog\r\nupp detta var koldioxidproblem. Det är inte något\r\nlokalt Skåneproblem utan ett världsproblem,\r\neftersom det handlar om växthuseffekten. Det\r\nproblemet kan angripas precis lika lätt i\r\nStockholmsregionen, i synnerhet som\r\ntrafikvolymerna på kringfartslederna i\r\nStockholmsregionen kommer att vara sex till sju\r\ngånger större än vad man någonsin räknar med i\r\nsamband med Öresundsbron.</pre><pre>För det andra vill jag påpeka att man när det gäller\r\nBältförbindelsen har sett vilka effekterna blir. Vad\r\nsom hände när man byggde i Bälten var att de stora\r\nmusslorna försvann när man rensade rent på\r\nbottnen. I stället fick man många mindre musslor\r\npå samma plats, och mängden musslor ökade.\r\nDetta ökade också antalet ejdrar, som lever på\r\nmusslor. Man har alltså fått en ökning antalet ejdrar\r\ni Stora Bält. Det är den enda väsentliga förändring\r\nsom har skett. Huruvida detta är en förbättring\r\neller en försämring vill jag lämna till andra att\r\nbedöma.</pre><pre>Anf. 158  ELVING ANDERSSON (c)\r\nreplik:</pre><pre>Herr talman! Koldioxidproblematiken är ett globalt\r\nproblem, säger Bertil Persson, och så långt är det\r\nriktigt. Men det måste innebära att vi på varje ställe\r\ndär vi kan ingripa för att minska koldioxidutsläppen\r\nmåste göra det. Det handlar om Skåneregionen,\r\nom Stockholmsregionen och om andra regioner.\r\nDet är bl.a. därför som vi har haft en del olika\r\nuppfattningar om Dennispaketet och även om en\r\ndel andra storskaliga lösningar. Vi måste angripa\r\ndetta på alla de ställen där det är möjligt.</pre><pre>Bertil Persson sade i sitt tidigare inlägg att om det\r\nhade varit öken eller berg i stället för vatten mellan\r\nMalmö och Köpenhamn, hade man säkerligen\r\nredan byggt en förbindelse. Ja, det är ganska\r\nsjälvklart. Om det hade varit öken eller berg där,\r\nhade vägbygget knappast hotat den ekologiska\r\nbalansen i världens största innanhav.</pre><pre>Jag tycker att denna liknelse var ovanligt illa vald,\r\näven för att vara vald av Bertil Persson.</pre><pre>Anf. 159  BERTIL PERSSON (m) replik:</pre><pre>Herr talman! För det första är detta faktiskt utrett\r\nmycket noga. Men det är också mycket värdefullt\r\natt vi får en tredimensionell utredning som visar att\r\ndet går att göra en nollösning. Avsikten är ju att\r\nåstadkomma en sådan lösning, vilket innebär att\r\ngenomströmningen skall bli oförändrad.</pre><pre>Men vi skall samtidigt komma ihåg att vi har en\r\nlandhöjning, som leder till att södra Sverige stiger\r\nmed en halv meter på 100 år. Trots nollösningen\r\nkommer torsken alltså inte att överleva i Östersjön.\r\nNär landhöjningen så småningom försvårar\r\nsaltvatteninflödet, kommer torsken att dö ut i\r\nÖstersjön. Jag tycker inte att det är något positivt,\r\nmen jag vill påpeka att det ändå kommer att\r\ninträffa, och då kommer det att finnas annan fisk i\r\nÖstersjön.</pre><pre>Anf. 160  ELVING ANDERSSON (c)\r\nreplik:</pre><pre>Herr talman! Först en kommentar till den\r\njämförelse med Stora Bält som Bertil Persson\r\ngjorde. Jag vill göra en annan jämförelse med Stora\r\nBält. Hittills är notan på Stora Bält-förbindelsen i\r\nstorleksordningen 60--70 % större än vad som\r\nmotsvarar kalkylerna. Också det kan vara en nyttig\r\nläxa.</pre><pre>Bertil Persson tar upp landhöjningen, som\r\nnaturligtvis kan vara intressant i ett mycket\r\nlångsiktigt perspektiv. Men i så fall är det bara att\r\nvänta ett tag till, så får vi förr eller senare den fasta\r\nförbindelsen, Bertil Persson.</pre><pre>Anf. 161  KENNETH ATTEFORS (nyd)\r\nreplik:</pre><pre>Herr talman! Jag har begärt replik bara för att visa\r\natt det finns fler partier här i riksdagen vilka värnar\r\nom miljön, speciellt inom trafikområdet.</pre><pre>Vi behöver faktiskt inte satsa för många miljarder\r\npå den kollektivtrafik i storstadsområden som vi nu\r\ntalar om. Vi har i denna kammare till bilforskning\r\nanslagit 120 miljoner kronor, vilket är en ansenlig\r\nsumma pengar i förhållande till populationen. USA\r\nhar anslagit 1 miljard dollar till forskning om\r\nelhybridbilen.</pre><pre>Vi kan i någon mån ta åt oss äran av detta, eftersom\r\ndet var vi som förra året motionerade härom.\r\nFörslaget i klimatpropositionen var i princip en\r\nblåkopia av motionens förslag, och det har i årets\r\nbudget resulterat i 30 miljoner kronor till denna\r\nforskning.</pre><pre>Elving Andersson säger att vi skall föra över allting\r\ntill järnväg. Vet herr Andersson om att vi när vi\r\nsenast träffade Banverkets chef fick uppgiften att\r\ndet inte finns mycket kapacitet kvar? För att klara\r\ndetta skulle man behöva bygga ut fyrspårsdrift eller\r\nnågot liknande. För att få råd med sådana\r\ninvesteringar fick vi nog sätta in ett tredje skift på\r\nTumba sedelbruk.</pre><pre>Anf. 162  ELVING ANDERSSON (c)\r\nreplik:</pre><pre>Herr talman! Jag vill rätta Kenneth Attefors, som\r\nmenade att jag hade sagt att allt skall föras över till\r\njärnväg. Det har jag inte sagt, men jag har\r\nframhållit att en stor del kan överföras till järnväg.\r\nJag har också sagt att det är viktigt att utveckla\r\nsystemen där de har de bästa förutsättningarna att\r\nutvecklas. Där det finns stora trafikströmmar och\r\nunderlag för persontransporter, godstransporter\r\nosv. skall man i första hand satsa på att utveckla\r\njärnvägen.</pre><pre>Men jag betonade också att det på många håll i vårt\r\nland inte finns något alternativ till privatbilen och\r\ntill lastbilen för att klara transporterna. Där måste\r\nvi satsa resurser på att upprätthålla en bra standard\r\npå vägnätet.</pre><pre>Kenneth Attefors hänvisar också till den satsning\r\nsom nu görs för att utveckla alternativa\r\nframdrivningssätt för fordon -- elfordon,\r\nhybridfordon osv. Jag måste göra Kenneth Attefors\r\nlitet besviken genom att berätta att det har funnits\r\nmotioner om detta i Sveriges riksdag ganska långt\r\ninnan Ny demokrati skapades. Med tanke på vad\r\nsom har hänt under de senaste dagarna kommer de\r\nkanske att finnas kvar också efter det att det partiet\r\nhar upphört. Men jag håller med om att den\r\nkraftfulla satsning som nu görs är positiv. Vi skall\r\nhjälpas åt för att det skall bli så bra som möjligt.</pre><pre>Anf. 163  KENNETH ATTEFORS (nyd)\r\nreplik:</pre><pre>Herr talman! Då kan vi bara konstatera att jag har\r\ngjort en enorm nytta i den här kammaren eftersom\r\ndet är först nu, sedan jag kom in här i riksdagen,\r\nsom pengar blivit anslagna till utvecklingen av detta\r\nfordon. Jag anser att det kommer att vara 2000-\r\ntalets bil. Det finns inga andra lösningar som jag ser\r\ndet.</pre><pre>Anf. 164  ELVING ANDERSSON (c)\r\nreplik:</pre><pre>Herr talman! Det kan ju finnas ytterligare en\r\nanledning till att detta nu äntligen förverkligas än\r\natt Kenneth Attefors har blivit invald i riksdagen.\r\nDet kan ju också bero på att vi i samband med förra\r\nvalet fick en ny regering som tar tag i de här\r\nfrågorna med större allvar.</pre><pre>Anf. 165  Kommunikationsminister MATS\r\nODELL (kds):</pre><pre>Herr talman! Jag vill återvända till telefrågorna.\r\nElving Andersson tar upp frågan om AXE-\r\nutbyggnaden. Han talar om de elektroniska\r\nmotorvägarna och att det också behövs\r\nelektroniska småvägar och grusvägar.</pre><pre>Låt mig säga att det är mycket glädjande att vi vid\r\ningången av detta år hade 66 % av de svenska\r\nteleabonnenterna anslutna till ett digitalt system,\r\ndet s.k. AXE-systemet. När detta år är slut har\r\n80 % av de svenska abonnenterna anslutits till det.\r\nDen här utvecklingstakten är en uppsnabbning\r\njämfört med de planer som fanns. Vi kommer\r\nredan 1997 att ha de allra flesta permanenta\r\nhushållen anslutna till AXE-systemet. Detta är en\r\ntidigareläggning med minst tre år. Det kommer att\r\nfinnas några sommarstugor som då ännu inte har\r\ndetta. Där väntar man på en radiobaserad teknik\r\nsom då kommer att finnas kommersiellt tillgänglig.</pre><pre>Låt mig också knyta an till den mycket allvarliga\r\nfrågan om trafiksektorns miljöbelastning som\r\nElving Andersson tog upp. Det görs väldigt mycket\r\ndär. Jag vill hänvisa både till miljöbilagan i\r\nfinansplanen och till det som står i\r\nKommunikationsdepartementets bilaga. Där har vi\r\nlyft fram att vi inte kommer att klara detta utan\r\nytterligare åtgärder. Därför är det mycket\r\nglädjande att den s.k. Trafik- och klimatkommittén\r\nnu arbetar för högtryck. Den kommer att lägga\r\nfram sitt betänkande på vårkanten. Det innebär att\r\noerhört kraftfulla åtgärder måste genomföras för\r\natt vi skall kunna klara av detta. Jag är övertygad\r\nom att regeringen och de partier som ingår där är\r\nberedda att ta dessa krafttag. Det är helt\r\nnödvändigt.</pre><pre>Miljöpolitik</pre><pre>Anf. 166  ULLA PETTERSSON (s):</pre><pre>Herr talman! Mycket har hänt sedan jag sprang\r\nomkring på sandstränderna hemma på det\r\ngotländska Sudret. Då trodde man ännu att det\r\nman slängde i Östersjön försvann på något sätt.\r\nNedsmutsningen av vattnet har i en del avseenden\r\nblivit betydligt värre sedan dess. Men genom ökad\r\nkunskap och medvetenhet har man också förbättrat\r\nen hel del. Den stora skillnaden mellan 50-talet och\r\n90-talet är, som jag ser det, just kunskap och\r\nmedvetenhet. Vi vet i dag att vattnet inte för bort\r\nallt, inte tål allt och inte renar allt. Vi vet mer än vi\r\nomsätter i praktiken. Och vi vet att vi har mycket\r\nmer att lära.</pre><pre>En annan skillnad, som är högst påtaglig i dessa\r\nsammanhang, är kontakterna med staterna på\r\nandra sidan Östersjön. I dag är gemensamt arbete\r\nför ett gemensamt vatten en självklarhet,\r\nåtminstone i teorin. I praktiken går ofta\r\nbudgetunderskotten, sysselsättningen och\r\nvälfärden förbi miljöhänsynen i kön till knappa\r\nstatliga resurser. Det gäller såväl i vårt land som i\r\nandra länder.</pre><pre>Behovet av minskade utsläpp, reningsverk och\r\nbättre energiförsörjning är väl kända av oss. Men\r\ndet finns också andra miljövärden att ta sig an runt\r\nÖstersjön. I de gamla öststaterna finns biotoper\r\nsom har gått förlorade i väst. Såväl flora som fauna\r\nhar högst skyddsvärda inslag som i dag hotas av\r\nivrig privatisering och en hårdhänt exploatering.\r\nStora militärområden kan innehålla såväl farliga\r\nkemikalier och radioaktiva material som stora\r\nnaturvärden. Vi behöver ha en beredskap också för\r\ndetta och gemensamt med andra utarbeta strategier\r\nför att bekämpa dessa faror och bevara dessa\r\nvärden.</pre><pre>Från socialdemokratiskt håll saknar vi den\r\ngenomtänkta strategin för det svenska miljöarbetet\r\ni Öst- och Centraleuropa, d.v.s. det område som\r\nhuvudsakligen påverkar vattnet i Östersjön. Jag vill\r\ncitera vad jordbruksutskottets majoritet skrev i\r\nbetänkandet om klimatpropositionen 1993. ''Inte\r\nminst med hänsyn till problemens storlek och de\r\navsevärda resurser som avsätts bör en samlad\r\nredovisning av de totala statliga satsningarna inom\r\nmiljösamarbetet med Östeuropa lämnas till\r\nriksdagen. Utskottet förutsätter att så kommer att\r\nske och förväntar sig att en redovisning framläggs\r\nför riksdagen under hösten 1993.''</pre><pre>Vi socialdemokrater trodde inte riktigt på det där,\r\noch det visade sig att vi hade rätt i våra farhågor.\r\nDet kom ingen redogörelse. Någon genomtänkt\r\noch klargörande redogörelse och strategi för det\r\nsvenska miljöarbetet med och för Öst- och\r\nCentraleuropa finns inte. Den som vill veta hur\r\n1992 års beslut om stöd till energieffektivisering,\r\nförnybara energikällor och andra miljöåtgärder har\r\nverkställts får inte mycket annat än myror i huvudet\r\nav regeringen.</pre><pre>Vem har överblicken över miljö- och\r\nenergisamarbetet med Öst- och Centraleuropa?\r\nVar sker samordningen? Vilka är visionerna?</pre><pre>Och hur samagerar man inom miljö- och\r\nenergiområdet med andra samarbetsområden?\r\nDetta arbete sker i dag på flera departement och\r\navdelningar och på minst 15 olika myndigheter. En\r\nföljd av detta är att de särskilda medel som avsatts\r\nför miljösamarbete inte har utnyttjats fullt ut. Det\r\när skrämmande när vi vet behoven.</pre><pre>Herr talman! Jag sade i min inledning att\r\nmiljömedvetandet har ökat kraftigt. Det visar bl.a.\r\nde många kommuner som vill arbeta på ett mer\r\naktivt sätt med miljöfrågor i Öst- och\r\nCentraleuropa, ofta genom vänorter. Min kommun\r\nGotland, som har den estniska ön Saaremaa eller\r\nÖsel som vänort på andra sidan vattnet, hör till de\r\nkommuner som har aktualiserat frågan om\r\nmiljösatsningar där.</pre><pre>Det är inte helt enkelt att fastställa vad som är\r\nmöjligt, effektivt och lämpligt för kommuner i\r\ninternationellt miljöarbete. Det finns bl.a. ett stort\r\nintresse för handel med överlåtbara utsläppsrätter.\r\nDet är mycket intressant men inte problemfritt.\r\nDessa möjligheter bör utredas så att man kan ta till\r\nvara det intresse som finns ute i kommunerna. Det\r\nbygger ofta på ett stort engagemang bland enskilda.</pre><pre>Men vi måste också vara vaksamma så att vi inte\r\nbegår misstag i vår iver. Att skicka sitt gamla\r\nkylskåp till ett område som saknar teknik för\r\nomhändertagande av CFC är t.ex. ingen\r\nmiljövänlig biståndsåtgärd.</pre><pre>Herr talman! Fartygsolyckan utanför Gotland i\r\nhöstas, där en last av gödsel läckte ut, visar att det\r\ninte enbart är de kemikalier vi klassar som\r\nmiljöfarliga som kan skada miljön. Vi måste se över\r\nberedskapen för olyckor till sjöss och fastställa\r\nansvarsfrågorna för såväl innehåll som själva\r\nfartyget. Det är precis lika orimligt att lämna ett\r\nvrak i vattnet som att lämna ett bilvrak på land.\r\nMen i det förra fallet finns det ingen tillämplig\r\nlagstiftning. Detta, herr talman, hör till de många\r\nuppgifter som vi måste lösa för att rädda Östersjöns\r\nmiljö framöver.</pre><pre>Anf. 167  MAX MONTALVO (nyd):</pre><pre>Herr talman! Miljömålen är viktiga, men miljön går\r\negentligen inte att budgetera. Hittills har\r\nmiljöfanatiker och politiker med stora visioner i sin\r\nbeskattningsiver skrämt bort de vanliga\r\nmänniskornas engagemang. Trots detta har ett fint\r\noch äkta engagemang växt upp hos våra ungdomar.\r\nDet är mycket glädjande.</pre><pre>Så sent som för ett par dagar sedan hörde jag på\r\nradion en intervju med en studerande i Lund som\r\nvar med i en miljögrupp som heter Q 2, tror jag.\r\nDet sades att man där även tar fram realistiska\r\nlösningar på miljöproblemen. Man engagerar sig.</pre><pre>Det är en ny stil när det gäller miljöengagemang\r\nsom vi välkomnar. Det är känt att det förekommer\r\nmånga demonstrationer och liknande. Det tycker vi\r\när negativt på ett sätt.</pre><pre>Det är bättre att komma med konstruktiva förslag.</pre><pre>Det är vår övertygelse att det måste finnas en\r\nfolklig förankring för att miljöförbättringsåtgärder,\r\nt.ex. kretsloppssamhället, skall lyckas. Om man\r\ninte har denna förankring kommer ett\r\nkretsloppssamhälle inte att kunna fungera.\r\nMänniskor följer inte reglerna om de inte är\r\nintresserade.</pre><pre>Vi anser vidare att ett gott innovationsklimat ger\r\ngod miljö. Miljölösningarna ligger hos näringslivet,\r\nsom måste svara upp mot konsumenternas krav.</pre><pre>Sverige bör inte ensidigt skärpa miljölagstiftningen\r\noch genom att åberopa ''förorenaren-betalar-\r\nprincipen'' införa nya miljöavgifter, skatter och\r\npålagor som får till resultat att svenska företag kan\r\nkomma att utsättas för högre kostnader än sina\r\nkonkurrenter inom EU.</pre><pre>En skillnad i produktionskostnaderna ger sålunda\r\nupphov till att företag flyttar sin tillverkning eller\r\nväljer att investera i länder eller områden där det\r\nblir ekonomiskt mest fördelaktigt. Följden blir att\r\nman exporterar nedsmutsningen till ett annat land\r\ni Europa, men importerar varorna. I dagens\r\nsamhälle, där de stora miljöproblemen är\r\ngränsöverskridande, är detta att lura sig själv. Det\r\nkan i stället totalt sett bli en försämring på grund av\r\nsådana regler.</pre><pre>Så vill jag nämna åtgärder i Östersjöområdet.\r\nMiljösituationen i Baltikum har visat sig vara\r\nkatastrofal. Föråldrade kärnkraftverk och\r\navfallslager utgör en allvarlig säkerhetsrisk för vår\r\nlivsmiljö. Den radioaktiva sjön Sillamäe i Estland\r\när ett exempel på sådant riskområde.</pre><pre>Vi i Ny demokrati anser därför att\r\nhuvuduppgifterna på hela miljöområdet är att\r\ngenom internationellt samarbete verka för att\r\nåterställa Östersjöregionens miljö och för att\r\nutveckla Östersjöområdet i positiv riktning.</pre><pre>Arbetet med att genomföra åtgärdsprogrammet\r\nsamt att finna finansieringslösningar kommer att bli\r\nviktigt under de närmaste åren. De svenska\r\ninsatserna inriktas på att maximera\r\nmiljöförbättringen per investerad krona. Det\r\ninnebär att svensk miljö förbättras genom att\r\ninvesteringar i reningsverk och anläggningar i\r\nBaltikum och Polen görs i ökad omfattning.</pre><pre>Vi anser att de miljösatsningar som hittills gjorts\r\nhar lett till reella förändringar och konkreta resultat\r\ni alltför liten grad. Konsultrapporter och\r\nkunskapsöverföring kan förbättras. Nu måste klara\r\noch höga krav ställas på mottagarländerna samt på\r\ninblandade biståndsorganisationer och företag.</pre><pre>Kraven skall bl.a. innebära konkreta och tydliga\r\nmål, delmål och tidsplaner. För att uppnå detta\r\nmenar vi att det är nödvändigt att öka kontrollen av\r\nde svenska investeringarna. Insatser i reningsverk i\r\nde baltiska länderna är bra, men vi anser emellertid\r\natt insatserna i Polen är minst lika viktiga, varför vi\r\ni vår biståndsmotion föreslår en satsning i Polen.</pre><pre>Eftersom floden Wisla i Polen ensam tillför över\r\nhälften av alla föroreningar i Östersjön anser vi att\r\ndet är av största vikt att göra något konkret för\r\nmiljön. Vi vill att 75 miljoner av biståndspengarna\r\nskall användas till att bygga ett reningsverk med\r\nsvenskt material.</pre><pre>Så går jag över till att tala om fordon. En hel del av\r\noss har varit på Bilsalongen och fått höra att man\r\nfrån bilhåll anser att en hel del av avgasproblemen\r\nhar lösts på ett tillfredsställande sätt. Vi från Ny\r\ndemokrati har den uppfattningen att vi har nått en\r\nbra bit på väg med dagens bilar. De problem som\r\nåterstår är till för att lösas. Vi ser dem inte som\r\nnågot hinder. Vi inser att man behöver bilen.\r\nDärför skall man ta itu med och lösa problemen.</pre><pre>Vi fick se lösningar -- t.ex. vätgasmotorn -- på\r\nutställningen, vilket också var väldigt intressant.</pre><pre>Anf. 168  JAN JENNEHAG (v):</pre><pre>Herr talman! Efter valet 1991 bildade Carl Bildt,\r\nenligt vad han själv tyckte, Sveriges mest\r\nkompetenta regering. Jag utgår från att vi kan gå\r\nlångt tillbaka i historien -- dess motsvarighet finns\r\nicke.</pre><pre>Det var i och för sig glädjande att miljöpolitiken\r\nutpekades som ett av de områden som\r\nrangordnades högt i regeringsförklaringen.\r\nRegeringen skulle ange tydliga miljömål. Det sades\r\ni regeringsförklaringen att man skulle ställa\r\nbestämda miljökrav och använda effektiva\r\nstyrmedel.</pre><pre>Därmed kan vi ställa höga krav på regeringen. Den\r\när den mest kompetenta, och den har en i sak\r\nberömvärd regeringsförklaring i detta stycke.</pre><pre>Under mandatperioden har vi hört dessa löften\r\nupprepas vid flera tillfällen, men oftast i futurum.\r\nVi har sett bra problembeskrivningar och\r\nbakgrundsteckningar mot vilka det inte finns\r\nmycket att invända. Däremot har vi sett få konkreta\r\nförslag.</pre><pre>Miljöpropositionerna har kritiserats för att vara\r\ntandlösa. Såvitt jag har förstått har miljöministern\r\nnästan instämt i det eller åtminstone antytt att det\r\nnog skulle ha sett litet annorlunda ut om han själv\r\nhade fått bestämma.</pre><pre>När det gäller den ekonomiska politiken betonas\r\nständigt nödvändigheten av tillväxt. Få gånger talas\r\ndet om att denna tillväxt måste ligga inom de\r\nekologiska ramarna. Få förslag som kommer att\r\nstyra den ekonomiska tillväxten enligt ekologiska\r\nlagar har redovisats. Det handlar ju inte om\r\nnågonting som är önskvärt i största allmänhet och\r\nkanske nödvändigt på sikt, utan det är någonting\r\nsom vi måste börja med nu. Det handlar inte om\r\nideologier; det handlar om naturlagar.</pre><pre>Om det nu är så att regeringen i sin förklaring har\r\nredovisat höga miljöambitioner tycker jag att det är\r\ndags att miljöministern redovisar vilka konkreta\r\nändringar man har uppnått med anledning av\r\ndeklarationen om miljöpolitik i\r\nregeringsförklaringen. Jag begär inte att\r\nmiljöministern på stående fot skall prestera det,\r\nmen det är någonting som Sveriges folk faktiskt har\r\nrätt att förvänta sig.</pre><pre>Om vi betraktar människan som art så har hon varit\r\nframgångsrik -- så framgångsrik att hon blivit ett\r\nhot mot sig själv och mot jordens överlevnad. Inte\r\nbara den egna artens utan också andra arters\r\növerlevnad står på spel.</pre><pre>Det här kan vi naturligtvis inte fortsätta med. Vi är\r\nalla ense om att vi inte kan ignorera de ekologiska\r\nsambanden utan att undergräva vår egen existens.\r\nAtt arten har varit framgångsrik i meningen att ha\r\nförökat sig betyder ju inte att alla människor lever\r\nett gott liv. Tvärtom är möjligheterna att använda\r\njordens resurser fördelade på ett fruktansvärt\r\norättvist sätt mellan industrialiserade länder och\r\nutvecklingsländer och också inom de olika\r\nländerna.</pre><pre>Det vi kallar produktion är till stor del konsumtion\r\nav naturresurser. Hela vårt ekonomiska system är\r\nuppbyggt kring denna förmenta produktion och\r\ndess tillväxt. Om vi skall lyckas vrida utvecklingen\r\nrätt måste vi respektera den ekologiska\r\nverkligheten.</pre><pre>Vi kan inte göra något annat än att basera vår\r\nproduktion på att utnyttja naturens resurser\r\noptimalt -- inte maximalt, vilket sker i dag. Vi\r\nmåste förändra innebörden av begreppen tillväxt\r\noch ekonomi.</pre><pre>Det har tagit mänskligheten ganska kort tid att\r\nförvrida utvecklingen, och vi måste nu arbeta\r\nmycket målmedvetet för att vrida den rätt. Om vi\r\nskall lyckas med detta måste vi naturligtvis ha\r\nlångsiktiga planer.</pre><pre>Låt oss som ett tankeexperiment sätta som ett mål\r\natt Sverige om 30 år skall vara ett\r\nkretsloppssamhälle. Vi måste behandla naturen på\r\ndet viset, så att den uthålligt kan ge vår försörjning\r\noch en bra livsmiljö. Låt oss bryta ner 30-\r\nårsperspektivet i tre faser, skissa på\r\nhandlingsprogram för de faserna och lägga fram\r\nmer detaljerade förslag för den närmaste 10-\r\nårsperioden.</pre><pre>Det är nödvändigt att upprätta olika\r\nbranschprogram och att redovisa och följa upp\r\ndessa kontinuerligt. Branscher som bör komma i\r\nfråga är naturligtvis bilbranschen, stålindustrin,\r\njordbruket, byggbranschen, kemikalieindustrin\r\noch skogsindustrin. Det är den typen av\r\nmålinriktade program för de branscher där vi vet att\r\nvi har en konsumtion, inte produktion, som måste\r\ntill.</pre><pre>Anf. 169  Miljöminister OLOF JOHANSSON\r\n(c):</pre><pre>Herr talman! Jag kommer att ägna mig åt dem som\r\nhar talat, försöka följa deras tankegångar och ta\r\nfasta på dem och inte komma med några\r\nförberedda, långa utsagor.</pre><pre>Låt mig till att börja med säga som en recension att\r\njag tycker att Ulla Pettersson hade ett intressant,\r\nsakligt anförande. Det är inte alltid man får höra\r\nsådant från det partiet. Max Montalvo gav en\r\nsökande inledning men visade egentligen en ganska\r\nnegativ inställning till miljöåtgärder utom i\r\nnärområdet. Jan Jennehag hade den krävande\r\nattityden.</pre><pre>Jag tillhör dem som mycket sällan förklarar mig\r\nnöjd på det här området. Mot bakgrund av de\r\nproblem som vi har att hantera finns det bara en\r\nenda rimlig attityd, och det är otålighet och att man\r\naldrig är riktigt färdig eller nöjd. Det måste vara en\r\nsjälvklarhet för alla som arbetar inom\r\nmiljöområdet.</pre><pre>Varför är det så? Dels beror det, som jag sade, på\r\natt problemen är stora, dels beror det på att det\r\nhandlar om hela samhället, i varje fall om man har\r\nen helhetssyn. Då måste man få samhället att\r\nfungera som en helhet, och det betyder att det inte\r\nbara handlar om ett miljödepartement och en\r\nmiljösektor, utan att alla sektorer måste ta sitt\r\nansvar. Detta borde vara en självklarhet. Det är\r\nganska elementärt.</pre><pre>Det som vi har ägnat oss åt under de senaste två och\r\nett halvt åren är ganska tunga, trögrörliga system.\r\nFör det första handlar det om att knyta samman\r\nekonomi och ekologi så att vi får styrning också den\r\nvägen, där vi ofta agerar som konsumenter. Det\r\nhandlar om att vi sätter pris på miljön, att vi sätter\r\nrätt pris på miljön, och att vi på det sättet\r\nmedverkar till att skapa en uthållig utveckling. Då\r\nkrävs beräkningsmetoder som är någorlunda\r\nanvändbara, rättvisande, och det krävs ekonomiska\r\nstyrmedel som tar fasta på just principerna att\r\nförorenaren skall betala men att det självfallet\r\nockså skall kombineras med förbud och\r\nrestriktioner.</pre><pre>Det är ett avgörande område, och man kan\r\nnaturligtvis alltid säga att det borde ha gjorts mer.\r\nDet ansåg vi också i opposition, när vi väntade i\r\ntio--tolv år på att något skulle hända. En hel del\r\nhände också i slutet på 80-talet och början på 90-\r\ntalet genom Miljöavgiftsutredningen. Det är\r\nriktigt. Men det första hände tidigare, under\r\nFälldinregeringarna, när vi började hantera\r\nkärnkraftssamhällets konsekvenser med avgifter.</pre><pre>Samma sak gäller i fråga om kretsloppet. Vi har i\r\nvårt moderna samhälle brutit sönder så pass mycket\r\natt det är nödvändigt att återställa kretsloppet. Det\r\nhandlar inte enbart om att hantera ökande mängder\r\nav avfall, utan det handlar också om att se den\r\nresurs, det värde som ligger i detta och att använda\r\ndet så effektivt som möjligt, att få systemen att\r\nfungera. Det handlar alltså om att förändra\r\nsamhället, hela samhället, och det är klart att det\r\ngör man inte under en valperiod. Det är bara löjligt\r\natt ens antyda något sådant. Det handlar om\r\ndecennier av arbete.</pre><pre>En annan viktig fråga är samhällsplaneringen, att\r\ninta ett samhällsplaneringsperspektiv med\r\nmiljöansvar. Detta är viktigt för att försöka undvika\r\ndet som ständigt skakar om i debatten, när man\r\nkommer in efteråt, för sent för att reparera och\r\nförsöka ställa till rätta. I stället måste vi försöka se\r\noch tänka efter före för att förebygga skador.</pre><pre>På det området har vi emellertid ärvt en del, och\r\ndär har det också funnits en del konflikter under\r\nsenare tid. Öresundsförbindelsen är en sådan,\r\nDennispaketet är en annan. Det finns många fler\r\natt nämna, men dessa är de två tydligaste.</pre><pre>Det fjärde området är det internationella arbetet,\r\nsom ju är hur stort som helst. Under den här\r\nperioden har det dominerats av dels en\r\nvärldsmiljökonferens och uppföljningen av den. Ni\r\nhar här i riksdagen kring årsskiftet fått en\r\nproposition om hur vi försöker att applicera det\r\ntänkandet -- arbetet med Agenda 21, alltså\r\nhandlingsprogrammet för det tjugoförsta\r\nårhundradet -- på den lokala nivån. Det visar vad\r\ndet också handlar om, nämligen det långa\r\nperspektivet.</pre><pre>Dessutom har vi färdigförhandlat med EG/EU, och\r\ndet blev ett hyggligt resultat. Men problemen är\r\ninte borta i och med detta. Det är ju inte så enkelt\r\nmed sektorintressena heller i övriga Västeuropa.\r\nNaturligtvis återstår det mesta arbetet.</pre><pre>Det gäller just att försöka använda den europeiska\r\nunionen som en hävstång. På det globala planet\r\nhandlar det om Europa/EU, USA och Japan -- om\r\nman får dem att röra sig i rätt riktning är det mycket\r\nvärt, också för oss. Däremot får man aldrig\r\nresonera så att man skall vänta på dem, för då vet\r\ningen hur länge man får vänta. Vi väntar inte heller,\r\noch därför får man en del kommentarer av den typ\r\nsom Max Montalvo lade fram i sitt anförande,\r\nnämligen: Det är farligt! Akta konkurrenskraften!\r\nGör helst ingenting, för då flyttar industrin. Jag tror\r\ninte att man kan resonera på det sättet.</pre><pre>Det gäller att ligga i fronten, så långt det är möjligt\r\nför ett litet land, och att på det sättet driva på. Det\r\när det enda sättet att väcka respekt internationellt.\r\nDet är ingen tillfällighet att Sverige är ett av de\r\nkanske 15 länder från vilka miljöministrarna vid de\r\ninformella mötena sammankallas. Sverige är ett av\r\nde länder som är inbjudna om två veckor i Indien\r\nför att diskutera hur vi skall driva det globala\r\nsamarbetet vidare. Vi finns med bland de 15 som\r\nligger främst, som är bestämmande i världen på\r\nmiljöområdet, och det är viktigt att utnyttja den\r\npositionen.</pre><pre>Öst- och Centraleuropa är självfallet viktigt att ta\r\nupp. Det är därför vi har prioriterat detta i\r\nbudgeten. Det handlar om mycket små pengar i\r\nförhållande till behoven, som är omätliga. Det är\r\ndärför som jag på det nordiska planet har försökt\r\nåstadkomma en samordning av de nordiska\r\nresurserna. Det finns, Ulla Pettersson, en mycket\r\nbra rapport om allt som görs i nordiskt perspektiv i\r\nÖst- och Centraleuropa. Så varför bara ägna sig åt\r\nSverige? Jag kan nog fixa den rapporten. Den finns\r\nmed i Nordiska rådet-sammanhanget, eftersom vi\r\nhar tagit fram den gemensamt.</pre><pre>Om man vill gräva djupare i detaljerna finns det\r\nsjälvfallet därutöver mängder av projektlistor från\r\nBITS, ÖSEK och andra organ som hanterar den\r\n''östmiljard'' som vi har att tillgå varje år, utöver\r\nalla miljösatsningar. Det är självklart att vi i Miljö-\r\noch naturresursdepartementet håller ett öga på\r\nalltsammans som har med miljö att göra.</pre><pre>Låt mig också kommentera detta med\r\nutsläppsrätter och sådant. Visst är det en viktig och\r\nintressant tanke. Det gäller naturligtvis att\r\nmaximera utbytet av de knappa pengar som man\r\nsatsar. Men man får akta sig för att byta bort sitt\r\neget ansvar på det sättet. Ett eget ansvar har man\r\nalltid. Att ingenting göra hemma för att kunna göra\r\nnågonting någon annanstans är sällan en tillräcklig\r\nutgångspunkt.</pre><pre>Jag delar självfallet Ulla Petterssons syn på\r\nberedskapen för Östersjön. Det har vi ju haft en\r\nfrågedebatt om, så jag behöver inte gå in närmare\r\npå det.</pre><pre>Låt mig också kommentera det som Max Montalvo\r\nsade. Jag skall bara nämna att Q 2 var Q 2000.\r\nGruppen föddes i samband med UNCED-\r\nprocessen och förberedelserna i Sverige.\r\nRegeringen gav just den här gruppen och dess\r\nföregångare ekonomiskt stöd och utrymme i\r\nförhandlingsarbetet. Det är ett gott exempel på hur\r\nregeringen har stöttat -- men inte lagt sig i --\r\nungdomarnas miljöarbete och miljöengagemang.\r\nDet var bara som en förklaring till vad det var för\r\norganisation. Det har gjort ett väldigt viktigt och\r\nstort arbete.</pre><pre>Jag skulle kunna läsa upp långa listor, men allt finns\r\nsammanfattat på ett utmärkt sätt i det material som\r\nMiljö- och naturresursdepartementet gett ut. Det\r\nkan jag lämna över till Jan Jennehag, så att han får\r\nläsa de långa kataloglistorna. Då behöver jag inte\r\nta av den knappa tiden till det här.</pre><pre>Anf. 170  JAN JENNEHAG (v) replik:</pre><pre>Herr talman! Miljöministern sade att jag hade haft\r\nen krävande attityd i mitt anförande. Ja, visst --\r\nmed en regering som är kompetent och med en\r\nförklaring som inger förhoppningar blir det\r\nnaturligtvis följden.</pre><pre>Miljöministerns anförande var annars sympatiskt\r\noch resonerande. Jag tror definitivt -- precis som\r\njag antydde -- att vi hade kunnat gå betydligt\r\nsnabbare fram när det gäller konkreta detaljer om\r\nmiljöministern själv hade fått bestämma.</pre><pre>Alldeles riktigt; det handlar om samhällets\r\nförändringar och, miljöministern, det handlar om\r\ndecenniers förändringar. Därför måste vi planera\r\nutifrån att arbetet skall bedrivas under decennier.\r\nDet skall finnas en handlingsplan som sträcker sig\r\növer många år men som börjar med något konkret,\r\nvarom vi allihop kan vara överens.</pre><pre>Max Montalvo och jag -- och kanske ytterligare\r\nandra i kammaren -- var på bilmässan i går. Där fick\r\nvi veta av biltillverkarna att det man har\r\nåstadkommit egentligen inte är frukten av\r\nmarknadens krafter utan av de lagar och tvingande\r\nbestämmelser som statsmakter runt om i världen\r\nhar tagit fram. Jag tror att vi inte kommer ifrån\r\ndetta; marknaden förmår inte utan styrning från\r\nsamhällets sida ta hänsyn till miljön. Det är till\r\ndessa styrningar vi skall ha fram konkreta detaljer.\r\nDet är där jag menar att det brister, trots\r\nmiljöministerns digra lista.</pre><pre>Detta var bakgrunden till min attityd. När man har\r\nen hög svansföring får man också finna sig i att bli\r\ngranskad.</pre><pre>Anf. 171  Miljöminister OLOF JOHANSSON\r\n(c):</pre><pre>Herr talman! Jag vill gärna gå in på några konkreta\r\nexempel. Vi tog t.ex. ett principbeslut våren 1991\r\npå bilområdet. Det var den nu sittande regeringen\r\nsom sedan konkretiserade och genomförde de\r\nåtgärder som handlar om miljöklasser för\r\npersonbilar, lastbilar och bussar, höjd\r\nbilskrotningspremie etc. Det var hösten 1991, så\r\ndet var en rivstart för förverkligandet av de\r\nprinciper som riksdagen tidigare hade beslutat sig\r\nför.</pre><pre>Därefter har vi gått vidare på olika sätt. Det har\r\ninte alltid varit populärt, men det är självklart att\r\nvi måste försöka pressa fram alternativa drivmedel.\r\nDet kan man göra genom att beskatta det som man\r\nvill pressa ut ur systemet, och det har vi också gjort\r\nvid flera tillfällen -- inte alltid med riksdagens goda\r\nminne.</pre><pre>Vi har differentierat drivmedelsbeskattningen så\r\natt vi har fått bort det livsfarliga giftet bly ur\r\nbensinen på mycket kort tid. Det borde naturligtvis\r\nha varit gjort för mycket länge sedan. Det var fullt\r\nmöjligt att med ekonomiska styrmedel klara en\r\nsådan sak på kort tid. Men det är inte alla åtgärder\r\nsom är möjliga att hantera på det sättet.</pre><pre>Vi hade rad enförslag; jag skall inte repetera dem\r\nalla. I samband med klimatpropositionen tillsatte vi\r\nen rad utredningar för att ta tag i de mer långsiktiga\r\nfrågorna, dvs. hur fordonen skall utvecklas och\r\nvilken inriktning vi skall ge det arbetet för att\r\nkomma ifrån den typ av omoderna motorer och\r\nbränslen som vi har. Här är miljöklassningen den\r\nväg som vi har valt i Sverige, och det är den vägen\r\nvi skall fortsätta på.</pre><pre>Men det är riktigt att vi kan göra mer på det\r\nområdet, även på ganska kort sikt. Jag har åtskilliga\r\nförslag i den vägen.</pre><pre>Anf. 172  JAN JENNEHAG (v) replik:</pre><pre>Herr talman! Det är utmärkt att regeringen har\r\nkommit med de förslag som miljöministern\r\nredovisade. Det är inte det jag vänder mig emot.\r\nSnarare är frågan från vilken ände vi närmar oss\r\nproblemet.</pre><pre>I dag försöker vi bedöma vilka förbättringar som ter\r\nsig rimliga med ett traditionellt synsätt på tillväxt\r\noch produktionsutveckling. Vad tål branscherna\r\nekonomiskt i konkurrens med marknaderna i den\r\növriga världen? Men jag menar att vi måste bedöma\r\nvilka minskningar som är nödvändiga och därefter\r\nställa frågan hur de skall uppnås. Där kommer det\r\nlångsiktiga perspektivet in, och precis som\r\nmiljöministern betonade så handlar det om\r\nsamhällsförändringar.</pre><pre>Bilbranschen är ett utmärkt exempel på detta. Vi\r\ndiskuterar utifrån vad bilbranschen tål för\r\nnärvarande, inte utifrån vilka förändringar vi måste\r\nuppnå under några decennier för att vi skall få en\r\nuthållig utveckling. Det är det synsättet som måste\r\nkaraktärisera vårt arbete. Det är från den änden\r\narbetet måste börja bedrivas handlingsinriktat.</pre><pre>Anf. 173  Miljöminister OLOF JOHANSSON\r\n(c):</pre><pre>Herr talman! Jag tänker inte polemisera mot den\r\nhållningen. Självfallet delar vi den. Men det\r\nhandlar om att välja ett antal strategiska\r\nattackpunkter i det nära perspektivet. Det har vi\r\ngjort.</pre><pre>Det är ingen tillfällighet att vi har prioriterat\r\nekonomiska styrmedel. Vi har prioriterat att\r\nförsöka komplettera den katalog som har funnits\r\nsedan tidigare och att därefter gå vidare och\r\nberäkna våra utgångspunkter på rätt sätt. Det är\r\nsjälvklart, både när det gäller de övergripande,\r\nnationella räkenskaperna och annat.</pre><pre>Vi försöker ta det både politiskt och pedagogiskt\r\nviktiga greppet att tala om att det finns en\r\nmiljöskuld likaväl som det finns en statsskuld, dvs.\r\natt om vi ingenting gör så är det inte gratis. Det\r\nkostar. Någon skall betala någon gång. Vi försöker\r\nockså klargöra att det inte är självklart att vi skall\r\nanvända de skattebaser som vi har på exakt\r\nsammma sätt decennium ut och decennium in.\r\nDärav debatten om skatteväxling.</pre><pre>Hela denna serie av långsiktiga, ekonomiskt\r\npåverkande åtgärder ingår ju i en strategi som går\r\nut på att göra samhället mer miljöanpassat. Detta\r\nkompletteras med en rad åtgärder av teknisk\r\nkaraktär. Jag går inte in på dem; de har för många\r\ndetaljer. Men där är miljöklassningen av fordon\r\noch bränslen det viktiga. Vi måste inrikta oss på att\r\nkomma bort både från dagens förbränningsmotorer\r\noch från dagens fossila bränslen. Detta är en\r\nsjälvklar utgångspunkt för varje långsiktigt\r\nsyftande miljöpolitik.</pre><pre>Anf. 174  MAX MONTALVO (nyd) replik:</pre><pre>Miljöministern säger att vi har en negativ\r\ninställning till miljön. Sedan tillägger han ''utom i\r\nnärområdet''. Jag är inte riktigt säker på vad han\r\nsyftar på. Att vi skulle ha en negativ inställning till\r\nmiljön är helt fel uppfattat av miljöministern.</pre><pre>Det jag försökte få fram är att vi menar att en\r\nmiljöpolitik måste ha folklig förankring.\r\nKonsumenterna skall styra miljökraven mer. Vi\r\ntror inte på straffavgifter och sådant i oändlighet.\r\nVi tror att det försämrar vår situation i förhållande\r\ntill vår omvärld. Det är viktigt att svenska företag\r\nkan konkurrera på lika villkor, och då går det inte\r\natt bara hålla på med sådant.</pre><pre>Om jag förstod det som miljöministern sade om\r\n''utom i närområdet'' rätt så syftade miljöministern\r\npå att vi inte sade någonting om de globala\r\nproblemen. Resultatet av de 140 miljökonferenser\r\nsom har hållits i världen är ganska klent. På det\r\nområdet finns det nog mycket att göra.</pre><pre>När det gäller inställning till miljön kan vi nog vara\r\nlitet skeptiska, men annars är vi inte negativa. Vi\r\ngör för vår del en storsatsning på miljön, men på\r\nett mer realistiskt plan. Det gäller att få folket att\r\nkomma med i återvinningssamhället -- annars blir\r\ndet ingenting av det heller.</pre><pre>Jag tycker att det är roligt att vi är överens om\r\nnågot. Det är vi om Q 2000. Det gör inte saken\r\nsämre. Det här initiativet och det som kommer ut\r\nav det är ett ypperligt tillskott till miljödebatten.\r\nDet är jättebra.</pre><pre>Anf. 175  Miljöminister OLOF JOHANSSON\r\n(c):</pre><pre>Herr talman! Jag skall till att börja med vänligt\r\nkonstatera att vi är överens om en sak till, nämligen\r\natt folklig förankring är viktig när det gäller\r\nmiljöpolitiken och politik i allmänhet. Däremot\r\nogillar jag när man talar om straffavgifter.</pre><pre>Det handlar om att fullfölja en princip som\r\ndiskuterades här i Stockholm 1972. Det var inte\r\nförsta gången i världen, men ändå. Jag trodde att\r\ndet hade trängt in som en allmän, gemensam\r\nkunskapsgrund för alla som diskuterar sådana här\r\nfrågor. Principen är att förorenaren skall betala,\r\neftersom man ändå inte kommer ifrån kostnaden.\r\nDet är mer rättvist att förorenaren betalar än att\r\nskattebetalare i allmänhet betalar. Man skall inte\r\ntro att man kan smita ifrån notan. Det finns inga\r\ngratisluncher på det här området.</pre><pre>Om man har det synsättet så är det klart att det\r\nockså innebär att konsumenten får en riktigare\r\nsignal om vad konsumenten som individ skall köpa,\r\neftersom priset blir mer korrekt. Om man däremot\r\nstruntar i att sätta rätt pris på miljön är det klart att\r\nkonsumenten inte får någon möjlighet till styrning.\r\nDå får han kostnaden via skattsedeln i stället.</pre><pre>Det jag syftade på var Max Montalvos exempel att\r\nman kan tänka sig att satsa på avloppsreningsverk\r\nrunt Östersjön. Det är mycket bra. Det är precis\r\ndet vi gör. Vi har just en utredning på gång som\r\nskall komma med förslag den 1 mars om ett\r\navloppsreningsverk i vartdera Estland, Lettland\r\noch Litauen. Detta är ett konkret arbete. Det är\r\ninte det enda, men det är ett av de större projekt\r\nsom vi ägnar oss åt i österled för närvarande. Vi har\r\nnaturligtvis inte avskrivit Polen, men vi tar i första\r\nhand initiativen i de tre baltiska republikerna.</pre><pre>Anf. 176  MAX MONTALVO (nyd) replik:</pre><pre>När det gäller miljöavgifterna tycker jag att vi inte\r\nskall vara värst i världen. Det vill vi påpeka. Vi är\r\nmedvetna om att det måste finnas på några\r\nområden.</pre><pre>Vi reagerade mot att man nämnde\r\navloppsreningsverken i de tre baltiska länderna\r\nmen inte nämnde Polen. I de baltiska länderna\r\nfinns det gamla reningsverk ungefär sedan kriget\r\nungefär, men i Polen finns det inga över huvud\r\ntaget. Vi reagerade starkt på att man hade glömt att\r\nnämna det. Det är möjligt att det finns med i\r\nutredningen som kommer sedan, men vi påpekade\r\nbara det.</pre><pre>Så här i elfte timmen skulle jag vilja passa på att\r\nställa en fråga till miljöministern angående\r\nförsäljningsskatten på tunga fordon. Den skatten\r\nhar nu skjutits upp kvartal efter kvartal. Jag undrar\r\nom det nu inte vore på tiden att miljöministern\r\nhade kurage nog att säga att det är bättre att lägga\r\nned den här idén och föreslå en återgång till de\r\ngamla idéerna. Det är nästan patetiskt. Snart\r\nkommer det att bli så att den nya regeringen efter\r\nvalet kommer att få ta bort den här regeln, eftersom\r\nni bara skjuter upp beslutet. Den är befängd som\r\nhelhet, och det måste göras något på den här\r\npunkten.</pre><pre>Anf. 177  Miljöminister OLOF JOHANSSON\r\n(c):</pre><pre>Herr talman! Det är klart att man inte kan vara\r\nvärst på alla områden, men det är en väldig styrka\r\natt vi i Sverige ligger långt framme i kunnande\r\ntekniskt sett när det gäller att införa nya\r\ninstrument. Vi är intressanta för de flesta andra\r\nländer på just det här området. Det märker vi\r\nständigt. Ibland är det klart att man kan lära sig av\r\nandras erfarenheter också, och det gör vi.</pre><pre>När det gäller frågan om Polen är det viktigt att inte\r\nfalla in i resonemanget om att vi kan göra allting i\r\ndet sammanhanget. Vi har en arbetsfördelning i\r\nEuropa. De nordiska länderna har en\r\narbetsfördelning i österled, och det är den som vi\r\ntillämpar. Den innebär att vi prioriterar de baltiska\r\nrepublikerna i första hand. Vi vet att problemen är\r\nenorma i Wislafloden och på andra håll i Polen. Det\r\när inte någon nyhet. Vi har som bekant gjort\r\ninsatser där också, men mer på det förberedande\r\nstadiet. Vi är beredda att diskutera insatser även\r\ndär.</pre><pre>Låt mig bara i förbigående nämna att vi har ett\r\narbete på gång i den nordiska miljöministerkretsen\r\nom, för det första, en bättre samordning av de\r\nnordiska insatserna och, för det andra,\r\nmöjligheterna att ta ut avgifter gemensamt på\r\nlikvärdigt sätt i de nordiska länderområdet. Vi har\r\ni alla fall inga konkurrensnackdelar i förhållande till\r\nvåra grannar. Ett samarbete skulle medge betydligt\r\nstörre och mer målmedvetna och långsiktiga\r\nsatsningar när det gäller bl.a. Östersjön, som ju är\r\nvår gemensamma miljö.</pre><pre>När det gäller försäljningsskatten på tunga fordon\r\när det naturligtvis viktigt att inte förlora pressen på\r\nkonkurrensen, dvs. att ta fram bättre tekniska\r\nlösningar. Däremot har jag alltid varit beredd att\r\ndiskutera medlen för detta.</pre><pre>Anf. 178  ULLA PETTERSSON (s) replik:</pre><pre>Herr talman! Miljöministern började med en liten\r\nrecension av våra inlägg. Jag tänkte returnera det\r\ngenom att säga att jag uppfattar miljöministerns\r\nuppträdande som välvilligt men litet trött. Jag kan\r\ngärna säga att jag har förståelse för den tröttheten.</pre><pre>Jag tänker fortsätta att uppehålla mig vid det\r\ninternationella miljösamarbetet. Miljöministern\r\nsade att det är väldigt viktigt att gå vidare med\r\nmiljöarbetet i Europa. Det är en uppfattning som\r\njag i hög grad delar. Jag tycker också att det nu är\r\ndags att vi kommer fram till en gemensam strategi\r\nför hur vi skall gå vidare på det området.</pre><pre>Även om miljöministern tyckte att resultatet av\r\nförhandlingen med EU var bra, vilket jag också kan\r\ntycka, så kan vi väl, med ett språkbruk som Olof\r\nJohansson känner till, vara överens om att vi inte\r\nnådde riktigt ända fram. Vi måste naturligtvis ha\r\nstrategier för hur frågan skall gå vidare.</pre><pre>Vi har en hel del förslag i vår miljömotion. Vi\r\ntycker bl.a. att man skall stödja det arbete som\r\nKemikalieinspektionen har gjort och som\r\nuppenbarligen har haft effekt.</pre><pre>Vi tror också att man behöver satsa på personella\r\nresurser i Europa. Man kanske skall ha fler\r\nmiljöråd, kanske skall lägga ut större miljöansvar\r\npå de beskickningar Sverige har utomlands, osv. Vi\r\när gärna med på ett sådant samarbete och hoppas\r\natt regeringen också har för avsikt att vara det.</pre><pre>När det handlar om samarbetet med Central- och\r\nÖsteuropa är det beklagligt, Olof Johansson, om\r\ndet berörda materialet finns och inte har delgetts\r\nriksdagen. Det är faktiskt efterfrågat här, inte bara\r\njordbruksutskottet. Utrikesutskottet skrev i\r\nbetänkandet om klimatpåverkan att det är svårt att\r\npå ett tillfredsställande sätt bilda sig en uppfattning\r\nom miljösamarbetets omfattning och effektivitet.</pre><pre></pre><pre>Vi trodde inte riktigt lika mycket som\r\nmiljöministerns regeringskolleger på utfästelsen att\r\ndet skulle komma en redogörelse. Kan vi se fram\r\nemot en sådan snarast?</pre><pre>Anf. 179  Miljöminister OLOF JOHANSSON\r\n(c):</pre><pre>Herr talman! Jo, jag har sett att man i\r\nsocialdemokratiska motioner ofta talar om\r\nstrategier. Strategier skall utvecklas, och strategier\r\nskall redovisas. I ett skede av förhandlingsarbetet\r\nnär det gäller EU byggde våra litet olika\r\nuppfattningar möjligen på en missuppfattning. Vi\r\nhade ju ingen anledning att i förväg, i samband med\r\nEES-avtal och inför förhandlingarna, redovisa\r\nvarje detalj och varje fråga. Vi har försökt att i\r\nstället göra det på de interna linjerna. Där har jag\r\ninte uppfattat någon stark kritik. Däremot har vi\r\nförsökt att undvika att i en pågående förhandling\r\nredovisa våra målsättningar i öppna dokument.</pre><pre>Förhandlingsarbetet, som nu preliminärt är\r\navslutat i den här delen -- det gäller alltså hälsa,\r\nsäkerhet och miljö -- är mycket lärorikt när det\r\ngäller att just utveckla hur man skall arbeta i\r\nfortsättningen. Vi har haft en strategi i det här\r\narbetet som har inneburit att vi första varvet har\r\ngått på våra kolleger, dvs. de miljöansvariga. Men\r\nvi är medvetna om, och det visar sig i synnerhet i\r\nslutfasen av förhandlingsarbetet, att\r\nsektorsintressena i den europeiska unionen är om\r\nmöjligt starkare än här. Det var när de intressena\r\nbörjade lägga sig i förhandlingsarbetet på\r\nmiljöområdet som vi på slutet hamnade i betydande\r\nproblem innan det hela kunde lösas någorlunda\r\nhyggligt.</pre><pre>Den erfarenheten visar också att man måste göra\r\nett betydande arbete. Det visar också varför många\r\nav våra vänner på miljöområdet inom EU så gärna\r\nvill att Sverige blir medlem. De inser ju att vår\r\nkunskap och styrka på det här området är en\r\ntillgång för dem när det gäller att betvinga de här\r\nmycket motsträviga sektorsintressena inom EU.</pre><pre>Anf. 180  ULLA PETTERSSON (s) replik:</pre><pre>Herr talman! Jag tycker att miljöministerns inlägg\r\nrakt igenom bra illustrerar att vi verkligen behöver\r\nen strategi för hur vi skall gå vidare.</pre><pre>Miljösamarbetet i Europa handlar ju inte enbart\r\nom EU, som vi faktiskt ännu inte är medlemmar av,\r\nutan också om EES-samarbetet. Om man vill vidga\r\ndet hela litet, och det tycker jag att man i det här\r\nsammanhanget bör göra, handlar det också om det\r\nsamarbete som vi inom ramen för GATT-avtalet\r\noch de fortsatta GATT-överläggningarna kan ha på\r\nmiljöområdet.</pre><pre>Det samordnande ansvaret har vi också efterfrågat\r\njust när det gäller miljöprogrammen kring\r\nÖstersjön. Miljöministern sade att Miljö- och\r\nnaturresursdepartementet håller ett öga på\r\nutvecklingen. Men jag skulle vilja säga att det inte\r\nräcker. Det behövs också en samordnande kraft,\r\noch en sådan har vi hela tiden saknat i fråga om\r\nÖstersjösamarbetet.</pre><pre>För mig var det mycket glädjande att höra\r\nmiljöministern säga att han delar min uppfattning\r\nom ansvaret vid miljöolyckor till havs. Skall jag\r\ntolka detta så -- i så fall skulle jag vara väldigt glad\r\noch nöjd -- att det äntligen kommer ett förslag till\r\nstrandningslag?</pre><pre>Anf. 181  Miljöminister OLOF JOHANSSON\r\n(c):</pre><pre>Herr talman! Först gäller det Öst- och\r\nCentraleuropa. Jag hann inte med det i förra\r\ninlägget.</pre><pre>När det gäller omfattningen av olika satsningar\r\nfinns det ett ganska bra underlag, men det är\r\ndifferentierat. Det finns alltså hos olika\r\nmyndigheter. Man måste själv arbeta en del för att\r\nkunna samla ihop de olika delarna.</pre><pre>Jag vill gärna medverka till att sådan information,\r\nt.ex. i skrivelseform, kommer till riksdagen. Vi har\r\ndock inte hållit på så länge att vi i alla sammanhang\r\nhar kunnat göra utvärderingar och\r\neffektivitetsbedömningar av de åtgärder som vi har\r\nvidtagit.</pre><pre>Över huvud taget är den struktur som man har valt,\r\nUlla Pettersson känner kanske inte till det, ett arv\r\nfrån den tidigare regeringen. Till att börja med\r\nhandlade det här om öststatsanslaget. Därefter\r\nlyckades jag förhandla fram 0,5 miljarder per år till\r\nMiljö- och naturresursdepartementets område. En\r\nviktig del går till Öst- och Centraleuropa. Men det\r\nfinns ingen samordning, en enda punkt i\r\nregeringskansliet, som hanterar de här frågorna.\r\nDetta är i stället ett tillägg. Dessutom höjde vi, som\r\nbekant, ambitionsnivån rätt avsevärt i samband\r\nmed regeringsskiftet när det gäller Öst- och\r\nCentraleuropaanslaget. Där finns alltså ett\r\nsamordningskrav.</pre><pre>Det har i det fallet pågått en utredning om hur detta\r\nskall hanteras i fortsättningen. Någon slutsats har vi\r\nännu inte hunnit dra i det avseendet. Däremot har\r\njag utnyttjat den, tycker jag, viktiga samordning\r\nsom ligger i att ha nära kontakter med våra\r\nnordiska grannar i det här fallet. Vi har ju samma\r\ntrafik i Öst- och Centraleuropariktningen på det\r\nhär området, och vi har anledning att se till att\r\nverksamheten blir så effektiv som möjlig.</pre><pre>När det gäller lagstiftningen handlar det om\r\ninternationella konventioner och svensk\r\nlagstiftning. Vi gör en översyn när det gäller de\r\nfrågor som vi diskuterade under en frågestund här.</pre><pre>Anf. 182  IVAR VIRGIN (m):</pre><pre>Herr talman! Jag kommer att något beröra den\r\ndebatt som miljöministern och Ulla Pettersson\r\nförde om Europa.</pre><pre>I höstas debatterade vi ett betänkande om\r\ninriktningen av det svenska miljöarbetet inom EES\r\noch EG, numera EU. Vid den tidpunkten pågick\r\nännu förhandlingarna med EU på det här området.\r\nSocialdemokraterna framförde i den debatten oro\r\növer svårigheterna att komma framåt i\r\nförhandlingarna på just det här området.</pre><pre>Sverige hade mycket bestämda utgångspunkter för\r\nsamarbetet -- bl.a. att högsta tillämpade nivåer\r\ninom miljöskyddet skulle gälla och att inga\r\nstandarder skulle behöva sänkas. En målsättning\r\nvar också att EU:s miljökrav borde skärpas på\r\nviktiga områden.</pre><pre>Jag tycker att vi kan konstatera att förhandlingarna\r\npå miljösidan blev en stor framgång.\r\nMiljöministern var något blygsam när han talade\r\nom ett ''någorlunda hyggligt'' förhandlingsresultat.\r\nJag tycker faktiskt att det var en framgång, framför\r\nallt i den bemärkelsen att vi har fått god acceptans\r\nför våra krav. Dessutom har vi faktiskt dragit med\r\noss EU uppåt på miljösidan och fått dem att avge\r\nlöften om att de skall höja sina krav. Det tycker jag\r\när att betrakta som en förhandlingspolitisk\r\nframgång. Det är väl många som har bidragit till\r\ndenna och verkligen sett till att de svenska kraven\r\nfick den styrka som behövdes i de här\r\nförhandlingarna.</pre><pre>Jag tycker också att det visar vilka möjligheter vi\r\nsom medlemmar av EU har när det gäller att föra\r\nen offensiv miljöpolitik. I det arbetet är EU:s femte\r\nmiljöprogram en god utgångspunkt. Det\r\ngodkändes av EU:s ministerråd för ungefär ett år\r\nsedan. Naturvårdsverkets generaldirektör Rolf\r\nAnnerberg skriver i en artikel i Miljöaktuellt att det\r\nfinns många likheter i synsättet i det femte\r\nmiljöhandlingsprogrammet och Naturvårdsverkets\r\naktionsprogram Ett miljöanpassat samhälle -- miljö\r\n93.</pre><pre>Det gäller t.ex. att miljöfrågorna skall integreras i\r\nalla samhällssektorer, att ekonomisk tillväxt och\r\nmiljöförbättringar kan stärka varandra, att\r\nkonkreta mål sätts upp för vad vi vill uppnå vid\r\nsekelskiftet, att ekonomiska styrmedel skall\r\nanvändas i större utsträckning än hittills och att\r\nRiokonferensens konventioner om skydd mot\r\nklimatförändringar och den biologiska mångfalden\r\när en grund för miljöarbetet. I dessa avseenden är\r\nalltså det femte miljöhandlingsprogrammet och\r\nvåra egna utredningar och program på detta\r\nområde likartade. Rolf Annerberg har dessutom en\r\nmycket positiv syn på våra möjligheter att driva\r\nmiljöfrågorna i EU. Den uppfattning som han\r\ntorgför delas också av\r\nMiljökonsekvensutredningen, som har haft i\r\nuppdrag att kartlägga miljökonsekvenserna av ett\r\nsvenskt medlemskap i EU.</pre><pre>Man har i första hand tagit upp tre frågor. En av\r\ndem har varit Sveriges möjligheter att självständigt\r\nutforma en aktiv miljöpolitik. Det har ofta hävdats\r\natt detta skulle försvåras vid ett medlemskap. Men\r\nutredningen kommer fram till att man inte delar\r\nden uppfattningen. Man framhåller att många\r\nfrågor avgörs på internationell nivå och att vi\r\ngenom vår handel redan är starkt kopplade till EU.\r\nMan pekar också på att den ekonomiska\r\nutvecklingen kan bli svag om vi står utanför. Då kan\r\ndet vara svårt att få utrymme för långtgående egna\r\nmiljökrav.</pre><pre>När det gäller frågan om våra möjligheter att\r\npåverka EU:s miljöpolitik är slutsatsen entydig och\r\negentligen självklar. Ett EU-medlemskap ger\r\nbetydligt bättre sådana möjligheter.</pre><pre>Frågan om hur miljötillståndet påverkas besvarar\r\nutredningen med att om Sverige driver en offensiv\r\nmiljöpolitik inom EU är förutsättningarna goda för\r\nen förbättring av miljötillståndet. Man pekar också\r\npå Sveriges möjlighet att gå före och därigenom\r\npåverka andra länder. Miljöministern var inne på\r\natt Sverige har den rollen och den skall vi självfallet\r\nfortsätta att ha.</pre><pre>Utredningens ordförande Anders Wijkman säger:\r\nUnder förutsättning av ett offensivt svenskt\r\nagerande på miljöområdet tror jag personligen att\r\nett medlemskap är att föredra. Jag tycker att även\r\ndet är försiktigt uttryckt. Jag tycker att man i stället\r\nkan konstatera att en förutsättning för verkligt\r\nstora framgångar på miljöområdet är ett aktivt\r\nsvenskt medlemskap i EU. Vi skall vara\r\nengagerade européer på det utrikespolitiska och\r\nsäkerhetspolitiska området men förvisso också på\r\ndet miljöpolitiska.</pre><pre>Anf. 183  ULLA PETTERSSON (s) replik:</pre><pre>Herr talman! Min avsikt är egentligen inte att\r\npolemisera med det som Ivar Virgin har sagt.\r\nMycket av det kan jag hålla med om. Men jag blir\r\nen aning orolig av själva andan i anförandet. Det\r\nlåter på något sätt som: Ja, nu har vi uppnått det\r\nhär förhandlingsresultatet. Det är bra. Nu sitter vi\r\nnöjda i Sverige.</pre><pre>Jag menar att miljöarbetet aldrig får stanna. Vi kan\r\naldrig slå oss till ro och säga: Nu när vi har uppnått\r\ndet här så är det bra. Jag skulle önska att\r\njordbruksutskottets vice ordförande kunde vara\r\nlitet mer framåtsyftande, litet mer krävande, litet\r\ntuffare, om jag säger så. Det kanske går bra att ta\r\nlektioner av Jan Jennehag, som miljöministern\r\ntyckte var krävande. Jag skulle som sagt gärna se\r\nlitet mer framsynthet från den kanten.</pre><pre>Anf. 184  IVAR VIRGIN (m) replik:</pre><pre>Herr talman! Mitt behov av att ta inspiration från\r\nvänstersidan är måttligt. Men jag sade flera gånger\r\ni mitt anförande, tror jag, att jag tycker att Sverige\r\nskall föra en offensiv miljöpolitik. Det måste\r\nrimligen innebära att man på olika områden flyttar\r\nfram positioner.</pre><pre>Ett av de områdena tycker jag självklart är att\r\nanvända ekonomiska styrmedel i miljöpolitiken.\r\nDär tycker jag faktiskt att Sverige har haft en\r\nframgång. Men det finns begränsningar i\r\nmöjligheten att använda det vapnet, begränsningar\r\nsom helt enkelt beror på att det finns risk för att vi\r\nslår ut egen produktion. Vi skall gå före, men det\r\nfinns gränser. Jag tror att även miljöministern\r\nnämnde det i sitt anförande. Det borde vara\r\ntacksamt att i Europa arbeta för modellen att\r\nanvända ekonomiska styrmedel. Jag tror uppriktigt\r\nsagt att det är ett mycket verkningsfullt vapen i\r\nkampen mot miljöproblemen.</pre><pre>Anf. 185  SÖREN NORRBY (fp):</pre><pre>Herr talman! Egentligen slutar den första dagen av\r\nden allmänpolitiska debatten där den borde ha\r\nbörjat, med miljö- och naturresursfrågorna. Det\r\nstörsta hotet mot mänsklighetens framtid är\r\nmiljöförstöringen. Det är slöseriet med\r\nnaturresurser. Insikten växer om att vår tids\r\nviktigaste uppgift är att avvärja det hotet. Globalt\r\nvar Riokonferensen 1992 en milstolpe. Jag är\r\nfaktiskt ganska imponerad av vad regeringen har\r\ngjort för att följa upp Riokonferensen genom\r\ninitiativ, beslut, utredningsuppdrag, engagemang\r\noch även genom att stimulera t.ex. det lokala\r\nAgenda 21-arbetet och arbetet inom nätverket\r\nQ 2 000. Dessa jobbar på ett förnämligt sätt, inte\r\nminst på det lokala planet.</pre><pre>Ett symboliskt steg är också att finansplanen i årets\r\nbudgetproposition har en bilaga om uthållig\r\nutveckling. Nästa steg är rimligtvis att finansplanen\r\nblir en bilaga till Sveriges resursbudget, där\r\nramarna sätts av vad naturen långsiktigt tål och vad\r\nhänsynen till kommande generationer medger.</pre><pre>De politiker som inte ställer upp på den här\r\ngrundsynen vill jag bestämt och mycket tillspetsat\r\navråda från att öka premiereservinslaget i ett nytt\r\npensionssystem. Det är bortkastade pengar att\r\nspara för en framtid som inte finns.</pre><pre>I ett globalt perspektiv måste vi vänja oss vid\r\ntanken att rättvist fördela knappa resurser i tid och\r\nrum. Kanske kan det ske genom ransonering av\r\nrätten att förbränna fossila bränslen eller att släppa\r\nut växthusgaser. Samma ranson til varje människa\r\npå jorden. I ett inledningsskede kan en sådan\r\nprincip ge många u-länder en ny handelsvara,\r\nförbruknings- eller utsläppsrätter, som säljs till i-\r\nländer som behöver tid för att anpassa sig till en\r\nframtida hushållning med naturresurser som ligger\r\ninom ramen för vad naturen tål. Internationellt\r\nsamarbete är avgörande. Det har betonats tidigare\r\ni den här debatten.</pre><pre>Synsätt med den här inriktningen är inte nya. Jag\r\ntittade i backspegeln och hittade en partimotion av\r\nFolkpartiet från 1973 om miljöbudget,\r\nteknikvärdering och återanvändning av resurser.\r\nDe inledande orden löd: ''Miljöpolitikens främsta\r\nmål är att göra det möjligt för vår egen och\r\nkommande generationer att överleva. Överlevnad\r\när viktigare än levnadsstandard. Samtidigt måste\r\ndet traditionella standardbegreppet ges ett vidare\r\ninnehåll.'' Här framfördes också synpunkter på den\r\nglobala resursfördelningen.</pre><pre>Jag är övertygad om att andra partier kan hitta\r\nliknande förpliktande uttalanden årtionden\r\ntillbaka. Det handlar alltså om förlorade år i den\r\nviktigaste uppgiften för oss alla, kampen för\r\nmänsklighetens överlevnad. Vi har ett gemensamt\r\nansvar inför kommande generationer att nu med all\r\nkraft ge miljö- och naturresursfrågorna förtur i vårt\r\narbete.</pre><pre>Hittills har teknikens möjligheter alltför mycket\r\nfått styra den tekniska utvecklingen. Så kan det inte\r\nfortsätta. I stället måste miljöns krav och\r\nmänsklighetens behov vara styrande. Då blir\r\ntekniken ett viktigt hjälpmedel, liksom möjligheten\r\natt sätta pris på miljön. Det får inte längre vara\r\ngratis att skada och förorena. Den prissättning som\r\ndå blir aktuell baseras på värderingar. Det blir en\r\nnaturlig uppgift för oss politiker som företrädare\r\nför våra uppdragsgivare, väljarna, att göra de\r\nvärderingarna.</pre><pre>Låt mig belysa det här synsättet med ett praktiskt\r\noch aktuellt exempel: Rödkobbsleden i Stockholms\r\nskärgård. I förra veckan sade Länsstyrelsen i\r\nStockholms län nej till Sjöfartsverkets och\r\nFinlandsrederiernas förslag att ta i anspråk och\r\nexploatera ett orört skärgårdsområde norr om\r\nSandhamn för en ny farledssträckning. För\r\nsjösäkerhet, navigering och manövrering skulle den\r\nge stora fördelar. Fartygen är numera så stora att de\r\ninte får plats i den nuvarande farleden, den som för\r\nbara 15 år sedan utsågs till huvudled till Stockholm\r\noch rustades upp rejält.</pre><pre>Den fartygstekniska utvecklingen har styrt oss mot\r\nett vägskäl, eller en vattendelare får man väl säga i\r\ndetta sammanhang. Skall vi politiker snällt ställa\r\nupp och besluta att miljön skall underordnas den\r\ntekniska utvecklingens krav, eller skall miljökraven\r\näntligen bli överordnade? Jag känner en djup\r\ntillfredsställelse över att ha kunnat medverka till att\r\nden senare linjen segrade. Särskilt bra kändes det\r\nnaturligtvis att det var Folkpartiets\r\nhandlingsprogram med bl.a. miljöanpassning,\r\nekonomiska styrmedel och en helhetssyn på\r\ntransportsystemet som majoriteten anslöt sig till.</pre><pre>Ett annat exempel på hur en miljöanpassning kan\r\nske är Öresundsbron, som diskuterats tidigare här\r\ni dag. Folkpartiet medverkade 1991 till att den s.k.\r\nnollösningen skrevs in i riksdagsbeslutet. I dag kan\r\nvi ställa oss frågan: Hur skulle vi ha sett på ärendet\r\nmed eller utan en nollösning inskriven i\r\nriksdagsbeslutet? Vi hade den gången med också\r\nkravet på ett luftvårdsprogram för Skåne; det är\r\ningen nyhet nu.</pre><pre>Vi måste lära oss att tekniken måste underordnas\r\nmiljöns krav. Vi måste utnyttja och samordna hela\r\ndet spektrum av styrmedel som vi förfogar över.\r\nSamordningen är väldigt viktig för att resultatet\r\nskall bli harmoniskt.</pre><pre>Med det här inlägget vill jag stryka under vårt\r\ngemensamma ansvar över partigränserna i kampen\r\nmot miljöförstöringen och för hushållningen med\r\nnaturresurser. Jag tror att vi i grunden har\r\ngemensamma uppfattningar att slå vakt om.</pre><pre>Anf. 186  LENNART DALÉUS (c):</pre><pre>Herr talman! Jag delar gärna miljöministerns\r\nsynpunkt att Ulla Petterssons inlägg hade en väldigt\r\nsympatisk karaktär och byggde på en korrekt och\r\nrespektabel syn på miljöproblemen i stort. Det\r\nfinns många enskilda socialdemokrater som ger\r\nuttryck för sympatisk attityd. Det gäller t.ex. den\r\nsom officiellt är utpekad som miljötalesmannen i\r\ndet socialdemokratiska partiet, Anna Lindh. Hon\r\nhar tankegångar kring Dennispaketet som i stort\r\nliknar dem som Centerpartiet har fört fram,\r\nnämligen en allvarlig kritik mot det trafiksystemets\r\nuppbyggnad.</pre><pre>Jag skall gärna säga att jordbruksutskottets\r\nordförande i tidningsartiklar tillsammans med\r\npartikamrater uttryckt åsikter om kärnkraftens\r\nframtid som också de väldigt mycket liknar dem\r\nsom vi i Centern har framfört. Jag hyllar gärna Mats\r\nHults i Stockholm syn på att man bör avbryta\r\nansträngningarna att få reaktor 1 i Oskarshamn i\r\ngång igen.</pre><pre>Bekymret är: Var finns sedan de\r\nsocialdemokratiska besluten i dessa frågor?\r\nKommer dessa attityder att återspeglas i att man\r\nockså stöttar Centerns agerande när det gäller att\r\nfå hejd på Dennispaketet, att få kärnkraften\r\navvecklad? Dess värre har aldrig så sympatiska\r\nattityder och åsikter från i det här fallet Ulla\r\nPettersson kunnat dölja oförmågan och\r\nosäkerheten i den socialdemokratiska\r\nmiljöpolitiken.</pre><pre>Litet av samma bekymmer får man när man lyssnar\r\npå Jan Jennehag. Han säger att regeringens förslag\r\npå miljöområdet är tandlösa. Jag kan försäkra att\r\nden uppfattningen inte riktigt delas av det\r\nnäringsliv som kommer att bli väldigt starkt\r\nberoende av de förslag som regeringen lagt fram i\r\nriksdagen och som nu successivt genomförs ute i det\r\nsom vi brukar kalla det verkliga livet. Där uppfattar\r\nman inte förslagen som tandlösa.</pre><pre>Däremot ter det sig litet tandlöst, måste jag säga,\r\nnär Vänsterpartiet ungefär ett år efter det att\r\nregeringen har lämnat sin kretsloppsproposition\r\nkommer med en motion, i vilken man säger sig vilja\r\ninföra ett kretsloppssamhälle. Man frågar sig var\r\nVänsterpartiet har varit det år då regeringens\r\nkretsloppsproposition diskuterades och beslutades\r\ni riksdagen.</pre><pre>Herr talman! Om Max Montalvos inlägg kan man\r\nsäga att eländesbeskrivningen återkom där. Han\r\ntalar igen som förr i tiden om miljöfanatiker. Han\r\nframställde bekymren som om de inte existerade.\r\nHan säger att man i stort sett har löst problemen\r\nmed bilavgaserna, enligt vad han har hört på\r\nbilmässan. Jag vill gärna fråga Max Montalvo hur\r\nhan har tänkt sig att man skall förbränna i en\r\nbilmotor material som innehåller kol utan att det\r\nbildas koldioxid. Hur har han tänkt sig att\r\nproblemet skall lösas genom någon sorts technical\r\nfix inom bilindustrin? Är det inte så i stället att vi\r\nmåste byta bränslen, få en annan syn på\r\nkommunikationer och transporterna, eller menar\r\nMax Montalvo att vi i vårt nit att följa\r\nmiljöambitionerna från bilindustrin skall upphäva\r\nde naturlagar som många av oss tycker är\r\nvägledande i det verkliga livet?</pre><pre>Det som är unikt med regeringens arbete är att man\r\nlyckats kombinera ett starkt internationellt\r\nengagemang och arbete som väckt respekt världen\r\növer med ett handfast lokalt engagemang.\r\nKombinationen av Riokonferensens arbete och det\r\nsom nu blivit det lokala Agenda 21-arbetet är ett\r\nstarkt nytt och viktigt inslag i det svenska\r\nmiljöengagemanget.</pre><pre>Självklart är också den nya strömfåran med\r\nkombinationen av ekonomi och ekologi vägledande\r\noch viktig. Den nya UNCED-propositionen har\r\nredan lagts fram. Nu kommer\r\nkemikaliepropositionen, miljöskuldsredovisningar\r\noch så småningom regeringens proposition om de\r\nnya miljölagarna sammanförda i en miljöbalk. Här\r\nfinns den offensiva inriktningen.</pre><pre>Jag kan för egen del också nämna inte minst det\r\nkonkreta arbete som fullföljs i\r\nkretsloppsanpassningen i regi av bl.a.\r\nKretsloppsdelegationen. När det gäller\r\nproduktansvaret tas nya steg. Nya varuområden\r\nsom bilar, elektronik och däck kommer att gå\r\nsamma väg som förpackningar och tidningspapper.\r\nEn ny strategi utarbetas för samhällets\r\nkretsloppsanpassning. Det offensiva arbetet finns\r\nliksom det lokala engagemanget och det\r\ninternationella medvetandet. Det bådar gott för det\r\nfortsatta miljöarbetet, herr talman.</pre><pre>Anf. 187  JAN JENNEHAG (v) replik:</pre><pre>Herr talman! När det gäller allianser i riksdagen\r\nkan vi, Lennart Daléus, vara överens om ganska\r\nmycket, bl.a. det som Lennart Daléus efterlyste hos\r\nsocialdemokraterna: synen på kärnkraften och\r\nDennispaketet m.fl.</pre><pre>Tandlöshet eller inte, men om vi som mått skall ha\r\nnäringslivets reaktioner tror jag att vi är ute på\r\nganska farliga vägar. Näringslivets intressen skriar\r\nalltid om samhället, statsmakterna, beslutar\r\nnågonting som hotar näringslivets vinster eller i\r\növrigt sätter gränser för dess agerande. Det vet vi\r\nredan från början, så det är icke tillämpligt i detta\r\nsammanhang.</pre><pre>Vi har, Lennart Daléus, inte uppnått\r\nkretsloppssamhället i och med riksdagsbeslutet.\r\nDet är väl bra att vi är flera krafter som vill utveckla\r\nden tanken och försöka driva arbetet vidare.</pre><pre>Anf. 188  LENNART DALÉUS (c) replik:</pre><pre>Herr talman! Det är riktigt att näringslivets\r\nreaktioner kanske inte alltid är ett mått på aktivitet\r\noch kanske inte alltid skall uppfattas som någonting\r\npositivt. Men i det här fallet är de faktiskt det.\r\nNäringslivet reagerade först med väldigt stor\r\nskepsis på regeringens arbete med kretsloppet, på\r\nproduktansvaret och detta att kommunerna skulle\r\navlastas från det tunga hanteringsarbetet och ges\r\nmer muskler att hantera kontrollapparat och\r\ntillståndsfrågor osv.</pre><pre>Under det ett och ett halvt år som regeringen har\r\nkoncentrerat sig på den här delen av miljöarbetet\r\nkan man se hur näringslivet successivt har ändrat\r\ninställning. Man har anpassat sig mer och antagit\r\nutmaningen. På många håll är man värd\r\nuppskattning för det engagemanget, det tycker jag\r\nskall sägas.</pre><pre>Det är riktigt att man inte bara har tagit det hela\r\nsom kritik av och en attack på näringslivet. Man har\r\nfaktiskt anpassat sig väldigt mycket. Det är kanske\r\nen av de nya metoderna som man använder i\r\nmiljöarbetet.</pre><pre>Jag är glad att Jan Jennehag säger att man från\r\nVästerpartiet vill anta, utveckla och fortsätta\r\ntanken på kretsloppsarbetet. Välkomna!</pre><pre>Anf. 189  ULLA PETTERSSON (s) replik:</pre><pre>Herr talman! Lennart Daléus undrade var de\r\nsocialdemokratiska besluten finns. Det är bara för\r\nmig att hålla med om att det är alldeles för få\r\nsocialdemokratiska miljöbeslut, vilket till stor del\r\nberor på att vi dess värre inte har någon\r\nmajoritetsställning i den här riksdagen.</pre><pre>Men vi har förslag till beslut, som vi har fört fram\r\nunder flera år. Bland de förslag som Lennart Daléus\r\noch andra kan hitta i vår miljömotion från i år finns\r\ndet förslag om en rejäl satsning på gröna jobb, om\r\nmiljöuppdrag till våra internationella\r\nbeskickningar ute i världen, om en samlad strategi\r\nför miljösamarbete inom Öst- och Centraleuropa,\r\nom ett utvidgat sektorsansvar inom t.ex.\r\nturistområdet, om att man skall stoppa handel med\r\nhotade arter, osv.</pre><pre>Förslagen finns alltså. Låt oss se om vi i det\r\nkommande utskottsarbetet inte kan bli överens om\r\nen hel del av dem, Lennart Daléus.</pre><pre>Anf. 190  LENNART DALÉUS (c) replik:</pre><pre>Herr talman! De sakfrågor som Ulla Pettersson\r\nnämnde är angelägna, och där behövs ett\r\ngemensamt engagemang. Vad jag var ute efter var\r\nde litet större kontroversiella frågorna. Som vanlig\r\nmedborgare måste man bli litet förvirrad när\r\ntalesmän agerar väldigt starkt åt ett håll medan\r\nbesluten och de verkligt tunga förslagen går åt ett\r\nannat håll. Jag vill gärna anta Ulla Petterssons\r\nutmaning.</pre><pre>Margareta Winberg, ordförande i\r\njordbruksutskottet, och några andra partikamrater\r\nhar i andra sammanhang än här i kammaren agerat\r\nför kärnkraftens avveckling. Från Centerpartiet har\r\nvi i år väckt en motion i vilken vi ställer precisa krav\r\npå ett fullföljande av de tidigare riksdagsbesluten\r\noch därmed också folkomröstningens resultat. Då\r\nvill jag ställa frågan så här: Kan vi förvänta oss\r\nauktorativt stöd från socialdemokratin för den\r\nmotionen? Mycket skulle då vara vunnet i\r\nsakfrågan och inte bara i den politiska retoriken.</pre><pre>Anf. 191  ULLA PETTERSSON (s) replik:</pre><pre>Herr talman! Beträffande kärnkraften finns också\r\nden med i vår motion. Vi vill att 1991 års\r\ntrepartiöverenskommelse skall fullföljas. Vi\r\nföreslår faktiskt att det arbetet skall sättas i gång, i\r\nvilket det också skall ingå en avvecklingsplan. Det\r\när alltså fråga om en partimotion som hela vårt parti\r\nstår bakom. Står hela Centerpartiet bakom den\r\nmotion som Lennart Daléus talar om?</pre><pre>Anf. 192  LENNART DALÉUS (c) replik:</pre><pre>Herr talman! Vi börjar nalka oss något glädjande\r\noch intressant, även om Ulla Petterssons\r\nresonemang fortfarande är litet luddiga. Hon sade\r\natt hela socialdemokratin står bakom motionen och\r\natt 1991 års beslut skall fullföljas när det gäller\r\nkärnkraftens avveckling. Här finns alltså möjlighet\r\natt göra det som kallas för att ''operationalisera''\r\nden attityden. I ett mycket tydligt förslag i en\r\nmotion har vi klarat ut hur detta lagtekniskt skall gå\r\ntill. Det finns möjlighet för socialdemokraterna att\r\nkliva upp på den vagnen. Om jag tar ansvar för\r\nCenterpartiets stöd för denna motion kanske Ulla\r\nPettersson kan ta ansvar för socialdemokraternas\r\nstöd. Det vore mycket intressant.</pre><pre>Anf. 193  MAX MONTALVO (nyd) replik:</pre><pre>Herr talman! Det talades om elände och\r\nmiljöfanatiker. Jag anser att det har varit till skada\r\natt miljöfanatiker har varit alltför vidlyftiga i sin\r\niver att få till stånd förbättringar för miljön. Det har\r\nmånga gånger varit till skada, i synnerhet eftersom\r\nden breda allmänheten på det viset har tagit\r\navstånd från miljöarbetet. Jag tror att det är väldigt\r\nviktigt med en folklig förankring.</pre><pre>Det är klart att man inte kan ändra naturlagarna.\r\nDet är omöjligt. Jag erkänner att det kommer ut\r\nolika ämnen ur avgasrören. Men vi har så få bilar\r\nper kvadratkilometer i Sverige att med de nya\r\nbilarnas avgasrening borde inte biltrafiken utgöra\r\nnågot problem, utom i vissa tätorter.</pre><pre>Vi har väckt en nollemulsionsmotion, i vilken vi\r\nsäger att de långsiktiga kraven på bilfabrikerna\r\nmåste vara att de skall få fram nästa generation\r\nbilar. I vår vision löser man då detta problem. I det\r\nsammanhanget kommer elbilar och hybridbilar in.\r\nPå mässan kunde vi se att man hade tagit fram\r\nvätgasmotorn, som en gång i tiden var en svensk\r\nuppfinning och som utmobbades av den svenska\r\noljeindustrin. Det är beklagligt att inte riksdagen\r\npå den tiden hjälpte till för att se till att\r\nvätgasmotorn stannade i Sverige och att den\r\nutvecklades snabbare. Men då var tydligen inte\r\nmiljömedvetandet ens i Centern på topp.</pre><pre>Anf. 194  LENNART DALÉUS (c) replik:</pre><pre>Herr talman! Man kan inte som Max Montalvo säga\r\natt man är på väg att klara utsläppen. En del utsläpp\r\nkommer med dagens bränsle med\r\nnaturnödvändighet ut. Koldioxiden är ett av de\r\nstörsta problemen med dagens biltrafik. Lösningen\r\nmåste ligga i ett annat tänkande, andra bränslen, en\r\nannan trafikstruktur och i ett utnyttjande av\r\nkollektiva transportmedel på ett helt annat sätt än\r\ntidigare. Detta i sin tur betyder att man måste ta\r\navstånd från stora trafikleder av den karaktär som\r\nt.ex. Dennispaketet innebär. Man får inte, Max\r\nMontalvo, ta det så lättvindigt som att säga att det\r\nfinns tekniska lösningar och att det kommer att lösa\r\nsig om vi bara får litet tid på oss. Det brådskar med\r\natt stoppa i någonting annat i tankarna och med att\r\nha en annan tanke om de här sakerna.</pre><pre>Anf. 195  MAX MONTALVO (nyd) replik:</pre><pre>Herr talman! Skillnaden mellan Centern och Ny\r\ndemokrati är att vi är positivt inställda till bilarna.\r\nAnledningen till att jag tyckte att detta var ett\r\nmindre problem för Sverige var att jag jämförde\r\nmed förhållandena i Tyskland, där man har 50 %\r\nkatalysatorsrening i dag och anser att man därmed\r\nhar klarat problemet. I min tanke gjorde jag den\r\njämförelsen och tyckte då att vi har ett väldigt litet\r\nproblem.</pre><pre>Jag klargjorde just att vår långsiktiga politik står\r\nupp för den biten. Under tiden kan man gott och\r\nväl använda de bilar som vi har i dag. Den lilla\r\nförsämring av miljön som dessa bilar har medfört\r\njämfört med hela industrins utsläpp under 50--60 år\r\när en bagatell, tror jag.</pre><pre>Vi har väckt en motion som syftar till att stimulera\r\nelbilar i tätorter. Elbilar bör få fri parkering i\r\ntätorter. Det är också en stimulans åt rätt håll. Man\r\nmåste vidta praktiska åtgärder för att få folk att\r\nagera på rätt sätt. Man kan inte bara hålla på med\r\navgifter och förbud.</pre><pre>Ni stödde inte vår motion som vi väckte förra året\r\nom eftermontering av avgasrening på äldre bilar.\r\nJag förstår inte riktigt varför när ni är så väldigt\r\noroliga för avgaserna.</pre><pre>Anf. 196  LENNART DALÉUS (c) replik:</pre><pre>Herr talman! Jag ger upp den fortsatta\r\nargumentationen. Om man som Max Montalvo\r\nmenar att utsläppen från dagens bilar är ''en\r\nbagatell'' är det klart att han agerar trafikpolitiskt\r\ndärefter. Det leder då till de ståndpunkter som Max\r\nMontalvo redovisar. Om man menar att problemen\r\ni Sverige är lösta och att Tyskland är någonting\r\nannat, har man inte förstått att luftföroreningar\r\nglider fram och tillbaka utan hänsyn till\r\nnationsgränser. Vi har uppenbarligen ett annat\r\nsynsätt, men den diskussionen får vi fortsätta med\r\nvid ett annat tillfälle.</pre><pre>Anf. 197  DAN ERICSSON i Kolmården (kds):</pre><pre>Herr talman! Jag tycker att vi fick en liten,\r\nintressant diskussion om energipolitiken här på\r\nslutet.</pre><pre>Trepartiöverenskommelsen som träffades 1991 står\r\nnu samtliga regeringspartier bakom. Det innebär\r\natt fem partier står för den. Det intressanta är att\r\nuppföljningen av energiprogrammen för ökat\r\nenergisparande verkligen genomförs och att vi\r\nverkligen får fram alternativ till kärnkraften.</pre><pre>Vi kristdemokrater har också väckt en motion och\r\nframfört våra tidigare synpunkter, att det borde\r\ntillsättas en parlamentarisk avvecklingskommitté\r\nsom verkligen tillser att energiprogrammen\r\nfullföljs, så att det blir en avveckling av kärnkraften\r\ntill år 2010. Vi har också tagit upp\r\nlagstiftningsfrågan och ansvarighetsfrågan för\r\nkärnkraftsföretag vid olyckor. Det vore intressant\r\natt få litet mer kött på benen från\r\nsocialdemokraterna. Jag har tidigare hört talet om\r\natt de är för detta. Men är de beredda att nu\r\nverkligen sätta kraft bakom orden och se till att vi\r\nfår denna kärnkraftsavveckling?</pre><pre>I övrigt hade jag tänkt ställa en del frågor till\r\nmiljöministern om miljöbiståndet till öst, men dess\r\nvärre var han tvungen att lämna kammaren. Därför\r\nvill jag ideologiskt och litet mer övergripande\r\nanknyta litet till Sören Norrbys anförande. Få saker\r\när så fundamentalt viktiga som att inte rycka undan\r\ngrundförutsättningarna för vår existens på jorden.\r\nJag talar då förstås om behovet av ett\r\nförvaltaransvar för att ekosystemen skall kunna\r\nbehållas intakta. En stark vision och strävan måste\r\nprägla vårt arbete för en bärkraftig utveckling.\r\nDetta inte minst för att det är den enda tänkbara\r\nutvecklingen för att inte våra barn och barnbarn\r\nskall få ägna alla krafter och resurser åt att komma\r\ntill rätta med miljöproblem till följd av vår\r\nmisshushållning med naturresurser.</pre><pre>Fokuseringen för att komma till rätta med vår\r\nfinansiella skuld måste i lika hög grad riktas mot att\r\nlägga upp strategin för att komma till rätta med\r\nmiljöskulden. Att inte göra det är detsamma som\r\natt acceptera en djupt orättvis ojämlikhet i\r\nlivsbetingelserna mellan generationerna. Det är\r\ninte acceptabelt. Den finansiella skulden och\r\nmiljöskulden har gemensamt att de ökar\r\nfattigdomen och minskar handlingsutrymmet för\r\nnästa generation. Därför är det positivt att\r\nmiljöministern senare i vår ämnar återkomma med\r\nförslag till åtgärder för att begränsa miljöskulden.</pre><pre>Många stora miljöproblem såsom växthuseffekt\r\noch uttunning av ozonlager, försurning osv.\r\nförutsätter ett kraftfullt arbete på internationell\r\nnivå. Men alla miljöproblem, även de globala,\r\nåtgärdas till syvende och sist på det lokala planet.\r\nDetta har också tagits upp här i debatten. Därför är\r\ndet viktigt att vi inte skyggar för att så fort som\r\nmöjligt driva miljöfrågorna lokalt här hemma i\r\nSverige och visa att vi verkligen går före i\r\nmiljöarbetet. Det visar också den lilla debatt som\r\nhandlade om EU och miljöarbetet.</pre><pre>Vad gäller en rapport om skatteväxling för miljön\r\nhar kds skisserat hur en strategi kan läggas upp.\r\nMiljöförstöring och nyttjande av naturresurser\r\nmåste få rätt pris för att överutnyttjandet skall\r\nkunna minska. Konsumenten måste få en möjlighet\r\natt ställas inför de rätta priserna. En skatteväxling\r\nskall inte öka det sammanlagda skatteuttaget från\r\nnäringslivet. Men genom att lägga en högre skatt på\r\nmiljöförstörande ekonomisk aktivitet och mindre\r\nskatt på arbetskraft uppnås två mål. Dels ökar\r\nefterfrågan på arbete, dels minskar\r\nmiljöbelastningen. Intentionerna i årets budget att\r\nnu tillsätta en bred parlamentarisk utredning som\r\nskall se över formerna för en skatteväxling är helt i\r\nlinje med kristdemokraternas miljöpolitiska\r\nstrategi. Vi ser detta som en stor framgång.</pre><pre>Herr talman! Regeringen har under det gångna året\r\nlagt en rad förslag på miljöområdet som kommer\r\natt leda till minskat slitage på naturmiljön. Jag\r\ntänker då bl.a. på en förändrad skogsvårdspolitik,\r\ndär miljömål och produktionsmål jämställs, ett\r\nökat kretsloppsförfarande som har tagits upp här i\r\ndebatten, genom införande av ett stegvis\r\nproducentansvar och åtgärder för bevarande av den\r\nbiologiska mångfalden. Ytterligare förslag\r\nkommer. Det är helt nödvändigt att en offensiv\r\nmiljöpolitik bedrivs kontinuerligt. Detta är\r\ningenting som vi kan koppla av genom att säga att\r\nvi då och då skall göra detta, utan det måste hela\r\ntiden finnas i processen.</pre><pre>Om man litet kort ser på socialdemokraternas\r\nalternativ kan man få vissa funderingar om hur de\r\nresonerar när det gäller miljöfrågorna. Jag har\r\nexempelvis hört ledande socialdemokrater raljera\r\nganska kraftigt med regeringens hantering av\r\nÖresundsbrofrågan. Om det för\r\nSocialdemokraterna är förvånansvärt att\r\nfyrklöverregeringen vill ha en mycket nogsam\r\nmiljöprövning, där en absolut nollösning kan\r\ngaranteras, bör väljarna knappast känna\r\nförtroende för det partiets miljöambitioner.</pre><pre>Regeringens hantering av frågan om en fast\r\nförbindelse över Öresund visar just att\r\nmiljöintresset står i centrum av debatten vid\r\nbeslutsfattandet. Det centrala är att vi får in\r\nmiljötänkandet över hela fältet och att det väger\r\ntungt.</pre><pre>Herr talman! I vår skall vi också behandla förslag\r\ntill en ny miljöbalk. Det är ett arbete som har pågått\r\ni många år och som har varit väldigt intressant. I\r\nförslaget föreslår vi en rad konkreta förbättringar\r\nför miljön. Jag ser fram emot den debatten under\r\nvåren här i riksdagen. En ny miljöbalk är en stor\r\nframgång för landet.</pre><pre>Anf. 198  LENNART DALÉUS (c) replik:</pre><pre>Herr talman! För en inbiten kärnkraftsmotståndare\r\när det litet av en glädjens kväll när Dan Ericsson i\r\nKolmården nu markerar kravet på en lagstiftning\r\nsom innebär att kärnkraften avvecklas och att\r\nkärnkraftverkens ägare tar sitt ansvar under\r\nperioden fram till dess.</pre><pre>Herr talman! Jag hade självfallet inte förväntat mig\r\nnågot annat av Dan Ericsson. Jag har haft\r\nförmånen att få stå på samma barrikader som Dan\r\nEricsson i tidigare sammanhang i detta arbete.</pre><pre>Med den närmast självklara attityden från, som jag\r\nutgår från, hela kds tillsammans med det som jag\r\nuppfattade som ett ansvarstagande av Ulla\r\nPettersson att ställa upp bakom dessa krav har det\r\nhär i kväll i själva verket formats en majoritet för\r\natt åstadkomma det som många av oss har längtat\r\nefter sedan folkomröstningen 1980. Det är därmed\r\nen glädjens kväll, herr talman!</pre><pre>Anf. 199  ULLA PETTERSSON (s) replik:</pre><pre>Herr talman! Jag skall bara svara på den direkta\r\nfråga som jag fick. Om jag inte minns alldeles fel\r\nvar det Socialdemokraterna som tog initiativet till\r\n1991 års överenskommelse. Den står vi naturligtvis\r\nfast vid. Jag anade litet tveksamhet därom från Dan\r\nEricssons i Kolmården sida.</pre><pre>I likhet med Dan Ericsson ser jag fram emot det\r\nfortsatta miljöarbetet i riksdagen. Den här\r\ndebatten får anses ha visat att vi allihop är ganska\r\növerens om att vi inte sätter några klackar i backen\r\ni dag. Miljöarbetet skall gå vidare framåt, alldeles\r\noavsett hur det kommer att se ut i våra relationer\r\ntill omvärlden.</pre><pre>Anf. 200  DAN ERICSSON i Kolmården (kds)\r\nreplik:</pre><pre>Herr talman! Jag söker inte någon som helst\r\nkonfrontation med Socialdemokraterna i\r\nenergifrågan, utan noterar att man har ett intresse.\r\nVad jag efterlyser är konkret handling och att man\r\nverkligen anstränger sig för att nu följa upp det\r\nenergibeslut som riksdagen fattade 1991.</pre><pre>Som Lennart Daléus sade stod vi på samma\r\nbarrikader vid folkomröstningen 1980. För min del\r\nkänner jag mig fortfarande frågande inför\r\nSocialdemokraternas energipolitik, inte minst mot\r\nbakgrund av vad som hände vid folkomröstningen\r\ndär de drev fram en tredje linje. Därmed har vi\r\nkärnkraften kvar under en betydligt längre period\r\nän vad som hade behövts. Energidebatten har\r\nsedan under hela 1980-talet legat nere inför\r\nenergibeslutet 1991, då vi ändå kom överens över\r\nblockgränserna. Vad jag är angelägen om är att\r\ndetta fullföljs. Jag söker inte konfrontation utan en\r\npraktisk utformning. Genom de uppföljningar som\r\nhittills har gjorts kan vi nu se att beslutet inte har\r\nfått alltför stora effekter ute i verkligheten när det\r\ngäller energisparande och när det gäller att få fram\r\nalternativ. Det är där det hastar. Det är bra om\r\nSocialdemokraterna nu ställer upp på detta.</pre><pre>Anf. 201  ULLA PETTERSSON (s) replik:</pre><pre>Herr talman! Jag vill i all försynthet påpeka att\r\nSocialdemokraterna efter 1991 inte har haft\r\nmöjlighet att i regeringsställning driva förslag på\r\nvare sig energi- eller miljöområdet.</pre><pre>Anf. 202  MAX MONTALVO (nyd) replik:</pre><pre>Herr talman! Dan Ericsson talade om att avveckla\r\nkärnkraften. Det ämnet var uppe också i den förra\r\ndebatten. Som alla här vet anser vi nydemokrater\r\natt kärnkraften är miljövänlig. I en öppen\r\ndemokrati är kärnkraften inte så farlig -- för att\r\nundvika den debatten -- som i en diktatur. Då\r\ntänker jag på Sovjet. Det beror på att vi kan föra\r\nen öppen debatt om och ha en kontroll av\r\nkärnkraften på ett helt annat sätt.</pre><pre>Då undrar jag: Har det dykt upp något alternativ\r\nsedan förra debatten, Dan Ericsson, som är ett\r\nverkligt alternativ? Eller är det fortfarande fråga\r\nom det som jag förra gången kallade för flum, alltså\r\natt man skall dra ner på välfärden i stället? Vad är\r\nalternativet?</pre><pre>Anf. 203  DAN ERICSSON i Kolmården (kds)\r\nreplik:</pre><pre>Herr talman! Det handlar inte alls om att dra ner\r\npå välfärden. Max Montalvo talar om att vi har en\r\nsäker kärnkraft. Jag tror inte att de som har varit\r\nutsatta för en kärnkraftsolycka och bor i\r\nnärområdena tycker att de i dag har en välfärd. Det\r\när bl.a. dessa risker som det handlar om.</pre><pre>Vad är då alternativet? Ja, det finns alternativ, om\r\nvi för en sådan politik att vi får ett sparande och\r\nutnyttjar biomassa, vind och annat som kan ersätta\r\nkärnkraften. Vi kan också göra effektiviseringar på\r\nvattenkraftsområdet. Men det måste finnas en\r\npolitisk drivkraft. Det ger sig inte självt. Starka\r\nintressen står emot. Max Montalvos inlägg\r\nbekräftar det senare.</pre><pre>Anf. 204  MAX MONTALVO (nyd) replik:</pre><pre>Herr talman! Dan Ericsson var just inne på\r\nskrämseltaktiken. Men jag nämnde faktiskt att man\r\ni en öppen demokrati har insyn, debatt och kontroll\r\nav kärnkraften. Där blir den relativt säker, för att\r\nvara försiktig med orden. Bekymret är att man\r\nfortfarande använder skrämselmodellen och påstår\r\natt kärnkraften är så himla farlig. De alternativ som\r\nredovisades nyss är inte färdigutvecklade. Sätt\r\nmoroten ett par år framåt, men det säger ni\r\ningenting om. Det är bara avveckling som är det\r\nviktiga. Det gäller bara principen. Jag ställer mig\r\nhelt oförstående till den tanken.</pre><pre>Anf. 205  DAN ERICSSON i Kolmården (kds)\r\nreplik:</pre><pre>Herr talman! Jag har rest omkring och haft\r\nförmånen att få besöka en del av de nya\r\nbiobränslepannor som faktiskt växer upp runt om i\r\nlandet. De är konkreta exempel på att det går att få\r\nfram alternativ och att det finns en klar marknad för\r\ndetta bränsle. Det gäller att målmedvetet driva på\r\nen sådan utveckling.</pre><pre>I en öppen demokrati, sade Max Montalvo, är\r\nkärnkraften relativt säker. Det är detta som är\r\nproblemet. Kärnkraften är bara ''relativt'' säker. Vi\r\nvet att den aldrig kommer att bli definitivt säker.\r\nInte minst med tanke på att vi nu har åldrande\r\nreaktorer, tror jag att riskkänslan kommer att öka\r\ni befolkningen. Om vi inte skapar förutsättningar\r\nför en avställning av dessa reaktorer, måste vi ha ett\r\nsparande, som vi kan stimulera på olika sätt. Det\r\nkan där finnas nya friska förslag. Det handlar också\r\nom att vi skapar en marknad för alternativen.</pre><pre>Anf. 206  BENGT AHLQUIST (fp):</pre><pre>Herr talman! Riksdagskamrater! Östersjön är ett\r\nsjukt innanhav, som får konstgjord andning genom\r\nBälten och Öresund, då stormarna blåser i rätt\r\nriktning. Östersjön behöver mer syresatt\r\nsaltvatten, inte mindre. Vad Östersjön behöver är\r\nmed andra ord en positiv lösning och ingen\r\nnollösning.</pre><pre>Jag skulle vilja göra en liten jämförelse. Ingen\r\nskulle komma på tanken att ordinera en svårt\r\nastmasjuk patient strypkoppel och rehabilitering i\r\nrökrum.</pre><pre>Min oro är stor, och våra ungdomars oro är också\r\nstor. Vi har ett ansvar såsom förvaltare av naturens\r\nresurser. Hoten mot Östersjön är många. Kraftiga\r\nmiljövårdsansträngningar krävs. Viktiga\r\nsamhällssektorer som trafik, jordbruk och energi\r\nmåste läggas om i mer miljövänlig riktning. Låt oss\r\narbeta i Riokonferensens anda och för biologisk\r\nmångfald. Vi måste bevara biotopen Östersjön\r\nsåsom ett viktigt exempel på ett brackhav.</pre><pre>Tillförsel via vatten och luft av gifter,\r\növerexploatering av de levande resurserna samt\r\ndirekt förstörelse av viktiga kustekologiska system\r\nutgör hot mot Östersjön. Avgränsade havsområden\r\när särskilt utsatta. Kattegatt, på gränsen mellan\r\nNordsjön och Östersjön, kollapsade först. Både\r\nVästerhavet och Östersjön är illa ute. Nordsjön har\r\nklarat sig bättre genom att vattenutbytet är\r\neffektivare med ett utbyte på två tre år.</pre><pre>För Östersjöns överlevnad är ett internationellt\r\nsamarbete helt nödvändigt. Här räcker det inte\r\nenbart med Östersjöstaterna. Havet börjar ju inte\r\nvid stranden utan vid gränsen för dess\r\ntillrinningsområde. All mark som vattnet rinner\r\nigenom på vägen mot havet och allt vatten som\r\nrinner ut i havet påverkar förhållandena i\r\nÖstersjön. Med andra ord påverkas havet av vårt\r\nnyttjande av såväl mark som luft.</pre><pre>40 % av det kväve som tillförs Östersjön kommer\r\nfrån luften. Huvuddelen kommer från biltrafiken,\r\ndär den tunga trafiken utgör en del. Havet är\r\nslutstationen och tar emot mer och mer av både\r\nnäringsämnen och gifter. Av det totala flödet\r\nmellan Nordsjön och Östersjön beräknas ungefär\r\n30 % gå genom Öresund. Flödet genom Öresund\r\nberäknas svara för omkring 50 % av salttillförseln.\r\nRedan i dag, före brons tillkomst, finns det på tok\r\nför litet syresatt vatten för att garantera Östersjöns\r\nframtid som ett levande innanhav. Det krävs\r\nkraftiga stormar i rätt vindriktning.\r\nGrundproblemet för Östersjön med kraftig\r\növergödning kvarstår dock och förvärras på sikt\r\ngenom den stimulans av biltrafiken som en\r\nbroförbindelse utgör. Är bron verkligen ett\r\nnationellt intresse?</pre><pre>Syrebristen gör att de döda bottnarna utbreder sig\r\ni Östersjön. Vi vet vad som händer när syret tar\r\nslut. Då ökar svavelväteproduktionen. Den\r\nomfattande syrebristen har medfört att närmare\r\nhälften av egentliga Östersjöns bottenareal har\r\ndrabbats av bottendöd under de senaste tio åren.</pre><pre>Vilket öde väntar torskfisket i Östersjön? Under de\r\nsenaste 5--10 åren har torskfisket minskat i\r\nomfattning. Trolig orsak är syrebristen. Torskens\r\nförutsättningar att yngla beror på salthalten. Den\r\nmåste vara den lämpliga. Dessutom måste det\r\nfinnas syre. Eftersom allt större delar av de djupa\r\nområdena har drabbats av syrebrist, har\r\nlivsrummet krympt för torskäggen.</pre><pre>Är det läckande bottnar som förorsakar laxdöd? En\r\nannan risk med ökande syrebrist är att bottnarna\r\nkan börja läcka såväl fosfat som tungmetaller och\r\nandra gifter. I dag finns i sedimentlagren ett\r\nnaturligt skal. Den gräns som där bildas kallas\r\nredoxklinen. Den förhindrar att gifter som lagrats i\r\nsedimenten läcker upp i vattnet. Men i takt med att\r\nsyret tar slut i bottenvattnet förskjuts redoxklinen\r\nuppåt och tungmetaller och andra gifter som har\r\nlagrats under lång tid läcker upp i vattnet. Laxen i\r\nvåra älvar och odlingar har sannolikt drabbats av en\r\nmiljösjukdom, som benämns M 74. Värst drabbad\r\när odlingen nere i Mörrumsån, där dödligheten har\r\nlegat runt 95 %. Laxhonorna visar tecken på\r\ngenetiska störningar. Balansrubbningar har\r\nkonstaterats på den vuxna laxen, vilket kan tyda på\r\nläckage av tungmetaller eller annat gift som\r\npåverkar balanssinnet.</pre><pre>Vi måste styra över till miljövänligare trafiksystem\r\noch föra över den tunga lastbilstrafiken till\r\nsjötransporter.</pre><pre>50 000 riktigt tunga lastbilar i Sverige släpper\r\nvardera ut 1 ton kväveoxider, 55 ton koldioxider\r\noch 100 kilo sot. Tecknen tyder på att den tunga\r\ntrafiken blir den största förorenaren i framtiden,\r\ntrots skärpta avgasregler för tunga lastbilar.</pre><pre>Konkreta förbättrande åtgärder vore att föra över\r\nlångväga transporter till båt och järnväg. Härvidlag\r\nskulle de s.k. ro-ro-fartygen kunna göra en stor\r\ninsats. Ett forskningssamarbete i nätverk, såsom i\r\nBaltic University, är en utmärkt katalysator för\r\ngemensamma ansträngningar på miljöområdet. Låt\r\noss stödja the Baltic University Programme!</pre><pre>Anf. 207  MAX MONTALVO (nyd) replik:</pre><pre>Herr talman! Jag skulle vilja höra, Bengt Ahlquist,\r\nvad som i klartext menas med att styra över den\r\ntunga trafikens gods till båt och järnväg. Om det\r\ninnebär att man skall tvångsstyra över någonting,\r\ntror jag att Folkpartiet är ute på fel väg.</pre><pre>Anf. 208  BENGT AHLQUIST (fp) replik:</pre><pre>Herr talman! Man kan arbeta med stimulanser och\r\nta bort hinder. I dag utgör hamntaxorna stora\r\nhinder. Det har tidigare gjorts en beräkning av\r\ndetta, som Bilspedition varit intresserat av. Det\r\nskulle finnas en lönsamhet i att föra över trafik till\r\nkust. Om man också tar hänsyn till miljöeffekterna\r\nblir resultatet ännu bättre.</pre><pre>Det är alltså inte med piska utan med morötter som\r\nvi vill gå fram. Det kan inte vara rimligt att slita ned\r\nvägkapitalet med långväga transittransporter\r\ngenom Sverige.</pre><pre>Anf. 209  MAX MONTALVO (nyd) replik:</pre><pre>Herr talman! Om det gäller morötter, kan jag hålla\r\nmed om att det kan vara en möjlighet. Jag tycker\r\natt man då skall låta marknaden avgöra om\r\nmorötterna är tillräckligt lockande.</pre><pre>Anf. 210  KENNETH LANTZ (kds):</pre><pre>Herr talman! Jag skulle som siste talare denna kväll\r\nvilja aktualisera dricksvattenförsörjningen.</pre><pre>Tillgång till friskt vatten är något som alltför lätt tas\r\nför givet i ett land som Sverige med många tusen\r\nsjöar, floder, vatten i isälvsavlagringar, osv. Alltför\r\nofta tar planeringen sin utgångspunkt i att vattnet\r\nutgör en statisk resurs, som finns kvar där med sina\r\ntjänster, oberoende av mänskliga aktiviteter. Men\r\ndetta är ett feltänkande. Hotbilden gentemot\r\nvattenmiljön och en långsiktig och bärkraftig\r\ndricksvattenförsörjning är omfattande och\r\nkomplex.</pre><pre>Försurning och övergödning är välkända\r\nmiljöproblem. I Naturvårdsverkets rapport om\r\nmiljöns tillstånd år 2020 beskrivs dessa problem\r\nt.o.m som förvärrade i förhållande till dagens läge,\r\ntrots att kalkningsinsatser skulle fortsätta i\r\nnuvarande omfattning och internationella\r\nutsläppsavtal efterföljas.</pre><pre>Andra problem är det mycket bristfälliga skydd\r\nsom våra dricksvattentillgångar i dag har, i lag och\r\nskyddsföreskrifter. Naturresurslagen anger t.ex.\r\ninte någon dricksvattentillgång som riksintresse.\r\nUte i kommunerna har endast hälften av\r\ngrundvattentäkterna skyddsföreskrifter. SGU har\r\nbara haft resurser att inventera ungefär 2 % av\r\nlandets grundvattentillgångar. Det måste ses som\r\nett mycket stort problem att grundläggande\r\ninfrastruktur i form av sådan kunskap är så dålig.</pre><pre>Listan på ytterligare problem kan göras lång. Det\r\nfinns exempelvis risker med transporter av farligt\r\ngods, dåligt brunnsvatten och förorenat dagvatten i\r\nvåra tätorter. I en motion om bärkraftig\r\ndricksvattenförsörjning tar vi bl.a. upp just behovet\r\nav en lagförändring i VA-lagen som möjliggör att\r\nlägre VA-taxa skulle kunna ges till de fastigheter\r\nsom ordnar med egna LOD-lösningar, dvs.\r\nlösningar för lokalt omhändertagande av\r\ndagvatten. Jag vill därför fråga: Är miljöministern\r\nberedd att verka för en sådan lagförändring?</pre><pre>Herr talman! Som ett av de mer anmärkningsvärda\r\nproblemområdena vill jag ta upp radonhaltigt\r\nvatten. Radon i grundvattnet uppstår till följd av\r\nradioaktiva processer i unga graniter. Det bästa\r\nhade naturligtvis varit att geologisk information\r\nredan från början hade kunnat avstyra att brunnar\r\nborras i starkt radonhaltigt berg. Men faktum är att\r\nett stort antal hushåll har problem med höga\r\nradonhalter i brunnsvattnet, vilket i sin tur ger höga\r\nhalter av radon i inomhusluften. Vi vet att radon i\r\ninomhusluften utgör en mycket stor hälsorisk och\r\nger upphov till ett stort antal cancerfall varje år.\r\nVad man också misstänker är att radon i\r\ndricksvattnet utgör en hälsorisk. Trots detta finns\r\ndet inga gränsvärden för radon i dricksvatten.</pre><pre>Herr talman! En riskfaktor för dricksvattnet utgörs\r\nav ett i många delar dåligt underhållet\r\navloppsledningsnät. I en studie av vattenburna\r\nsjukdomsutbrott i Sverige, utförd av Yvonne\r\nAndersson på Nordiska hälsovårdsskolan i\r\nGöteborg 1992, redovisas 61 utbrott med totalt\r\n32 000 insjuknade under 1980-talet. Detta\r\nmotsvarar lika många utbrott som under ett helt\r\nsekel tidigare. Att vi står inför stora problem förstår\r\nvi när man ser kostnaderna för att komma till rätta\r\nmed problemen -- om det alls är möjligt. De stora\r\nsatsningar på rening av vatten som genomförts de\r\nsenaste decennierna har gällt reningsverk - inte\r\nnyinvesteringar i ledningsnätet. Man beräknar\r\nnyanskaffningsvärdet för det VA-system som vi\r\nbyggt upp till 300 miljarder kronor. Av detta utgör\r\nledningarna ungefär 250 miljarder kronor.</pre><pre>Som ett led i att nå ett mer kretsloppsanpassat\r\nsamhälle förespråkar vi kristdemokrater att\r\nproblemen bl.a. möts genom att\r\nkretsloppsbaserade toalettsystem stimuleras. Den\r\nsjälvklara principen att ta vara på de resurser som\r\nmänniskans urin och fekalier utgör, samtidigt som\r\nhälsoproblem förebyggs, har hittills inte mött något\r\ngensvar. Det är bara att konstatera, att\r\nutvecklingen på detta område springer förbi\r\npolitiker och myndigheter. I kommunerna, där man\r\nstår inför kostbara nyinvesteringar i nya nät och\r\nkvävereningssteg, har man i flera fall insett det\r\nrimliga och kostnadseffektiva i att satsa på\r\nalternativ. Tanums kommun på västkusten är ett\r\nexempel. Där råder, som säkert är bekant, krav på\r\ntorr- eller snålspolande toaletter i nybebyggelse, i\r\nförsta hand vad beträffar fritidshus.</pre><pre>Herr talman! Problembilden är så pass komplex\r\noch omfattande att vi kristdemokrater menar att ett\r\nhelhetsgrepp måste tas. Jag efterlyser och vill\r\nframhålla behovet av en grundlig inventering och\r\nåtgärdsstrategi för att nå målet en bärkraftig\r\ndricksvattenförsörjning. Detta är något som vi för\r\növrigt förband oss att åstadkomma redan vid\r\nundertecknandet av Agenda 21 under\r\nRiokonferensen 1992, och jag anser att det måste\r\ngenomföras.</pre><pre>Jag vill därför föreslå regeringen att verka för\r\ntillsättande av en bred parlamentarisk utredning\r\nom dricksvattenförsörjningen.</pre><pre>(forts.prot.58)</pre><pre>5 § Kammaren åtskildes kl. 21.09.</pre><pre>nFörhandlingarna leddes</pre><pre>av talmannen från sammanträdets början t.o.m. 4\r\n§ anf. 24 (delvis),</pre><pre>av förste vice talmannen därefter t.o.m. anf. 37\r\n(delvis),</pre><pre>n</pre><pre>av andre vice talmannen därefter t.o.m. anf. 79\r\n(delvis),</pre><pre>av tredje vice talmannen därefter t.o.m. anf. 118\r\n(delvis),</pre><pre>av talmannen därefter t.o.m. anf. 156 (delvis) och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}