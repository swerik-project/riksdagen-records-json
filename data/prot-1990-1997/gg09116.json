{"dokumentstatus":{"dokument":{"hangar_id":"2387821","dok_id":"GG09116","rm":"1992/93","beteckning":"116","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"116","slutnummer":"0","datum":"1993-05-26 00:00:00","systemdatum":"2005-10-27 14:01:54","publicerad":"1993-05-26 00:00:00","titel":"Riksdagens snabbprotokoll 1992/93:116 Onsdagen den 26 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{31ABDC18-6149-46D7-9E07-FAE581644503}","dokument_url_text":"http://data.riksdagen.se/dokument/GG09116/text","dokument_url_html":"http://data.riksdagen.se/dokument/GG09116","dokumentstatus_url_xml":"http://data.riksdagen.se/dokumentstatus/GG09116","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:116</div>\r\n<div class=\"sidhuvud_datum\">Onsdagen den 26 maj</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 19 maj.</pre><pre>2 §  Förnyad bordläggning</pre><pre>Föredrogs men bordlades åter</pre><pre>Skatteutskottets betänkande 1992/93:SkU31</pre><pre>Lagutskottets betänkande 1992/93:LU45</pre><pre>Socialutskottets betänkanden 1992/93:SoU20,\r\nSoU22, SoU23 och SoU26</pre><pre>Utbildningsutskottets betänkande 1992/93:UbU14</pre><pre>Näringsutskottets betänkande 1992/93:NU31</pre><pre>3 §  Beslut rörande utskottsbetänkanden som\r\nslutdebatterats den 19 maj</pre><pre>Företogs till avgörande jordbruksutskottets\r\nbetänkande 1992/93:JoU14,\r\narbetsmarknadsutskottets betänkande\r\n1992/93:AU16, konstitutionsutskottets betänkande\r\n1992/93:KU34, finansutskottets betänkande\r\n1992/93:FiU24 och trafikutskottets betänkande\r\n1992/93:TU36 (beträffande debatten i dessa\r\närenden, se prot. 113).</pre><pre>Jordbruksutskottets betänkande JoU14</pre><pre>Mom. 1 (allmänna riktlinjer för miljöpolitiken)</pre><pre>Utskottets hemställan bifölls med 169 röster mot\r\n130 för reservation 1 av Margareta Winberg m.fl.</pre><pre>Mom. 2 (en ny kretsloppsproposition)</pre><pre>Utskottets hemställan bifölls med 291 röster mot 9\r\nför meningsyttringen av Jan Jennehag i\r\nmotsvarande del. 1 ledamot avstod från att rösta.</pre><pre>Mom. 3 (konsekvensanalys av en\r\nkretsloppsanpassad samhällsutveckling)</pre><pre>Utskottets hemställan bifölls 282 röster mot 18 för\r\nreservation 2 av Max Montalvo.</pre><pre>Mom. 6 (utveckling mot ett kretsloppssamhälle)</pre><pre>Först biträddes reservation 3 av Margareta\r\nWinberg m.fl. -- som ställdes mot meningsyttringen\r\nav Jan Jennehag i motsvarande del -- med\r\nacklamation.</pre><pre>Härefter bifölls utskottets hemställan med 171\r\nröster mot 128 för reservation 3 av Margareta\r\nWinberg m.fl. 1 ledamot avstod från att rösta.</pre><pre>Mom. 7 (bilindustrins och trafikens roll i\r\nkretsloppet)</pre><pre>Utskottets hemställan bifölls med 173 röster mot\r\n131 för reservation 4 av Margareta Winberg m.fl.</pre><pre>Mom. 12 (plan- och bygglagen)</pre><pre>Utskottets hemställan bifölls med 282 röster mot 21\r\nför reservation 5 av Max Montalvo. 1 ledamot\r\navstod från att rösta.</pre><pre>Mom. 14 (energibesparande åtgärder inom\r\nbostadsbeståndet)</pre><pre>Utskottets hemställan bifölls med 171 röster mot\r\n130 för reservation 6 av Margareta Winberg m.fl.</pre><pre>Mom. 15 (ekonomiska styrmedel)</pre><pre>Utskottets hemställan bifölls med 172 röster mot\r\n131 för reservation 7 av Margareta Winberg m.fl.</pre><pre>Mom. 16 (miljöskatt/avgift på hushållsprodukter)</pre><pre>Utskottets hemställan bifölls med 171 röster mot\r\n131 för reservation 8 av Margareta Winberg m.fl.</pre><pre>Mom. 20 (substitutionsprincipen)</pre><pre>Utskottets hemställan -- som ställdes mot\r\nmeningsyttringen av Jan Jennehag i motsvarande\r\ndel -- bifölls med acklamation.</pre><pre>Mom. 22 (tvätt- och rengöringsmedel)</pre><pre>Utskottets hemställan -- som ställdes mot\r\nmeningsyttringen av Jan Jennehag i motsvarande\r\ndel -- bifölls med acklamation.</pre><pre>Mom. 43 (avfallshanteringen och kommunerna)</pre><pre>Utskottets hemställan bifölls med 173 röster mot\r\n131 för reservation 11 av Margareta Winberg m.fl.</pre><pre>Mom. 47 (definition av avfall)</pre><pre>Utskottets hemställan bifölls med 173 röster mot\r\n130 för reservation 12 av Margareta Winberg m.fl.</pre><pre>Mom. 56 (elektroniska produkter)</pre><pre>Utskottets hemställan -- som ställdes mot\r\nmeningsyttringen av Jan Jennehag i motsvarande\r\ndel -- bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Arbetsmarknadsutskottets betänkande AU16</pre><pre>Mom. 1 (avslag på proposition 1992/93:218)</pre><pre>Utskottets hemställan bifölls med 171 röster mot\r\n131 för reservation 1 av Ingela Thalén m.fl.</pre><pre>Mom. 3 (skyldigheten att anmäla ledig plats)</pre><pre>Utskottets hemställan med godkännande av\r\nutskottets motivering -- som ställdes mot utskottets\r\nhemställan med godkännande av motiveringen i\r\nreservation 2 av Ingela Thalén m.fl. -- bifölls med\r\nacklamation.</pre><pre>Mom. 4 (den fackliga vetorätten)</pre><pre>Utskottets hemställan med godkännande av\r\nutskottets motivering bifölls med 173 röster mot\r\n131 för utskottets hemställan med godkännande av\r\nmotiveringen i reservation 3 av Ingela Thalén m.fl.</pre><pre>Övriga moment</pre><pre>Utskottets hemställan bifölls.</pre><pre>Konstitutionsutskottets betänkande KU34</pre><pre>Utskottets hemställan bifölls.</pre><pre>Finansutskottets betänkande FiU24</pre><pre>Mom. 3 (upphandlingsförfarandet för vissa\r\nkostnadsfria förbrukningsartiklar inom\r\nsjukvården)</pre><pre>Utskottets hemställan bifölls med 169 röster mot\r\n127 för reservationen av Hans Gustafsson m.fl. 3\r\nledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Trafikutskottets betänkande TU36</pre><pre>Utskottets hemställan bifölls.</pre><pre>Anf. 1  TALMANNEN:</pre><pre>Granskningsdebatten uppdelas liksom tidigare år i\r\nflera avsnitt. Varje avsnitt behandlas som ett\r\nsjälvständigt ärende och talarlistan för de olika\r\navsnitten kan alltså utökas med ytterligare talare.\r\nDå alla under ett avsnitt anmälda talare haft ordet\r\növergår kammaren till att debattera nästa avsnitt.</pre><pre>Voteringarna äger rum i ett sammanhang sedan\r\nsamtliga avsnitt slutdebatterats.</pre><pre>4 §  Granskning av statsrådens tjänsteutövning\r\noch regeringsärendenas handläggning</pre><pre>Föredrogs</pre><pre>konstitutionsutskottets betänkande</pre><pre>1992/93:KU30 Granskning av statsrådens\r\ntjänsteutövning och regeringsärendenas\r\nhandläggning.</pre><pre>Regeringens sammansättning och\r\nregeringsarbetets organisation m.m.</pre><pre>(avsnitten 1--9)</pre><pre>Anf. 2  THAGE G PETERSON (s):</pre><pre>Fru talman! Svenska folket har en stark känsla för\r\nrättssäkerhet; en stark känsla för att allt skall gå rätt\r\noch schyst till. Granskning av dem som fått och\r\nutövar politisk makt är ett viktigt inslag i vår\r\nsvenska demokrati. Riksdagens\r\nkonstitutionsutskott har enligt grundlagen\r\nskyldighet att granska statsrådens tjänsteutövning\r\noch regeringsärendenas handläggning. KU har\r\ndärmed en viktig uppgift i vår demokrati.</pre><pre>Mediernas granskning av den politiska\r\nverksamheten och av politikernas göranden och\r\nlåtanden är en annan viktig del av den\r\ndemokratiska processen i vårt land. Med\r\npresstödets hjälp vill vi socialdemokrater bevara\r\nmångfalden i svensk press till nytta för den viktiga\r\ngranskande uppgift som medierna har.\r\nOffentlighetsprincipen och meddelarskyddet ser vi\r\nsocialdemokrater som viktiga inslag för att hålla vår\r\ndemokrati frisk och levande. I en reservation till ett\r\nannat KU-betänkande har vi socialdemokrater\r\nutvecklat hur nödvändigt det är att regeringens\r\nförhandlare inte faller undan för de lägre\r\nambitioner, som man inom EG i dag har på detta\r\nviktiga område. Vi socialdemokrater anser att\r\noffentlighetsprincipen inte är förhandlingsbar.</pre><pre>Mina partikamrater i KU kommer på de olika\r\nsakområdena av granskningsverksamheten att\r\nnärmare utveckla de socialdemokratiska\r\nreservationerna och utskottets yttranden i några\r\nväsentliga frågor. Jag kommer att ta upp några\r\nprincipiella och allmänna synpunkter.</pre><pre>KU har slutfört den under förra året påbörjade\r\ngranskningen av statsrådens innehav av aktier.\r\nHuvudfrågan gäller svenska folkets förtroende för\r\natt våra mer framträdande beslutsfattare, dvs.\r\nregeringens ledamöter, fattar sina beslut utan några\r\nhänsyn till privatekonomiska intressen.</pre><pre>Det är inte särskilt anmärkningsvärt om det föds\r\nmisstankar, när aktieägande statsråd som gott som\r\ndagligen -- formellt som informellt -- fattar beslut i\r\nfrågor som rör företag som de är aktieägare i. Det\r\när en principiellt viktig fråga, därför att\r\ntrovärdigheten riskerar att bli nedsatt. Detta är\r\nfarligt för politikens anseende och för folks\r\nförtroende för de politiska beslutsfattarna.</pre><pre>Ingen har beskyllt näringsministern och\r\nutrikeshandelsministern för att medvetet fatta\r\nbeslut som skulle gynna de företag där de har stora\r\naktieposter och därmed dem själva. Vi\r\nsocialdemokratiska ledamöter i KU har inte\r\nmisstänkliggjort dem på något sätt. Vi granskar de\r\nbåda statsrådens aktieinnehav utifrån\r\nkonstitutionella utgångspunkter.</pre><pre>Men redan misstanken om jäv är skadlig för\r\npolitikens anseende. Politik är ju först och främst\r\nen fråga om förtroende. Det är med\r\nnäringsministern och övriga statsråd som med\r\nCaesars hustru. De får inte ens misstänkas. Därför\r\när det ingen liten eller ointresssant fråga i vår\r\nsvenska demokrati som KU har arbetat med.\r\nJävsrisken får aldrig bagatelliseras. Det är en styrka\r\nför den svenska demokratin att vi ser ytterst\r\nallvarligt på frågor om jäv, mutbrott och fiffel som\r\nskadar förtroendet för dem som utövar den\r\npolitiska makt som väljarna har anförtrott dem.\r\nOckså vi i Sverige bör dra lärdom av det som har\r\nskett i Italien. En demokrati som vill överleva\r\nmåste kontrollera, granska och sätta gränser.</pre><pre>Jag tycker, fru talman, att det är anmärkningsvärt\r\natt de borgerliga ledamöterna och Ny demokratis\r\nledamot i KU inte finner några som helst problem\r\nförknippade med aktieägande statsråd i landets\r\nregering. Jag finner det anmärkningsvärt att de\r\nborgerliga partierna och Ny demokrati inte ser\r\nnågra risker för vårt demokratiska system med att\r\nstatsråd fattar beslut om företag som de är delägare\r\ni.</pre><pre>Jag tycker att det är beklagligt att de borgerliga och\r\nNy demokrati i KU inte har velat vara med och göra\r\ndemokratin den tjänsten att sätta nödvändiga\r\nregler och gränser för statsrådens aktieinnehav.</pre><pre>Det material som vi har fått in till KU visar hur\r\nstatsråd med aktier tvingas att anmäla jäv vid\r\nregeringssammanträde efter\r\nregeringssammanträde. Materialet visar också att\r\nstatsråden trots ett omfattande kontrollsystem, som\r\nregeringen har byggt upp, är med och fattar beslut\r\nför företag i vilka man själv äger aktier.</pre><pre>Utfrågningar om statsrådens förmögenhetsinnehav\r\nhar tidigare och nu ägt rum med tidigare\r\nstatsministrar. Utfrågningarna med Tage Erlander,\r\nOlof Palme, Thorbjörn Fälldin, Ola Ullsten och\r\nIngvar Carlsson skilde sig på ett märkbart sätt från\r\nutfrågningarna med den nu sittande statsministern\r\nCarl Bildt. De andra såg alla seriöst på de\r\nkonstitutionella problemen med att ha statsråd med\r\nstora aktieposter. De var eniga om vikten av att\r\nhävda statsrådstjänstens integritet. De besvarade\r\nalla utskottets frågor med allvar. Men jag tingas\r\nsäga, fru talman, att vi trots att utskottet har haft\r\ntvå utfrågningar med Carl Bildt inte har fått ett\r\nseriöst samtal med honom i frågan om det inte\r\ninnebär några problem med att på vissa poster i\r\nregeringen ha personer som är stora aktieägare i de\r\nföretag som man som minister ofta fattar beslut om.\r\nFrån socialdemokratisk sida förstår vi helt enkelt\r\ninte att han inte känner någon oro över det\r\nförhållandet att statsråd i hans regering sitter på två\r\nstolar; att de fattar beslut för företag som de är med\r\noch äger. Vid förra årets utfrågning raljerade Carl\r\nBildt med frågan. Vid årets utfrågning försökte\r\nstatsministern att förlöjliga KU. Jag ser det faktiskt\r\nsom ett demokratiskt problem att statsministern\r\nvägrar att diskutera den konstitutionella frågan.</pre><pre>Det har sagts -- främst från moderathåll -- att vi\r\nsocialdemokrater driver ren partipolitik när vi tar\r\nupp frågan om statsrådens innehav av aktier. Jag\r\nvill tillbakavisa den beskyllningen.</pre><pre>KU:s granskning av statsrådens\r\nförmögenhetsinnehav började för tio år sedan. I\r\n1983/84 års granskningsbetänkande sade KU att\r\nman hade för avsikt att även i fortsättningen\r\nuppmärksamt följa frågan.</pre><pre>Tidigare har inte de borgerliga partierna tagit lika\r\nlätt på frågan som de borgerliga och Ny demokrati\r\nnu gör. Förre statsministern Thorbjörn Fälldin sade\r\nt.ex. att om ett statsråd ofta hamnar i en\r\njävssituation, kan läget bli ohållbart och göra det\r\nnödvändigt för honom eller henne att sälja\r\naktierna. Förre statsministern Ola Ullsten sade att\r\nom någon har aktier i en verksamhet, som nära\r\nberörde det egna departementets område, skulle\r\nden aktieposten säljas, annars kunde inte\r\nvederbörande åta sig statsrådsuppdraget.</pre><pre>I ärlighetens man, fru talman, måste sägas att alla\r\nstatsråd inte tar lika lätt på aktieägande som\r\nstatsministern och de borgerliga i KU gör.\r\nKommunikationsminister Mats Odell sålde sina\r\naktier, eftersom han insåg att det var omöjligt att ha\r\ndem kvar om han skulle kunna sköta\r\nstatsrådsuppdraget utan privata sidoblickar. Jag\r\nmenar att Mats Odells ställningstagande, som\r\nstatsministern dessvärre har tagit avstånd ifrån,\r\nförtjänar respekt för klarsyn och för att han insett\r\natt frågan är starkt förbunden med trovärdighet till\r\npolitiker och politiskt arbete.</pre><pre>Att KU granskar statsrådens aktieinnehav har inte\r\ndet minsta att göra med inställningen till\r\naktieägande. Jag tycker personligen att det är bra\r\natt folk sparar i aktier. Det tycker också vårt parti,\r\noch de socialdemokratiska ledamöterna i KU tar\r\ninte avstånd från aktieägande statsråd generellt.</pre><pre>Vi vill inte förbjuda statsråd att äga aktier eller att\r\nspara i aktier. Vi vill inte heller sätta någon övre\r\ngräns för hur stor aktieförmögenhet ett enskilt\r\nstatsråd får ha -- men med två undantag. Vi anser\r\natt näringsministern och det statsråd som\r\nhandlägger utrikeshandel, exportfrågor och\r\nkrigsmaterielfrågor inte skall äga aktier. De båda\r\nbör stå fria från ägarbindningar till näringslivet.\r\nSedan är det upp till var och en att avgöra hur man\r\nvill förfara med sina aktieposter. Om en\r\nförsvarsminister ägde en större aktiepost i\r\nförsvarsindustrin, skulle vi anse detta var\r\nolämpligt.</pre><pre>När jag själv var industriminister hade jag\r\ninställningen att jag och min familj inte skulle äga\r\naktier. De aktier som vi hade såldes när jag blev\r\nindustriminister. Tilltro till näringslivet kan en\r\nindustriminister visa på andra sätt än genom att äga\r\naktier i företag som han arbetar med. Äger\r\nnäringsministern aktier, ger detta upphov till\r\nideliga jävssituationer. Det finns statistik som\r\nbevisar detta. Ministern vinnlägger sig helt säkert\r\nom att inte fatta beslut som gynnar hans egna\r\nföretag och honom själv. Detta kan då leda till den\r\nmotsatta effekten att han avstår från att fatta vissa\r\nbeslut. Det visar ju bara hur omöjligt det är för en\r\nnäringsminister att äga aktier.</pre><pre>Fru talman! Konstitutionsutskottet riktar kritik mot\r\nstatsminister Carl Bildt för att han vid\r\nregeringsbildningen inte insåg att invandrar- och\r\nflyktingpolitiken är ett utsatt och svårhanterligt\r\nområde. I stället för att låta Birgit Friggebo\r\nkoncentrera sig på uppgiften som\r\ninvandrarminister fick hon dessutom ansvaret för\r\nbåde kultur- och jämställdhetsfrågorna.</pre><pre>Utskottet konstaterar att det sommaren 1992 fanns\r\nöppna motsättningar mellan regeringen och\r\nInvandrarverket om hur den stora tillströmningen\r\nav asylsökande från f.d. Jugoslavien skulle\r\nhanteras. I flera avseenden har detta varit till skada\r\nför handläggningen av invandrar- och\r\nflyktingfrågorna och för tilltron till invandrar- och\r\nflyktingpolitiken.</pre><pre>Regeringen borde ha agerat starkare så att\r\nInvandrarverket på ett bättre sätt hade kunnat\r\nhantera den mycket ansträngda situationen. Det\r\nansvariga statsrådet kan inte frånkännas ansvar.\r\nMen huvudansvaret ligger på statsministern, som\r\ninförde och höll fast vid en felaktig organisation av\r\nregeringsarbetet, trots att han fick kritik av bl.a.\r\noppositionsledaren på den här punkten.</pre><pre>Fru talman! Det tillhör inte vanlighetena i Sverige\r\natt en statsminister -- varken en sittande eller en\r\nföre detta -- får kritik från riksdagens\r\nkonstitutionsutskott. Utöver utskottskritiken i\r\nflyktingärendet erhåller Carl Bildt kritik i s-\r\nreservationen till granskningsärendet om\r\nstatsrådens innehav av värdepapper och om jäv --\r\ndetta därför att han inte visade tillräcklig omsorg\r\nnär han utsåg sina statsråd.</pre><pre>Vi får gå tillbaka ända till i början av 1930-talet för\r\natt hitta en statsminister och en före detta\r\nstatsminister som har fått kritik av\r\nkonstitutionsutskottet. Det gällde i båda fallen C-G\r\nEkman, som vi på olika sätt minns från den svenska\r\nhistorien.</pre><pre>Fru talman! Med detta yrkar jag bifall till utskottets\r\nbetänkande nr 30 med undantag av de avsnitt där\r\ndet föreligger socialdemokratiska reservationer. I\r\ndessa fall yrkar jag bifall till reservationerna nr 1, 2,\r\n3, 6 och 7.</pre><pre>Anf. 3  BIRGER HAGÅRD (m):</pre><pre>Fru talman! Jag vill först rikta ett tack till\r\nkonstitutionsutskottets kansli med Magnus Isberg i\r\nspetsen, som har lagt ner ett fantastiskt arbete på\r\natt få fram detta dechargebetänkande. Det har varit\r\nbråda dagar för personalen och, skulle jag anta,\r\näven nätter.</pre><pre>Rent generellt kan man konstatera att parlamentets\r\nkontroll av regeringen är av allra största betydelse i\r\nen parlamentarisk demokrati. Vi har också en rad\r\nolika kontrollmekanismer, t.ex. frågeinstitutet,\r\nenkla frågor och interpellationer och frågestunden.\r\nVi har riksdagens revisorer, som har fått förstärkta\r\nresurser. Vi har justitieombudsmännen. Vi har\r\nmöjligheten att begära misstroendeförklaring mot\r\nstatsråden. Vi har konstitutionsutskottet, som har\r\natt utföra en fortlöpande granskning av, som det\r\nheter i Regeringsformen 12 kap. 1 §, ''statsrådens\r\ntjänsteutövning och regeringsärendenas\r\nhandläggning''.</pre><pre>Tanken med denna granskning är som Nils\r\nStjernquist och Erik Holmberg framhåller i\r\ninledningen till utgåvan av Sveriges grundlagar att\r\n''den i främsta rummet skall vara administrativt\r\ninriktad och inte politiskt''. Det är alltså fråga om\r\natt granska regeringens åtgärder såsom högsta\r\nförvaltningsmyndighet, sättet att handha\r\nbemyndiganden och andra åtgärder inom\r\nnormgivningen, förfarandet med lagrådsremisser\r\nsamt publiceringen av författningar.</pre><pre>Har det blivit så? Har vi fått denna opolitiska\r\ngranskning av regeringsarbetet? Till dels har vi\r\ntvivelsutan fått det. Men frestelsen är naturligtvis\r\nväldigt stor, i synnerhet för en opposition, att\r\nutnyttja granskningen för egna partipolitiska\r\nsyften. Oppositionen är i detta hänseende ofta\r\nlivligt påhejad av massmedierna, som mindre\r\nintresserar sig för den föga glamorösa delen av\r\ngranskningsarbetet och i stället riktar sin\r\nuppmärksamhet på prickning eller inte prickning av\r\nett statsråd. I detta sammanhang har\r\nLindbeckkommissionen kanske rätt när den\r\npåpekar nödvändigheten av att bättre utbilda\r\njournalisterna och ge dem erforderlig kunskap.</pre><pre>Går det att undvika frestelsen att till varje pris\r\nförsöka sätta åt ett statsråd? Ja, jag tycker att vi\r\nbörjade rätt bra i konstitutionsutskottet under\r\ndenna mandatperiod. Men vi har inte nått ända\r\nfram. Det framgick redan i dechargedebatten för\r\nexakt ett år sedan. Då var det fråga om\r\nmotsättningar i ett par fall. I år har det blivit\r\nbetydligt fler.</pre><pre>Vi är inte ute i partipolitiska syften, sade Thage G\r\nPeterson. Jag kan inte komma ifrån att en viss\r\nsmåaktighet präglar väldigt många av de\r\nanmärkningar som Socialdemokraterna vill rikta\r\nmot regeringen. Detta kommer fram rätt tydligt i\r\nderas reservationer.</pre><pre>Thage G Peterson fästa stor vikt vid just\r\nvärdepappersinnehavet och det förmenta jäv som\r\nkan inträffa i olika situationer. Men naturligtvis har\r\nhan fullständigt fel, när han tror att vi på den\r\nborgerliga sidan inte skulle ta allvarligt på dessa\r\nproblem. Det framgår för övrigt också av utskottets\r\nbetänkande, där det sägs att det gäller att gå vidare\r\noch undvika för framtiden att man hamnar i\r\nsituationer där det över huvud taget kan inträffa\r\nnågot som gör att förtroendet för statsråd kan\r\nifrågasättas.</pre><pre>Jag reagerar starkt mot KU:s ordförande, när han\r\nsäger att det inte har gått att föra ett seriöst samtal\r\nmed statsministern i dessa frågor. Visar\r\nstatsministern ingen oro, frågar Thage G Peterson.\r\nHan påstår också att statsministern skulle ha\r\nförlöjligat KU. Allt detta är ingenting annat än rent\r\noch skärt nonsens. Vi hade en seriös utfrågning, där\r\nstatsministern svarade på de frågor som ställdes och\r\ninte lät någon fråga vara obesvarad. Jag kan inte\r\nkomma ifrån att Socialdemokraterna här driver en\r\nren partipolitik, och jag beklagar att så sker.</pre><pre>Jag skulle önska att konstitutionsutskottet i\r\nfortsättningen bemödade sig mer om att komma\r\nfram med en kritik von oben.\r\nKonstitutionsutskottet får inte bli ett partipolitiskt\r\ninstrument bland många. Konstitutionsutskottet\r\nförlorar i respekt om det ägnar sig åt denna\r\npartipolitisering. Det finns ju förutsättningar för att\r\nman skall kunna lyfta upp konstitutionsutskottet. I\r\nkonstitutionsutskottet har vi briljans, kunnighet\r\noch politisk erfarenhet hos herr ordföranden och\r\nockså hos de andra ledamöterna som representerar\r\ndet socialdemokratiska partiet. Det borde finnas\r\nalla förutsättningar i världen för att kunna lyfta\r\ndessa frågor och se på dem på det sätt som vi\r\nlyckades med i förra årets granskning när det gällde\r\nen del ärenden.</pre><pre>I granskningsarbetet förekommer det såväl stort\r\nsom smått. Man får en känsla av att många\r\nanmälningar som görs kanske görs på rent okynne,\r\noch ofta läggs de i realiteten direkt åt sidan av\r\nutskottet. Ett av de värre exemplen som vi hade\r\nunder den gångna granskningen var den anmälning\r\nsom gjordes mot utbildningsministern, som även\r\nansvarar för samefrågor, för att han under ett besök\r\nhos samerna hade fått motta ett smycke till sin\r\nhustru, en värdig minnesgåva, dock, som det senare\r\nvisade sig, utan något större ekonomiskt värde.\r\nSmycket återlämnades då omedelbart.</pre><pre>En viss återhållsamhet borde nog prägla önskan om\r\natt framställa anmälningar till utskottet,\r\nanmälningar som ofta främst kanske syftar till att få\r\nen oförtjänt men tillfällig publicitet.</pre><pre>Av stor betydelse i granskningsarbetet är självfallet\r\natt kontrollera hur regeringskansliet arbetar. I\r\nprincip är det regeringen som själv beslutar om hur\r\nden vill organisera sitt arbete. Vi har fått fram\r\nmycket värdefull statistik och många värdefulla\r\nredovisningar om regeringsarbetet. I något fall har\r\nutskottet också haft anledning till vissa kritiska\r\nsynpunkter. Det gäller upphandlingsformen för\r\nvissa konsultuppdrag. Självfallet skall\r\nupphandlingsförordningen följas över hela linjen.</pre><pre>Vi har sett på lagrådsremisserna. När Lagrådets\r\nyttrande inte inhämtas skall detta motiveras. Så\r\nsker i allmänhet. Men vi har också funnit en del\r\nbrister.</pre><pre>Vi har sett på propositionsavlämnandet. Det är ju\r\nlegio att konstitutionsutskottet vid varje granskning\r\nhar anmärkningar att rikta mot det sätt på vilket\r\npropositionerna avlämnas. Vi har fått vara med om\r\nen icke acceptabel anhopning av propositioner, där\r\nden stora skräckdagen var den 2 november 1992, då\r\ninte mindre än 39 propositioner avlämnades.</pre><pre>Vi har också granskat författningsutgivningen. En\r\nbeslutad lag skall utfärdas av regeringen utan\r\ndröjsmål och kungöras så snart som det kan ske.\r\nTiden mellan utgivningen från trycket och\r\nförfattningens ikraftträdande bör vara minst fyra\r\nveckor. Men i 54 % av fallen kom författningar ut\r\nfrån trycket mindre än två veckor före\r\nikraftträdandet, i 36 % under den sista veckan och\r\ni 67 fall efter eller på dagen för ikraftträdandet.\r\nDetta är naturligtvis inte acceptabelt, och\r\nkonstitutionsutskottet förutsätter att regeringen\r\nvidtar de nödvändiga åtgärderna för att råda bot på\r\ndetta.</pre><pre>Vi har också granskat myndigheternas\r\ninternationella avtal. Där konstaterar vi att det har\r\nblivit en klar förbättring av redovisningen.</pre><pre>Mycket annat skulle också kunna tas fram i dessa\r\nsammanhang, men jag skall avstå från att göra det.\r\nDet är alltså stort som smått som blandas. Utskottet\r\nhar inte några stora anmärkningar att rikta mot\r\nregeringen. Vi har som sagt kunnat konstatera att\r\ndet finns partipolitiskt betingade motsättningar och\r\natt man från oppositionens sida har velat rikta\r\nanmärkningar bl.a. när det gäller innehavet av\r\nvärdepapper, något som har varit föremål för\r\nregeringens stora intresse. Aldrig någonsin tidigare\r\nhar vi haft någon särskild etikkommitté som skall\r\nhjälpa regeringen i detta sammanhang.</pre><pre>Jag tycker att ett exempel på småaktigheter är de\r\nanmärkningar som har riktats mot\r\nkommunikationsministern.</pre><pre>Även när det gäller tjänstetillsättningarna, för att\r\ninte tala om Sydafrikaärendet, som jag skall\r\nåterkomma till senare, uppfattar jag oppositionens\r\nagerande som rätt otillständigt.</pre><pre>Det finns alltså en del punkter där det råder\r\noenighet, men jag hoppas ändå, fru talman, att vi\r\nför framtiden skall kunna få den lyftning av\r\nkonstitutionsutskottets granskningsarbete som jag\r\nhar efterlyst.</pre><pre>Jag ber att få yrka bifall till utskottets förslag i\r\nbetänkandet och avslag på reservationerna, med\r\nundantag av reservation 4 som jag ber att få yrka\r\nbifall till.</pre><pre>Anf. 4  THAGE G PETERSON (s) replik:</pre><pre>Fru talman! Självklart, Birger Hagård, är det en\r\nstyrka om konstitutionsutskottet kan bli enigt i\r\ngranskningsärendena. Men det kan inte undvikas\r\natt ledamöterna ibland kommer fram till olika\r\nmeningar. Men jag tycker att det är litet ensidigt av\r\nBirger Hagård att tala som om det vore bara\r\nSocialdemokraterna som partipolitiserar och tar\r\nställning enligt politiska grunder. Den gloria som\r\nBirger Hagård sätter upp för de borgerliga\r\npartierna och för Ny demokrati, lyser inte särskilt\r\nkraftfullt. Men där vi inte är eniga, där uppstår det\r\nav naturliga skäl en diskussion om huruvida\r\ngranskningen är partipolitiserad.</pre><pre>I årets granskning förekommer två stora ärenden\r\ndär meningarna går isär efter blockgränsen. Det\r\nena ärendet berörde jag ganska mycket i min\r\ninledning, nämligen frågan om statsrådens innehav\r\nav värdepapper och om jäv. Där råder det inte\r\nnågra skilda uppfattningar om sakförhållandena. I\r\nstället skiljer sig meningarna åt när det gäller vilka\r\nåtgärder som statsministern och enskilda statsråd\r\nbör vidta med anledning av vad som har kommit\r\nfram. Jag tycker inte att det är så konstigt att man\r\nkommer fram till olika bedömningar just i den\r\nfrågan. Det som jag reagerar mot, vilket jag vill\r\nupprepa, är att de borgerliga partierna inte har tagit\r\nallvarligt på problemet. Om de hade gjort det, hade\r\nde kunnat vara med om att sätta upp regler och\r\ngränser. Men det gjorde de inte.</pre><pre>I det andra ärendet, Polenärendet, gällde det först\r\natt reda ut ett visst händelseförlopp. Där är vi också\r\növerens om bakgrundsbeskrivningen. Men vi\r\nliksom många andra har blivit förvånade över att\r\nmajoriteten har kommit fram till sin slutsats just\r\nmot den bakgrundsbeskrivning som vi har varit\r\neniga om. Här och var i massmedierna har det talats\r\nom en stark politisering från den borgerliga sidan.</pre><pre>Om vi, Birger Hagård, hade velat driva partipolitik\r\ni granskningsarbetet, vilket han tror att vi gör, för\r\natt få kritik riktad mot ett enskilt statsråd, hade vi\r\nhaft en strålande chans till detta i flyktingärendet.\r\nDet hade varit en enkel sak för oss att utforma\r\nkritiken mot Birgit Friggebo såsom Harriet\r\nColliander och Ny demokrati gör. Då hade det ju\r\nblivit majoritet för en kraftig kritik mot statsrådet\r\nFriggebo. Men det gjorde vi ju inte. Vi föll inte för\r\nBirger Hagårds frestelser. Eftersom vi hävdar att\r\ndet är fråga om kritik på konstitutionella grunder,\r\nansåg vi att kritiken skulle riktas åt rätt håll, dvs.\r\nmot statsminister Carl Bildt. Jag tycker därför att\r\nBirger Hagård skall vara litet försiktigare när han\r\nså att säga gör den fortsatta analysen av\r\npartipolitiseringen. Det är all right att vi kommer\r\nfram till olika ståndpunkter, men använd inte de\r\nord som Birger Hagård använde i sitt anförande.</pre><pre>Anf. 5  BIRGER HAGÅRD (m) replik:</pre><pre>Fru talman! Helt säkert har det i det förgångna\r\nförekommit övertramp också från borgerlig sida\r\nnär man har befunnit sig i opposition. Jag är den\r\nförste att medge att sådant har sagts som inte borde\r\nha sagts, att sådant har skett som inte borde ha\r\nskett. Men det innebär inte att man skall underlåta\r\natt se framåt.</pre><pre>Jag ville ta fasta på vad jag tyckte var en början till\r\nett sådant arbete, där man fick till stånd granskning\r\nuppifrån, där vi alla försökte att klättra upp på\r\nnågon sorts piedestal för att se ned. Jag tror inte att\r\nvi kommer att lyckas i alla sådana försök, men det\r\nkanske inte vore så dumt att pröva det.</pre><pre>Jag tar definitivt inte på mig någon gloria, men jag\r\nkan konstatera en sak. I årets granskning hade vi\r\ndet stora Polenärendet uppe. Där kom vi på den\r\nborgerliga sidan, även inom Ny demokrati, fram till\r\natt det inte fanns några konstitutionella aspekter\r\nsom man i det här fallet kunde säga att förre\r\nfinansministern Allan Larsson hade brutit emot.\r\nDå drar vi naturligtvis en slutsats av detta.\r\nSamtidigt konstaterar vi att det har varit en\r\nanmärkningsvärd handläggning, med brådska hit\r\noch dit. Dessutom har två företag, som varit\r\ninvolverade under ett par års tid, helt plötsligt satts\r\nåt sidan.</pre><pre>Jag förmodar att detta kommer att tas upp under\r\nden särskilda punkt där de här frågorna skall\r\ndebatteras i dag. Jag vill bara redan nu konstatera\r\natt vi väl aldrig kommer att få reda på exakt vad\r\nsom hänt, eftersom tyvärr vår tidigare ambassadör\r\nJean-Christophe Öberg inte längre finns bland oss.</pre><pre>Rent generellt står det jag har sagt kvar, nämligen\r\natt jag önskar att vi för framtiden skall kunna få en\r\nmer saklig och mindre partipolitiserad granskning\r\nav arbetet, där inte strävandena till varje pris skall\r\ngå ut på att pricka ett statsråd. KU:s arbete är för\r\nvärdefullt. KU skall vara ett utskott som\r\nrespekteras för sin integritet, för sin förmåga, sin\r\nvilja att föra demokratin framåt genom att ange\r\nolika vägar, vägar som vi också har angett när det\r\ngäller t.ex. jävssituationer och andra bindningar till\r\nstarka intressen eller olika organisationer. Jag tror\r\natt vi alla, var och en på sitt håll, får dra ett strå till\r\nden här stacken för att vi skall få en bättre tingens\r\nordning.</pre><pre>Anf. 6  THAGE G PETERSON (s) replik:</pre><pre>Fru talman! Jag delar Birger Hagårds uppfattning\r\natt förra årets granskning var behagligare på många\r\nsätt, om nu KU:s granskning skall vara behaglig.\r\nAtmosfären var bättre i KU under förra\r\ngranskningsomgången. Jag vet inte riktigt vad som\r\nhar insmugit sig i konstitutionsutskottets rum av\r\nökade motsättningar och konfrontationer. Jag skall\r\ngärna så här i inledningen till årets\r\ngranskningsdebatt ta regeringspartiernas främste\r\nföreträdare Birger Hagård i hand och säga att vi\r\nsocialdemokrater är beredda att fortsätta\r\nansträngningarna för att KU:s\r\ngranskningsverksamhet skall vara så saklig och\r\nseriös att både riksdagen och svenska folket får\r\nförtroende för den. Det finns vissa bockar från årets\r\ngranskningsverksamhet som det kommer att pekas\r\npå under dagen. Dem skall vi naturligtvis inte skyla\r\nundan.</pre><pre>Birger Hagård sade att i Polenärendet hade de\r\nborgerliga och Ny demokrati inget skäl för\r\nkonstitutionell kritik. Trots detta, trots att ni insåg\r\natt det inte fanns några skäl för en konstitutionell\r\nkritik föll ni för frestelsen att uttala kritik både mot\r\nförre finansministern Allan Larsson och mot den\r\nsocialdemokratiska regeringen. Det var efter det\r\nuttalandet som vi i den socialdemokratiska gruppen\r\nhöjde på ögonbrynen och frågade oss hur ni hade\r\nlyckats med den bedriften. Vi räknade faktiskt med\r\nett enigt utskott på den här punkten. Trots alla\r\ndokument och utfrågningar, som pekade åt ett enda\r\nhåll och där vi var överens om\r\nbakgrundsbeskrivningen, lyckades ni med\r\nbedriften att utforma en kritik.</pre><pre>Birger Hagård tog illa vid sig för att jag kritiserade\r\nCarl Bildts uppträdande i KU. Jag är nog inte\r\nensam om det. Det är många som har hört av sig,\r\nsom har upplevt det så. Jag skall ge en\r\nrekommendation till Birger Hagård. Förutom att\r\nhan är ledamot av KU är han också en erkänd\r\nstatsvetare och forskare. Läs igenom utskrifterna,\r\nBirger Hagård! Jämför dem med utfrågningar med\r\ntidigare statsministrar! Jag hyser full tillit till och\r\nförtroende för att Birger Hagård med sina\r\nstatsvetenskapliga kunskaper skall kunna dra\r\nslutsatser från en sådan genomgång.</pre><pre>Anf. 7  BIRGER HAGÅRD (m) replik:</pre><pre>Fru talman! När det gäller Polenärendet vill jag\r\nbara upprepa att det inte fanns någon anledning till\r\nkonstitutionella anmärkningar. Däremot fanns det\r\nolika, skall vi säga händelser i samband med\r\nhandläggningen av ärendet som var förvånande.\r\nJag talade tidigare om den brådska det var fråga om\r\nnär det gällde BITS. Det gällde också den\r\nomständigheten att två företag kopplades bort.\r\nSäkert kan många missförstånd ha förekommit,\r\nberoende på hur personer i det här sammanhanet\r\nhar agerat. Vi har alltså inte riktat någon\r\nkonstitutionell kritik mot Allan Larsson. Det ansåg\r\nvi inte att vi kunde göra.</pre><pre>Till utfrågningen med Carl Bildt. Carl Bildt har sitt\r\ntemperament, han har sitt sätt att framträda. Där\r\nskiljer alla vi människor oss åt. Han har lätt för att\r\ntala och det ena med det andra. Men det var en\r\noffentlig utfrågning. Jag har då inte märkt något av\r\nden kritik som ordföranden nu säger sig ha fått del\r\nav. Tvärtom har man till mig sagt: Vilket lysande\r\nframträdande detta var. Men det kanske är\r\nnaturligt att man i olika sammanhang till mig säger\r\nså. Nog om det.</pre><pre>Jag tar till mig det som Thage Peterson förde fram,\r\natt vi tillsammans kanske skall kunna få till stånd en\r\nändring av en del av arbetet. Vi kommer säkert inte\r\natt bli överens på alla punkter. Men vi kan vara\r\növerens om hur vi skall bära oss åt för att inte vara\r\növerens, så att säga, om själva arbetssättet. Kanske\r\nkan vi i vissa fall gå in i vår kammare och tänka efter\r\nlitet grand och säga oss att vi i det gemensamma\r\narbetet bör se mer på frågorna från administrativ än\r\npolitisk utgångspunkt, just det som Stjernquist och\r\nHolmberg bl.a. tar upp i våra grundlagar.</pre><pre>Anf. 8  YLVA ANNERSTEDT (fp):</pre><pre>Fru talman! I en demokrati är kontrollmakten en\r\nviktig funktion. Den yttersta kontrollen utövas\r\nnaturligtvis i de allmänna valen, men också\r\ndessemellan har medborgarna ett berättigat\r\nintresse av att se hur den överlämnade makten\r\nförvaltas.</pre><pre>Ordföranden i KU nämnde offentlighetsprincipen.\r\nÄven de borgerliga ledamöterna i KU har denna\r\nprincip som en omistlig del i vår demokrati. Ingen\r\nav oss har någon som helst avsikt att tillåta att\r\nmedborgarnas möjlighet att granska makthavarna\r\ngenom offentlighetsprincipen skulle kringskäras\r\neller minskas.</pre><pre>Under de senaste åren har vi kunnat notera hur den\r\nallmänna kontrollen ökar. KU:s inflytande har\r\nstärkts, riksdagens revisorers granskning har blivit\r\nmera djupgående och mer uppmärksammad. Den\r\nallmänna opinionen har blivit mer alert och\r\nreagerar snabbare när makten inte förvaltas på\r\navsett sätt.</pre><pre></pre><pre>Jag anser att orsakerna till att man lägger ökad vikt\r\nvid kontrollen framför allt finns att söka i två\r\nutvecklingstendenser. För det första har vi den\r\nökade decentraliseringen, som ju innebär att de\r\nhögsta beslutande organen med förtroende\r\növerlämnar ett ökat ansvar till organ på regionala\r\noch lokala nivåer att efter egen modell nå de\r\nuppsatta målen. I en sådan styrningsmodell ökar\r\nsjälvfallet behovet av att kontrollera om målen\r\nförverkligats och om det skett på ett acceptabelt\r\nsätt.</pre><pre>För det andra är det färre medborgare som\r\nengagerar sig politiskt. Det innebär bl.a. att de\r\nutövar sin kontroll på ett mer offentligt sätt är\r\ntidigare, då man t.ex. var aktiv i ett politiskt parti\r\noch där framförde sina synpunkter. Ett utslag av\r\ndetta är t.ex. att man vänder sig till olika medier för\r\natt uppnå sina syften. Massmedierna har svarat på\r\nden utmaningen. TV-kanalerna har mängder av\r\ns.k. granskningsprogram, och pressen är full av\r\nfallstudier där makthavarnas hantering av enskilda\r\närenden nagelfars.</pre><pre>Resultat blir att den enskilde medborgaren\r\naktiveras och bildar påtryckar-  och\r\nkontrollgrupper. Det är utmärkt att så sker så länge\r\nman inte tappar bort de principer som skall\r\ngranskas. Det finns en risk för att det till slut inte\r\ngår att få sin sak prövad hos en myndighet om man\r\ninte har ett massmedieuppbåd bakom ryggen,\r\nibland uppstår tvivel. Därför blir också den\r\nformella kontrollen allt viktigare i vårt samhälle.</pre><pre>Även konstitutionsutskottets granskning av den\r\nexekutiva makten, dvs. regeringen, har ökat i\r\nbetydelse. Här gäller det också ett ansvar som\r\nriksdagen har överlämnat för att få sina beslut\r\nförverkligade.</pre><pre>En stor del av vårt betänkande upptas varje år av en\r\ngranskning av maktutövandet i vardagen, dvs. den\r\nadministrativa hanteringen. Här finns det en stor\r\nenighet i utskottet. Vi kan också se hur utskottets\r\nuttalanden och tillkännagivanden får effekt mycket\r\nsnabbt.</pre><pre>I takt med att de internationella kontakterna har\r\nökat har KU sett att det tidigare hos ett stort antal\r\nmyndigheter fanns internationella överskommelser\r\noch avtal som inte fanns registrerade någonstans\r\noch om vars existens det inte fanns någon samlad\r\nkunskap. Efter påpekanden från KU kan vi nu\r\nkonstatera att det arbete som inleddes av UD förra\r\nåret har följts upp med en rad instruktioner till\r\nmyndigheterna om en redovisning av avtalen på ett\r\nenhetligt och överskådligt sätt, vilket vi också\r\nvälkomnar.</pre><pre>Det sägs att man i regeringskansliet säger:\r\n''Konstitutionsutskottet ser oss.'' Det verkar dock\r\ninte ha haft någon effekt när det gäller\r\nförfattningsutgivningen. Detta område har\r\nförsämrats på ett helt oacceptabelt sätt. Inte mindre\r\nän 54 % av författningarna kom ut mindre än två\r\nveckor före ikraftträdandet. Det är mycket\r\nuppseendeväckande att så många som nästan 70\r\nstycken utkom från trycket samma dag som de\r\nträdde i kraft eller t.o.m. efter ikraftträdandet. Hur\r\nskall det vara möjligt för medborgarna att följa\r\ngällande lagar och förordningar när de inte ens\r\nfinns tillgängliga i skrift?</pre><pre>Det är uppenbart att förhållandena har blivit\r\nsämre. Utskotten förväntar sig att regeringen vidtar\r\nåtgärder. Vi pekar t.ex. på att det är möjligt att\r\nsenarelägga lagars ikraftträdande om man befarar\r\natt tiden för behandlingen är för knappt tilltagen.\r\nDet är också möjligt att sprida ut ikraftträdandena\r\növer året och inte koncentrera dem till\r\nhalvårsskiften som föregås av långa helger.</pre><pre>Andra delar av KU-arbetet rör granskningen av\r\nenskilda fall för att ge riktlinjer för framtiden. Här\r\när det särskilt viktigt att man hela tiden har\r\nhanteringen av principerna i tydlig åtanke och inte\r\nförfaller till personförföljelse. Det har\r\nSocialdemokraterna gjort när det gäller\r\ngranskningen av statsrådens aktieinnehav.</pre><pre>Statsråden i den här regeringen har, till skillnad\r\nfrån tidigare socialdemokratiska regeringar, från\r\nbörjan redovisat sitt eget och sina\r\nfamiljemedlemmars aktieinnehav. De har\r\növerlämnat dem till oberoende förvaltning.\r\nDessutom har regeringen tillsatt en etisk kommitté.\r\nAllt har varit öppet för granskning från början. Den\r\nborgerliga regeringen har spelat med öppna kort.\r\nMan har inte, som en tidigare socialdemokratisk\r\nregerings statsminister, hävdat att statsrådens\r\naktieinnehav är ett problem först när medborgarna\r\nfår reda på det. Trots all offentlighet och vidtagna\r\nförsiktighetsmått framhärdar Socialdemokraterna i\r\nen reservation riktad mot statsråden.</pre><pre>KU:s majoritet har dock hållit sig till principerna\r\noch lagt fast en klar modell för hur\r\nförmögenhetsredovisningen skall gå till i framtiden.\r\nDär skall allt finnas med, såväl aktieinnehav och\r\ntillgångar av annat slag som pensionsutfästelser och\r\nbindningar till organisationer och fackföreningar.\r\nDetta bör ge klara riktlinjer för framtiden så att\r\ninga tveksamheter uppstår.</pre><pre>Ett tydligt exempel från tidigare granskningar är\r\nkrigsmaterielexporten. Där har våra riktlinjer lett\r\ntill att det inte råder någon tveksamhet när det\r\ngäller hanteringen.</pre><pre>Till konstitutionsutskottet kommer också en rad\r\nanmälningar som till sin natur är sådana att det är\r\nuppenbart att de tillkommit för att ge anmälaren\r\ntillfälle till ett politiskt utspel. I detta sammanhang\r\nvill jag citera utskottsordföranden som i förra årets\r\ngranskningsdebatt sade följande:</pre><pre>''KU är inte ett forum för granskningsanmälningar\r\nmed partiegoistiska syften. Sådana frågor kan med\r\nfördel klaras av i interpellationsdebatter och\r\nfrågestunder.''</pre><pre>Det vore en fördel om herr ordföranden spred det\r\nuttalandet också till sina partikamrater. Det finns\r\nnämligen en tendens till att man försöker driva\r\noppositionspolitik genom KU-anmälningarna. Det\r\ngagnar inte KU:s granskningsuppgift, och inte\r\nanmälarna heller.</pre><pre>\r\nFru talman! Jag kommer senare i debatten att ta\r\nupp frågan om Allan Larssons roll i och den\r\nsocialdemokratiska regeringens hantering av\r\nbiståndet till Polen. Ingela Mårtensson kommer att\r\ndelta i debatten om flyktingpolitiken. Därför vill\r\njag nu endast yrka att KU:s betänkande med\r\ngillande läggs till handlingarna. Ett undantag är\r\nreservation 4, som jag yrkar bifall till. Dessutom\r\nyrkar jag avslag på övriga reservationer.</pre><pre>Anf. 9  THAGE G PETERSON (s) replik:</pre><pre>Fru talman! Det fanns mycket i Ylva Annerstedts\r\nanförande som jag tyckte om. Jag var faktiskt på\r\nväg att resa mig upp och instämma i hennes\r\nanförande. Men sedan kom hon emellertid med en\r\nplump i sitt anförande när hon beskyllde\r\nSocialdemokraterna för personförföljelse. Det var\r\nett litet onödigt uttalande.</pre><pre>Ingen har beskyllt näringsministern och\r\nutrikeshandelsministern för att medvetet fatta\r\nbeslut som skulle gynna de företag där de har stora\r\naktieposter och därmed dem själva. De\r\nsocialdemokratiska ledamöterna i KU har inte\r\nmisstänkliggjort dem på något sätt. Det sade jag i\r\nmitt anförande, och det har vi sagt under KU-\r\nbehandlingen. Vi har också sagt det i offentlig\r\nutfrågning.</pre><pre>Vad Ylva Annerstedt däremot inte berörde i\r\nkopplingen till just detta uttalande, är\r\nhuvudorsaken till att vi har granskat och diskuterat\r\ndetta ärende. Jag skulle bli glad om jag kunde få ett\r\ntankeutbyte med Ylva Annerstedt om detta.</pre><pre>Regeringsformen talar om att statsråd inte får\r\ninneha uppdrag eller utöva verksamhet som kan\r\nrubba förtroendet för honom eller henne. Det är\r\nutgångspunkten. KU har skyldighet att granska\r\nstatsrådens ämbetsutövning och\r\nregeringsärendenas handläggning.</pre><pre>Ylva Annerstedt vet att det i vårt land pågår en\r\nvälgörande debatt om förtroendet för dem som har\r\nfått uppdrag i näringsliv, finansvärld, banker och\r\npolitik. Efter vad som har hänt i bankvärlden frågar\r\nmånga människor sig vem man egentligen kan lita\r\npå. Folk upprörs av fallskärmsavtal och dolda\r\nförmåner och över att personer med viktiga\r\nförtroendeuppdrag sitter på två eller flera stolar.</pre><pre>Jag sade i mitt anförande att politik främst är en\r\nfråga om förtroende. Jag vill fråga Ylva\r\nAnnerstedt: Tror verkligen inte Ylva Annerstedt\r\natt folk i allmänhet funderar över att det är möjligt\r\natt sitta i Sveriges regering och fatta beslut om de\r\nföretag som man har ägarandelar i? Tror inte Ylva\r\nAnnerstedt att redan misstankar är tillräckliga för\r\natt skada förtroendet?</pre><pre>Konstitutionsutskottet uttalade i 1983/84 års\r\ngranskning bl.a.: ''hur nödvändigt det bedöms vara\r\nför det politiska arbetets anseende att allmänheten\r\nkan ha förtroende för att statsråden står\r\nsjälvständiga gentemot ovidkommande intressen''.\r\nJag vill fråga Ylva Annerstedt: Delar hon i dag vad\r\nKU uttalade för tio år sedan?</pre><pre>Anf. 10  YLVA ANNERSTEDT (fp) replik:</pre><pre>Fru talman! Jag tycker definitivt att\r\nSocialdemokraternas hantering av detta ärende\r\nvisar att man försöker misstänkliggöra de statsråd\r\nsom det är fråga om. Reservationen har ju också\r\nfått den effekten.</pre><pre>Thage G Peterson talar om att det är viktigt att\r\nförtroendet inte rubbas. Ja, det anser också vi. Det\r\när oerhört viktigt att man kan ha förtroende för\r\ndem som handhar makten i vårt land, och vår\r\nutredning har faktiskt visat att det inte finns några\r\nsom helst omständigheter som skulle göra att detta\r\nförtroende rubbas.</pre><pre>Vi kan inte utforma uttalanden bara på misstankar.\r\nDet är därför som KU gör en ordentlig genomgång\r\noch granskning av alla tillgängliga fakta. Vi har\r\nockså möjlighet att få ett underlag som inte i andra\r\nfall står till buds, dvs. när man i allmänhet talar om\r\nolika företeelser i samhället. Vi har alla handlingar\r\npå bordet, och de visar klart och tydligt att det inte\r\nfinns någonting i hanteringen av detta ärende som\r\nskulle misstänkliggöra statsråden eller rubba\r\nförtroendet för deras möjligheter att hantera\r\nregeringsmakten.</pre><pre>Anf. 11  THAGE G PETERSON (s) replik:</pre><pre>Fru talman! Nu gör Ylva Annerstedt mig nyfiken.\r\nVilken hantering av detta ärende skulle vi\r\nsocialdemokrater ha gett som innebär\r\npersonförföljelse? På vilken punkt skulle vi i vårt\r\nuppfyllande av grundlagens åläggande att utöva\r\nkontroll ha gått till väga på ett sätt som innebär\r\npersonförföljelse?</pre><pre>Vi har i utskottet varit fullt eniga om att vi skall ha\r\nutfrågningar, och de har genomförts offentligt. Inte\r\nhar det i något läge riktats kritik mot något enskilt\r\nstatsråd för att han eller hon medvetet skulle först\r\noch främst se till personliga intressen. Vi är för\r\növrigt i bakgrundsbeskrivningen överens om\r\nhanteringen av de dokument som vi har fått fram\r\noch som vi har varit eniga om att rekvirera från\r\nregeringskansliet.</pre><pre>Jag menar därför att Ylva Annerstedt är skyldig\r\nkammarens ledamöter och de socialdemokratiska\r\nledamöterna i KU en närmare förklaring av på\r\nvilket sätt vi skulle ha gett detta ärende en\r\nhantering som gör att Ylva Annerstedt vågar tala\r\nom personförföljelse. Vi är överens om\r\nbakgrundsbeskrivningen, och vi har genomfört alla\r\ndessa utfrågningar. Sedan har vi kommit fram till\r\nolika slutsatser. Jag sade i min polemik med Birger\r\nHagård att jag inte finner det så onaturligt att vi kan\r\ndra olika slutsatser.</pre><pre>Men det som man bortser från, och därav mina\r\nfrågor till Ylva Annerstedt, är följande fråga:\r\nRubbas medborgarnas förtroende för en ledamot i\r\nregeringen, om man tillåter att det här\r\ndubbelstolsittandet får fortgå?</pre><pre>Ylva Annerstedt svarar nej på mina frågor. Hon\r\ntycker inte att det finns någon anledning till oro, till\r\natt sätta upp gränser och till att fastställa några\r\nregler för statsrådens aktieinnehav. Det är ett ärligt\r\nsvar som Ylva Annerstedt har gett mig. Jag är inte\r\nsäker på att det är ett så särskilt klokt svar med\r\nhänsyn till den debatt som pågår hos svenska folket,\r\ndär man i dag känner för en utveckling som vi har\r\nsett i andra länder i Västeuropa.</pre><pre>Vi socialdemokrater menar att det är mycket bättre\r\natt öppet ta upp en diskussion i dessa frågor och\r\ndärmed klart markera var vi står. Det här har inte\r\nbara en konstitutionell utan också en moralisk och\r\netisk dimension.</pre><pre>Anf. 12  YLVA ANNERSTEDT (fp) replik:</pre><pre>Fru talman! Thage G Peterson försöker ge sken av\r\natt majoriteten i utskottet inte skulle vilja ställa\r\nkrav på att det skall finnas regler för hur\r\nförmögenhet skall förvaltas under den tid som man\r\när statsråd. Vi lägger tvärtom fram en ganska lång\r\nlista på vilka regler som skall gälla i framtiden. Vi\r\ntalar om att man skall överlämna värdepapper\r\ningående i förmögenheten till offentlig förvaltning.\r\nVi pekar på de regler som finns i flera andra länder.\r\nVi pekar på möjligheten att ange procentsatser för\r\nbegränsning av olika hanteringar. Vi pekar på att\r\ndet också är angeläget att man redovisar de\r\npensionsutfästelser som finns från gamla\r\narbetsgivare. Vi pekar på att man måste redovisa\r\nbindningar till organisationer eller fackföreningar.\r\nVi pekar alltså på en lång rad regler och\r\nhanteringsmodeller som vi menar bör komma till\r\nstånd.</pre><pre>I vår granskning har det också visat sig att de\r\nstatsråd som det är aktuellt att titta på, från första\r\nstund har överlämnat sin förmögenhet för extern\r\nförvaltning. Inget av de här statsråden hanterar\r\nalltså själv sin förmögenhet. Det skall helt klart och\r\ntydligt fastslås att det inte finns någon kritik att\r\nrikta mot den hantering som har skett av\r\nförmögenheterna i den här regeringen.</pre><pre>Tvärtom visar vår granskning att de har varit\r\nförsiktiga i överkant -- vilket vi faktiskt också säger\r\npå några ställen -- just för att inte skapa någon\r\ngrund för misstro. Det finns alltså ingen sådan\r\nanledning att rikta misstro mot de statsråd som är\r\naktuella.</pre><pre>Jag förstår inte vad Thage G Peterson syftar på när\r\nhan säger att vi inte skulle vara villiga att ställa upp\r\nnågra regler. Vi pekar på en lång rad sådana i\r\nutskottsmajoritetens skrivning.</pre><pre>Anf. 13  Tredje vice talman BERTIL\r\nFISKESJÖ (c):</pre><pre>Fru talman! Jag har suttit och lyssnat på de ärade\r\nutskottskollegernas meningsutbyte och gjort några\r\nanteckningar.</pre><pre>Jag måste först säga att jag blev förvånad över\r\ninledningen till det anförande som utskottets ärade\r\nordförande höll, där han försökte framställa det\r\nsom om Socialdemokraterna skulle ha något slags\r\nsärskild inställning till offentlighet och\r\nmeddelarskydd och som om det skulle finnas\r\nföreträdare för majoriteten som vore ute för att\r\ninskränka offentligheten och meddelarskyddet.</pre><pre>Jag har märkt denna tendens i några andra debatter\r\nsom vi har haft, men de frågorna är inte uppe till\r\nbehandling i dag. Jag tycker att det är synnerligen\r\nanmärkningsvärt att ordföranden inleder med\r\ninsinuationer kring ett ärende som inte ens är\r\nföremål för behandling i dag, dessutom fullständigt\r\ngrundlösa. Socialdemokraterna har sannerligen\r\ninget monopol på vakthållningen omkring\r\noffentlighetsprincipen i vårt land.</pre><pre>Jag har själv suttit med i en utredning där vi\r\nförsökte utvidga en del av de moment som\r\ngrundlägger offentlighetsprincipen till att gälla\r\näven inom den privata sektorn. Vi kom långt, och\r\nvi lade fram ett förslag. Men det vågade inte den\r\nsocialdemokratiska regeringen lägga fram. LO och\r\nArbetsgivareföreningen med armarna om halsen på\r\nvarandra sade nej till det, och därmed blev det\r\ningenting. Jag har i alla de utredningar jag har\r\nmedverkat i på det här området sannerligen försökt\r\natt slå vakt om offentlighetsprincipen och alla dess\r\nförutsättningar.</pre><pre>Jag har varit med om den diskussion som nu förs\r\nom KU:s uppgifter i många år. Jag vågar nog påstå\r\natt den definition som Birger Hagård återgav ur\r\nStjernquists och Holmbergs grundlagskommentar\r\ngrundar sig på en inställning som var vanlig i slutet\r\npå 60-talet och början på 70-talet när det gällde\r\nKU. Man trodde att KU:s granskningsverksamhet\r\nskulle om inte helt somna in så i varje fall få en mer\r\nkameral inriktning när det gällde förvaltningspraxis\r\noch sådana saker som nu finns i början av vårt\r\nbetänkande och som i och för sig kan vara viktiga.</pre><pre>Det visade sig sedan att konstitutionsutskottets\r\ngranskning till mångas förvåning levde upp i början\r\npå 70-talet. Jag skall inte närmare här gå in på\r\norsakerna till det -- det har jag många tankar om\r\nannars. Den blev mer och mer omfattande, mer och\r\nmer intressant och stäckte sig över allt vidare\r\nområden. Den inriktningen har, oavsett vilka\r\nregeringar som har haft makten, hållits vid liv. Det\r\ntycker jag är bra.</pre><pre>För min del tror jag inte att det skulle vara särskilt\r\nlyckat att återföra KU till något litet bås där man\r\nsitter och enbart tuggar på regler. Då har vi missat\r\nden unika möjlighet som KU har som ett organ i\r\ngränslandet mellan juridik, statsrätt och politik.\r\nDet är just den positionen som gör det möjligt för\r\nKU att göra insatser, ta fram material och komma\r\ntill slutsatser som ingen annan instans i samhället\r\nkan åstadkomma. Det är själva finessen med\r\nkonstitutionsutskottet som granskningsorgan,\r\nvilket många missuppfattar. Det kritiseras gubevars\r\ni pressen. Jag tycker att det är precis där\r\nkonstitutionsutskottet skall finnas.</pre><pre>Vi kan naturligtvis beskylla varandra för att\r\npolitisera och för att inte politisera. KU är\r\nnaturligtvis ett politiskt organ. Riksdagen är ett\r\npolitiskt organ. Det är inte så konstigt om man\r\nkommer till olika slutsatser i frågor som är en del av\r\nhela det politiska livet. Det som är så värdefullt för\r\nalla som är intresserade av tillståndet i riket är ju\r\nden faktaframställning som finns i utskottets s.k.\r\nrecit. Vi brukar vara ense om den. Även om det har\r\nvarit litet gnöligt ibland har vi dock lyckats att bli\r\nense om sakbeskrivningen.</pre><pre>Det har gjorts mycket gedigna utredningar i en lång\r\nrad viktiga frågor under åren. Jag vill gärna\r\ninstämma i Birger Hagårds beröm av vårt kansli,\r\nsom har lagt ned ett fantastiskt fint arbete som\r\nvanligt. Jag är inte ett dugg överraskad; det brukar\r\nvara så. Kansliet har också i allra högsta grad\r\nbidragit till bakgrundsbeskrivningarna, vilka man\r\ninte skulle kunna få fram på annat sätt.</pre><pre>Man kan naturligtvis säga att det är märkligt att det\r\nfinns utrymme för konstitutionsutskottets\r\ngranskning i en parlamentarisk demokrati där alla\r\nviktiga beslut fattas i riksdagen, oavsett om det\r\ngäller statsfinanserna eller om det gäller\r\nlagstiftning, och där regeringen är helt\r\nunderordnad riksdagen. Regeringen är ett slags\r\nförberedande och verkställande utskott för\r\nriksdagen om vi ser det ur konstitutionell synpunkt.\r\nJag tror att det var Birger Hagård som var inne på\r\ndet faktum att regeringen ständigt är utsatt för\r\nutfrågningar av olika slag här i kammaren och för\r\ngranskning av annan karaktär. Sedan har vi\r\nmassmedierna som ständigt är på alerten, även om\r\nde ibland hugger fel.</pre><pre>Trots att det finns en stor öppenhet i det svenska\r\nstyrelsesystemet har det visat sig att det finns en\r\nplats för konstitutionsutskottets granskning som är\r\nviktig att fylla. Det bidrar ytterligare till att öka\r\nöppenheten i det svenska samhället. Utskottet kan\r\nta fram material av ett slag som trots\r\noffentlighetsprincipen är svårt att få tag i även för\r\nmedierna.</pre><pre>Jag tror således på utskottets möjligheter att\r\nframöver fullgöra denna värdefulla och viktiga\r\nuppgift, och jag tror att utskottet dessutom kan få\r\nnya intressanta uppgifter om Sverige kommer med\r\ni EG. Här vidgas fältet. I och med ett EG-inträde\r\nkommer ju regeringsledamöternas positioner att bli\r\nnågot annorlunda än vad de är nu, eftersom det är\r\nministerrådet som fattar besluten i slutskedet i en\r\nrad frågor. Jag kan här se framför mig nya\r\nintressanta granskningsuppgifter för\r\nkonstitutionsutskottet.</pre><pre>Vi har anmärkt på mycket i betänkandet. Tidigare\r\ntalare har varit inne på det, och jag skall inte\r\nupprepa det. Men jag vill upprepa en sak som jag\r\nhar tjatat om i ungefär 20 år. Det gäller\r\npropositionsavlämnandet, författningsutgivningen\r\noch liknande ting -- dvs. ryckigheten i arbetet för\r\nriksdag och regering. Den grundläggande orsaken\r\när att vi har fel budgetår.</pre><pre>Nu tycks det äntligen börja lossna i den frågan. Fler\r\nän jag inser att det är på det sättet.\r\nRiksdagsutredningen arbetar med frågorna, och\r\nden kan möjligen lägga fram ett förslag om en\r\nändring av budgetåret så småningom. Budgetårets\r\nförläggning är den grundläggande orsaken till\r\npropositionsanhopningen och till svårigheterna att\r\nfå ut författningar i tid på vårkanten. Riksdagen\r\nfattar besluten så sent.</pre><pre>Det hindrar inte att regeringen skall känna sitt\r\nansvar. Jag står naturligtvis bakom den kritik som\r\nriktas mot regeringen för att den inte har varit\r\ntillräckligt uppmärksam på dessa frågor. De är i\r\nallra högsta grad av intresse för riksdagens arbete\r\nnär det gäller propositionsavlämningen. Jag har\r\nvelat referera till den egentliga bakgrunden till de\r\nsvårigheter som finns.</pre><pre>Jag måste säga att det stöter mig litet grand att\r\nlyssna på utskottets ärade ordförande. Jag får en\r\nkänsla av att man från socialdemokratiskt håll vill\r\nge sken av att man står för något slags högre moral\r\nän andra. Det gör mig alltid litet upprörd. Jag\r\ntycker inte om moralister över huvud taget.\r\nPretentionerna och brösttonerna vad gäller de\r\nfrågor vi håller på med här har jag svårt att förstå.</pre><pre>Jag instämmer med Ylva Annerstedt när hon\r\npåpekar att det inte finns någon grund för att påstå\r\natt vi från regeringssidan skulle vara ointresserade\r\nav de problem som statsråd med stora\r\nförmögenhetsinnehav kan råka ut för. Det är vi\r\ninte, utan tvärtom. Det är bara att läsa innantill i\r\nbetänkandet. Vi behandlar detta sida upp och sida\r\nner och kommer fram till en lång rad\r\nrekommendationer om hur det bör vara.</pre><pre>Det är också korrekt att konstatera att vi i den\r\nnoggranna genomgång som har gjorts inte har\r\nkunnat finna några fall där vi kan visa att statsråd\r\nfaktiskt har försökt gynna sig själva. Om vi hade\r\ngjort det, skulle vi minsann ha slagit larm. Men vi\r\nhar inte kommit på några sådana fall, och då är det\r\nkorrekt att tala om det. Det innebär inte att vi från\r\nmajoritetens sida tycker att nuvarande tillstånd är\r\nbra.</pre><pre>Utskottets ärade ordförande sade t.ex. att vi från\r\nmajoritetens sida inte tyckte att det fanns anledning\r\natt sätta några gränser. Det är en\r\nverklighetsförfalskning. Det stämmer inte med vad\r\nsom står i majoritetens skrivning i\r\nutskottsbetänkandet.</pre><pre>De inledande anförandena har svept över det\r\nmesta. Jag skall avstå från att på förhand beta av de\r\nolika ämnesområdena. Vart och ett av dessa\r\nkommer att bli noggrant behandlat i fortsättningen.</pre><pre>Fru talman! Jag ber att få instämma i de yrkanden\r\nsom tidigare har framställts av Birger Hagård och\r\nYlva Annerstedt.</pre><pre>Anf. 14  THAGE G PETERSON (s) replik:</pre><pre>Fru talman! De borgerliga har lovprisat personalen\r\nvid KU:s kansli. För att det inte skall uppträda\r\nnågot missförstånd om ordförandens relationer till\r\nkansliet vill jag meddela kammaren att jag har för\r\navsikt att tacka personalen för deras insatser genom\r\natt bjuda dem på lunch torsdag den 10 juni.</pre><pre>Jag är glad över tredje vice talmannens uppslutning\r\nkring offentlighetsprincipen och meddelarskyddet.\r\nJag hade inte heller väntat mig något annat.\r\nSjälvfallet känner jag till och respekterar hans fina\r\noch bestående arbetsinsatser på detta område. Men\r\njust därför tyckte vi socialdemokrater att det var\r\növerraskande och trist att vi inte fick hans stöd när\r\nvi i höstas ville ge regeringen till känna att den, i\r\nförhandlingarna med EG, skulle göra en klar\r\nutgångsdeklaration om offentlighetsprincipen och\r\nmeddelarskyddet. Varför tog jag upp den frågan i\r\nmin inledning? Jo, därför att den hör hemma i en\r\ngranskningsdebatt.</pre><pre>Svenska medier kan inte fungera på det sätt som vi\r\nvill att de skall göra, för att granska och hålla\r\ndemokratin frisk och levande, om vi inte får ha kvar\r\noffentlighetsprincipen och meddelarskyddet. Det\r\när inte bara riksdagens konstitutionsutskott som\r\nsköter granskningen. Medierna har också en viktig\r\ngranskande uppgift. Offentlighetsprincipen och\r\nmeddelarskyddet hör hemma i det sammanhanget.</pre><pre>Vi socialdemokrater har nog inte högre moral än\r\nandra partier i riksdagen. Vi har aldrig hävdat det.\r\nVi har inte heller tagit till några brösttoner i\r\ndiskussionen. Men det finns en skillnad, om man\r\nutgår från diskussionen om statsrådens\r\naktieinnehav. Vi socialdemokrater är oroliga för\r\nden debatt som pågår om förtroendet för dem som\r\nhar fått andras uppdrag i näringsliv, finansvärld,\r\nbanker och politik. Därför menar vi att vi måste\r\nleva upp till regeringsformens intentioner om att\r\nstatsråd inte får inneha uppdrag eller utöva\r\nverksamhet som kan rubba förtroendet för honom\r\neller henne. Statsråden är inte vilka personer som\r\nhelst. Därför är jag litet förvånad och förundrad,\r\nja, litet överraskad över tredje vice talmannens litet\r\nslappa inställning till de demokratiska aspekterna\r\nav detta granskningsärende. Jag kan ha en viss\r\nförståelse för att han som vice ordförande i\r\nkonstitutionsutskottet av rent partitaktiska eller\r\npolitiska skäl tvingas acceptera majoritetens linje i\r\nsakfrågan i ett slutligt avgörande av ärendet, i det\r\ngränsland som man ofta talar om mellan juridik och\r\npolitik. Men jag har ingen förståelse för att han inte\r\när orolig för att det här finns en förtroendekris i\r\nSverige.</pre><pre>Anf. 15  Tredje vice talman BERTIL\r\nFISKESJÖ (c) replik:</pre><pre>Fru talman! Jag återkommer till ämnena\r\nyttrandefriheten och offentlighetsprincipen, som vi\r\negentligen inte diskuterar i dag. Det enda som\r\nskilde var att Socialdemokraterna ville ha ett\r\ntillkännagivande till regeringen i en fråga där\r\nregeringen hade precis samma uppfattning som den\r\nutskottet gav uttryck för. Det skulle vara en konstig\r\nmetod i utskottet. Man skulle då insinuera att\r\nregeringen företrädde en annan linje än den\r\nutskottet så tydligt markerade i sin skrivning.\r\nUtskottets ärade ordförande får ursäkta, men jag\r\nser det närmast som ett försök att inbilla folk att\r\nSocialdemokraterna hade någonting annat på hand\r\neller någon större iver i denna fråga än andra. Jag\r\nvar mycket förvånad över Socialdemokraternas\r\nagerande i den frågan, om man ser det ur saklig\r\nsynpunkt. I övrigt var jag inte alls förvånad.</pre><pre>Ordföranden frågar om vi inte är oroliga för den\r\nallmänna debatt som förs i samhället om\r\nförmögenhetsförvaltning och missbruk på olika sätt\r\ninom finansvärlden. Det är klart att vi är det. Den\r\nena skandalen läggs till den andra. Det är förfärligt.\r\nJag medverkar gärna till att fördöma detta, oavsett\r\nom det är finansspekulation, fallskärmsavtal eller\r\nvad det än må vara. Men det må tillåtas mig att\r\nnotera att alla dessa avarter har sin rot i det glada\r\n80-talet. Jag hörde aldrig Socialdemokraterna då\r\nuttala några varningar. Hela spelet fick rulla på, och\r\ndet gjorde det med besked, ända ut över kanten av\r\nklyftan.</pre><pre>Vi har ingen slapp inställning när det gäller\r\nstatsrådens förmögenhetsinnehav. Vi har ingen\r\nslapp inställning till uppföljning av grundlagens\r\nparagrafer om att statsråden inte får inneha\r\nuppdrag som kan skada deras förtroende. Vad vi\r\nhar sagt återfinns i konstitutionsutskottets\r\nbetänkande. Vi utgår från att regeringen fullföljer\r\ndet som står där.</pre><pre>Från mitt parti finns inget statsråd som är aktuellt i\r\ndessa sammanhang. De har så ynka litet aktier, de\r\nstackarna, så de har inte kommit med på listan.\r\nMen man måste konstatera att ingen regering har\r\ngjort mer för att lyfta fram dessa frågor i ljuset.\r\nRegeringen har, som många har påpekat, t.o.m.\r\ntillsatt en särskild etikkommitté. I flera avseenden\r\nhar statsråden varit alltför försiktiga. Det är\r\nnärmast löjeväckande att strunta i att delta i ett\r\nregeringsbeslut därför att man råkar ha aktier för\r\n900 kronor. Det är väl ingen som tror att ett\r\nregeringsbeslut i det fallet kan vara av något särskilt\r\npersonligt intresse.</pre><pre>Anf. 16  THAGE G PETERSON (s) replik:</pre><pre>Fru talman! Jag medger gärna att vi har kvar många\r\nbeklagliga rester från spekulationsekonomin. Men\r\nstatsråden med stora aktieinnehav är väl ändå ingen\r\nprodukt av 80-talet?</pre><pre>De har ju kommit in i regeringen efter den\r\nborgerliga valsegern 1991, så de statsråden tar vi\r\nliksom inget ansvar för.</pre><pre>Sedan sade tredje vice talmannen att inget av\r\ncenterstatsråden hade de här problemen. Men då\r\nvill jag ändå åberopa en intervju som\r\njordbruksminister Karl Erik Olsson gav och som\r\nhan inte har dementerat på något sätt, där han\r\nfaktiskt var inne på att de starka ekonomiska\r\nbindningarna skapar problem, problem som vi\r\nsocialdemokrater har fäst uppmärksamheten på.</pre><pre>Jordbruksministern sade i den intervjun, om jag får\r\ntolka orden någorlunda fritt, att hans starka\r\nbindningar till jordbrukets ekonomiska intressen\r\noch hans personliga ekonomiska intressen gör att\r\nhan är räddare för att fatta beslut. Det gör att han\r\nså att säga får en svårare arbetsdag.</pre><pre>Från socialdemokratiskt håll är vi förvånade över\r\natt den borgerliga majoriteten och Ny demokrati i\r\nKU inte har sett komplikationerna i det här\r\närendet.</pre><pre>Jag skulle vilja ställa ett par frågor till tredje vice\r\ntalmannen inför hans sista replik. Jag gör det också\r\nmot den bakgrunden att han ju är inte bara vice\r\nordförande i konstitutionsutskottet och tredje vice\r\ntalman i riksdagen. Han är också en erkänd\r\nstatsvetare med rötter i folkrörelserna. Därför tror\r\njag att han bättre än många andra borde kunna se\r\npå de problem, både etiska och moraliska, som är\r\nförbundna med de frågor som vi nu diskuterar, om\r\nförtroendet för politik och politiker.</pre><pre>Tror tredje vice talmannen verkligen inte att vanligt\r\nfolk utanför Riksdagshuset kan börja undra hur\r\nlandet styrs och om inte redan det förhållandet att\r\nmisstankar föds utgör en fara för demokratin?</pre><pre>Slutligen, fru talman, vill jag än en gång erinra om\r\natt i 1983/84 års granskningsbetänkande gjorde KU\r\nett enhälligt uttalande som jag citerade i min replik\r\ntill Ylva Annerstedt. Jag vill dra det igen: ''hur\r\nnödvändigt det bedöms vara för det politiska\r\narbetets anseende att allmänheten kan ha\r\nförtroende för att statsråden står självständiga\r\ngentemot ovidkommande intressen.'' Delar tredje\r\nvice talmannen fortfarande den uppfattning som\r\nkommer till uttryck i detta uttalande?</pre><pre>Anf. 17  Tredje vice talman BERTIL\r\nFISKESJÖ (c) replik:</pre><pre>Fru talman! Vad beträffar citatet som utskottets\r\nordförande läste upp står jag naturligtvis på samma\r\nståndpunkt nu som då. Det finns heller inget i\r\nutskottets majoritetsskrivning som svär mot detta.</pre><pre>Vad Socialdemokraterna i det här ärendet ägnar sig\r\nåt -- jag börjar bli litet misstänksam vad gäller\r\nmotiven, måste jag säga -- är att måla upp en\r\nfelaktig bild av var majoriteten står. Och sedan\r\nskjuter de vilt på den! Det är visserligen ett\r\ngammalt debattrick att man tillvitar motståndaren\r\nåsikter och uppfattningar som vederbörande inte\r\nhar, och sedan angriper man dessa uppfattningar\r\noch åsikter alldeles våldsamt.</pre><pre>Vi har inte nonchalerat det här problemet. Jag\r\nhänvisar än en gång till vad som står i\r\nutskottsbetänkandet, och jag tycker att man skall\r\nfortsätta på den väg som konstitutionsutskottet har\r\nangivit för att lösa problemet.</pre><pre>Naturligtvis besvarar jag jakande frågan om jag\r\ntror att det är viktigt att allmänheten har förtroende\r\nför sina politiker -- självklart! Men då får vi ju inte\r\nsjälva hjälpa till med att utså misstro där det inte\r\nfinns någon grund för detta.</pre><pre>Visst finns det politiker som dummar sig, och det\r\nfinns politiker som är värda kritik i allra högsta\r\ngrad, men flertalet politiker är faktiskt hederliga\r\noch gör så gott de kan. Sedan kan även detta\r\nkritiseras naturligtvis, men det är inte en moralisk\r\nfråga utan det är en fråga av annan karaktär.</pre><pre>Karl Erik Olsson har gjort ett uttalande. Ja, det är\r\nväl en följd av den allmänna debatten. Men jag\r\nföreställer mig att vi i framtiden måste kunna i en\r\nregering ha människor med erfarenhet från alla\r\nmöjliga områden i samhället. Hur skall vi annars\r\nkunna få fram en regering som vet någonting, som\r\nkan någonting och som representerar någonting?\r\nVi kan väl inte ha en särskild ombudsmannakår\r\nsom vi skulle specialutbilda för att bli statsråd och\r\nabsolut fria från alla förmögenheter, helst bostäder\r\nväl också. I varje fall borde de inte ha några gårdar.</pre><pre>Jag erinrar mig Platons undervisning rörande det\r\nhär problemet. Han menade att man skulle\r\nuppfostra folk undan för undan till att bli politiker.\r\nFörst när de var färdigutbildade, i 50-årsåldern,\r\nskulle de få börja ägna sig åt politik, och då skulle\r\nde stå fria från allting annat. Är det ett utslag av ett\r\nslags nyplatonism som vi nu bevittnar?</pre><pre>Talmannen anmälde att Thage G Peterson anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 18  INGVAR SVENSSON (kds):</pre><pre>Fru talman! Även jag vill instämma i tacket till\r\nkanslipersonalen för dess utomordentliga arbete\r\nnär det gäller granskningsfrågorna. Fast jag kan\r\ninte utlova någon lunch under den närmaste tiden i\r\nalla fall.</pre><pre>Det har framförts ett antal värdefulla synpunkter av\r\nBirger Hagård, Ylva Annerstedt och Bertil\r\nFiskesjö, och jag skall inte upprepa alltför mycket\r\nav vad de har sagt. Men det är några aspekter som\r\njag gärna skulle vilja ta upp i diskussionen här.</pre><pre>Konstitutionsutskottets ordförande nämnde i\r\nbörjan pressens betydelse för en god granskning av\r\nden politiska verksamheten, och han betonade där\r\nmångfaldens betydelse. Jag delar uppfattningen att\r\nett gott samhälle utvecklas, om där finns en\r\nmångfald av balanserande maktfunktioner, och dit\r\nhör bl.a. KU:s granskning av regeringen.</pre><pre>Vi är ju ofullkomliga människor, och vi lever i ett\r\nofullkomligt samhälle. Därför behöver vi\r\navbalanserade maktfunktioner. Jag tror att i\r\ngrunden måste det finnas en balans mellan den\r\nverkställande makten, den lagstiftande makten och\r\nden dömande makten, och sedan har vi då det\r\noffentliga samtalet och pressens och övriga mediers\r\nfunktion.</pre><pre>Men dess värre är den dömande makten inte\r\nsärskilt kraftfull som maktbalansfaktor i Sverige,\r\noch det är kanske av historiska skäl. KU:s\r\ngranskningsmakt är mycket viktig, men jag tror att\r\nvi behöver flera avbalanserande faktorer, inte minst\r\npå den juridiska sidan. Jag passade på, eftersom\r\nKU:s ordförande tog upp pressens betydelse, att\r\npeka på att vi behöver t.ex. en författningsdomstol\r\nför att ytterligare öka mångfalden av maktbalans i\r\nsamhället.</pre><pre>Fru talman! Här har tidigare diskuterats\r\npartipolitisering av granskningsverksamheten.\r\nAktieägandet har varit på tapeten, trots att det är\r\nett särskilt ärende senare under dagen. Jag skall\r\ninte alltför djupt gå in på det här ärendet, men låt\r\nmig nämna en mycket olycklig effekt som kan\r\nuppstå om KU:s granskningsverksamhet bedrivs på\r\nett felaktigt sätt.</pre><pre>Jag menar att Socialdemokraterna har bidragit till\r\nett sådant olyckligt agerande. Medvetet eller\r\nomedvetet skapas en mediabild som sätts på\r\nregeringen. Den förenklade nidbild som kan\r\nutvecklas är att det enda ett statsråd sysslar med är\r\natt sko sig genom aktiespekulationer. Det är\r\nmycket olyckligt om den nidbilden sprids.</pre><pre>En annan typ av nidbild drabbar ibland oss\r\nriksdagsledamöter, t.ex. att vi sitter i kammaren\r\noch sover, och när vi är vakna försöker vi höja våra\r\nlöner. Den typen av förenklade nidbilder måste vi\r\nmotverka med all kraft, men dess värre förstärker\r\nSocialdemokraterna i den här debatten den\r\nförenklade nidbilden av regeringen som\r\naktiespekulanter.</pre><pre>Jag har förståelse för att det finns ett legitimt\r\ntaktiskt behov för en opposition, oavsett kulör, att\r\nifrågasätta en regerings trovärdighet, men jag\r\nskulle vilja vädja om en viss försiktighet. Nidbilder\r\nkan ju, när de väl har skapats, komma att vidlåda\r\näven regeringar av annan kulör.</pre><pre>Fru talman! Det finns flera svårigheter i den\r\ngranskningsverksamhet som konstitutionsutskottet\r\nägnar sig åt. Polenaffären, som senare kommer att\r\ndiskuteras här, är ett exempel på att det kan finnas\r\nstora svårigheter. Regeringsledamöter kan genom\r\nolika signalsystem, vilka ibland är mycket\r\nkomplicerade, bidra till situationer som, om de\r\nvarit möjliga att dokumentera, skulle medföra t.ex.\r\nkonstitutionell kritik. Statsråd kan medvetet eller\r\nomedvetet, direkt eller indirekt, genom sitt\r\nagerande påverka utvecklingen i enskilda ärenden.\r\nDet finns hypoteser som tyder på att det var vad\r\nsom hände i Polenaffären.</pre><pre>De informella signalerna är mycket svåra att\r\ndokumentera. Om en tanke funnits i en ministers\r\nhjärna eller i en industriledares hjärna, och de\r\nsamtidigt har ett intresse av att inte delge\r\nomvärlden denna tanke, kan det bli utomordentligt\r\nsvårt för t.ex. konstitutionsutskottet att genomföra\r\nen analys av läget. De kan därmed också förhindra\r\natt det framförs kritik mot agerandet, eftersom det\r\nbara kan anas. Det är lätt att sopa igen spåren om\r\nde enbart finns dokumenterade i någons hjärna.</pre><pre>Fru talman! Frågan om författningsutgivning har\r\ntidigare varit på tapeten här i debatten. Där finns\r\nen hel del att säga. Jag skall inte upprepa alltför\r\nmycket av det som sagts. Det måste komma till\r\nstånd en skärpning på detta område. Vi måste ställa\r\nkraftfulla krav på regeringen på den här punkten.\r\nYlva Annerstedt redogjorde för en hel del statistik\r\npå området som visade att utveckligen hade\r\nförsämrats.</pre><pre>Även riksdagen har ett visst ansvar för sent\r\nutkomna författningar, dels genom vår\r\narbetsplanering och arbetsrytm, dels för att vi tycks\r\nvara litet rädda för att ha litet udda tider för\r\nikraftträdandet.</pre><pre>Riksdagsutredningen arbetar med att få en bättre\r\nårsrytm för riksdagen, bl.a. genom en omläggning\r\nav budgetåret till kalenderår. Om detta kan bli ett\r\nfaktum kan riksdagen hjälpa till att få en bättre\r\nförfattningsutgivning. Men trycket på regeringen\r\natt leva upp till rimliga rättssäkerhetskrav när det\r\ngäller författningsutgivningen måste kvarstå med\r\noförminskad styrka. Det är viktigt.</pre><pre>Fru talman! Jag yrkar bifall till reservation 4 och i\r\növrigt till utskottets betänkande.</pre><pre>Anf. 19  THAGE G PETERSON (s) replik:</pre><pre>Fru talman! Jag begärde ordet för att möta Ingvar\r\nSvenssons nidbildsresonemang. Han vädjade om\r\natt oppositionen skulle lugna sig med hänsyn till att\r\nregeringens ställning inte skulle bli för svag i folks\r\nögon. Det är en utomordentligt farlig uppfattning\r\nsom jag av två skäl inte kan dela.</pre><pre>Det första skälet är att vår parlamentarism\r\nförutsätter regering och opposition. Det är viktigt\r\natt oppositionen granskar regeringen och\r\ndebatterar regeringens förslag. Endast på så sätt\r\nkan demokratin hållas frisk och levande.\r\nRegeringens ställning hos allmänheten får sedan\r\nbedömas utifrån regeringens göranden och\r\nlåtanden.</pre><pre>Regeringen får regera på ett sådant sätt att folk tror\r\npå den och tycker om regeringen. Det kan inte vara\r\noppositionens uppgift att lägga åt sidan sin\r\noppositionsroll bara för att regeringen i folks ögon\r\nskall få en bättre ställning. Därför är Ingvar\r\nSvenssons resonemang utomordentligt farligt i vår\r\nparlamentariska demokrati. Detta var det första\r\nskälet.</pre><pre>Det andra skälet till att jag reagerade är att det är\r\nfarligt för demokratins fortbestånd och tron på ett\r\nrättssamhälle om inte politikerna och det politiska\r\nsystemets verksamhet granskas. Vådan av att så\r\ninte sker ser vi i det som just nu äger rum i Italien.</pre><pre>Jag har följt den italienska krisen mycket noga. Där\r\nsitter nu bakom lås och bom ett stort antal politiker\r\nfrån alla partier, statsråd, tidigare partiledare och\r\nfolk från näringslivet. Över hundra ledamöter av\r\ndet italienska parlamentet nämns i utredningar och\r\när föremål för åtal eller åtalsundersökningar.</pre><pre>Jag såg ett TV-program där några italienare från\r\ngatan sade:''Vi litade på våra politiker. Vi valde\r\ndem därför att vi trodde att de skulle sköta sig och\r\nsköta våra angelägenheter på ett vettigt och\r\nutmärkt sätt. Men samtidigt har vi inte lagt oss i.''\r\nDär kom självkritiken.</pre><pre>Det är oerhört viktigt att vi har förtroendemän runt\r\nom i landet och människor som intresserar sig för\r\npartipolitiskt arbete. Här kommer Ingvar\r\nSvenssons tes in i bilden. Det skulle bli förödande\r\nom vi inte skulle ha tillgång till den fria debatten\r\noch det partipolitiska arbetet -- utan några\r\nlugnande åtgärder.</pre><pre>Anf. 20  INGVAR SVENSSON (kds) replik:</pre><pre>Fru talman! Jag delar Thage G Petersons inställning\r\nnär det gäller granskningsfunktionen i ett\r\ndemokratiskt samhälle. Där har vi inte skilda\r\nåsikter. Mitt resonemang om maktbalans byggde\r\nhelt och hållet på detta synsätt.</pre><pre>Det jag pekade på var att oppositionen inte saknar\r\nansvar för den bild som målas upp i media,\r\nfixeringen vid snuttifiering, snedvridenheten när\r\nman speglar konflikter, osv. Det är viktigt att man\r\nhjälper till att skapa en allsidig bild som är relevant\r\nför vad som faktiskt inträffar och vad regeringen\r\nägnar sig åt.</pre><pre>Jag menar att vi både i den politiska debatten och i\r\nden allmänna mediadebatten alldeles för litet\r\ndiskuterar begreppet relevans. Där har\r\noppositionen ett ansvar för vilka bilder som skapas.\r\nDär kan man bidra, och man kan också uppträda\r\nmed en viss försiktighet. Det var detta jag vädjade\r\nom.</pre><pre>Anf. 21  HARRIET COLLIANDER (nyd):</pre><pre>Fru talman! Detta är mitt andra granskningsår i\r\nutskottet. Jag har noterat att det har skett en viss\r\nkantring i arbetet mot partipolitiska\r\nställningstaganden. Förra året rådde balans,\r\nkanske därför att man granskade två regeringar,\r\nden avgångna socialdemokratiska regeringen och\r\nden nytillträdda borgerliga regeringen. I år har vi\r\ngranskat den borgerliga regeringens sätt att sköta\r\nsitt fögderi, med undantag för granskningen av\r\nAllan Larssons roll i Polenaffären.</pre><pre>Socialdemokraterna har blivit aggressiva och gått\r\ntill överdrift i sitt partipolitiska nit, såsom i ärendet\r\nom statsrådens aktieinnehav. De borgerliga\r\nledamöterna är alldeles för överslätande mot de\r\nsina när de förtjänar kritik, såsom när regeringen\r\nlåter bortåt 5 miljarder rinna ner i ett stort svart hål,\r\ndärför att regeringen inte styrt Sverige i\r\nflyktingpolitiskt hänseende sommaren 1992. Ny\r\ndemokrati har en särskild reservation beträffande\r\nflyktingpolitiken och ett särskilt yttrande som avser\r\nBirgit Friggebos uttalande om kosovoalbaner.</pre><pre>I några ärenden har Ny demokrati fungerat som\r\nmoderator. Jag tänker då på Polenärendet och\r\naktieinnehavet. Vi har också medverkat till\r\nförsträkta skrivningar vad gäller kulturministerns\r\nhantering av ägarfrågorna beträffande Sveriges\r\nRadio och Näringsdepartementets\r\nkonsultupphandlingar.</pre><pre></pre><pre>I ett ärende har utskottet varit rörande enigt mot\r\nNy demokrati, och det gäller utnämningspolitiken.\r\nJag hade på utskottets begäran begränsat min\r\nanmälan och begärde således granskning av\r\nregeringens utnämningar av verkställande\r\ndirektörer i statliga aktiebolag. Ett enat utskott\r\nkunde med en suck av lättnad konstatera att\r\nanmälan inte kunde tas upp till granskning,\r\neftersom utnämningar i statliga aktiebolag inte\r\nfaller inom KU:s granskningsområde. Det kan\r\nförvisso vara sant. Sakförhållandena är dock\r\nsådana att regeringen utser kandidat till\r\nverkställande direktörsposterna, fast den säger att\r\nden inte har med saken att göra. Det är principiellt\r\nintressant med hänsyn till vissa paragrafer i\r\nregeringsformen som regeringen har att följa vid\r\nandra utnämningar. Under denna punkt i\r\nbetänkandet har jag ett särskilt yttrande, eftersom\r\nen utebliven granskning inte medger reservation.</pre><pre>Jag har läst igenom äldre granskningsbetänkanden\r\noch funnit att moderater och folkpartister varit\r\nmycket aktiva granskare av de socialdemokratiska\r\nregeringarnas utnämningspolitik. I 1990/91 års\r\ngranskningsbetänkande finns t.ex. en lång lista på\r\npolitiska utnämningar som vissa av utskottets\r\nnuvarande ledamöter står bakom. Nuvarande\r\nförsvarsminister Anders Björck angrep frejdigt\r\nkompisskap vid utnämningar. Nuvarande\r\nkulturminister Birgit Friggebo säger: ''att självfallet\r\nkommer det för en eventuellt borgerlig regering i\r\nhöst att vara viktigt att se till att man har skickliga\r\nverkschefer. Det ska genomföras ett omfattande\r\nförnyelsearbete, och då måste det finnas duktiga\r\nverkschefer''.</pre><pre>Det var då det. Nu har de borgerliga partierna\r\nbildat regering och anammat den\r\nsocialdemokratiska utnämningspolitiken, och då\r\nhar de borgerliga ledamöterna helt förlorat sitt\r\nklös. Man kunde i utskottet t.o.m. göra sig litet\r\nlustig över mina granskningsambitioner. De kanske\r\nvar väl ambitiösa, men när jag på utskottets\r\nbegäran snävade in min anmälan och lyfte fram ett\r\nprincipiellt intressant problem avstyrdes\r\ngranskningen. Mig veterligt har utskottet ofta\r\nstuderat underhandskontakter som statsråd haft,\r\nmen i detta fall var det inte aktuellt. Om utskottet\r\nhade haft ett ärligt uppsåt i sitt avslag skulle\r\nutskottet ha tagit ett utskottsinitiativ och lämnat\r\närendet till riksdagens revisorer för en generell\r\ngranskning. Men så skedde inte, eftersom det sedan\r\noktober 1991 uppenbarligen finns ett oheligt\r\nbrödraskap mellan samtliga partier utom Ny\r\ndemokrati när det gäller hur regeringens\r\nutnämningsmakt används.</pre><pre>Inom en snar framtid följer bolagiseringen av\r\nDomänverket, Televerket och SJ. Skall de\r\nföretagen månne också bli ställen där man gömmer\r\nundan omöjliga kompisar på feta tjänster med\r\nfallskärmsavtal?</pre><pre>Konstitutionsutskottet är det högsta\r\nrevisionsorganet över regeringen. Den kontroll\r\nsom sker är viktig och förutsätter öppenhet -- också\r\nsådan öppenhet att departementen lämnar de\r\nuppgifter som KU begär. I år trendskades\r\nNäringsdepartementet.</pre><pre>Det finns också material hos regeringen som KU\r\ninte har granskat, nämligen de hemliga\r\nprotokollen. Det gjorde man på 70-talet och en bit\r\nin på 80-talet, men sedan försvann den\r\ngranskningen av någon för mig okänd anledning.\r\nJag aktualiserar härmed ett nygammalt objekt för\r\ngranskning. Förhoppningsvis kan det bli tid till\r\ndetta om regeringen tar fram regler för statsrådens\r\naktieförvaltning så att vi slipper en ny långkörare\r\nom aktieinnehav.</pre><pre>Herr talman! Jag yrkar på godkännande av\r\nutskottets anmälan i granskningsbetänkandet utom\r\ni de avsnitt som rör flyktingpolitiken, närmare\r\nbestämt avsnitt 12 a. Vad beträffar detta avsnitt\r\nyrkar jag bifall till Ny demokratis reservation nr 5.</pre><pre>Anf. 22  BENGT HURTIG (v):</pre><pre>Herr talman! Det har flera gånger i den politiska\r\ndebatten anförts från företrädare för\r\nVänsterpartiet att den enda vägens politik har\r\nmisslyckats och att svenska folket har fått nog av\r\nden här regeringen. Sådana uttalanden grundar sig\r\nemellertid på den politik som regeringen har fört\r\noch som ju oftast har ett stöd i riksdagen. Självklart\r\ningår den typ av tjänsteutövning och handläggning\r\nsom regeringen utför i den bild som vi också har av\r\nregeringen. Men enbart på grund av de\r\nkonstitutionella svagheter som vi kritiserar\r\nregeringen för kan vi inte driva något krav på\r\nregeringens avgång.</pre><pre>Jag tycker för min del att det kanske kan vara på sin\r\nplats, såsom ny ledamot av KU, att något reflektera\r\növer den politiska miljö i vilken regeringen och\r\nriksdagen har att utöva sin makt. Det finns kanske\r\nen viss risk för hemmablindhet när det gäller\r\nmaktförhållandena i samhället.</pre><pre>Den tredje statsmakten, massmedia, spelar givetvis\r\nen viktig roll som maktfaktor i politiken och som\r\ngranskare av riksdag och regering. Det är så vi\r\nockså vill ha det. För ett av våra ärenden,\r\nPolenärendet, har pressen spelat en viktig roll för\r\natt frågan skulle ''komma upp på bordet''. I\r\nsamtliga de tre anmälningar som ligger till grund för\r\nKU:s arbete i Polenärendet hänvisas det till\r\nmassmedia. Media är utgångspunkten.</pre><pre>Under utredningens gång har det blivit alltmer\r\ntydligt att åtminstone ett av de företag som känner\r\nsig drabbat av den förra regeringens beslut har\r\nspelat en viktig roll för pressens initiativ.\r\nPåståendena i pressen har senare också visat sig ha\r\nen relativt svag grund.</pre><pre>Jag tycker för min del att det är naturligt att\r\nföretag -- både stora och små -- försöker utveckla\r\nmakt över samhällsutvecklingen. Vi påmindes\r\nmycket kraftigt om detta i september 1992 då de\r\nstora utflödena av valuta mer eller mindre lamslog\r\ndet politiska livet. Var det bara så att aktörer med\r\nstora kapitaltillgångar förde ut valuta ur landet för\r\natt säkra värdet av sina tillgångar eller var det i\r\nsjälva verket en utförsel för att framtvinga en annan\r\npolitik än den som riksdag och regering utformat?</pre><pre>I de finska TV-nyheterna framträdde för en tid\r\nsedan en anonym s.k. mediakonsult. Han påstår sig\r\når 1991 i samarbete med finska storföretag ha\r\narrangerat en mediakampanj mot den finska\r\nregeringen och mot den finska marken för att\r\nframtvinga en devalvering. Den framtvingades\r\nockså den 14 november 1991.</pre><pre>Jag menar att det borde ha funnits anledning för\r\nKU att fråga sig vad som låg bakom valutautflödena\r\ni Sverige och i vilken politisk miljö som\r\nkrisuppgörelserna i september fattades. Hur\r\nmycket gick svenska media i storföretagens och\r\nfinansintressenas ledband? Vilka förutsättningar\r\nskapades för regeringens maktutövning? KU borde\r\nockså ha kunnat fråga sig om det är rimligt med\r\nuppgörelser av det slag som genomfördes i\r\nseptember 1992. Är det rimligt att partiledare med\r\nsnabba förhandlingar under några timmar eller\r\nnågra nätter snabbutreder och föreslår en\r\npolitikomläggning i den omfattning som det här var\r\nfråga om? Är det rimligt ur konstitutionell\r\nsynpunkt att regeringen i ett snabbt ingånget avtal\r\nmed ett oppositionsparti låser en stor del av\r\nriksdagsarbetet? Kan ett sådant avtal med darrigt\r\nbeslutsunderlag över huvud taget väntas hålla vid\r\nen närmare granskning? I praktiken har nu\r\nkrisuppgörelserna mellan regeringen och\r\nSocialdemokraterna fallit sönder.</pre><pre>Det känns litet märkligt att konstitutionsutskottet\r\ninte förmått granska regeringsutövningen i det här\r\navseendet. Det vore verkligen synd om uppgörelser\r\növer blockgränserna av det här slaget på något sätt\r\nskulle stå utanför möjligheterna till KU-\r\ngranskning. Jag tror inte att en sådan ordning skulle\r\nstärka riksdagens anseende. Över huvud taget\r\nstärks inte förtroendet för vare sig\r\nkonstitutionsutskottet eller riksdagen om\r\nkonsensuspolitik blir något som man avhåller sig\r\nfrån att granska.</pre><pre>Det är också anmärkningsvärt att EG-frågan i stort\r\nsett lyser med sin frånvaro i det här betänkandet.\r\nVi kan fundera över vad det beror på. Ur\r\nkonstitutionell synpunkt finns det givetvis många\r\nfrågor att ställa. Tredje vice talman Bertil Fiskesjö\r\nhar något berört den här problemställningen. Det\r\nhar också ställts frågor ifrån konstitutionsutskottet\r\ni samband med EES-propositionen i höstas. En\r\nutfrågning av en del av Grundlagsutredningens folk\r\ngenomfördes i augusti.</pre><pre>EG-medlemskapet kommer emellertid enligt min\r\nmening att innebära högst påtagliga förändringar\r\nav hur man bereder beslut om lagar och\r\nförordningar. Har t.ex. regeringen ansträngt sig\r\ntillräckligt för att det svenska samhällslivet i hela\r\ndess bredd på något sätt skall komma med i den\r\nberedningsprocess av lagar och förordningar som\r\nEES-avtalet och EG-medlemskapet senare\r\nkommer att medföra?</pre><pre>Det är en beredningsprocess som i hög grad\r\nkännetecknas av hemlighetsmakeri och lobbyism\r\nfrån kapitalstarka intressen i Europa.</pre><pre>Vi vet nu att t.ex. LRF medverkar i EG-\r\nförhandlingar. Vilka andra intressen kommer att få\r\ndetta privilegium? På vilka grunder sker urval av\r\nintresseorganisationer och företag i dessa\r\nsammanhang? Vilken insyn kommer de att få i EG-\r\nkommissionens expertkommitté? Jag tycker det\r\nborde ligga i konstitutionsutskottets eget intresse\r\natt klarlägga dessa fundamentala frågor. Man får\r\nsäkert anledning att återkomma till dessa\r\nfrågeställningar.</pre><pre>Att det finns makt också utanför detta hus och\r\nutanför regeringskansliet har vi också påmints om\r\nav problemen med vissa regeringsledamöters stora\r\naktieinnehav. En stor del av konstitutionsutskottets\r\ngranskning detta år och förra året har fått ägnas åt\r\ndetta problem med rika och mäktiga människor\r\nsom kan sitta på två stolar samtidigt. Hur det har\r\npåverkat förtroendet för politikerna kan vi kanske\r\nåterkomma till senare i debatten, men det har\r\nredan berörts rätt grundligt.</pre><pre>Jag tror inte man kan underskatta den problematik\r\nsom dessa stora förmögenhetsinnehav innebär.</pre><pre>Jag skall slutligen, herr talman, bara beröra ett\r\nproblem i denna omgång som har att göra med\r\nmakten över utvecklingen av infrastrukturen. Det\r\ngäller utseende av ledamöter i Vägverkets styrelse.</pre><pre>Riksdagen har flerfaldiga gånger uttalat sig om de\r\növergripande målen för trafikpolitiken. I 1988 års\r\ntrafikpolitiska beslut slogs fast att miljöhänsyn och\r\nhushållning med naturresurser var viktiga\r\növergripande mål för infrastrukturpolitiken. Både\r\nBoverkets och riksdagens revisorer har markerat\r\natt Vägverket och de andra trafikverken har haft\r\nproblem med att uppfylla dessa mål. Från många\r\nhåll i landet kommer också en ihållande kritik mot\r\nden miljöförstöring som vissa typer av\r\ninfrastruktursatsningar medför.</pre><pre>I Dagens Nyheter av i dag uppmanas vi av en känd\r\nprofessor i transportekonomi att ta fasta på de\r\nmiljömål som riksdagen har varit enig om.</pre><pre>När regeringen den 27 februari i fjol utsåg styrelse i\r\nVägverket blev den styrelsen snarast en företrädare\r\nför transportmedelsindustri och transportörer än\r\nmiljöintressen. Miljöintressena blev något bättre\r\nrepresenterade av den påfyllning av styrelsen som\r\ngjordes den 25 juni, men i huvudsak kvarstår den\r\nhär obalansen. Jag tror inte att det nya Vägverkets\r\nstyrelse kan bli något kraftfullt instrument för att\r\nuppfylla de miljömål som riksdagen har lagt fast för\r\ntrafikpolitiken.</pre><pre>Jag har i en meningsyttring velat markera detta, och\r\njag vill redan nu, herr talman, yrka bifall till min\r\nmeningsyttring vad gäller statsrådens\r\nförmögenhetsinnehav och jäv, vid avsnittet 10 a,\r\noch när det gäller regeringens handläggning av\r\nEuropainformationen vid avsnittet 16 c. Jag\r\nåterkommer till de frågorna senare i debatten.</pre><pre>Anf. 23  TORGNY LARSSON (s):</pre><pre>Herr talman! Ett av de ärenden som utskottet haft\r\nanledning att ta upp till granskning var de av\r\nregeringen och departementen upphandlade\r\nkonsultuppdragen. Under 1992 utgjorde kostnaden\r\nför dessa tillhopa 64 miljoner kronor.</pre><pre>Ett av dessa konsultuppdrag upphandlades inom\r\nNäringsdepartementet och gick till J K L\r\nInformation AB, ett företag som, exempelvis, har\r\ngjort tjänster åt ett antal kommuner, bland dem\r\nockså det moderatledda Helsingborgs kommun i\r\ndess privatiseringskampanj. Den aktuella\r\nupphandlingen gällde olika tjänster inom\r\nkommunikationsområdet i samband med\r\nprivatiseringsarbetet. De gjordes till en kostnad av\r\nnästan 600 000 kr.</pre><pre>Det i sammanhanget anmärkningsvärda är det sätt\r\npå vilket upphandlingen gick till. Med hänsyn till\r\nbeloppets storlek borde ett formaliserat\r\nanbudsförfarande ha skett. I stället togs vissa\r\nunderhandskontakter med några tänkbara\r\nuppdragstagare. Det kan inte anses fylla de krav\r\nsom uppställts i upphandlingsförordningen och\r\nRiksrevisionsverkets föreskrifter.</pre><pre>Enligt upphandlingsförordningen skall\r\nupphandling ske genom sluten upphandling,\r\nförhandlingupphandling eller s.k.\r\ndirektupphandling.</pre><pre>Sluten upphandling sker genom infordrande,\r\nprövning och antagande av anbud utan förhandling\r\nmed anbudsgivare.</pre><pre>Förhandlingsupphandling sker genom infordrande,\r\nprövning och antagande av anbud, varvid beslutet\r\nföregås av förhandling med anbudsgivare.</pre><pre>Direktupphandling sker genom köp eller\r\nbeställning utan infordrande av anbud i särskild\r\nordning.</pre><pre>Enligt förordningen skall myndigheten vid varje\r\nupphandling välja den form som bedöms lämplig\r\nmed hänsyn till kravet på affärsmässighet.</pre><pre>Förhandlingsupphandling får användas, som det\r\nheter, då det klart framgår att affärsmässigt\r\ngodtagbara villkor inte kan erhållas med sluten\r\nupphandling. Förhandlingar får inte föras förrän\r\nanbud infordrats, ingetts och anbudstiden gått ut.</pre><pre>Direktupphandling får användas då det är fråga om\r\nmindre belopp, eller om de andra\r\nupphandlingsformerna skulle kunna kosta för\r\nmycket med hänsyn till upphandlingens storlek,\r\neller om det är fråga om brådskande fall eller då\r\nsynnerliga skäl föreligger.</pre><pre>I det här aktuella fallet har, trots beloppets storlek,\r\ninte ett formaliserat anbudsförfarande skett. Man\r\nhar tagit några underhandskontakter med andra\r\ntänkbara uppdragstagare, men i former som inte\r\nuppfyllt de krav som ställs enligt gällande\r\nbestämmelser.</pre><pre>Mot denna bakgrund utrycker ett enhälligt\r\nkonstitutionsutskott kritik för handläggningen\r\ninom Näringsdepartementet. Med hänsyn till\r\nstorleken på uppdraget borde en förfrågan ha gått\r\näven till andra eventuella uppdragstagare för att\r\nkonkurrensen skall anses tillfredsställande och för\r\natt kraven på affärsmässighet och objektiv\r\nbehandling skall vara tillgodosedda.</pre><pre>Vidare påpekar utskottet att detta borde ha\r\ninneburit att Näringsdepartementet hade upprättat\r\natt skriftligt förfrågningsunderlag, så att även inte\r\ntillfrågade intressenter hade haft möjlighet att få\r\ndel av underlaget och lämna anbud.</pre><pre>Utskottet understryker i sitt betänkande också\r\nvikten av att allt av betydelse som förekommit i ett\r\nupphandlingsärende dokumenteras väl. Så har inte\r\nskett. Anteckning har inte gjorts i acceptabel\r\nomfattning. Det har inte förts anteckning om vad\r\nsom förekom i samtal med andra företag.</pre><pre>Det förtjänar också påpekas att det har varit svårt\r\natt få fram uppgifter från departementet. Vid\r\nupprepade tillfällen har konstitutionsutskottet\r\nbegärt svar på ett antal i sammanhanget relevanta\r\nfrågor utan att tillräckligt nöjaktiga besked kunnat\r\nges.</pre><pre>Det har alltså varit svårt att få fram uppgift på\r\nexempelvis vilka som äger det aktuella företaget.\r\nDet har varit svårt att få fram närmare uppgifter om\r\nanbudsförfarandet och en precisering av\r\nuppdragen.</pre><pre>Man kan ställa sig frågan varför det har tagit sådan\r\ntid. Det kan man ha olika uppfattning om, men\r\nuppenbart är att det inom departementet funnits ett\r\nmotstånd mot att ge besked till riksdagens\r\ngranskningsutskott, konstitutionsutskottet, på de\r\nfrågor som har ställts.</pre><pre>Herr talman! Jag vill påpeka att utskottet varit\r\nenhälligt i sin bedömning. Jag noterar detta med\r\ntillfredsställelse.</pre><pre>Med hänsyn till uppgiftens art skulle man kunna\r\nställa sig frågan varför inte departementet anställde\r\nnågon eller några för att utföra de begärda\r\ntjänsterna. Av en uppdragsformulering framgår att\r\nuppdraget skulle motsvara en heltidstjänst under\r\nviss tid, och att en viss namngiven person skulle\r\nsvara för minst två tredjedelar av detta arbete.</pre><pre>Nu valde man i stället upphandlingsformen. Då är\r\ndet nödvändigt att gällande bestämmelser följs.</pre><pre>Jag vill än en gång uttrycka min tillfredsställelse\r\növer att det gick att få fram ett enhälligt beslut i\r\nutskottet vid bedömningen av detta fall.</pre><pre>Anf. 24  BENGT-OLA RYTTAR (s):</pre><pre>Herr talman! Hösten 1992 beställde riksdagen ett\r\nROT-program av regeringen. Det uppfattades så\r\nhär i huset, och det uppfattades så i omvärlden, inte\r\nminst av byggbranschen. Men när\r\nbudgetpropositionen framlades kom regeringen i\r\nstället med ett avvecklingsprogram när det gällde\r\nROT.</pre><pre>Detta anmälde jag till konstitutionsutskottet i\r\njanuari. Varför? Jo, dels fanns det naturligtvis\r\nväldigt starka sakliga skäl för att sätta ett rejält\r\nROT-program i sjön med tanke på den arbetslöshet\r\nsom finns och fanns i byggbranschen.</pre><pre>Vidare hade jag också den uppfattningen att det är\r\nregeringens sak att verkställa de meningar som\r\nriksdagen har gett den till känna.</pre><pre>Nu har riksdagen ändå, på egen hand, utformat ett\r\nROT-program. Det är inte idealiskt. Det är inte så\r\nbra som det borde vara, men det är ändå ett ROT-\r\nprogram. Så i praktiken har riksdagen hävdat sin\r\nställning gentemot regeringen. Men jag tycker ändå\r\natt det hade varit på sin plats att\r\nkonstitutionsutskottet också hade understrukit\r\nvikten av att regeringen följer de beslut som fattas\r\nhär i kammaren. Det är ett anständighetskrav,\r\nskulle jag vilja säga.</pre><pre>Statsrådens innehav av värdepapper, jäv m.m.</pre><pre>(avsnitt 10 a)</pre><pre>Anf. 25  KURT OVE JOHANSSON (s):</pre><pre>Herr talman! Statsrådens innehav av värdepapper\r\nhar redan berörts i debatten, men alltjämt finns det\r\nkonstitutionella aspekter som ytterligare behöver\r\nberöras.</pre><pre>Den granskning som har genomförts i år kan väl\r\nsägas vara en uppföljning av tidigare års granskning\r\npå detta område. Faktiskt har\r\nkonstitutionsutskottet under de senaste 15 åren\r\nmed jämna mellanrum lagt ned ett omfattande\r\ngranskningsarbete beträffande statsråds innehav av\r\nvärdepapper och de problem som därmed kan\r\nuppstå vid utövningen av regeringsmakten.</pre><pre>Jag är ganska övertygad om att vi ifrån\r\nkonstitutionsutskottets sida kommer att fortsätta\r\ndetta granskningsarbete. Vi måste ju se vad\r\nregeringen kommer att göra av de olika förslag som\r\nnu redovisas i konstitutionsutskottets betänkande.</pre><pre>Precis som tidigare har sagts redovisade utskottet\r\nvid 1983/84 års riksmöte gällande praxis för\r\nstatsråds förmögenhetsinnehav. Vikten av att\r\nhävda statsrådstjänstens integritet och betydelsen\r\nav att iaktta jävsbestämmelserna betonades då i\r\nkonstitutionsutskottets betänkande. 1978/79 slog\r\nKU med skärpa fast statsministerns ansvar för att\r\nstatsråden uppfyller kraven i 6 kap. 9 § andra\r\nstycket i regeringsformen.</pre><pre>Herr talman! Till det sistnämnda skall jag\r\nåterkomma eftersom det måste tillmätas särskild\r\nbetydelse vid en konstitutionell granskning av\r\nhithörande frågor.</pre><pre>Den granskning som utskottet nu genomfört om\r\nstatsråds innehav av värdepapper och därmed\r\nsammanhängande komplikationer i\r\nregeringsarbetet är utan tvivel en av de viktigaste\r\nsom gjorts på det här området. Frågan har kommit\r\natt ställas på sin spets genom att Sverige i dag har\r\nden aktietätaste regeringen någonsin i modern tid.</pre><pre>Utskottets arbete har förvisso tagit lång tid, men\r\nockså satt tydliga spår i regeringsarbetet. Det visar\r\nhur nödvändig och viktig debatten om statsråds\r\naktieinnehav varit, inte minst med tanke på de\r\nmånga jävsliknande situationer som bevisligen\r\nuppstår i samband med regeringsbesluten och vid\r\nförberedelse av dessa.</pre><pre>Den omfattande samhällsdebatt som KU:s\r\ngranskning av statsrådens aktie- och\r\nförmögenhetsinnehav redan initierat har faktiskt\r\nhaft det goda med sig att Carl Bildts regering börjat\r\nfå upp ögonen för problemen. Först försökte man\r\nsopa problemen under mattan. Det är först i\r\nefterhand som Carl Bildt, om än motvilligt,\r\nmedgivit att statsrådens aktieinnehav är till förfång\r\nför regeringsarbetet och att ständigt jävsliknande\r\nsituationer uppstår.</pre><pre>Sett mot den bakgrunden ter sig majoritetens\r\nskrivningar i betänkandet som mycket märkliga.\r\nMan tvingas konstatera att problem i\r\nregeringsarbetet kan följa av att statsråd innehar\r\nstora poster av värdepapper. Därefter nöjer man\r\nsig med att ange vissa vägar för hur dessa frågor\r\nskall lösas för framtiden, men man vägrar att ta\r\nställning till granskningsärendets konstitutionella\r\nkärnfrågor.</pre><pre>I majoritetens skrivningar varken ställs eller\r\nbesvaras frågan om statsministern tog för\r\nlättvindigt på sin uppgift som regeringsbildare.\r\nMajoriteten avstår från att besvara frågan om\r\nstatsråden uppfyller kraven i 6 kap. 9 § i\r\nregeringsformen. Majoriteten avstår från att\r\nbesvara frågan om statsråden till följd av sina\r\npersonliga ekonomiska intressen iakttagit den\r\nförsiktighet som varit påkallad i jävsfrågan. Det är\r\nmycket komprometterande, enligt min mening, att\r\nutskottsmajoriteten avstått från att besvara dessa\r\nfrågor i sina skrivningar.</pre><pre>Vid regeringsbildningen åligger det ju\r\nstatsministern att försäkra sig om att de blivande\r\nstatsråden verkligen uppfyller de krav som ställs i\r\n6 kap. 9 § i regeringsformen. Statsministerns ansvar\r\när detsamma oavsett om det rör sig om en\r\nenpartiregering eller om det är fråga om en\r\nkoalitionsregering. Detta insåg inte Carl Bildt när\r\nhan bildade sin regering. Utfrågningarna visar att\r\nCarl Bildt inte fullt ut var medveten om detta sitt\r\nansvar när han bildade sin regering. Vår granskning\r\nhar klart visat att Carl Bildt tog alltför lätt på sin\r\nuppgift som regeringsbildare. Statsministern kan\r\nnaturligtvis inte undgå allvarlig kritik för att ha\r\nbrustit i dessa avseenden.</pre><pre>Carl Bildt brast också i omsorg när han utsåg Per\r\nWesterberg och Ulf Dinkelspiel till statsråd för\r\nnärings- och handelspolitiska frågor. Han borde ha\r\nkunnat förutse, just med anledning av deras stora\r\naktieinnehav, att de skulle tvingas avstå från att\r\ndelta i ett stort antal regeringsärenden på grund av\r\njäv och osäkerhet om jäv. Carl Bildt måste ha insett\r\natt såväl Per Westerberg som Ulf Dinkelspiel i hög\r\ngrad också riskerade att behöva delta i beslut\r\ngällande bolag där de samtidigt hade\r\nintressebindningar. Vid utskottets granskning har\r\ndet framkommit att sådana olyckor också inträffat\r\ni flera fall. Sådana olyckor får alltid negativa\r\nkonsekvenser när de blir kända. Allmänhetens\r\nförtroende för statsråden och deras ämbeten\r\nskadas. Blotta misstanken att statsråd inte kan hålla\r\nisär egna ekonomiska intressen från landets\r\nintresse, som de är satta att tjäna, är allvarlig. En\r\nsådan situation står faktiskt inte i samklang med\r\n6 kap. 9 § regeringsformen vars syfte just är att\r\nvärna om statsrådens integritet.</pre><pre>Genom utskottets granskning är det fullt klarlagt\r\natt regeringens arbete försvåras av några statsråds\r\nstora aktieinnehav. Det påverkar\r\nberedningsarbetet inom regeringskansliet menligt,\r\nvilket inte är bra; i näringsministerns fall t.ex. är det\r\ninte bra för svensk industri och svenska näringar.</pre><pre>Detta borde ha stått klart för Carl Bildt när han\r\nutsåg Per Westerberg till industriminister. Folket\r\nmåste kunna lita på att ett statsråd alltid med oväld\r\nhandlägger varje ärende. Det får inte finnas minsta\r\ntillstymmelse till hänsyn till privata intressen. Jag\r\ntror därför att det är utomordentligt svårt för\r\nstatsråd att ha en aktieportfölj av betydelse. Detta\r\ngäller särskilt närings- och utrikeshandelsministern\r\nsom varit föremål för granskning, men kan\r\nnaturligtvis gälla fler ministrar i Carl Bildts\r\nregering. Vi har kommit fram till att Per\r\nWesterberg och Ulf Dinkelspiel till följd av sina\r\npersonliga intressen i vissa företag inte iakttagit den\r\nförsiktighet som varit påkallad i jävsfrågan. Därför\r\nkan inte heller dessa båda statsråd ungdå kritik i\r\ndetta avseende.</pre><pre>När det gäller jävsfrågan framgår det tydligt vid\r\ngranskningen att framför allt näringsministern\r\nmycket dåligt satt sig in i de regler som gäller. Han\r\nhar vid utfrågningarna gjort gällande att det ur\r\njävssynpunkt går att göra skillnad mellan s.k.\r\nrutinärenden och andra ärenden. Detta är inte\r\nkorrekt. Jäv är jäv, även om det rör ett ärende av\r\nrutinkaraktär. Det borde naturligtvis\r\nnäringsministern veta. Även om ett ärende inom\r\nregeringen handläggs enligt fastställd praxis bör\r\ninte statsrådet delta i handläggningen. Det har Per\r\nWesterberg gjort. Näringsministern skulle nog må\r\nbra av att självmant göra ett besök hos regeringens\r\nsärskilt inrättade myndighet, Etikkommittén, för\r\nhithörande frågor.</pre><pre>När det gäller framtiden och vad som behöver göras\r\nför att förhindra att dagens problem uppstår i\r\nregeringsarbetet på grund av statsrådens stora\r\naktieinnehav är vi ganska samstämmiga i utskottet.\r\nVi är överens om att något generellt förbud för\r\nstatsråd att inneha aktier eller annan egendom inte\r\nbör utfärdas. I den socialdemokratiska\r\nreservationen görs dock på denna punkt en klar och\r\nviktig markering. Vi slår fast att vissa\r\nstatsrådsposter har en sådan karaktär att ett\r\naktieägande inte är förenligt med uppdraget.\r\nBakom det ställningstagandet finns ett gediget\r\nsakmaterial som bl.a. bygger på tidigare\r\nregeringsbildares erfarenheter på grund av deras\r\nlångvariga regeringsarbete.</pre><pre>Mycket talar för att t.ex. förvaltningslagens regler\r\nsom regeringen tillämpar men inte lyder under inte\r\när tillräckligt långtgående i det här avseendet.\r\nEtikkommitténs ordförande, f.d. justitierådet\r\nBengt Hult, var inne på liknande tankegångar när\r\nhan besvarade frågor inför utskottet.</pre><pre>För framtiden bör det vara regel att statsråd\r\növerlämnar sina aktier till en oberoende extern\r\nförvaltning. Att i detta sammanhang överlämna\r\nvärdepapperen till en förvaltare med vilken\r\nstatsrådet har ekomiska intressebindningar eller\r\nnära familjeband anser vi vara klart olämpligt.</pre><pre>Utskottet har tagit del av de regler för extern\r\nförvaltning av regeringsledamöters förmögenheter\r\ni form av s.k. blind trust som förekommer bl.a. i\r\nCanada och USA. Vi föreslår att regeringen\r\nskyndsamt utreder om ett system med blind trust\r\nkan införas i Sverige. Ett sådant system skulle lösa\r\nde problem och jävsliknande situationer som i dag\r\nständigt uppstår i regeringsarbetet så långt vi kan\r\nse. När det gäller redovisningar av olika\r\nintressebindningar o.dyl. kan det finnas skäl att\r\nstudera de norska reglerna, förutom dem som\r\ngäller i Canada och USA.</pre><pre>Herr talman! Sakligt sett kan man inte komma till\r\nnågon annan ståndpunkt än att statsminister Carl\r\nBildt tagit för lätt på sin uppgift som\r\nregeringsbildare. Han har helt enkelt inte levt upp\r\ntill sitt ansvar för att statsråden uppfyller kraven i\r\n6 kap. 9 § andra stycket i regeringsformen. För\r\ndetta riktar vi allvarlig konstitutionell kritik mot\r\nstatsminister Carl Bildt.</pre><pre>Anf. 26  BENGT HURTIG (v):</pre><pre>Herr talman! Den granskning som genomförts när\r\ndet gäller stora aktieinnehav hos flera av statsråden\r\nhar lett till en insikt om att det funnits\r\nkomplikationer i regeringsarbetet och att\r\nregeringsarbetet har störts av dessa förhållanden. I\r\nett stort antal fall har statsråd, för att undvika risk\r\nför jäv, ansett det nödvändigt att avstå från att delta\r\ni beslut. Från den 5 oktober 1991 till den 28 januari\r\n1993 rör det sig om 501 fall. Ändå är vi inte säkra\r\npå att ha hittat alla fall. Det rör sig om i\r\nstorleksordningen 100 ärenden per minister.</pre><pre>För att i tid kunna upptäcka risken för\r\njävssituationer har man i regeringen tvingats\r\nupprätta en omfattande byråkratisk procedur för\r\nkontroll av vilka regeringsärenden som är på gång\r\noch vilka ministrar som eventuellt har aktier.</pre><pre>Man har också tvingats inrätta en särskild\r\netikkommitté. Den har i uppgift att ge statsråden\r\nriktlinjer som statsråden skall följa i förvaltningen\r\nav sina förmögenheter. Enligt min bedömning har\r\nförtroendet för regeringen rubbats på grund av de\r\nstora aktieinnehav som en del statsråd har.</pre><pre>Det är i huvudsak tre lagrum i grundlagen som\r\nreglerar dessa förhållanden: förvaltningslagens\r\nregler om jäv, 6 kap. 9 § regeringsformen och\r\ninsiderlagen.</pre><pre>Stora förmögenhetsinnehav och särskilt stora\r\naktieinnehav kan vara förknippade med makt över\r\nföretagsstyrelser och företagsinvesteringar och\r\ndärmed över delar av samhällsutvecklingen.</pre><pre>Ett relativt litet skikt människor i vårt land\r\nkontrollerar större privata aktieposter och har\r\ndärigenom en makt över samhällsutvecklingen som\r\nmänniskor med små eller inga förmögenheter inte\r\nhar. När en stor aktieägare blir statsråd tillförs den\r\nhär aktieägaren ytterligare en maktposition.</pre><pre>Om förvaltningen av en aktieförmögenhet kräver\r\nsådan tid att förvaltningen inte kan vara en\r\nfritidssyssla utan inskränker statsrådets arbetstid\r\noch engagemang i regeringsuppdraget menar vi att\r\ndet uppenbart inte är förenligt med 6 kap. 9 §\r\nregeringsformen.</pre><pre>Vid granskningen av regeringen har vi inte funnit\r\natt den här förvaltningen har tagit sådan tid att man\r\nkommit i konflikt med regeringsformen just på den\r\nhär punkten. Däremot kan man i allmänhet ha\r\nkommit i en sådan konflikt att förtroendet rubbats.</pre><pre>För att undvika att förtroendet för ett statsråd\r\nrubbas eller att vederbörandes opartiskhet\r\nifrågasätts och regeringsarbetet försvåras bör det\r\nvara en huvudregel att aktieinnehav eller andra\r\nvärdehandlingar som har direkt bindning till ett\r\neller flera enskilda företag helt enkelt avyttras\r\ninnan statsrådet tillträder på sin post.</pre><pre>Den här åtgärden bör enligt vår mening också gälla\r\nnärstående -- hustru resp. make och barn.</pre><pre>Mindre aktieinnehav medför givetvis ett mindre\r\nhot för ett rubbat förtroende. Var gränsen för ett\r\nmindre aktieinnehav skall dras får bestämmas från\r\nfall till fall. En lämplig gräns skulle kunna vara i\r\nstorleksordningen ett eller ett par basbelopp.</pre><pre>Om regeringen vill undvika\r\ngränsdragningsproblematiken och vara säker på att\r\nopartiskheten inte infrågasätts bör givetvis också\r\nsmå aktieposter avyttras. Det torde vara en mindre\r\nuppoffring att avyttra ett mindre aktieinnehav än\r\nett stort aktieinnehav.</pre><pre>Den här beskrivna ordningen kan i framtiden\r\nnaturligtvis komma att ersättas av någon form av\r\nextern förvaltning -- s.k. blind trust, som vi tidigare\r\nvarit inne på i debatten. Det innebär att statsråd\r\noch närstående inte har insyn i hur förmögenheten\r\nförvaltas. Med den förvaltningsform som\r\nregeringen för närvarande har finns det en sådan\r\ninsyn. Ännu har vi inte sett någon utredning som\r\nvisar att det är möjligt att genomföra s.k. blind trust\r\ni Sverige. Jag menar att man skyndsamt bör\r\ngenomföra en sådan utredning. Det har för övrigt\r\nvi i Vänsterpartiet motionerat om här i riksdagen.</pre><pre>Statsrådens förmögenhetsförhållanden och\r\nekonomiska intressen bör i övrigt registreras vid\r\ninträde i regeringen. Därefter bör man också\r\nregistrera de förändringar som inträffar.\r\nRegistreringen skall givetvis också gälla\r\nnärstående.</pre><pre>För statsråden bör också innehav av andra uppdrag\r\noch t.ex. pensionsutfästelser från tidigare\r\nverksamhet registreras.</pre><pre>Jag instämmer i huvudsak i den kritik som Kurt\r\nOve Johansson riktade mot regeringen och som\r\nfinns formulerad i reservation 1.</pre><pre>Emellertid har jag en meningsyttring, där jag\r\nföredragit en annan formulering. Jag vill inte skilja\r\npå de olika statsrådens ställning när det gäller\r\naktieinnehav. Jag tycker att det borde vara rimligt\r\natt samtliga statsråd valde att förvalta sina\r\nförmögenheter i en s.k. blind trust. Till dess att vi\r\nhar uppnått en sådan ordning bör innehaven kunna\r\navyttras.</pre><pre>Med detta, herr talman, yrkar jag bifall till min\r\nmeningsyttring vad gäller punkten 10 a.</pre><pre>Anf. 27  BIRGER HAGÅRD (m):</pre><pre>Herr talman! Debattordningen blir litet lustig.\r\nFrågan om statsråds aktieinnehav och värdepapper\r\nhar vi ju behandlat i ett flertal olika replikomgångar\r\nredan under den första punkten. Därför kan jag\r\nfatta mig relativt kort nu.</pre><pre>Vad vi här debatterar är självfallet i vilken\r\nutsträckning statsråden har levt upp till vad som\r\nsägs i 6 kap. 9 § andra stycket regeringsformen -- att\r\nstatsråd inte får inneha uppdrag eller ägna sig åt\r\nverksamhet som kan rubba förtroendet för dem.\r\nDet är alltså statsrådens integritet som det är fråga\r\nom.</pre><pre>Här har alltså tagits upp ett enda problem,\r\nnämligen i vilken utsträckning statsråd är\r\ninnehavare av värdepapper eller äger aktier. Men\r\nnaturligtvis kan också många andra problem uppstå\r\nsom kan försätta statsråd i konfliktsituationer.</pre><pre>Man kan ha starka intressen genom att vara lierad\r\nmed en organisation av något slag. Det kan finnas\r\npensionsutfästelser med i bilden. Kort sagt: Det\r\nfinns en rad olika områden som kan göra att\r\nstatsråds integritet kan ifrågasättas, och det får\r\nnaturligtvis icke ske.</pre><pre>Här har emellertid det hela, som sagt,\r\nkoncentrerats till aktieinnehavet -- ett av\r\nproblemområdena i det här sammanhanget. Från\r\nsocialdemokratisk sida har man försökt göra att\r\nstort nummer av detta.</pre><pre>Men för att ge saker och ting de rätta\r\nproportionerna kan följande sägas. Den\r\nsocialdemokratiska oppositionen vill inte att det\r\nslås fast att det på något sätt skulle vara\r\ndiskriminerande att äga delar av svensk industri och\r\natt inneha värdepaper. Istället gäller det ju att\r\nförhindra att misstanke uppstår om att något\r\nstatsråd skulle agera i egen sak.</pre><pre>Under perioden den 5 oktober 1991--den 22 januari\r\n1993 har det förekommit 20 392 regeringsärenden.\r\nNäringsminister Per Westerberg har avstått i 94, Ulf\r\nDinkelspiel i 72 och Mats Odell i 1 fall.\r\nStatsministern har avstått i 100 fall. Då måste väl\r\nstatsministern vara en riktig hejare när det gäller\r\naktieinnehav. Statsministern har redovisat att han\r\näger 66 Nobelaktier och att hans son vid dennes\r\nfödelse fick 10 aktier i Investor. Detta kan förvisso\r\nknappast vara av en sådan omfattning att det på\r\nnågot sätt skulle ens verka diskriminerande.</pre><pre>När det gäller de statsråd som det här är fråga om\r\noch som har litet större innehav -- Per Westerberg,\r\nUlf Dinkelspiel och Margaretha af Ugglas -- kan det\r\nsägas att de har lämnat över sitt aktieinnehav till\r\nextern förvaltning. Därmed kan de inte på något\r\nsätt själva påverka någonting när det gäller dessa\r\npapper.</pre><pre>Mot denna bakgrund ter sig naturligtvis den\r\nsocialdemokratiska reservationen minst sagt\r\nmärklig. Det är en sak att den här\r\nproblemställningen aktualiseras. Det är bra att så\r\nsker. Men sedan närmar man sig vad som i den\r\ntidigare debatten kallats för personförföljelse. Det\r\ngäller då Per Westerberg och Ulf Dinkelspiel.</pre><pre>Det sägs att Carl Bildt skulle ha tagit för lätt på sin\r\nuppgift när han utsåg Per Westerberg till\r\nnäringsminister -- inte till industriminister, en\r\nfelsägning som Kurt Ove Johansson råkade göra --\r\noch Ulf Dinkelspiel till utrikeshandelsminister.</pre><pre>Det är naturligtvis alldeles uppåt väggarna när\r\nSocialdemokraterna agerar på ett sådant sätt. Det\r\när ett misstänkliggörande, som vi har kommit fram\r\ntill förut. Det är ett försök att bygga upp en\r\nmytbildning, som inte är acceptabel. Det hör\r\ndessutom till saken att de ärenden där man skulle\r\nha kunnat ifrågasätta Per Westerbergs integritet till\r\nstörsta delen inte handläggs inom hans\r\ndepartement utan inom andra departement, kanske\r\ni första hand Finansdepartementet.</pre><pre>När man från socialdemokratisk sida försöker göra\r\ngällande att majoriteten skulle vara ointresserad av\r\ndenna problematik, gör man sig naturligtvis skyldig\r\ntill ett helt felaktigt påstående.</pre><pre>Majoriteten säger i det betänkande som vi nu\r\ndebatterar klart och tydligt att det är ''lämpligt att\r\nregler utformas för hanteringen av jävsfrågor i\r\nregeringsärenden som riktar sig direkt till\r\nregeringen''. Vidare kan man tänka sig att sätta upp\r\nen beloppsgräns som reglerar själva deltagandet.\r\nMan konstaterar dock att jävssituationen aldrig\r\nhelt kan förebyggas. Därför säger majoriteten\r\nockså att bestämmelserna bör ses över och blind\r\ntrust införas, av den typ som finns i Canada och\r\nUSA. Norge nämns också som ett intressant land,\r\ndär man har försökt komma till rätta med\r\nproblemen. Man stryker också under att andra\r\nintressebindningar kan komma in i sammanhanget\r\noch att det gäller att försöka värja sig emot dem.</pre><pre>Kort sagt vill jag konstatera att Socialdemokraterna\r\ni den här reservationen har gått till stora\r\növerdrifter. Man kan säga att det är bra att frågan\r\nhar kommit upp, men det finns också all anledning\r\nför oss att se till att det inte blir några överdrifter\r\nnär det gäller resonemang av den här typen.</pre><pre>Jag yrkar alltså, herr talman, bifall till utskottets\r\nhemställan.</pre><pre>Anf. 28  KURT OVE JOHANSSON (s)\r\nreplik:</pre><pre>Herr talman! Birger Hagårds anförande visar än en\r\ngång hur enormt lätt regeringspartierna tar på\r\nproblematiken i den här viktiga frågan.</pre><pre>Jag reste i mitt inledningsanförande tre frågor som\r\nutskottsmajoriteten har vägrat att över huvud taget\r\ngå in på. Det är tre viktiga konstitutionella frågor,\r\nsom det hade varit rimligt att KU som\r\ngranskningsutskott hade tagit tag i. Vi har gjort det\r\ni den socialdemokratiska reservationen.\r\nUtskottsmajoriteten har egentligen bara nöjt sig\r\nmed att försöka skriva saker som skulle kunna få\r\nbetydelse för de här frågorna i framtiden.</pre><pre>Man har alltså vägrat att gå in och pröva det\r\nkonstitutionellt viktiga, t.ex. statsministerns ansvar\r\nför att statsråden verkligen lever upp till 6 kap. 9 §\r\nandra stycket i regeringsformen när han bildar\r\nregering.</pre><pre>Jag hävdar med bestämdhet att Carl Bildt, när han\r\nbildade regering, inte insåg det ansvar som han\r\nhade som regeringsbildare. Det framgick så tydligt\r\nvid de utfrågningar som vi hade med Carl Bildt\r\ninför konstitutionsutskottet att det förhöll sig på det\r\nsättet. Carl Bildt sade helt enkelt att ansvaret i det\r\navseendet också till viss del skulle vila på de\r\npartiledare vars partier ingår i den nuvarande\r\nkoalitionsregeringen. Jag hävdar att det inte finns\r\nnågot stöd för detta i regeringsformen, som är\r\nfullständigt klar på den punkten. Det är alltså\r\nstatsministern som vid regeringsbildningen har\r\nansvaret för att statsråden verkligen svarar emot\r\n6 kap. 9 § i regeringsformen. Detta kommer Birger\r\nHagård inte ifrån.</pre><pre>Sedan försöker Birger Hagård förlöjliga den\r\nsocialdemokratiska reservationen genom att säga\r\natt statsministern ju bara har något hundratal\r\naktier. Men det som är intressant är att\r\nstatsministern trots detta har avstått från att delta i\r\n100 beslut. Det visar bara hur ogenomtänkt frågan\r\nom aktieinnehavet varit när Carl Bildt har försökt\r\ntackla den.</pre><pre>Anf. 29  BIRGER HAGÅRD (m) replik:</pre><pre>Herr talman! Kurt Ove Johanssons position blir\r\ninte starkare därför att han upprepar sig. Jag\r\nkonstaterar än en gång att statsministern självfallet\r\nhar det konstitutionella ansvaret för att bilda\r\nregering. Varken Carl Bildt eller någon annan har\r\nett endaste ögonblick försökt att förneka detta.\r\nDäremot fastslog han vid en utfrågning att han\r\nnaturligtvis konsulterar de andra partiledarna i en\r\nkoalitionsregering. Men inget tvivel skall råda om\r\natt det konstitutionella ansvaret ligger hos\r\nstatsministern -- det är helt givet.</pre><pre>Det kan också konstateras att inte någon regering\r\ntidigare har tagit fasta på den här problematiken så\r\nsom den nuvarande regeringen har gjort. Denna\r\nregering har satt till en särskild etikkommitté. De\r\nstatsråd som har ett aktieinnehav har deponerat\r\ndetta för extern förvaltning. Man har från början\r\nvarit klart medveten om de problem som kunnat\r\nuppstå.</pre><pre>Att statsministern har avstått från att delta i olika\r\närenden beror på att man nu vill ha helt klarlagt\r\nvilka regler som skall finnas för framtiden. Det\r\nfinns inga särskilda regler i dagsläget, utan det är\r\nförvaltningslagens relger för jäv och insiderlagen\r\nsom man har att falla tillbaka på i det här\r\nsammanhanget. Det är angeläget, precis som har\r\nsagts i utskottets betänkande, att få fram nya regler\r\nför framtiden. Men inte någon regering har tidigare\r\ntagit fasta på den här problematiken så som den\r\nnuvarande regeringen har gjort.</pre><pre>Det har tidigare funnits flera regeringar där\r\npersoner har haft rätt stora aktieinnehav av olika\r\nslag. Inte ens Hjalmar Branting på sin tid var\r\nbarskrapad. Det fanns en utrikesminister som hette\r\nKnut Wallenberg som inte heller var barskrapad. I\r\nden förra socialdemokratiska regeringen fanns\r\nockså statsråd som lämnade sina aktier till extern\r\nförvaltning.</pre><pre>Detta är inte något nytt, men det nya är att man nu\r\npå allvar har tagit itu med problematiken. Då kan\r\nvi gott vara utan misstänkliggöranden av olika slag.</pre><pre>Anf. 30  KURT OVE JOHANSSON (s)\r\nreplik:</pre><pre>Herr talman! Det kan i och för sig ha sitt intresse\r\natt Birger Hagård och jag är överens om att\r\nstatsministern har ansvaret för att\r\nregeringsledamöterna svarar upp mot 6 kap. 9 §\r\nregeringsformen när han bildar regering. Men vad\r\nvi diskuterar är inte Birger Hagårds uppfattning i\r\ndenna fråga, utan vad vi diskuterar är vilken insikt\r\nsom Carl Bildt hade i denna fråga när han bildade\r\nregering.</pre><pre>Jag skall läsa upp ett par rader från det svar som\r\nstatsministern gav mig när jag ställde de här\r\nfrågorna vid utskottsutfrågningen. Han säger så\r\nhär:</pre><pre>''Det yttersta konstitutionella ansvaret vilar alltid\r\npå statsministern, även om det skall tilläggas att i en\r\nkoalitionsregering har det ansvaret i reell mening\r\nen något annorlunda karaktär.''</pre><pre>Jag hävdar, Birger Hagård, att statsministern har\r\nfel på den punkten. Det har inte någon betydelse\r\nom det är en enpartiministär eller om det är en\r\nflerpartiministär; statsministern har samma ansvar\r\nvid regeringsbildningen.</pre><pre></pre><pre>Vidare vill jag nämna vad Carl Bildt ytterligare\r\nsade. Han sade: Men häri ligger ett ansvar också på\r\nledarna för de övriga partier som ingår i regeringen.</pre><pre>Jag hävdar att Carl Bildt har fel på den punkten.\r\nBirger Hagård och jag var ju överens om att det var\r\nstatsministern som hade ansvaret, inte några andra\r\npartiledare som ingår i regeringen. Alltså har\r\nBirger Hagård här medgivit precis det jag sade,\r\nnämligen att statsministern vid regeringsbildningen\r\ninte till fullo insåg det ansvar som han hade som\r\nregeringsbildare. Det är detta som är särskilt\r\nintressant.</pre><pre>Sedan vill jag påpeka att ni i majoritetsskrivningen\r\npå s. 54 medgett att aktieägandet ändå är ett\r\nproblem för regeringen. Ni säger: ''Å andra sidan\r\nkan det vara till nackdel om ett statsråd på grund av\r\nonödigt strikta regler inte kan delta i\r\nregeringsarbetet i full utsträckning.''</pre><pre>Det visar att om Carl Bildt vid regeringsbildningen\r\nhade satt sig in i vad ett aktieägande hos statsråden\r\nskulle få för betydelse för regeringsarbetet, hade\r\nman naturligtvis inte hamnat i den situation som\r\nman nu har.</pre><pre>Detta ger klara belägg för att den\r\nsocialdemokratiska reservationen är stark.</pre><pre>Anf. 31  BIRGER HAGÅRD (m) replik:</pre><pre>Herr talman! Kanske inte fullt så stark som Kurt\r\nOve Johansson så gärna vill tro.</pre><pre>Självfallet kan ett aktieägande innebära problem\r\nför ett statsråd. Det är detta som vi har talat om\r\nhela dagen. Det har vi slagit fast gång efter annan.\r\nDet är därför vi över huvud taget har fått den här\r\ndiskussionen och diskuterat frågan vid olika\r\ntillfällen. Men ingen tidigare regering har på allvar\r\nförsökt göra något åt dessa problem. Det enda som\r\ninträffade var att man på sin tid redovisade\r\nstatsrådens aktieinnehav. Det har skett vid olika\r\ntillfällen allt sedan 1976, vill jag minnas.</pre><pre>När det gäller ansvaret är det här en strid om ord.\r\nDet konstitutionella ansvaret har naturligtvis\r\nytterst statsministern. Ingen har ett ögonblick\r\ntvekat om detta. Däremot hade, det invände också\r\nCarl Bildt, andra partiledare ett reellt ansvar. Det\r\när verkligheten som tränger på här.</pre><pre>Kurt Ove Johansson vet lika väl som jag hur det går\r\ntill att bilda en koalitionsregering. Man gör upp\r\nmellan partiledningarna. När det gällde att tillsätta\r\nstatsråd är jag övertygad om att Olof Johansson,\r\nAlf Svensson och Bengt Westerberg i det här fallet\r\nhar haft ett icke ringa inflytande på vilka personer\r\nsom har valts att företräda dessa partier i\r\nregeringen. Det är det reella ansvaret, men det\r\nskall skiljas från det konstitutionella ansvaret. Det\r\när den distinktionen Carl Bildt gör. Jag tycker att\r\nden är alldeles uppenbar för envar som vill tränga\r\nin i problematiken.</pre><pre>Anf. 32  BENGT HURTIG (v) replik:</pre><pre>Herr talman! Det är alldeles uppenbart att den här\r\nregeringen har hamnat i problem och fått verkliga\r\nbekymmer. Det är riktigt som Birger Hagård säger,\r\natt ingen tidigare regering har gjort så mycket i\r\ndenna fråga. Det beror på att det inte heller funnits\r\nnågon regering som har haft ett så avsevärt antal\r\nmiljonärer placerade på dessa maktpositioner.</pre><pre>Man har tvingats till att deponera sina tillgångar i\r\nextern förvaltning. Man har tvingats att tillsätta en\r\netikkommitté och införa en särskild procedur för att\r\nupprätthålla kontrollen, så att inte jäv inträffar.</pre><pre>Den här situationen är alltså i någon mening\r\nansträngd för regeringen. Därför tycker jag att det\r\nskulle vara intressant att höra om Birger Hagård\r\ntycker att det vore lämpligt att man nu skyndsamt\r\nutreder möjligheten att införa ett blind trust-system\r\nså att förmögenheterna kan omplaceras.</pre><pre>Anf. 33  BIRGER HAGÅRD (m) replik:</pre><pre>Herr talman! Alldeles givet är förhoppningen hos\r\nmajoriteten, att när regeringen skriver om en sak\r\noch föreslår en åtgärd, skall det utföras så\r\nskyndsamt som möjligt. Jag tror att regeringen\r\nockså vill göra det för att få klara regler.</pre><pre>Vi har som sagt insiderlagens och\r\nförvaltningslagens bestämmelser att följa i dag. Det\r\när angeläget att få fram ett rejält innehåll på detta\r\nområde också. Man skall naturligtvis inte skynda på\r\nså fort att det mer eller mindre blir ett mischmasch\r\nav det hela. Det skall naturligtvis vara väl\r\ngenomtänkta regler som införs för framtiden.</pre><pre>Anf. 34  BENGT HURTIG (v) replik:</pre><pre>Herr talman! Jag får tacka för den här repliken. Jag\r\nnoterar att reservanterna och majoriteten på den\r\npunkten är eniga om att det här bör ske skyndsamt.</pre><pre>Anf. 35  HARRIET COLLIANDER (nyd):</pre><pre>Herr talman! Mycket har redan sagts om\r\nstatsrådens aktieinnehav. Jag vill bara klargöra Ny\r\ndemokratis uppfattning i frågan.</pre><pre>Vi anser att aktieinnehav är förenligt med att vara\r\nstatsråd, men förvaltningen av innehavet skall vara\r\nsådant att statsrådssysslan kan utövas utan att\r\nstatsråd gång efter annan ställs utanför\r\nregeringsbeslut på grund av jäv eller jävsliknande\r\nsituationer.</pre><pre>Nu har regeringen tagit ett så stort\r\nsäkerhetsavstånd -- för att inte ministrarna skall bli\r\nbeskyllda för att gynna sina egna intressen -- att\r\nantalet jäv, som enligt förvaltningslagen inte är\r\nfaktiska jäv, inte är rimligt. Jag tänker på bl.a.\r\nstatsministern som leder ligan, fastän han inte äger\r\nmer än 66 Nobelaktier. Jag har en känsla av att\r\nstatsministern envisas med att behålla sina aktier\r\nvärda 900 kr för att sätta saker på sin spets och få\r\nfram en lösning.</pre><pre>Jag anser inte att posten som näringsminister är den\r\nmest utsatta. Näringsministern är inte\r\nindustriminister, som Socialdemokraterna envist\r\nhar hävdat. De flesta industriärenden handläggs\r\nfaktiskt på Miljödepartementet, och\r\nUtrikesdepartementets handelsavdelning har en\r\ndel.</pre><pre>Vi i utskottet har studerat förhållandena i andra\r\nländer. Jag måste säga att jag har blivit förvånad\r\növer hur lättvindigt vi i Sverige har betraktat\r\nförmögenhetsförhållanden som aktieägande och\r\nbindningar av annan art som kan påverka\r\nstatsrådens yrkesutövning. Den här kritiken får\r\nSocialdemokraterna ta åt sig. De har under sin\r\nlånga maktutövning varit så fullkomliga att de inte\r\nansett sig behöva upprätta en enda\r\nförtroendeskapande regel.</pre><pre>I andra länder, exempelvis i Canada, blir i stort sett\r\nallt genomlyst, och aktierna förvaltas i blind trusts.\r\nDet är bara tillgångar av icke-kommersiell natur,\r\nexempelvis den privata bostaden, bil och\r\nkonstverk, som lämnas utanför. En blivande\r\nminister i Canada skall lämna fullständig rapport\r\növer sina skulder och tillgångar. Han skall också\r\nlämna uppgifter om kompanjonskap, direktörs-\r\noch andra styrelseposter han har haft de senaste\r\ntvå åren före utnämningen. Det kan också handla\r\nom pensionsavtal.</pre><pre>Jag aviserade i god tid Ny demokratis inställning i\r\nfrågan. Ny demokrati bildar i det här ärendet\r\nutskottsmajoritet tillsammans med\r\nregeringspartierna. Vi har lyft fram Canada som ett\r\nexempel värt att studera när etikkommittén griper\r\nsig an arbetet.</pre><pre>Eftersom regeringen har uttryckt sin önskan att det\r\nskall skrivas regler för hur statsråds förmögenhet\r\nskall hanteras och eftersom det inte har förekommit\r\nnågra oegentligheter under den borgerliga\r\nregeringens tid, anser jag att Socialdemokraterna\r\nmycket väl hade kunnat ena sig med\r\nutskottsmajoriteten, i stället för att göra ett stort\r\nnummer av något som inte förtjänade denna\r\nnedlagda tid och kraft från utskottets ledamöter\r\noch kansli. Kansliet förtjänar en stor eloge för sitt\r\nmycket tålmodiga och goda arbete.</pre><pre>Jag hoppas nu att regler skyndsamt skrivs så att vi\r\nslipper återuppta följetongen om statsrådens\r\naktieinnehav, som vi upplevt under de senaste ett\r\noch ett halvt åren sedan hösten 1991.</pre><pre>Anf. 36  KURT OVE JOHANSSON (s):</pre><pre>Herr talman! Till att börja med vill jag säga till\r\nHarriet Colliander att det inte är korrekt att det\r\nunder den tid då Socialdemokraterna var i\r\nregeringsställning inte fanns några regler för\r\nregeringsarbetet när det gäller det fall som vi nu\r\ndiskuterar. Precis som i dag fanns ju\r\nförvaltningslagens regler. Jag vill än en gång ha\r\nsagt -- vilket jag också sade i mitt\r\ninledningsanförande -- att man måste diskutera om\r\nhuruvida förvaltningslagens regler håller med tanke\r\npå de stora problem med aktieägande som\r\nregeringen i dag har.</pre><pre>Man skall ju veta att insiderlagen kom till under\r\nden socialdemokratiska tiden. Om jag har förstått\r\nrätt så är det på samma sätt med insiderlagen som\r\nmed förvaltningslagen, dvs. insiderlagen gäller inte\r\nför regeringens ledamöter, men den tillämpas ändå.\r\nJag vill påminna Harriet Colliander om att även\r\ntidigare socialdemokratiska regeringar har\r\nredovisat sitt förmögenhetsinnehav.</pre><pre>Det ligger i och för sig något i det som Harriet\r\nColliander säger om att några större regelverk inte\r\nhar sett dagens ljus under de socialdemokratiska\r\nregeringarna. Det kan måhända bero på att de\r\nproblem som vi nu diskuterar i princip inte fanns\r\ndå. Det är därför som det är litet fel av Birger\r\nHagård att ta till brösttoner. Han sade att det inte\r\nfinns någon tidigare regering som har gjort så\r\nfantastiskt mycket på det här området som den\r\nnuvarande regeringen. Men till detta har ju den här\r\nregeringen varit nödd och tvungen. Det finns alltså\r\ningen tidigare regering som under modern tid har\r\nvarit så aktiestinn som dagens regering. Jag kan\r\nförsäkra Birger Hagård att även om man räknar\r\nmed Brantings regering under 20-talet, överträffar\r\nden nuvarande regeringen alla tidigare kända,\r\nmoderna rekord i fråga om aktiestinnhet. Därför är\r\ndet inte så konstigt att den nu sittande regeringen\r\nhar varit tvungen att vidta de åtgärder som den har\r\ngjort, vilket bara har styrkt den socialdemokratiska\r\nreservationen.</pre><pre>Anf. 37  BIRGER HAGÅRD (m) replik:</pre><pre>Herr talman! Jag är litet grand förvånad över Kurt\r\nOve Johanssons språkbruk i detta sammanhang.\r\nReservationen ger ju uttryck för att det förvisso inte\r\när något fel i att äga aktier för statsrådens\r\nvidkommande. Men det förefaller som att detta\r\ninte är Kurt Ove Johanssons hjärtas mening. Han\r\ntalade om ''aktiestinnhet'', samtidigt som han\r\nriktigt ville måla ut vad det är för farliga saker som\r\nman rör sig med. Till detta vill jag bara säga: Jag är\r\ntacksam och glad för att det finns kompetent folk\r\ni regeringen, som har erfarenhet av förvaltning av\r\nkapital.</pre><pre>Regeringen har kanske inte varit alldeles nödd och\r\ntvungen att gripa sig an dessa problem. Men man\r\nhar ansett det vara etiskt rimligt och lämpligt att\r\ngöra det.</pre><pre>Det är riktigt att förvaltningslagens och\r\ninsiderlagens regler inte gäller för regeringens\r\nledamöter. Regeringen vill dock ändå tillämpa dem\r\ni brist på de andra regler, som vi nu hoppas skall\r\nkunna skapas.</pre><pre>Självfallet har regeringen varit intresserad av att\r\nsjälv gripa sig an denna problematik. Men det är\r\nalldeles givet att den agitation som har förts fram\r\nfrån den socialdemokratiska sidan när det gäller\r\njust dessa frågor har naturligtvis gjort det ännu mer\r\nangeläget för regeringen att klara ut detta en gång\r\nför alla. På det sättet blir det ju också litet lättare\r\nför framtida regeringar. Det kan tänkas att det\r\nnågon gång i en -- som jag hoppas -- avlägsen\r\nframtid kommer en socialdemokratisk regering\r\nsom består av riktigt goda aktieinnehavare och som\r\nblir hjälpta av de åtgärder som har vidtagits av den\r\nhär regeringen.</pre><pre>Anf. 38  KURT OVE JOHANSSON (s)\r\nreplik:</pre><pre>Herr talman! Birger Hagård undrade varför jag\r\nanvände uttrycken ''aktietäta'' och ''aktiestinna''\r\nregeringsledamöter. Jag kan berätta att dessa\r\nuttryck härstammar från den utfrågning som\r\nutskottet hade med statsministern i det här ärendet.\r\nBeträffande Hjalmar Branting uttryckte\r\nstatsministern det så att Hjalmar Branting var en\r\n''tät typ''. Om landets statsminister kan använda sig\r\nav den vokabulären, tror jag att också riksdagens\r\nledamöter tål att höra att regeringens ledamöter är\r\naktietäta, för det är de verkligen. Detta är ju ett\r\nproblem för den nu sittande regeringen.</pre><pre>Jag läste tidigare upp för Birger Hagård vad ni\r\nsjälva har skrivit: Å andra sidan kan det vara till\r\nnackdel om ett statsråd på grund av onödigt strikta\r\nregler inte kan delta i regeringsarbetet i full\r\nutsträckning. Ni har ju klart och tydligt talat om för\r\noss att det är ett problem för det nuvarande\r\nregeringsarbetet med dessa aktiestinna statsråd.</pre><pre>Jag förstår inte varför inte majoriteten i sina\r\nskrivningar har varit beredd att framföra någon\r\nkonstitutionell kritik. Om Carl Bildt vid\r\nregeringsbildningen noggrant hade satt sig in i\r\ndenna fråga -- som han som regeringsbildare är\r\nskyldig att göra -- hade han inte behövt hamna i\r\ndenna situation, eller som någon tidigare i debatten\r\nuttryckte det: behövt hamna i denna löjliga\r\nsituation. Detta är ju bl.a. en av utgångspunkterna\r\nför vår konstitutionella kritik, att statsministern när\r\nhan bildade sin regering inte tillräckligt noggrant\r\nhade satt sig in i en regeringsbildares ansvar. Han\r\nhade inte heller sett till att de statsråd som han\r\nutsåg verkligen levde upp till regeringsformen 6:9 2\r\nst.</pre><pre>Harriet Colliander talade om att det borde ha varit\r\nen enighet i utskottet. Om ni bara hade varit\r\nberedda att pröva de konstitutionella aspekterna --\r\noch inte bara vad som skall göras för framtiden --\r\nhade vi kanske kunnat komma överens. Men\r\nproblemet i utskottet var att ni vägrade att pröva de\r\nkonstitutionella frågorna. Det är därför som dagens\r\ndebatt i kammaren kanske blir litet för lång.</pre><pre>Anf. 39  BIRGER HAGÅRD (m) replik:</pre><pre>Herr talman! Ett felaktigt påstående blir ju inte\r\nriktigare för att det upprepas inte bara en gång utan\r\nkanske två, tre, fyra eller t.o.m. fem gånger.</pre><pre>Regeringen var självfallet medveten om alla dessa\r\nproblem. Det är därför som den vidtar olika\r\nåtgärder. Att man sedan kan ha det problematiskt\r\när ju självförvållat, eftersom man så till den milda\r\ngrad vill leva upp till de bestämmelser som finns att\r\ndet inte skall finnas aningen av en misstanke om\r\nnågot jäv, någon jävsliknande situation eller\r\nnågonting sådant.</pre><pre>Som jag ser det ger Kurt Ove Johansson uttryck för\r\nen prinsessan på ärten-attityd, och jag hoppas att\r\nman skall komma bort ifrån den. Men det finns\r\nalltså inte någon saklig grund för en konstitutionell\r\nkritik mot regeringen. Det har inte anförts ett enda\r\nkonkret fall där regeringen över huvud taget ens\r\nhar kommit i närheten av att ha missbrukat sin\r\nställning.</pre><pre>Anf. 40  HARRIET COLLIANDER (nyd)\r\nreplik:</pre><pre>Herr talman! Det är kanske den kungliga svenska\r\navundsjukan som anfäktar socialdemokraterna. Vi\r\ni Ny demokrati anser inte att det är fult att äga\r\naktier. Vi anser att det är förenligt att vara statsråd\r\noch samtidigt äga aktier. Men det beror på hur\r\naktierna förvaltas.</pre><pre>Vi anser också att man alltför ensidigt har skjutit in\r\nsig på frågan om aktieinnehav. Det finns andra\r\nbindningar som kan vara väl så intressanta att\r\ngranska. Som jag tidigare har sagt har\r\nsocialdemokraterna inte upprättat en enda\r\nförtroendeskapande regel, utöver vad\r\nförvaltningslagen och grundlagen säger. Om man\r\nhade gjort det hade man kanske kunnat se klara\r\nrågångar mellan socialdemokratiska partiet, LO,\r\nfack osv. Det hade handlat om styrelseposter som\r\nman har innehaft, resor, arvoden och mycket av det\r\nsom vi tycker att man skall ta upp i den här\r\ngenomlysningen.</pre><pre>När vi väl nu har granskat den borgerliga\r\nregeringens aktieinnehav och hur de borgerliga\r\nministrarna har utövat sin syssla, har vi inte kunnat\r\nrikta någon kritik på konstitutionell grund. Alla har\r\nskött sitt jobb bra.</pre><pre>Det vi nu vill att regeringen skyndsamt skall göra är\r\natt vidta åtgärder inför framtiden, och det anser vi\r\natt socialdemokraterna mycket väl hade kunnat gå\r\nmed på. Här finns en annan skiljelinje mellan\r\npartierna som inte är konstitutionellt betingad utan\r\nmer partipolitiskt betingad.</pre><pre>Anf. 41  KURT OVE JOHANSSON (s)\r\nreplik:</pre><pre>Herr talman! Jag har lärt känna Harriet Colliander\r\nså till vida att hon, när hon så vill, kan vara en\r\nmycket god lyssnare. Men när hon inte vill lyssna\r\nslår hon dövörat till, vilket hon tydligen har gjort i\r\nden här frågan, kanske beroende på att den här\r\nfrågan är litet känslig för hennes parti. Det är ju\r\ninte obekant att det finns en vice partiledare i Ny\r\ndemokrati som tydligen har en litet annorlunda\r\nståndpunkt i den här frågan, vilket han åtminstone\r\nhar gett uttryck för i massmedier.</pre><pre>Vad jag egentligen menade med Harriet Colliander\r\nsom lyssnare var närmast att både Thage G\r\nPeterson och jag i dagens debatt starkt har\r\nunderstrukit att det inte är något fult att äga aktier.\r\nDetta har vi båda slagit fast. Jag gjorde det i mitt\r\nhuvudanförande. Därför undrar jag om Harriet\r\nColliander har sovit någon skönhetssömn så att hon\r\ninte har kunnat lyssna sig till båda våra budskap.</pre><pre>Harriet Colliander sade i sitt anförande att det hade\r\nvarit bra om vi i utskottet hade kunnat bli eniga på\r\nden här punkten. Det är möjligt att vi hade kunnat\r\nbli eniga om utskottsmajoriteten hade varit beredd\r\natt pröva det som är konstitutionellt intressant i\r\ndetta sammanhang, nämligen om statsminister Carl\r\nBildt när han bildade sin regering hade levt upp till\r\nsitt ansvar som regeringsbildare. Den frågan har\r\ninte blivit besvarad av utskottsmajoriteten. Man\r\nhar heller inte besvarat frågan om statsråden\r\nverkligen uppfyller kraven i regeringsformen 6:9 2\r\nst., och man har inte besvarat den intressanta\r\nfrågan om statsråden på grund av sina personliga\r\nekonomiska intressen har iakttagit den försiktighet\r\nsom har varit påkallad i jävsfrågan.</pre><pre>Alla dessa tre viktiga konstitutionella aspekterna\r\nhar ni, så att säga, vägrat att diskutera. Ni har ju\r\negentligen bara skrivit regler för framtiden. Om vi\r\nhade fått en sakdebatt i utskottet om de här tre\r\nviktiga konstitutionella frågorna är det möjligt att\r\nvi hade kunnat bli överens. Men den chansen\r\navstod faktiskt Harriet Colliander från. Detta är\r\nbara ett faktum att konstatera.</pre><pre>Anf. 42  HARRIET COLLIANDER (nyd)\r\nreplik:</pre><pre>Herr talman! De åsikter som jag redovisar här i\r\nkammaren är Ny demokratis åsikter. Bert\r\nKarlssons uttalande kan man nog tolka som en\r\nallmänhetens undran över hur det egentligen ligger\r\ntill med ministrars aktieinnehav och då främst\r\nnäringsministerns, som socialdemokraterna envist\r\nhar velat kalla för industriminister, vilket han inte\r\när. Det är den här typen av funderingar hos\r\nallmänheten som man skall bringa klarhet i genom\r\natt skriva ordentliga regler inför framtiden. Det är\r\nså vi nydemokrater anser att det skall vara.</pre><pre>Kurt Ove Johansson sade att jag inte har lyssnat.\r\nJag tror nog att jag har lyssnat, men vad jag har hört\r\när det som sägs mellan raderna och som inte sägs\r\nrakt ut, att det finns en partipolitisk skiljelinje\r\nmellan Socialdemokraterna och Ny demokrati i\r\ndenna fråga.</pre><pre>Vad vi har diskuterat i utskottet är de\r\nkonstitutionella frågorna. Vi anser inte att man\r\nutifrån konstitutionen kan kritisera Carl Bildt. Om\r\nman ser på vad som har hänt, kan man faktiskt inte\r\nsäga att någon har misskött sig. Man kan inte\r\nkonstatera att det har funnits några\r\nmissförhållanden. Mot den bakgrunden kan man\r\ninte rikta någon kritik mot att han inte har skött sitt\r\nstatsministerskap ordentligt vid valet av ministrar.\r\nDärav följer att det inte heller finns något att säga\r\nom regeringsformen 6:9 2 st. De jävssituationer\r\nsom man försöker undvika genom att ta ut detta\r\nenorma säkerhetsavstånd har inneburit att det inte\r\nhar uppstått några jäv.</pre><pre>Det enda som kan diskuteras är rutinärendena och\r\nvad de egentligen innebar när man inte kände till\r\natt man ägde något som man på rutinmässiga\r\ngrunder fattade beslut om. Det finns liksom\r\ningenting att ta på. Det som är viktigt inför\r\nframtiden handlar inte bara om aktier utan om att\r\nstatsråden skall bli ordentligt genomlysta. Det enda\r\nsom skall lämnas åt sidan är det som är privat -- hus,\r\nbil och konstverk. Aktier skall man ha möjlighet att\r\nlämna till förvaltning där man inte själv sköter\r\naktierna. Det finns statsråd i regeringen som inte\r\nskulle önska annat än att det fanns blind trusts att\r\nstoppa in sina aktier i, så att man slapp se dem.\r\nDenna önskan tycker jag skall vederfaras\r\nregeringen fortast möjligt. När dessa regler har\r\nskapats kan jag inte se att det skall vara några\r\nproblem med att äga aktier, därför att då undviker\r\nman också jävssituationerna.</pre><pre>Kommunikationsministerns engagemang i\r\nvårdhemmet Majgården i Gnesta</pre><pre>(avsnitt 10 b)</pre><pre>Anf. 43  ELVY SÖDERSTRÖM (s):</pre><pre>Herr talman! Repetitionen är kunskapens moder.\r\nDärför vill jag än en gång repetera vad flera\r\nledamöter redan har påtalat, nämligen att enligt\r\nregeringsformen 6 kap. 9 § får statsråd icke utöva\r\nallmän eller enskild tjänst. Han eller hon får ej\r\nheller inneha uppdrag eller utöva verksamhet som\r\nkan rubba förtroendet för honom eller henne.</pre><pre>Av förarbetena till denna grundlagsbestämmelse\r\nframgår att det är olämpligt att statsråd är\r\nengagerade i verksamhet, som huvudsakligen har\r\nett ekonomiskt syfte.</pre><pre>Kommunikationsministerns engagemang i\r\nMajgården torde vara i ekonomiskt syfte och\r\nekonomiskt betingat.</pre><pre>Regeringsformens föreskrifter har bl.a. tillkommit\r\nför att värna om statsrådstjänstens integritet och för\r\natt garantera att statsråden koncentrerar sina\r\nkrafter på sina uppdrag i regeringen.</pre><pre>När Mats Odell tillträdde som\r\nkommunikationsminister beslöt han snabbt att\r\navyttra sina aktier i Ericsson. Det var bra. Även\r\nutskottets ordförande berömde honom för detta i\r\nsin inledning av dagens debatt.</pre><pre>Mats Odell uttalade för en tid sedan i TV 4 på ett\r\ntydligt och berömvärt sätt att han såg svårigheter i\r\natt förena rollen som statsråd med att inneha aktier\r\nav det slag som tidigare i dag har debatterats. Detta\r\nsade han som en förklaring också till att han\r\navyttrade sina Ericssonaktier. Men när det gäller\r\nstatsrådets engagemang i Majgården nöjde sig Mats\r\nOdell, efter samråd med Reidunn Laurén, med att\r\nlämna sina uppdrag i bolagets styrelse och att\r\növerlåta dess skötsel till sin hustru.</pre><pre>Herr talman! De bolag som Mats Odell är delägare\r\ni är inga små rörelser vilka som helst. Som framgår\r\nav konstitutionsutskottets handlingar har dessa\r\nföretag under 1992 haft bruttointäkter som uppgått\r\ntill 55 miljoner kronor. Verksamheten har alltså\r\ninte varit av någon begränsad omfattning.</pre><pre>Två av bolagen har dessutom, genom att de driver\r\nvårdhemsverksamhet, verkat inom en mycket\r\nkänslig bransch. Detta visar inte minst den\r\nuppmärksamhet som förhållandena på\r\nvårdhemmet Majgården har fått i medierna.</pre><pre>I egenskap av delägare i bolagen har Mats Odell ett\r\nansvar för att utse ledning för bl.a. vårdhemmet\r\nMajgården. Det har även förelegat -- och jag vill\r\npåstå att det föreligger -- risk för att han i egenskap\r\nav ägare har tvingats och kan tvingas att gripa in i\r\nbolagets skötsel på olika sätt.</pre><pre>Ja, men Mats Odell har ju överlåtit skötseln av\r\nföretaget till bl.a. sin hustru, kanske någon säger.\r\nMen trots detta föreligger de risker som jag har\r\nredovisat.</pre><pre>I ett brev till konstitutionsutskottet säger\r\nkommunikationsministern att han ej medverkade\r\nvid informationsmötet med de anhöriga den 14\r\nnovember. Däremot var Mats Odell ''av sociala\r\nskäl'' med vid en träff med de anhöriga under\r\nhösten 1991. Jag ställer mig frågan: Hur kan man se\r\npå Mats Odell om han medverkar vid träffar såsom\r\nägare eller av sociala skäl?</pre><pre>Herr talman! I samband med\r\nkonstitutionsutskottets utfrågning av statsministern\r\nden 21 april 1992 svarade statsminister Carl Bildt\r\nföljande på frågan om han förhört sig om\r\nvederbörande statsråds ekonomiska\r\nintressebindningar och hur eventuella\r\nförmögenhetsinnehav är placerade: ''Vid det första\r\nmöte som hölls mellan de personer som sedermera\r\nsamma dag skulle utses till statsråd tog jag den 4\r\noktober, en onsdag, på morgonen också upp denna\r\nfråga och gjorde en relativt utförlig genomgång av\r\nmin syn på vilka krav som skulle ställas på de\r\nenskilda statsråden i denna del.''</pre><pre>Trots detta underlät kommunikationsminister Mats\r\nOdell att underrätta statsministern om sitt\r\nengagemang i bl.a. Majgården. Att så är fallet har\r\nju statsrådet Mats Odell också skriftligt bekräftat\r\ntill konstitutionsutskottet.</pre><pre>Vi socialdemokrater anser att Mats Odell inte\r\nborde ha nöjt sig med att diskutera frågan om sitt\r\nbolagsengagemang enbart med Reidunn Laurén\r\nutan borde ha upplyst även statsministern om\r\nförhållandena i samband med regeringsbildningen.\r\nFör sin underlåtenhet att informera statsministern\r\nanser vi socialdemokrater att Mats Odell inte kan\r\nundgå kritik.</pre><pre>Jag yrkar bifall till reservation 2 till detta\r\nbetänkande.</pre><pre>Anf. 44  INGVAR SVENSSON (kds):</pre><pre>Herr talman! Ärendet beträffande Mats Odell och\r\nsambanden med det familjeägda Majgården bygger\r\nfrån första början på en rad underligheter. Först\r\ngjorde en viss tidning ett intervjufalsarium genom\r\natt i Mats Odells mun lägga ord, som föreståndaren\r\nför vårdhemmet Majgården uttalat för tidningen i\r\nfråga. Därmed kom det i artikeln att framstå som\r\nom kommunikationsministern ägnade sig åt ''annan\r\nverksamhet''.</pre><pre>På grundval av dessa falska uppgifter anmälde\r\nKU:s ordförande kommunikationsminister Mats\r\nOdell till granskning. Skälet skulle enligt anmälan\r\nvara regeringsformen 6 kap. 9 §, som Elvy\r\nSöderström här var inne på, där det sägs att statsråd\r\ninte får utöva verksamhet som kan rubba\r\nförtroendet för vederbörande.</pre><pre>Det är intressant att Elvy Söderström här tar upp\r\njust 6 kap. 9 § och försöker antyda att det skulle\r\nföreligga en del komplikationer. Men det framgår\r\ninte av den socialdemokratiska reservationen att\r\nman har dessa synpunkter. Granskningen har enligt\r\nett enigt utskott visat att Mats Odell inte har utövat\r\nsådan verksamhet.</pre><pre>I samband med tillträdet som statsråd frånträdde\r\nMats Odell uppdragen i de familjeägda företagens\r\nstyrelser och har sedan inte deltagit i skötseln av\r\nfamiljeföretagen. I detta läge är grunden för\r\nanmälan undanröjd. Trots detta avger\r\nsocialdemokraterna en reservation. Nu skall man\r\nkritisera statsrådet för att han inte före tillträdet\r\ninformerade statsministern om sina familjeföretag.\r\nSå här står det i reservationen: ''Han borde inte ha\r\nnöjt sig med att enbart diskutera frågan'' med\r\nReidunn Laurén ''vars uttalanden dessutom\r\nifrågasatts av andra statsrådskolleger''.</pre><pre>Det är alltså riktigt som Elvy Söderström\r\nkonstaterade att Mats Odell och statsminister Carl\r\nBildt båda har bekräftat att de vid\r\nregeringsbildningen inte tillsammans diskuterade\r\nMats Odells familjeföretag. Men det är också\r\nriktigt att ett stort antal pressuppgifter 1991 kring\r\nkds blivande riksdagsgrupp redogjorde för Mats\r\nOdells engagemang i familjeföretagen.\r\nFörekomsten av dessa familjeföretag var alltså\r\ningen nyhet.</pre><pre>Detta bekräftade också statsministern vid KU-\r\nutfrågningen den 20 april. På Thage G Petersons\r\nfråga om Mats Odell anmält sitt engagemang i\r\nfamiljeföretagen svarade statsminister Carl Bildt:\r\n''Nej det gjorde han inte. Det har jag varit\r\nmedveten om i alla fall.''</pre><pre>Den kritik som socialdemokraterna framför i\r\nreservationen är verkligen en fantasiskapelse.\r\nBorde inte socialdemokraterna ha kontrollerat\r\nsamtliga statsråd på denna punkt? Borde inte också\r\nt.ex. Karl Erik Olsson har kritiserats? Han kanske\r\ninte har nämnt för statsministern att han har ett\r\njordbruk. Socialdemokraterna har i denna fråga\r\ninte bara givit sig ut på hal is. De har brakat igenom\r\nden och är i full fart på väg mot botten.</pre><pre>Sedan blir jag nyfiken. Jag kan inte låta bli att\r\nundra över formuleringarna kring statsrådet\r\nReidunn Laurén. Skulle möjligen Mats Odell vara\r\nså synsk eller klärvoajant att han insåg att statsrådet\r\nLaurén senare skulle göra uttalanden som kunde\r\nifrågasättas av andra statsråd? Därmed har jag inte\r\nbekräftat det socialdemokratiska påståendet om\r\nuttalanden som ifrågasatts av andra statsråd. Men\r\nsjälva hypotesen om kraven på ett statsråds\r\nklärvoajans gör mig verkligen nyfiken. Vilka\r\nbegåvningar anser Socialdemokraterna att man\r\nskall ställa såsom krav på en blivande minister? Inte\r\nens Kristdemokraterna kan ställa upp med så\r\nprofetiska begåvningar.</pre><pre>Herr talman! Jag vill med kraft tillbakavisa den\r\nundermåliga socialdemokratiska reservationen nr\r\n2.</pre><pre>Anf. 45  ELVY SÖDERSTRÖM (s) replik:</pre><pre>Herr talman! Jag vill till Ingvar Svensson säga att vi\r\nsocialdemokrater grundar vårt ställningstagande på\r\nde faktiska förhållandena och på det svar som Mats\r\nOdell skriftligt har redovisat till\r\nkonstitutionsutskottet. Vi har inte som sed att\r\ngrunda våra ställningstaganden på reportage i olika\r\nkvällstidningar. Vi håller oss faktiskt till de verkliga\r\nförhållandena. I sitt skriftliga svar till utskottet har\r\nMats Odell kort och koncist svarat ja på frågan om\r\nhan informerat statsministern om sitt aktieinnehav\r\noch sitt engagemang i Majgården bl.a.</pre><pre>Regeringens handläggning av svensk hjälp till\r\nskogsindustrin m.m. i Polen</pre><pre>(avsnitt 11)</pre><pre>Anf. 46  KURT OVE JOHANSSON (s):</pre><pre>Herr talman! Frågan om svenskt bistånd till den\r\npolska skogsindustrin blåstes först upp som en\r\njättelik politisk skandal. Den hade ju, innan fakta\r\nlades på bordet, precis allt från vänskapskorruption\r\ntill ett gigantiskt slöseri med allmänna medel.\r\nDessutom, sades det, skulle en f.d. finansminister\r\nvara inblandad.</pre><pre>Vilken fantastisk historia! Vilket journalistiskt\r\nscoop! De två journalister som avslöjade denna\r\nsataniska politiska härva belönades med stora\r\njournalistpriset. Det hade de väl varit värda, om\r\nhistorien hade varit sann, men nu vet alla att så inte\r\nvar fallet.</pre><pre>Någon har skaldat: Lögn och förbannad dikt. Det\r\när ett välförtjänt betyg i detta fall. Inte nog med att\r\nde båda journalisterna bara vinklade och\r\nförvrängde fakta i sin tidning, de ljög också inför\r\nkonstitutionsutskottets ordförande efter en\r\nutfrågning av chefen för BITS, Gunilla Olofsson.\r\nDe påstod att hon hade lämnat felaktiga uppgifter i\r\nutfrågningen.</pre><pre>Journalisternas påståenden visade sig vara en lögn.\r\nMen stora journalistpriset, priset för förra årets\r\nfrämsta dagstidningsjournalister, får de behålla. I\r\njakten på politiska motståndare är tydligen allt\r\ntillåtet.</pre><pre>Man skall akta sig för att dra alla över en kam. Det\r\när en god regel. Det hedrar majoriteten av\r\njournalistkåren i Sverige som har tagit avstånd från\r\nden typ av journalistik som jag nu har talat om.\r\nNästan ingen har ställt upp för pristagarna. De\r\nseriösa mediearbetarna genomskådade den stora\r\njournalistbluffen.</pre><pre>Herr talman! Jag skall avsluta denna del av mitt\r\nanförande genom att citera några rader ur Östgöta\r\nCorrespondenten. Där sägs det:</pre><pre>''Nu har sakfrågan granskats av riksdagens\r\nkonstitutionsutskott. Utskottet underkänner\r\nenhälligt Expressens beskyllningar att Allan\r\nLarsson i strid med grundlagen skulle ha ägnat sig\r\nåt ministerstyre. -- -- -- Tidningen har att välja\r\nmellan att inregistrera sitt fiasko och be Allan\r\nLarsson om ursäkt eller att attackera\r\nriksdagsutskottet för att blunda för en skandal.''</pre><pre>Herr talman! Jag säger tack till Östgöta\r\nCorrespondenten. Det var ord i rättan tid.</pre><pre>Herr talman! Biståndet till polsk skogsindustri var\r\ningen politisk skandal. Några oegentligheter har\r\ninte förekommit, vare sig från något enskilt statsråd\r\neller från regeringens sida. Luften har gått ur\r\nballongen med alla beskyllningar om ministerstyre\r\noch brott mot våra grundlagar. Frågan är om detta\r\närende för konstitutionsutskottets vidkommande\r\ninte borde ha avslutats när utskottets föredragande\r\ni detta ärende, Ingvar Åkesson, återvände och\r\npresenterade de uppgifter som han fått fram vid sitt\r\nbesök på svenska ambassaden i Warszawa. Å andra\r\nsidan är det naturligtvis bra att de flesta som på ett\r\neller annat sätt ägt insikter i ämnet har fått komma\r\ntill tals. Ingen kan säga annat än att utskottet i sin\r\ngranskning har gått grundligt fram när det gäller\r\nmaterialinsamlingen.</pre><pre>Naturligtvis hade utskottets granskning varit lättare\r\natt genomföra om ambassadör Jean-Christophe\r\nÖberg varit kvar i livet. Som person var Öberg en\r\nmycket aktiv och engagerad person i allt som han\r\növer huvud taget företog sig. Att han personligen\r\nengagerade sig starkt för att främja samarbetet\r\nmellan Sverige och Polen framgår med stor\r\ntydlighet i det material som utskottet nu\r\npresenterar för riksdagen.</pre><pre>Alla som kände ambassadör Öberg har inför\r\nutskottet gett uttryck för att han var en person med\r\nstor integritet. Han gick ofta sina egna vägar och\r\nvar inte rädd för att ta egna initiativ när han ansåg\r\natt det behövdes. Så gott som alla som har utfrågats\r\nav utskottet har sagt sig i ambassadör Öberg se en\r\nperson som varken kunde styras av någon\r\nfinansminister eller några andra.</pre><pre>Genom de fakta som föreligger i ärendet har\r\nutskottsmajoriteten fått medge att Allan Larsson\r\ninte har gjort sig skyldig till ministerstyre eller\r\nnågot oegentligt ur konstitutionell synpunkt. Det är\r\nbra att enighet därom föreligger i utskottet. Ett\r\nannat ställningstagande hade måhända varit till mer\r\nskada för konstitutionsutskottet än för Allan\r\nLarsson.</pre><pre>I detta ärende föreligger en mycket omfattande\r\nbeskrivning av vad som har hänt. Om den\r\nbeskrivningen är utskottet enigt. Det är bra. Det är\r\ndå sakligt sett beklagligt att utskottets majoritet\r\nsaknat mental styrka att i detta ärende låta sin\r\nbedömning bygga på dessa fakta och helt avstå från\r\nkritik mot ett enskilt statsråd och mot regeringens\r\nhandläggning av ärendet. Några fel har nämligen\r\ninte gjorts, och vill det sig illa kan\r\nutskottsmajoritetens skrivningar ställa till problem\r\ni den framtida regeringsutövningen. Till detta kan\r\nvi återkomma i debatten.</pre><pre>Mest klandervärt i majoritetsskrivningen är att man\r\ninte kan dra rågången mellan juridik och politik i\r\ngranskningen, vilket har diskuterats här ganska\r\ningående under morgontimmarna. Vi brukar tala\r\nom och faktiskt vara överens om att det i vår\r\ngranskning i konstitutionsutskottet finns en gråzon\r\nsom vi måste acceptera. Men det är farligt om\r\ngranskningen genomförs på ett sådant sätt att\r\npolitiken i denna gråzon alltför mycket inkräktar på\r\njuridiken. Då riskerar konstitutionsutskottets\r\ngranskning att förlora i trovärdighet.</pre><pre>Jag anser att de borgerliga partierna i\r\nmajoritetsskrivningarna går alldeles för långt i\r\ndetta ärende. Partinitet har tagit överhanden. För\r\natt kunna utdela politiska tjuvnyp, förvanskas fakta\r\npå de mest flagranta sätt. Man kan naturligtvis\r\nutnyttja sin majoritet i utskottet på det sättet. Men\r\nförvanskade fakta är förvanskade även om en\r\nmajoritet står bakom dem.</pre><pre>Trots att de borgerliga partierna på konstitutionella\r\ngrunder inte kan rikta någon kritik mot Allan\r\nLarsson, försöker de i sina skrivningar ge intrycket\r\nav att han som finansminister skulle ha spelat en\r\navgörande roll för polackernas val av NLK-Celpap.\r\nDetta gör de trots att hela vår materialinsamling\r\nvisar en helt annan bild av Allan Larssons insatser.\r\nDet är inte hederligt att göra på det sättet.</pre><pre>Allan Larsson har inför utskottet utförligt berättat\r\nom sina göranden och låtanden, vilket ledde till att\r\nBjörn Wahlström kom att engagera sig i Polen. Det\r\nfinns ingenting i utskottets faktainsamling som\r\nmotsäger de uppgifter som Allan Larsson har\r\nlämnat inför utskottet.</pre><pre>Det finns inte heller något som helst stöd i\r\nutskottets material som pekar mot att polackerna\r\nlevt i föreställningen att en biståndsfinansiering\r\nförutsatte att de valde Björn Wahlströms företag.\r\nDäremot finns det dokument som styrker uppgiften\r\natt valet av NLK-Celpap var polackernas eget val.</pre><pre>Som bevis för att plackerna inte skulle ha gjort ett\r\nsjälvständigt val av samarbetspartner anför\r\nmajoriteten det förhållandet att ambassadör Öberg\r\ni ett utkast till mötesprotokollet antecknat att\r\nTrzeciakowski accepterar texten.</pre><pre>Det är, enligt min mening, närmast hårresande att\r\nargumentera på det sättet. Det är skämmigt, som\r\nde säger i Skåne, att det görs i ett betänkande från\r\nkonstitutionsutskottet.</pre><pre>Var någonstans kan man finna att ordet acceptera\r\nbetyder påtryckning? Det är nog bara i\r\nregeringspartiernas politiska gråzoner som det kan\r\nske.</pre><pre>Dessutom verkar majoriteten inte veta på vilket\r\nben den skall stå. När den tar upp frågan om\r\nupphandlingen säger man att polackerna inte\r\nkrävde att NLK-Celpap och Wahlström skulle få\r\nuppdragen. Här menar man alltså att det fordrades\r\natt polackerna skulle ha framställt krav på detta.</pre><pre>Nu visar emellertid de fakta som finns redovisade i\r\nbetänkandet att polackerna verkligen ville ha det\r\njust på det här viset. Från regeringskansliet var man\r\nutomordentligt angelägen om att få klarhet i just\r\ndetta. Det var därför som statssekreteraren Säve-\r\nSöderbergh skrev sitt brev till ambassadör Öberg.\r\nDet svar som den polska regeringen gav visar klart\r\natt polackerna ville ha NLK-Celpap och\r\nWahlström. Dessa viktiga dokument förbigår\r\nmajoriteten med tystnad.</pre><pre>Ni gör ett nummer av att ambassadör Öbergs\r\nhustru, Birgit Öberg, i en PM anfört att den som får\r\nfinansministern på sin sida också får resurser. Det\r\nanförs i ett sammanhang där ni hävdar att valet av\r\nNLK-Celpap inte skulle vara ett självständigt\r\npolskt val. Bevisföringen är här inte bara\r\nhäpnadsväckande, utan t.o.m. befängd. Samtidigt\r\när den ett bra exempel på hur man måste förvränga\r\nen uppgift för att kunna dela ut politiska tjuvnyp.</pre><pre>Fakta i målet, herr talman, är följande:</pre><pre>Formuleringen i Birgit Öbergs PM skall ses mot\r\nbakgrund av att Allan Larsson som finansminister\r\nvar ansvarig i regeringen för de internationella\r\nfinansiella frågorna. Allan Larsson hade ett\r\nformellt regeringsbeslut bakom sig, från den 17 maj\r\n1990, att underteckna avtalet om EBRD, en bank\r\nmed uppgift att bl.a. utveckla ett industriellt\r\nsamarbete med Östeuropa. Det var i det arbetet\r\nsom Allan Larsson för övrigt träffade den polske\r\nvice utrikesministern i Paris och vid en middag med\r\nhonom kom att diskutera förutsättningarna för ett\r\nsvenskt-polskt samarbete. Att ambassadör Öberg\r\nbetraktade det som en fördel att Sveriges regering\r\ngenom sin finansminister tog aktiv del i EBRD:s\r\ntillkomst och utveckling måste ses som en\r\nsjälvklarhet.</pre><pre>Mest häpnadsväckande av allt är måhända att\r\nmajoriteten i sin skrivning hävdar att polackerna\r\nskulle ha missletts och att Spin-Off och\r\nScandiaconsult gick miste om möjligheterna att\r\nkonkurrera om två konsultuppdrag.</pre><pre>Det är riktigt att dessa båda företag inte lyckades\r\nsärskilt bra vid detta tillfälle i Polen. Men det\r\nberodde inte på att de inte fick konkurrera, som ni\r\nskriver i majoritetsyttrandet. Orsaken till att man\r\nmisslyckades var snarare den att konkurrensen var\r\nalldels för hård. Att det förhöll sig på det sättet\r\nframgår klart av vårt insamlade material och de\r\ndokument som vi har att tillgå. Är man bara\r\nläskunnig kan det inte råda något som helst tvivel\r\npå den punkten.</pre><pre>Scandiaconsult var för sin del intresserat av den\r\npolska stålindustrin. Det framgår också klart. Det\r\nvar inte skogsindustrin som var deras starka sida.\r\nSpin-Off var ett enmansföretag och hade inte\r\nnågonting att sätta emot när ett av världens främsta\r\nföretag på skogsområdet kom in i bilden. Självfallet\r\nville polackerna vid ett självständigt val ha det bästa\r\nsom kunde erbjudas. Valet av NLK-Celpap var\r\nutifrån den utgångspunkten inte svårt att förstå.</pre><pre>Uppgiften i era skrivningar, att ärendet vi nu\r\ndiskuterar under flera månader hanterades som ett\r\nbiståndsärende, är också felaktig. NLK-Celpap\r\nblev ett biståndsärende hos regeringen den 22\r\naugusti och det formella regeringsbeslutet fattades\r\nden 13 september.</pre><pre>Ni har rätt när ni säger att ärendet kom att\r\nhandläggas snabbt. Det är emellertid inte\r\ndetsamma som att ärendet kom att händläggas för\r\nsnabbt. Alla kriterier för ett korrekt beslut var\r\nuppfyllda när regeringen gjorde sitt\r\nställningstagande den 13 september 1990. Vill man\r\nlägga ner litet möda kan man gå tillbaka till våra\r\ndokument och få klara belägg för detta.</pre><pre>Majoriteten har i sin bedömning kommit fram till\r\natt den normala ordningen är att biståndsärendena\r\nskall handläggas av BITS. Ni anser därför att det\r\nvar anmärkningsvärt att regeringen i det nu\r\naktuella fallet tog över handläggningen och\r\nbeslutade i BITS ställe. Vad som är\r\nanmärkningsvärt är snarare majoritetens slutsats på\r\nden punkten. Det råder inget som helst tvivel om\r\natt regeringen har befogenhet att fatta beslut av\r\ndetta slag. I det här fallet ville BITS också att\r\nregeringen skulle fatta beslutet. Detta förbigår\r\nmajoriteten helt i sina skrivningar.</pre><pre>Herr talman! Jag yrkar bifall till den\r\nsocialdemokratiska reservationen på den punkten.</pre><pre>Anf. 47  BENGT HURTIG (v):</pre><pre>Herr talman! Överenskommelsen med Polen har\r\nsina rötter i det som skedde redan 1989, när Ingvar\r\nCarlsson den 12--14 oktober besökte Polen och gav\r\nerbjudande om stöd till Polen och ett samarbete för\r\natt utveckla marknadsekonomi och demokrati. Då\r\nfanns en expertdelegation med, under ledning av\r\nStaffan Sohlman, som förde samtal med de polska\r\nmyndigheterna.</pre><pre>Den 16 november 1989 gjorde ministern i\r\npremiärministerns kansli Witold Trzeciakowski en\r\nskriftlig framställning till ambassadör Öberg med\r\nbegäran om samarbete i fråga om stål-, skogs- och\r\nvarvsindustrin. Han sade sig ämna ta initiativ till ett\r\nantal studier i syfte att omstrukturera den här\r\nindustrin. Ambassadör Öberg rapporterade hem\r\nom den här framställningen.</pre><pre>Det var egentligen ingenting nytt som framfördes\r\nnär Allan Larsson träffade vice utrikesminister\r\nJerzy Makarczyk och förde ett samtal om\r\nsamarbetet med Sverige den 29 maj i Paris. Det\r\nsamtalet skedde i samband med att avtalet om\r\nEBRD undertecknades.</pre><pre>Vi kan alltså på goda grunder anta att polackerna\r\nville ha samarbete med Sverige för att balansera\r\nandra större makter och företag som visade intresse\r\nför Polens industri. Det måste också anses rimligt\r\natt den svenska regeringen ville vara med på ett\r\nhörn och påverka vad den nya banken skulle göra.</pre><pre>Allan Larssons kontakt med Wahlström efter mötet\r\ni Paris var givetvis ett val av en kontakt. Den hade\r\nnaturligtvis senare en styrande effekt på\r\npolackernas möjligheter. Men något ministerstyre\r\nkan det inte vara fråga om i de här sammanhangen.\r\nBjörn Wahlström är ju inte en svensk myndighet,\r\näven om man ibland kan få det intrycket när man\r\ngår igenom materialet om hans uppfattning om\r\nvilket uppdrag han hade.</pre><pre>Frågan är om Larsson sedan styrde Öberg och\r\nambassaden i Warszawa på något otillbörligt sätt.\r\nDet kan i och för sig inte vara något fel att Larsson\r\nkontaktar ambassaden och Öberg och informerar\r\nom att Wahlström skall komma till Polen, som de\r\nhade kommit överens om. Möjligen kan man säga\r\natt Larsson skulle ha kunnat gå vägen via\r\nUtrikesdepartementet och Staffan Sohlman, men\r\ndet kan man inte heller säga är något nödvändigt\r\nkrav. Det är en naturlig kontakt.</pre><pre>Mot bakgrund av det vi vet om Öberg är det svårt\r\natt tro att han mot sin vilja tvingades engagera sig\r\nför Björn Wahlström. Det måste för övrigt vara en\r\nambassads skyldighet att serva varje svensk\r\nföretagare eller industriman som kommer och vill\r\nha en kontakt med landets regering. Självfallet kan\r\nett sådant här samarbete mellan ambassaden och\r\nföretagen utformas på många olika sätt.</pre><pre></pre><pre>Om Öberg var sval i engagemanget kan han ha gett\r\nen tjänsteman uppdraget att hjälpa Wahlström. Vi\r\nfår det intrycket att han efter överväganden med sig\r\nsjälv blev tämligen entusiastisk inför Wahlströms\r\nbesök, även om han våndades över att de vänner\r\nsom han tidigare engagerat sig för kom i kläm. Den\r\nvånda som Öberg kände kan vara en förklaring till\r\nde delvis motstridiga budskap som tycks ha utgått\r\nfrån ambassaden i Warszawa. Öberg försökte\r\nemellertid det som är naturligt i ett sådant\r\nsammanhang, nämligen att få de olika företagen att\r\nsamarbeta om ett projekt i Polen.</pre><pre>Det är fullt möjligt att den samlade bilden som den\r\npolska regeringen fick av Wahlströms information\r\noch av Öberg gav intrycket att det svenska\r\nbiståndet var förknippat med Wahlströms namn.\r\nEftersom det fanns en rad andra anbud för att bistå\r\nPolen, fanns ju också andra valmöjligheter om man\r\ninte hade varit intresserade av Björn Wahlström.</pre><pre>Poladierna hade ju själva från början sökt stöd från\r\nSverige för att balansera andra intressen. I\r\nverkligheten fanns det inte heller något som\r\nhindrade polackerna från att använda de svenska\r\npengarna till att engagera andra företag än\r\nWahlströms eget företag, NLK-Celpap.</pre><pre>Det sägs att man borde ha begärt in anbud för att få\r\nen konkurrensupphandling. Det måste rimligen ha\r\nvarit polackernas uppgift att göra det. Problemet\r\nvar att Wahlström inte ville delta i ett sådant\r\nanbudsförfarande. Om polackerna var intresserade\r\nav Wahlström, var man tvungen att välja det här\r\nförfarandet. Tydligen valde man att komma\r\növerens med den svenska regeringen, skriva under\r\ndet här avtalet och låta Wahlström engagera sig.</pre><pre>Jag har här gett en beskrivning av hur polackerna\r\nhar agerat, vilka valmöjligheter de har haft och\r\nvilka utgångspunkter de har haft.</pre><pre>Den svenska riksdagens intentioner för samarbetet\r\nmed Polen gällde miljösamarbete. I riksdagens\r\nbetänkande finns det också formuleringar som\r\nhandlar om kunskapsöverföring och\r\nkompetensuppbyggnad i Polen, även om\r\ntyngdpunkten ligger på miljökraven. I debatten\r\nunder den här perioden knöt vi ju ofta an till\r\nproblemen med Östersjön och samarbetet mellan\r\nmiljörörelser i Sverige och på andra sidan\r\nÖstersjön, bl.a. i Polen.</pre><pre>Man kan till nöds säga att Wahlströms projekt kan\r\nklämmas in i dessa formuleringar och hamna inom\r\nramen för de intentioner som riksdagen hade, även\r\nom jag inte har så lätt att betrakta Björn Wahlström\r\nsom någon framstående miljökämpe. Vi kan inte\r\nsäga att regeringens handlande i det här avseendet\r\nvarit direkt i strid med riksdagens beslut. Det faller\r\ninom ramen för det beslut som riksdagen fattat.</pre><pre>I praktiken blev det också ett försök att ge svensk\r\nindustri en position i Polen. Någon sådan ambition\r\nfinns i och för sig inte uttalad i riksdagsbeslutet. Det\r\nblir givetvis en konsekvens när svenska företag\r\nuppmanas att engagera sig i samarbetet med Polen.</pre><pre>I efterhand kan man säga att det fanns en viss\r\nblåögdhet i betänkandet när det gällde att starta\r\nframgångsrika miljöprojekt. De konkreta\r\nresultaten i Polen av det här miljösamarbetet har\r\ninte fått någon stor omfattning. Det har blivit\r\nmånga hyllmeter med konsultrapporter. Björn\r\nWahlström och NLK-Celpap har bidragit med en\r\ndel.</pre><pre>Herr talman! Mot den här bakgrunden kan jag inte\r\ngöra annat än att i huvudsak instämma i yrkandet i\r\nden socialdemokratiska reservationen.</pre><pre>Anf. 48  YLVA ANNERSTEDT (fp):</pre><pre>Herr talman! Först vill jag med tillfredsställelse\r\nkonstatera att statsrådet Björck befinner sig i\r\nkammaren för att lyssna på KU:s\r\ngranskningsdebatt, liksom tidigare statsrådet\r\nFriggebo. Bägge två har ju i sina tidigare uppgifter\r\nsom KU-granskare just kritiserat detta att\r\nregeringen inte har ägnat tillräcklig\r\nuppmärksamhet åt våra granskningsdebatter.</pre><pre>I Expressen den 14 maj var huvudrubriken:\r\n''Larsson får kritik av KU.'' I Aftonbladet samma\r\ndag hette det längst ner i ledarens sista stycke:\r\n''Däremot har de borgerliga inte kunnat belägga att\r\nAllan Larsson handlat i strid mot grundlagen eller\r\nutövat ministerstyre i den så kallade Polenaffären.''\r\nSå olika kan man uppenbarligen tolka KU:s\r\nbetänkande beroende på vilka glasögen man har på\r\nsig.</pre><pre>Låt mig först deklarera att konstitutionsutskottets\r\ngranskning inte går ut på att ''sätta dit'' någon, som\r\nnågon slarvigt har uttryckt det.\r\nKonstitutionsutskottets granskning går ut på att\r\ngranska statsrådens tjänsteutövning dels i\r\nförhållande till de lagar och regler som gäller, dels i\r\nförhållande till vad som går an i det gränsland\r\nmellan juridik och politik som vi tidigare har\r\ndiskuterat här i dag.</pre><pre>Ibland granskas vissa områden, som vi berörde i\r\ninledningen, och ibland granskar vi ett visst\r\nhandlingssätt på förekommen anledning.\r\nPolenaffären är just ett exempel på det senare.</pre><pre>Utskottet har delat upp ärendet i två avsnitt. Vi har\r\ngranskat dels Allan Larssons roll i sammanhanget,\r\ndels den dåvarande regeringens.</pre><pre>Det hela börjar i slutet av maj på en lunch hos Allan\r\nLarsson. Då säger Björn Wahlström till Allan\r\nLarsson att svensk industri borde vara med i\r\nÖsteuropa och att han själv var beredd att göra en\r\ninsats. Nästa dag är Allan Larsson i Paris för att\r\nvara med om undertecknandet av\r\növerenskommelsen om den nya\r\nutvecklingsbanken, EBRD.</pre><pre>Vid detta möte är det polackerna som tar kontakt\r\nmed Allan Larsson för att undersöka om hjälp från\r\nSverige kan påräknas till Polen. Vid hemkomsten\r\ntar Allan Larsson omedelbart kontakt med Björn\r\nWahlström personligen och med ambassdören i\r\nWarszawa Jean-Christophe Öberg för att uppmana\r\ndenne att stödja Björn Wahlström.</pre><pre>Under juni far Björn Wahlström fram och tillbaka\r\nmellan Polen och Sverige. Öberg skickar ett antal\r\ntelegram till Allan Larsson om sina egna och\r\nWahlströms aktiviteter. Öberg skriver bl.a. att\r\nBjörn Wahlström till polackerna säger sig ha\r\nregeringens uppdrag, något som Allan Larsson inte\r\nalls reagerar över, trots att det inte existerar något\r\nregeringsbeslut. Det indikerar tydligt att Allan\r\nLarsson ser Björn Wahlströms agerande som\r\nnaturligt och att detta agerande har hans\r\nvälsignelse. Om så inte hade varit fallet borde alla\r\nvarningsklockor ha ringt hos Allan Larsson. Han\r\nborde också ha gjort något åt det.</pre><pre>Aktiviteter i det här biståndsärendet pågår hela\r\nsommaren, men det är först i slutet av augusti som\r\nbiståndsministern blir inkopplad.</pre><pre>Utskottet förklarar tydligt att vi inte menar att det\r\nskulle vara olämpligt av svenska statsråd att delta i\r\nexportfrämjande åtgärder, så länge det sker i\r\nallmänna termer och så länge inte ett enskilt företag\r\nfavoriseras på bekostnad av andra.</pre><pre>Att Björn Wahlström introducerades i Polen på\r\ninitiativ av finansministern måste ha gett\r\npolackerna uppfattningen att en finansiering med\r\nbiståndsmedel förutsatte att man valde Björn\r\nWahlström och hans företag. Detta stöds också av\r\nuttalanden av den dåvarande vice industriministern\r\nKania, som menade att det skulle vara ohyfsat att\r\nsäga nej när den biståndsgivande svenska\r\nregeringen sade att saken skulle bli bäst utförd av\r\nBjörn Wahlström och hans bolag.</pre><pre>Också i andra sammanhang finns uttalanden från\r\npolackerna att man ''accepterar tanken på svenskt\r\ndeltagande genom advisory board'', vilket inte alls\r\ntyder på några polska krav på att det var Björn\r\nWahlström som skulle utföra uppdraget.</pre><pre>Det är alldeles uppenbart att det är Allan Larssons\r\nroll och hans sätt att agera som\r\nkonstitutionsutskottet kritiserar. Det är ingen som\r\nhelst tvekan om det. Om konstitutionsutskottet\r\nframhåller att det beskrivna agerandet är\r\nanmärkningsvärt, är det en mycket tydlig signal att\r\nman inte skall göra så. Det går inte an. Det är också\r\nen tydlig signal att andra ministrar skall akta sig för\r\natt göra likadant, oavsett hur mycket Aftonbladet\r\noch Kurt Ove Johansson försöker förringa\r\nkonstitutionsutskottets uttalande.\r\nKonstitutionsutskottet kritiserar också kraftigt den\r\nsocialdemokratiska regeringens hantering av hela\r\nfrågan.</pre><pre>Agerandet är i sanning märkligt. Först får\r\nbiståndsorganet BITS i uppdrag att bereda och\r\nansvara för Polenbiståndet. Därefter väljer Allan\r\nLarsson ut Björn Wahlström som enda aktör, trots\r\natt det fanns andra intressenter i sammanhanget.\r\nMatchningen av Björn Wahlström pågår i flera\r\nmånader utan att biståndsministern är inkopplad.\r\nSå småningom kommer ärendet till henne, och då\r\nskrivs ett avtal om att Björn Wahlström och hans\r\nföretag skall vara enda motpart till polackerna.\r\nBjörn Wahlström får själv bestämma priset för\r\ninsatsen -- ingen blygsam summa minsann, nej\r\n10 % av hela biståndet till Polen skall han ha.</pre><pre>Innan avtal skrivs får BITS i nåder yttra sig. En\r\nvecka får BITS på sig att granska detta stora\r\nkontrakt -- något som normalt tar en månad för\r\nBITS. Det hela är så anmärkningsvärt att BITS går\r\ntill Riksrevisionsverket för att få vägledning,\r\neftersom något liknande tidigare aldrig inträffat.</pre><pre>Trots den korta tiden för granskningen har BITS\r\nallvarlig kritik på flera punkter mot det förslag som\r\nBjörn Wahlströms företag presenterat. Och det var\r\ninga små påpekanden som gjordes. Nej, man skrev\r\nt.ex.</pre><pre>--att studiens syfte inte framgick</pre><pre>--att det var oklart vem som var polsk motpart</pre><pre>--att det inte var rimligt att göra nya åtaganden\r\nenligt fas B förrän utfallet av fas A hade beräknats</pre><pre>--att uppdraget var för stort för företaget</pre><pre>--att kostnaderna var orimligt höga</pre><pre>--att det var en ensidig produkt, som inte\r\navspeglade polska önskemål.</pre><pre>Dessa allvarliga invändningar struntade regeringen\r\ni och fattade beslut ändå. De här mycket grava\r\npåpekandena viftar också Kurt Ove Johansson och\r\nSocialdemokraterna bort och påstår att det är lögn\r\noch förbannad dikt och förvanskade fakta.</pre><pre>Regeringens beslut att ge kontraktet till Björn\r\nWahlström och hans företag sammanföll i tiden som\r\nav en händelse med börsintroduktionen av detta\r\nföretag. Ett stort kontrakt med Polen ökade\r\nnaturligtvis förväntningarna på och tilltron till\r\nföretaget i börsintroduktionen.</pre><pre>Härmed kommer vi till ytterligare ett märkligt\r\ninslag i hanteringen. Nu skulle tjänsterna inte\r\nupphandlas genom anbud -- dvs. genom att flera\r\nkunde konkurrera samtidigt. Vi vet ju av\r\nerfarenhet att ett sådant förfarande ger kunden\r\nfördelar genom valfrihet och möjligheten att pressa\r\npriset. Nej, de företag som under flera år bearbetat\r\nden polska marknaden fick inte ens vara med och\r\nlägga anbud. Det förfarande som Torgny Larsson\r\nså kraftfullt tog avstånd från i inledningsdebatten\r\noch som ett enigt utskott bedömt som olämpligt\r\nframställer den socialdemokratiska regeringen här\r\nsom lämpligt och upphöjer det till norm.</pre><pre>Detta avsteg från normalt agerande motiverar den\r\nsocialdemokratiska regeringen med att det var\r\npolackerna som krävde det. Det finns emellertid\r\ninga som helst bevis för att så var fallet. Inga\r\ndokument stöder ett sådant påstående. Tvärtom\r\nuttalar de ansvariga polska ministrarna i en\r\nradiointervju att de kände sig tvungna att acceptera\r\nBjörn Wahlström och hans företag när\r\nkreditgivarna så tydligt signalerade vad de ville ha.</pre><pre>Kurt Ove Johansson försöker säga att Spin-Off och\r\nScandiaconsult inte lyckades särskilt bra i\r\nsammanhanget och att det berodde på att de inte\r\nvar särskilt bra. Anledningen till att de inte\r\nlyckades var att de faktiskt aldrig fick chansen att\r\nkonkurrera på lika villkor. Allan Larsson hade\r\nredan kontaktat Björn Wahlström, och polackerna\r\nhade givits signaler om vilket företag som\r\nbiståndsgivaren Sverige hade utvalt för uppdraget.</pre><pre>Ministern Trzesiakowski skriver, som jag sade\r\nförut, brev där han ''accepterar'' tanken på svenskt\r\ndeltagande. Detta tyder definitivt inte på några\r\npolska krav. Detta uttalande glömde Kurt Ove\r\nJohansson däremot att citera.</pre><pre>Lena Hjelm-Wallén försökte visserligen vid\r\nutfrågningen slå blå dunster i ögonen på\r\nkonstitutionsutskottet genom att påstå att Björn\r\nWahlströms företag utsågs, som hon citerade det,\r\n''in respons to the Polish request'', varvid hon\r\nhänvisar till protokollet av den 7 september.</pre><pre>Det är emellertid ett alldeles felaktigt påstående. I\r\n2 § står det bl.a. följande: ''In respons to Polish\r\nrequests, the Swedish delegation declared its\r\nwillingness to cooperate with the Polish authorities\r\nin supporting a study of the Polish forestry based\r\nindustry.''</pre><pre>Inte ett ljud om att polackerna krävde Björn\r\nWahlström och hans bolag. Nej, denna ''request''\r\nkom uppenbarligen från annat håll.</pre><pre>Det finns alltså en lång rad missgrepp från s-\r\nregeringens sida i hanteringen av denna mycket\r\nstora del av biståndet till Polen, och därför har\r\nkonstitutionsutskottet klart sagt ifrån att det\r\nabsolut inte får gå till så här.</pre><pre>Sveriges anseende som biståndsgivare till\r\nöstländerna får inte undergrävas genom det\r\nagerande som förekommit i Polenaffären. Kurt\r\nOve Johansson påstår att konstitutionsutskottets\r\nuttalande skulle orsaka problem i framtiden. Jag\r\nförstår inte riktigt vad han menar med det\r\npåståendet. Att KU säger ifrån när en regering\r\nhanterar våra skattemedel på ett så lättvindigt sätt\r\nsom i Polenaffären kan bara stödja och stärka\r\nförtroendet för konstitutionsutskottets\r\ngranskningar.</pre><pre>Anf. 49  KURT OVE JOHANSSON (s)\r\nreplik:</pre><pre>Herr talman! Ylva Annerstedt började sitt\r\nanförande med att nämna tidningarna Expressen\r\noch Aftonbladet och påpekade med hur olika\r\nglasögon man tydligen kunde se en och samma\r\nfråga. Nu använder inte Ylva Annerstedt glasögon,\r\nmen när man har lyssnat till hennes fantastiska\r\ninlägg här, skulle man möjligen önska att hon hade\r\nhaft något hjälpmedel för att tränga in i den\r\ndokumentation som utskottet ändå har presterat.</pre><pre>Ylva Annerstedt säger att det inte skulle finnas ett\r\nenda dokument som visar att polackernas val av\r\nNLK-Celpap skulle vara ett självständigt val. Jag\r\nvet inte vad Ylva Annerstedt bygger det på, men\r\njag vet att Ylva Annerstedt bl.a. sitter i BITS\r\nstyrelse, och jag lovar Ylva Annerstedt att jag\r\ninnan de replikomgångar som vi skall ha är till ända\r\nskall från min styrelse ta fram flera dokument som\r\nsäger att polackerna självständigt gjorde sitt val.</pre><pre>Jag skall inte trötta kammaren med att läsa på\r\nfrämmande språk. Men jag skall läsa upp ett\r\ndokument som visar hur snedvriden Ylva\r\nAnnerstedts argumentering är på olika punkter.\r\nDet är ett brev från Trzeciakowski till hans\r\nstatssekreterare Marian Kania: ''Det är med stort\r\nnöje jag mottagit uppgiften om att samtalen med\r\nden svenska sidan om utarbetande av ett program\r\nför omstrukturering och utveckling av trä- och\r\nmassaindustrin i Polen har framskridit långt. Jag får\r\nhärmed be Er, Herr Minister, att i republiken\r\nPolens namn underteckna det dokument som\r\nbekräftar Huvudplanen för det polsk-svenska\r\nsamarbetet på detta område. Initiativet att\r\ninkludera svenska experter att hjälpa till i\r\nförhandlingarna för att utarbeta en strategi för\r\nstålindustrin har också mitt fulla stöd.''</pre><pre>Var någonstans kan Ylva Annerstedt finna att detta\r\nskulle från polackernas sida kunna uppfattas som\r\nett tvång? Det här är ett uttalande som finns i den\r\nsamling av dokument som konstitutionsutskottet\r\nhar sammanställt. Ylva Annerstedt säger att det\r\ninte finns ett enda dokument som kan styrka vad\r\njag har sagt. Jag har visat upp ett dokument. Jag\r\nlovar, Ylva Annerstedt, att jag skall visa på flera\r\ndokument under denna replikomgång.</pre><pre>Men säg inte att det inte finns ett enda dokument.\r\nDet är lögn!</pre><pre>Anf. 50  YLVA ANNERSTEDT (fp) replik:</pre><pre>Herr talman! Det framgår inte ett dugg av det brev\r\nKurt Ove Johansson har läst upp att det är Polen\r\nsom kräver att Björn Wahlström och hans företag\r\nskall anlitas. Man är positiv till utarbetande av och\r\nmedhjälp till en omstrukturering av den polska\r\nskogsindustrin. Man är också positiv till initiativet\r\nmed en s.k. advisory board. Men vem kom\r\ninitiativet från? Inte var det från polackerna.</pre><pre>Kurt Ove Johansson skiljer mellan att dokumenten\r\nvisar att polackerna är nöjda med\r\növerenskommelsen och vad jag påstår, nämligen att\r\ndet inte finns några som helst krav från den polska\r\nsidan om att det är det företaget och den personen\r\nsom skall utföra uppdraget. Tvärtom! Det finns\r\ndokument som visar att polackerna accepterar\r\nnågot som tydligen har förutskickats. Det är klart\r\natt den person som har stöd från den svenska\r\nfinansministern och backas upp så tydligt av den\r\nsvenska ambassadören, och på olika sätt själv talar\r\nom att han har regeringens uppdrag, inte avvisas av\r\npolackerna.</pre><pre>Allan Larsson gör ju ingenting för att skingra\r\nmissförståndet om att Björn Wahlström skulle\r\nagera på regeringens uppdrag. Allan Larsson får\r\nbrev från Polen där Öberg talar om att detta är\r\nBjörn Wahlströms budskap till polackerna. Men\r\nAllan Larsson gör ingenting åt det. Han låter detta\r\npassera -- alldeles uppenbart med sitt gillande.</pre><pre>Om det från svensk sida hade funnits en önskan att\r\ndet skulle ske en upphandling i konkurrens, att det\r\nskulle ges tillfälle för polackerna att välja mellan\r\nflera olika konkurrenter, hade man uppenbarligen\r\ninte alls agerat på det sättet.</pre><pre>Anf. 51  KURT OVE JOHANSSON (s)\r\nreplik:</pre><pre>Herr talman! Jag konstaterar återigen att Ylva\r\nAnnerstedt far med osanning ifråga om\r\ndokumentationen. Hon säger att det inte finns\r\ndokument som talar för att det är fråga om ett\r\nfrivilligt val från polackernas sida. Jag tycker att det\r\när skamligt att i kammaren, med tanke på de\r\nsamlade dokumenten, föra en diskussion på det sätt\r\nsom Ylva Annerstedt gör.</pre><pre>Jag skall läsa några rader i en skrivelse från en\r\nstyrelse där Ylva Annerstedt själv är ledamot. Vi\r\nfår se om det finns några fakta som över huvud\r\ntaget biter på Ylva Annerstedt. Det gäller\r\nbeslutsnummer 78-90 från år 1990. BITS hävdar\r\nföljande: ''Polen har genom ministern vid\r\npremiärministerns kansli, Witold Trzeciakowski,\r\nbegärt svenskt stöd för en djupgående\r\nhelhetsstudie av landets skogsindustri.''</pre><pre>Av ett annat dokument med beslutsnummer 98-90\r\nfrån samma år -- Ylva Annerstedt kan kontrollera\r\ndetta hos styrelsen -- framgår följande: ''Polen har\r\ngenom ministern vid ministerrådets kansli, Witold\r\nTrzeciakowski, begärt svenskt stöd för en\r\ndjupgående helhetsstudie av landets\r\nskogsindustri.''</pre><pre>Finns det, Ylva Annerstedt, fortfarande inte något\r\ndokument som tyder på att det här är ett\r\nsjälvständigt val från Polens sida? Jag tycker att det\r\när fruktansvärt oförskämt att med tanke på den\r\nenorma dokumentation som konstitutionsutskottet\r\nhar presterat göra sådana uttalanden i riksdagen.</pre><pre>Vi kan gå till våra handlingar och läsa vad Säve-\r\nSöderbergh har skrivit till Öberg. Han framför där\r\nönskemål om konkreta besked från den polska\r\nsidan. Det var i akt och mening ett exempel på att\r\nden svenska regeringen inte kunde fatta beslut den\r\n13 september 1990 om det inte fanns klara\r\nanvisningar från den polska sidan att Polen ville ha\r\nNLK-Celpap. När regeringen hade fått de\r\nbeskeden kunde beslut fattas. Det gjordes på ett\r\nhelt korrekt sätt den 13 september.</pre><pre>Vi diskuterar nu BITS styrelse, där Ylva\r\nAnnerstedt är ledamot. Det går att läsa vad Gunilla\r\nOlofsson har sagt inför utskottet. Hon tyckte att det\r\nvar naturligt att regeringen fattade beslutet. Det\r\ngår att läsa med vilka glasögon som helst, oavsett\r\nstyrka, att det hela förhåller sig så.</pre><pre>Jag tycker att Ylva Annerstedt skall noggrannare\r\nstudera de akter som finns i denna fråga innan hon\r\ntar till orda.</pre><pre>Anf. 52  YLVA ANNERSTEDT (fp) replik:</pre><pre>Herr talman! Kurt Ove Johansson försöker ge sken\r\nav att det finns dokument som visar på polska krav\r\npå att Björn Wahlström och hans företag skall\r\nanlitas. Dessa dokument existerar inte. I stället\r\nciterar Kurt Ove Johansson en rad handlingar där\r\ndet talas om att Polen har begärt svenskt stöd. Det\r\när ingen som har betvivlat det -- varken majoriteten\r\neller någon annan. Visst finns det en begäran om\r\nsvenskt stöd från Polen. Men vi menar att många\r\nföretag skall ges möjligheter att konkurrera. Man\r\nskall inte från början utse ett enda företag -- som i\r\ndet här fallet har skett från svensk sida.</pre><pre>Polackerna har aldrig krävt att Björn Wahlström\r\noch hans företag skulle få uppdraget. I varje fall\r\nfinns det inte dokumenterat i våra handlingar.\r\nSvenskt stöd -- javisst! Men inte ett visst utpekat\r\nföretag.</pre><pre>Vi i Folkpartiet vänder oss mot detta. Både Spin-\r\nOff och Scandiaconsult fanns med i bilden. Men de\r\ntilläts inte konkurrera, viket naturligtvis påverkade\r\nde priser som polackerna tvingades betala för\r\ndenna insats. Det var pengar som togs från den\r\nsamlade biståndspolitiska ramen.</pre><pre>Kurt Ove Johansson gör ett nummer av att Gunilla\r\nOlofsson vid utfrågningen uttryckte att det var bäst\r\natt regeringen fattade beslut. Ja, det är klart. BITS\r\nville väl inte fatta beslut på dessa premisser. Jag\r\nciterade den långa rad av kritiska utalanden som\r\nBITS gjorde efter den mycket korta genomgång\r\nsom BITS tvingades att genomföra. BITS var inte\r\nintresserad av att fatta beslut med det underlaget.\r\nMen regeringen struntade i de allvarliga\r\nanmärkningarna som BITS riktade mot förslaget\r\noch fattade ändå beslut. Det är det vi kritiserar.</pre><pre>Andre vice talmannen anmälde att Kurt Ove\r\nJohansson anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 53  HANS NYHAGE (m):</pre><pre>Herr talman! Den s.k. Polenaffären är ett\r\ntypexempel på hur det inte skall gå till när ett\r\nstatsråd -- och för den delen, hela regeringen -- skall\r\nutöva den fullkomligt självklara uppgiften att delta\r\ni exportfrämjande verksamhet och verka till\r\nförmån för svenskt näringsliv i utlandet. Den\r\nuppgiften kan alls inte ifrågasättas. Det skulle vara\r\nutomordentligt allvarligt och klandervärt om man\r\nfrån regeringssidan inte agerade på ett sådant sätt.</pre><pre>Det är alltså inte Allan Larssons arbete för att\r\nfrämja svenskt näringsliv i Polen som ger anledning\r\ntill kritik. Det som är anmärkningsvärt och\r\nallvarligt är tillvägagångssättet och handlandet som\r\nledde till att ett svenskt företag, NLK-Celpap,\r\ngynnades i förhållande till två andra svenska\r\nföretag, Spin-Off och Scandiaconsult. Allan\r\nLarssons agerande medförde utan tvivel att de två\r\nsistnämnda företagen gick miste om möjligheten att\r\nkonkurrera om två konsultuppdrag, för vilka de i\r\nett par års tid lagt ner ett omfattande arbete. Det\r\narbetet gick helt till spillo, på grund av det\r\nhandlande som Allan Larsson gjorde sig skyldig till.</pre><pre>Herr talman! Vid en lunch hos Allan Larsson den\r\n28 maj 1990 aktualiserade Björn Wahlström, som\r\nredan påtalats, frågan om svenska industriinsatser i\r\nöstblocket, uppenbarligen bl.a. i Polen. I\r\nsammanhanget bör påtalas att NLK-Celpap, där\r\nBjörn Wahlström var ordförande, just skulle\r\nintroduceras på börsen, varför det naturligtvis\r\nskulle vara välkommet med ett lönsamt\r\nengagemang.</pre><pre>Redan dagen därpå, den 29 maj, tog Allan Larsson\r\nvid ett samtal med den polske vice utrikesministern\r\nMakarczyk i samband med EBRD-mötet i Paris\r\nupp frågan om svenska industriinsatser i Polen med\r\nhjälp av biståndsmedel. Han förordade därvid\r\nsärskilt Björn Wahlström, vars kompetens främst\r\npå stålindustriområdet han betonade särskilt. Att\r\nman från polsk sida visade intresse för förespeglade\r\ngenerösa svenska insatser är inte särskilt\r\nförvånande.</pre><pre>Omedelbart vid hemkomsten från bankmötet\r\nkontaktade så Allan Larsson såväl Björn\r\nWahlström som Sveriges dåvarande\r\nPolenambassadör Jean-Christophe Öberg i den\r\nuppenbara avsikten att det fr.o.m. nu var fråga om\r\nBjörn Wahlström och NLK-Celpap och ingenting\r\nannat i den aktuella svenska biståndsinsatsen i\r\nPolen. Tilläggas skall att även Michael Sohlman på\r\nUD kontaktades. Däremot fann Allan Larsson\r\ningen anledning att över huvud taget nämna\r\närendet för den ansvarige biståndsministern Lena\r\nHjelm-Wallén, som först långt senare kopplades in\r\npå ärendet. Detta är milt sagt märkligt.</pre><pre>Introduktionen av Björn Wahlström och NLK-\r\nCelpap skedde alltså i full vetskap om att Spin-Off\r\noch Scandiaconsult redan agerade på den polska\r\nmarknaden. Deras engagemang hade dittills haft\r\nfullt stöd av ambassadör Öberg på ett vitsordat\r\nentusiastiskt sätt. Denna entusiasm och detta stöd\r\nupphörde plötsligt på nolltid. Vad var det som fick\r\nambassadören, känd för att vara rakryggad i allt sitt\r\nagerande, att så plötsligt överge sitt tidigare\r\nengagemang och helt övergå till att verka för Björn\r\nWahlström och NLK-Celpap? Tyvärr kan vi av\r\nkända skäl aldrig få det klarlagt av honom själv.\r\nMen det finns utsagor från hans nära omgivning\r\nsom vittnar om att det alls inte var en helhjärtad\r\nhelomvändning han då gjorde. Det finns därtill\r\nutsagor från samma håll som talar om skandal i\r\nsammanhanget.</pre><pre>Bortsparkade från arenan var alltså Spin-Off och\r\nScandiaconsult. Nu följde ett antal rapporter från\r\nambassadör Öberg till Allan Larsson och -- i de\r\nflesta fall -- också kabinettssekreteraren Pierre\r\nSchori. Detta lät Allan Larsson ske, trots att han\r\npåstått att han inte vidare befattade sig med ärendet\r\nefter den första introduktionen. Av dessa rapporter\r\nframgår bl.a. att Björn Wahlström ansåg sig ha ett\r\nuppdrag från den svenska regeringen. Det är\r\nsynnerligen anmärkningsvärt att Allan Larsson inte\r\nens försökte se till att detta blev tillrättalagt. Han\r\nsåg alltså heller inte till att rapporterna riktades till\r\nbiståndsministern, vars ärende det utan tvivel\r\nblivit. Hon levde ostörd av ärendet i sin egen lilla\r\nvärld och har inför KU uttalat att hon tyckte det var\r\nbra och riktigt att andra ministrar skötte hennes\r\närenden utan hennes vetskap. Det vore frestande\r\natt ifrågasätta varför man med den inställningen\r\növer huvud taget hade en speciell biståndsminister\r\ni den socialdemokratiska regeringen, men jag skall\r\navstå från att göra det.</pre><pre>Det blev alltså NLK-Celpap och Björn Wahlström\r\nsom, med stöd av 30 miljoner kronor i\r\nbiståndsmedel, utan sedvanlig upphandling och\r\nutan all konkurrens, fick uppdraget. Det var\r\nonekligen ingen dålig utdelning av lunchsamtalet\r\nden 28 maj. Nämnas bör att man begärde ca 45\r\nmiljoner kronor, vilket av BITS prutades till de 30\r\nmiljonerna med anledning av en alltför vidlyftig och\r\nilla underbyggd offert. Nämnas bör också att den\r\nberäknade motsvarande kostnaden för de båda\r\nbortspolade företagen rörde sig om ca 8 miljoner\r\nkronor.</pre><pre>Det finns alltså enligt utskottsmajoriteten\r\nanledning att rikta allvarlig kritik mot Allan\r\nLarsson, vars agerande utskottet vid upprepade\r\ntillfällen ansett vara anmärkningsvärt. Det kan\r\ndäremot inte ledas i bevis att Allan Larsson har\r\nbrutit mot konstitutionen, och då är det en\r\nfullkomlig självklarhet att utskottet inte gör något\r\nannat uttalande utöver det anförda.</pre><pre>Herr talman! Det finns också starka skäl för\r\nutskottet att rikta allvarlig kritik mot hela den\r\nsocialdemokratiska regeringen, inkl. Allan\r\nLarsson, för handläggningen av ärendet.\r\nRegeringen tog utan minsta rimliga anledning över\r\nett biståndsärende som definitivt skulle ha\r\nhandlagts av BITS. Därtill fick BITS en orimligt\r\nkort remisstid att yttra sig över ärendet. Trots detta\r\nlyckades dock BITS rädda 15 miljoner kronor av\r\nskattebetalarnas pengar. Men trots mycket grava\r\nanmärkningar från BITS sida om NLK-Celpaps\r\nförslag, fattade regeringen beslut om detta den 13\r\nseptember 1990. BITS fann regeringens handlande\r\nvara så utomordentligt anmärkningsvärt att man\r\nvände sig till Riksrevisionsverket, för att få besked\r\nom man var tvungen att lyda. Det var man tvungen\r\natt göra, enligt Riksrevisionsverket, och så blev det\r\nprecis som det var tänkt från början, när det hela\r\ndrogs i gång.</pre><pre>Någon formell framställan från Polen förelåg inte.\r\nTrots att ärendet var ett biståndsärende sedan mer\r\nän två månader, påbörjades behandlingen av det i\r\nUtrikesdepartementets utvecklingsavdelning först\r\nden 22 augusti 1990. Upphandlingen har skett\r\ngenom förhandsupphandling, men något som visar\r\natt man från polsk sida krävde att uppdraget skulle\r\ngå till NLK-Celpap och Björn Wahlström finns\r\ninte. Självklart skulle då ett anbudsförfarande ha\r\nägt rum, vilket alltså inte skedde.</pre><pre>Det finns således en rad påtagliga anledningar att\r\nrikta kritik mot den socialdemokratiska regeringen\r\nför dess handläggning av detta ärende.</pre><pre>Herr talman! Slutligen vill jag citera vad fru Birgit\r\nÖberg har anfört i en skrivelse: ''Den som får\r\nfinansministern på sin sida får också resurser.''\r\nDetta är ett utomordentligt talande och avslöjande\r\nuttalande. Motsvarande understryks också av ett\r\nuttalande av den tidigare polske vice\r\nindustriministern Kania. Han uttalar i en\r\nradiointervju följande: ''Om den svenska\r\nregeringen ger pengar och säger att saken blir bäst\r\ngjord av herr Wahlström och den där firman, då\r\nskulle det ju vara fruktansvärt ohyfsat av mig att\r\nsäga nej. Inte sant? Att säga att vi inte ville veta av\r\nvare sig Celpap eller herr Wahlström.''</pre><pre>Kurt Ove Johansson antyder att det inte gick att\r\nkonkurrera med anbudet från NLK-Celpap. Det\r\nvar skälet till att företaget fick uppdraget. Nej, det\r\ngick inte att konkurrera med 30 miljoner kronor i\r\nbiståndspengar från den svenska regeringen,\r\nriktade till ett enda företag. Det är det som är så\r\nutomordentligt anmärkningsvärt.</pre><pre>Herr talman! Med det anförda yrkar jag bifall till\r\nutskottets skrivning.</pre><pre>Anf. 54  KURT OVE JOHANSSON (s)\r\nreplik:</pre><pre>Herr talman! Nu har vi i alla fall fått ett besked om\r\nvad majoritetsyttrandet bygger på och med vilka\r\nglasögon man har läst vårt material. Man har\r\ntydligen inte läst konstitutionsutskottets\r\ndokument, utan den fruktansvärda redovisning\r\nsom Hans Nyhage har givit är egentligen ingenting\r\nannat än ett upprepande av vad som har stått i\r\ntidningen Expressen.</pre><pre>Det är alltså med Expressens glasögon som\r\nmajoriteten har läst det här ärendet. Då kan man ju\r\nförstå att skrivningarna har blivit som de har blivit.\r\nOm majoriteten hade läst de dokument som\r\nföreligger, hade nog ett och annat blivit\r\nannorlunda.</pre><pre>När det sedan gäller Scandiaconsult måste jag få\r\nupplysa herr Nyhage om att Scandiaconsult\r\negentligen inte var intresserade av skogen.\r\nScandiaconsult var intresserade av metallindustrin.\r\nDet framgår så tydligt och klart i våra handlingar att\r\ndet inte borde kunna gå ens Hans Nyhage förbi.</pre><pre>Dessutom var det inte på grund av bristande\r\nkonkurrens som Scandiaconsult och Spin-Off inte\r\nfick uppdraget, utan precis som jag sade i mitt\r\nhuvudanförande hängde det samman med att det\r\nvar för mycket konkurrens. De hade ingenting att\r\nsätta emot. Spin-Off var ett enmansföretag, och när\r\nett av världens främsta på skogsområdet kom in på\r\nden polska marknaden hade Spangenberg\r\ningenting att sätta emot.</pre><pre>Titta på vad Spangenberg har sagt när han kommit\r\ntill utskottet! Han har sagt att han lämnade en\r\noffert och att den offerten slogs av andra offerter.\r\nDet är inte så konstigt. Så är det i affärslivet.\r\nNyhage kan väl läsa innantill i våra handlingar.</pre><pre>Dessutom är det ju på det sättet att även om Jean-\r\nChristophe Öberg inte längre finns i livet, har han\r\nlämnat en del anteckningar och brev efter sig. I ett\r\nav de breven, som också Nyhage har tillgång till,\r\nstår det: ''Jag tror för egen del, även om jag inte vet\r\ndet med säkerhet, att vi blev bortdribblade av\r\nfransmän, tyskar och engelsmän som hade helt\r\nandra ambitioner än vi hade.'' Det säger han i ett\r\nbrev till Per Lennart Karlsson.</pre><pre>Men hur kan man då hävda, Hans Nyhage, att det\r\ninte skulle finnas konkurrens? Det var ju snarare\r\ntvärtom. Konkurrensen var, precis som jag sade,\r\nför stor.</pre><pre>Anf. 55  HANS NYHAGE (m) replik:</pre><pre>Herr talman! I all välmening vill jag uppmana Kurt\r\nOve Johansson att vara något litet mindre\r\nimponerad av sin egen förmåga att läsa handlingar,\r\ni motsats till oss eländiga borgare. Det skulle vara\r\nsnyggt om Kurt Ove Johansson slutade med den\r\nsortens argumentering. Att han vill göra det här till\r\nen glasögondebatt i stället för en konstitutionell\r\ngranskningsdebatt är också ganska typiskt.</pre><pre>Kurt Ove Johansson sade alldeles otvetydigt att\r\nkonkurrensen var för hård. Ja, den var alldeles för\r\nhård -- det är helt korrekt -- därför att det fanns ett\r\nföretag, med ett stöd från den svenska regeringen\r\npå 30 miljoner kronor, som aktualiserades av den\r\nsvenska regeringen, eller rättare sagt dess\r\nfinansminister, för den polska regeringen. Det var\r\ndet företaget som introducerades. Det var Björn\r\nWahlström som skulle ha uppdraget, och det rörde\r\nsig om 30 miljoner. Det räddades tack och lov 15\r\nmiljoner i sammanhanget.</pre><pre>Att kunna konkurrera på sådana villkor, Kurt Ove\r\nJohansson, gick bara inte. Det finns inte ens en\r\ngång någon rimlig möjlighet att konkurrera. Det är\r\ndetta som är så anmärkningsvärt, och jag beklagar\r\nom igen att vi inte kan få veta hela verkligheten av\r\nJean-Christophe Öberg själv. Det hade varit\r\nutomordentligt nyttigt i sammanhanget. Jag är helt\r\növertygad om att hade vi kunnat få hans version,\r\nhade ärendet tagit en helt annan vändning än det\r\nhar gjort nu.</pre><pre>Anf. 56  KURT OVE JOHANSSON (s)\r\nreplik:</pre><pre>Herr talman! Herr Nyhage säger att det här är\r\ningen konstitutionell debatt, och det har jag\r\ndefinitivt aldrig påstått heller. Jag har hela tiden\r\nhävdat att den debatt som Nyhage för inte håller\r\nnågon som helst konstitutionell kvalitet.</pre><pre>Precis som Nyhage själv har sagt, är det inte möjligt\r\ni det här fallet att rikta någon konstitutionell\r\nanmärkning mot vare sig regeringen eller ett enskilt\r\nstatsråd. Nyhage håller till i den politiska gråzonen,\r\ndär det har skrivits så mycket i de här\r\nsammanhangen. Nyhage har valt -- tyvärr får jag väl\r\nsäga -- utifrån sina utgångspunkter att läsa ärendet\r\nmed tidningen Expressens ögon.</pre><pre>Det är ju det som är så ruskigt. När Nyhage har ett\r\nså utomordentligt material till sitt förfogande borde\r\nhan i stället ha kunnat föra en sakdebatt i frågan.</pre><pre>Det förhåller sig på det sättet att Allan Larsson har\r\ngjort precis vad man skall göra. Han har varit i\r\nParis, och han har träffat en representant för den\r\npolska regeringen. Han åker hem och berättar det\r\nför den som har hand om frågan på UD. Han\r\nberättar det för en person som är kunnig på\r\nskogsområdet. Han tar kontakt med Öberg, och\r\nsedan säger han: Nu är det ett förhållande mellan\r\ner och UD.</pre><pre>Allan Larsson har gjort precis det han skall göra\r\noch precis det som vi har sagt från\r\nkonstitutionsutskottet att en minister skall göra när\r\nhan är ute och främjar de svenska intressena.</pre><pre>Dessutom kan jag berätta för Nyhage att den här\r\nfrågan har varit uppe vid en frågeomgång i\r\nriksdagen. Då var det Alf Svensson som svarade,\r\noch han sade så här: ''Såvitt jag kunnat utröna har\r\nstudien som NLK-Celpap utfört rönt stort intresse\r\noch den polska regeringen var mycket angelägen att\r\nföretaget skulle få uppdraget att genomföra en\r\nandra fas med mer detaljerade studier av vissa\r\nanläggningar sedan den första kartläggningen\r\nredovisats. Studien har bedömts ha stor betydelse\r\nför ansträngningarna att omstrukturera den polska\r\nskogsindustrin.''</pre><pre>Ett sådant här svar i riksdagen, herr Nyhage, delas\r\nbland ledamöterna i regeringen, så det här är\r\nregeringens linje, och regeringen har tydligen en\r\nhelt annan uppfattning än den som Nyhage har\r\npresenterat här. Det är rätt intressant att\r\nkonstatera.</pre><pre>Jag tycker att Nyhage skall sluta med sin\r\nsmutskastning på det här området!</pre><pre>Anf. 57  HANS NYHAGE (m) replik:</pre><pre>Herr talman! Först vill jag säga att jag i högsta grad\r\nanser att det här skall vara en konstitutionell\r\ndebatt, inte den glasögondebatt som Kurt Ove\r\nJohansson har försökt göra den till.</pre><pre>Allan Larsson gjorde precis vad han skulle göra,\r\nhävdar Kurt Ove Johansson. Att Allan Larsson\r\nengagerat sig för svenskt näringsliv är, har jag sagt,\r\nfullt korrekt. Men han gick utöver vad han borde\r\nha gjort. Han introducerade ensidigt ett svenskt\r\nföretag. Han förespeglade polackerna ensidigt att\r\ndet var just detta företag och Björn Wahlström som\r\nskulle ha uppgiften. Han lovade också starkt\r\nsvenskt bistånd i sammanhanget. Det är det som är\r\nså utomordentligt allvarligt. Han gick alltså utöver\r\nvad han rimligen skulle ha gjort, och det är detta\r\nsom vi har anmärkt på.</pre><pre>Sedan är det inte bara Allan Larsson som skall\r\nklandras, utan hela regeringen skall klandras för\r\nhandläggningen av ärendet, och det har vi framfört.\r\nHela handläggningen, inte minst gentemot BITS,\r\när utomordentligt avslöjande för hur illa regeringen\r\nhar skött ärendet. Det finns alltså starka skäl att\r\nrikta allvarlig kritik.</pre><pre>Andre vice talmannen anmälde att Kurt Ove\r\nJohansson anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 58  THAGE G PETERSON (s):</pre><pre>Herr talman! Utskottsmajoriteten kritiserar förre\r\nfinansministern Allan Larsson för att han genom\r\nsitt agerande kan ha misslett polackerna att tro att\r\nprojektet hade den svenska regeringens stöd och att\r\nhan därmed medverkade till att två företag gick\r\nmiste om möjligheten att konkurrera om två\r\nkonsultuppdrag. Detta finner utskottsmajoriteten\r\nvara anmärkningsvärt.</pre><pre>Utskottet drar vidare slutsatsen att ärendet i själva\r\nverket var avgjort på ett långt tidigare stadium än\r\nnär regeringen fattade sitt beslut den 13 september\r\n1990. Underförstått menar utskottsmajoriteten att\r\närendet avgjorts när Allan Larsson träffade\r\npolackerna som ett led i en exportfrämjande\r\nverksamhet.</pre><pre>Det Allan Larsson kritiseras för är just hans\r\ndeltagande i exportfrämjande verksamhet. Det är i\r\nden verksamheten som utskottsmajoriteten\r\nbeskyller honom för att ha misslett polackerna.\r\nGenom sitt deltagande i inledningen av det som\r\nblev ett biståndsärende avgjorde Allan Larsson de\r\nfacto ärendet, anser utskottet, eftersom polackerna\r\ntrodde att projektet hade den svenska regeringens\r\nstöd.</pre><pre>Om den borgerliga utskottsmajoritetens beslut\r\nockså blir riksdagens, kommer statsråden i\r\nframtiden att ställas inför mycket svåra\r\navvägningsproblem och gränsdragningsproblem,\r\nvilket kan leda till att de hellre avstår från att delta\r\ni exportfrämjande verksamhet än att de utsätter sig\r\nför kritik för sitt deltagande. KU:s uttalande\r\ninnebär att statsråden i framtiden måste sätta\r\nbestämda gränser så att inte deras deltagande och\r\nagerande får representanter för företag och andra\r\nländers regeringar att tro att dessa företag, för att\r\ncitera utskottsmajoriteten, ''har den svenska\r\nregeringens stöd''.</pre><pre>Herr talman! Jag är den ende i KU som har\r\nerfarenhet av regeringsarbete, varav sex år som\r\nindustriminister. Det var sex år med ideliga resor\r\ntill andra länder som ledare för\r\nindustridelegationer. Det var mottagningar,\r\nluncher, middagar och samtal med besökande\r\ndelegationer, företag och ministrar. Ofta är är det\r\nså, att man som statsråd är med i inledningen till\r\nnågot som efterhand blir en offert, en leverans eller\r\nett uppdrag.</pre><pre>Herr talman! Jag vill säga följande: Jag har från min\r\negen statsrådstid flera fall där jag absolut skulle ha\r\navstått från att deltaga, avstått från att ta emot\r\nbesök och avstått från att förmedla förfrågningar\r\ntill svenska företag i samband med utlandsresor om\r\nKU:s uttalande då hade funnits.</pre><pre>Livet i regeringen är inte så enkelt och\r\nokomplicerat som den borgerliga\r\nutskottsmajoriteten tycks tro. Arbetsdagen är som\r\nregel fylld av avvägningsproblem och bedömningar\r\nav vilka gränser som inte får överträdas. Nu sätter\r\nKU upp en ny gräns: Ett statsråd får inte delta i\r\nexportfrämjande verksamhet om hans eller hennes\r\ndeltagande kan ge intryck av att han eller hon\r\ndärmed uttalar stöd för ett företag eller projekt.</pre><pre>Jag vill upprepa detta: Ett statsråd får i\r\nfortsättningen inte delta i exportfrämjande\r\nverksamhet om hans eller hennes deltagande kan\r\nge intryck av att han eller hon därmed uttalar stöd\r\nför ett företag eller projekt.</pre><pre>Herr talman! Det är ofta så, att de stora svenska\r\nindustriföretagen, Exportrådet och\r\nIndustriförbundet för fram önskemål om att\r\nministrar från andra länder skall inbjudas till\r\nSverige. Det kan vara svenska exportföretag som\r\ndiskuterar order, eller är på gång att etablera\r\nkontakter med ett land, som gärna vill att ett\r\nbesöksutbyte på ministernivå skall äga rum.</pre><pre>Ibland är också industri- och handelsministrar på\r\nbesök i Sverige inbjudna av svenska företag,\r\nmyndigheter eller organisationer av olika slag. Det\r\när då naturligt att man önskar ett sammanträffande\r\nmed kolleger i den svenska regeringen. Inte så\r\nsällan vill den gästande ministern ha referenser för\r\nde företag som är värd för hans eller hennes besök\r\neller som man planerar att handla med.</pre><pre>Det är inte så ovanligt att det svenska statsrådet vid\r\nsådana tillfällen introducerar representanter för\r\nsvenska företag. Det går naturligtvis inte att\r\nutesluta att ett besökande statsråd eller en\r\nbesökande handelsdelegation vid sådana tillfällen\r\nkan få intryck av, eller få för sig, att det svenska\r\nföretaget eller projektet har den svenska\r\nregeringens stöd, även om det bara varit fråga om\r\nett samtal eller en s.k. artighetsvisit. Det är ju ändå\r\ni den gästande ministerns ögon ett samtal och en\r\nmottagning!</pre><pre>Herr talman! Nu stänger den borgerliga\r\nutskottsmajoriteten dörren för sådana informella\r\nkontaktvägar, vilket jag finner mycket olyckligt.\r\nMed min erfarenhet av regeringsarbete, av möten\r\nmed handels- och industridelegationer av olika slag\r\noch av kontakter med regeringskolleger från andra\r\nländer, måste jag tyvärr konstatera att\r\nutskottsmajoritetens granskningsuttalande i detta\r\närende med nödvändighet måste innebära att de\r\nsvenska statsråden blir mycket försiktigare och\r\ndärmed mindre benägna att delta i\r\nexportfrämjande verksamhet i framtiden. Detta är\r\nnaturligtvis till stor skada för svensk industri och\r\nhandel, och därmed också till skada för\r\nsysselsättningen i Sverige.</pre><pre>Självfallet skall KU:s ordförande respektera alla\r\nKU:s beslut, även sådana som fattats med minsta\r\nmöjliga röstmarginal. Detta beslut har fattats med\r\nåtta röster mot sju. Föreligger det en viss\r\nutskottsmajoritet, även med ordförandens\r\nutslagsröst, är det självfallet en utskottsmajoritet.</pre><pre>Jag har gått igenom detta ärende mycket noga\r\nutifrån mina egna erfarenheter som statsråd. Jag\r\nkommer med hänvisning till KU:s uttalande att\r\nråda statsråd till utomordentligt stor försiktighet\r\noch rekommenderar dem, om de vill undgå kritik,\r\natt avstå från att delta i exportfrämjande\r\nverksamhet när tveksamhet föreligger.</pre><pre>Herr talman! Jag vill fråga utskottsmajoriteten,\r\nsom består av de borgerliga och Ny demokrati: Vet\r\nni egentligen vad ni har gjort genom detta\r\nuttalande? Men ännu är det inte för sent att ändra\r\nsig!</pre><pre>Anf. 59  YLVA ANNERSTEDT (fp):</pre><pre>Herr talman! Återigen gör Thage G Peterson sig\r\nskyldig till en billig retorisk fint. Han konstruerar\r\nen bild av vad utskottet har sagt, och sedan\r\nargumenterar han mot den.</pre><pre>Jag skall citera utskottets skrivning. Där står:\r\n''Enligt utskottets mening är det inte bara tillåtet\r\nutan också önskvärt att statsråd deltar i\r\nexportfrämjande verksamhet så länge det sker i\r\nallmänna termer och så länge inte ett enskilt företag\r\ndärigenom får en särställning eller på annat sätt\r\ngynnas i förhållande till något annat svenskt\r\nföretag.''</pre><pre>Det är precis detta som utskottet säger och\r\ningenting annat. Vi tycker tvärtom att det är bra att\r\nvi tvingar statsråden till överväganden när de står i\r\nbegrepp att göra insatser. Det skall vara fråga om\r\nett allmänt stöd till exportfrämjande åtgärder och\r\nett allmänt stöd till olika sektorer av den svenska\r\nindustrin. Vi har inte alls sagt att statsråden skall\r\navhålla sig från att stödja de svenska intressena.\r\nDärmed faller Thage G Petersons hela resonemang\r\nplatt till marken.</pre><pre>Anf. 60  HANS NYHAGE (m) replik:</pre><pre>Herr talman! Ylva Annerstedt hänvisade just till\r\nutskottets hela skrivning. Den är utomordentligt\r\nviktig i sammanhanget. I mitt anförande betonade\r\njag den fullkomligt självklara uppgiften att delta i\r\nexportfrämjande verksamhet och verka till förmån\r\nför svenskt näringsliv i utlandet som ett svenskt\r\nstatsråd har. Jag sade också att den uppgiften inte\r\nalls kan ifrågasättas. Det skulle däremot vara\r\nutomordentligt allvarligt och klandervärt om man\r\nfrån regeringssidan inte agerade på det sättet.</pre><pre>Nu söker utskottets värderade ordförande måla\r\nupp bilden av att svenska statsråd inte skulle kunna\r\nverka till förmån för svenska företag i\r\nexportfrämjande verksamhet just med anledning av\r\nutskottets ställningstagande. Men ett sådant\r\npåstående från utskottsordförandens sida faller på\r\nsin egen orimlighet.</pre><pre>Vi har hela tiden verkligen betonat vad det gäller,\r\nnämligen att ett svenskt statsråd inte får, i full\r\nvetskap om att det redan finns andra svenska\r\nintressenter på området, agera uteslutande till\r\nförmån för ett helt annat företag. Det är där skon\r\nklämmer. Det är där som Allan Larsson har gjort\r\nfel enligt vår mening.</pre><pre>Jag skulle gärna vilja ställa en fråga till Thage\r\nPeterson, och det skulle förvåna mig mycket om\r\nsvaret blir ja. Gjorde Thage Peterson någon gång,\r\nsom industriminister, motsvarande insats, så att han\r\ni full vetskap om att det fanns svenska företag som\r\narbetade inom ifrågavarande område likväl vände\r\nsig till ett annat företag och gav företaget och\r\nutlandet sådana impulser att just detta företag\r\nskulle ha det ifrågavarande arbetet? Det skulle\r\nförvåna mig oerhört om Thage Peterson svarade ja\r\npå den frågan.</pre><pre>Anf. 61  THAGE G PETERSON (s) replik:</pre><pre>Herr talman! Jag väntade mig att svaret på mitt\r\ninlägg skulle bli retorik och att det skulle sägas att\r\ndet hela faller platt till marken. Det kan jag faktiskt\r\nlämna därhän.</pre><pre>Jag har dock inte på enda punkt blivit bemött med\r\nsakargument, Hans Nyhage, utan bara med\r\nallmänna ord om att jag har fel och förstorar upp.\r\nDet går att säga vänliga ord inne i ett uttalande om\r\natt statsråden t.o.m. har skyldighet att delta i\r\nexportfrämjande verksamhet, men det är ganska\r\nointressant. Ni landar i kritik mot förre\r\nfinansministern Allan Larsson därför att han deltog\r\ni exportfrämjande verksamhet. Det är det som är\r\npoängen, Hans Nyhage. Ni landar i kritik mot\r\nAllan Larsson för att han deltog i exportfrämjande\r\nverksamhet och ni sätter upp en ny gräns.</pre><pre>Ni säger faktiskt att ett statsråd inte får delta i\r\nexportfrämjande verksamhet om hans eller hennes\r\ndeltagande kan ge intryck av att han eller hon\r\ndärmed uttalar stöd för ett företag eller ett projekt.\r\nDet är en ny gräns som svenska statsråd fr.o.m. i\r\nmorgon bitti har att rätta sig efter när de skall delta\r\ni exportfrämjande verksamhet.</pre><pre>Ni gör felet att ni tror att statsrådens tid är fylld\r\nutan komplikationer. Ni tror att när man svarar i\r\ntelefonen då Exportrådet eller Industriförbundet\r\nringer och ber en ta emot en delegation, från ett\r\nannat land, ledd av en industri- eller\r\nnäringsminister, skall man genast säga att man inte\r\nkan uttala något stöd för Sverige, för svensk\r\nindustri eller för något företag eftersom man då får\r\nKU på sig.</pre><pre>Ni har ytterligare försvårat för statsråden genom att\r\nsätta upp en ny gräns och tala om att statsråden\r\nmåste vara oerhört försiktiga så att de inte ger\r\nnågon preferens åt något håll. Då blir det inte så\r\nenkelt att vara statsråd i fortsättningen och delta i\r\nexportfrämjande verksamhet om man samtidigt\r\nskall ha KU:s uttalande och nya gräns på halsen.</pre><pre>Jag har velat säga detta utifrån mina erfarenheter\r\nfrån mina sex år som industriminister. Jag vet vilka\r\ngränsdragnings- och avvägningsproblem man har.\r\nNi har varit ganska tydliga i att tala om vad ni\r\negentligen är ute efter. I er kritik ligger en kritik för\r\natt den förre finansministern deltog i\r\nexportfrämjande verksamhet. Det är det som det\r\nhandlar om.</pre><pre>Anf. 62  HANS NYHAGE (m) replik:</pre><pre>Herr talman! Först kan jag konstatera att Thage\r\nPeterson inte svarade på min direkta fråga om hans\r\neget agerande som industriminister. Det kan jag\r\nbara tolka som att han naturligt nog inte har agerat\r\npå något annat sätt än vad han skulle göra,\r\nnämligen inte agera till förmån för ett företag mot\r\nett annat företag.</pre><pre>Sakargumentet, Thage Peterson, är att ett svenskt\r\nstatsråd inte skall främja ett svenskt företag till\r\nskada för andra svenska företag som arbetar inom\r\nexakt samma sektor och som därtill redan är i gång\r\nmed arbetet. Det är mot detta som kritiken riktas.</pre><pre>Det förekommer alltså ingen kritik mot Allan\r\nLarsson för hans deltagande i exportfrämjande\r\nverksamhet -- absolut inte. Det var enligt min\r\nmening hans skyldighet att göra det. Men det gäller\r\nsättet som han gjorde det på. Han gick utöver vad\r\nhan skulle göra. Det är det som vi kritiserar. Vi\r\nkritiserar alltså inte att han ville verka för svenskt\r\nnäringsliv i Polen, men vi kritiserar att han verkade\r\nför enbart ett enda företag och för ordföranden i\r\nstyrelsen av det företaget i full vetskap om att det\r\nredan fanns andra svenska företag på arenan. Det\r\när detta som kritiken riktas mot, och det är där vi\r\nhar sakargumentet.</pre><pre>Det har inte ett vitten att göra med att ett svenskt\r\nstatsråd inte skulle kunna ta emot en delegation och\r\ntala om exportfrämjande åtgärder. Det har inte ett\r\ndugg med det att göra. Det gäller handläggningen\r\nav ärendet.</pre><pre>Anf. 63  THAGE G PETERSON (s) replik:</pre><pre>Herr talman! Hans Nyhage, livet är inte så enkelt i\r\nregeringen. Hans Nyhage gör det så enkelt som att\r\nom det finns två företag i samma bransch eller inom\r\nsamma specialitet bör statsrådet inte delta i en\r\nindustridelegation. Då bör statsrådet inte ta emot\r\nbesök från det ena företaget.</pre><pre>Vi har två bilföretag i Sverige. Skall en svensk\r\nnäringsminister i fortsättningen efter ert utlåtande\r\nkunna leda en industridelegation där bara Volvo\r\ningår? Eller måste han då säga att Saab måste vara\r\nmed för att han skall kunna leda delegationen?</pre><pre>Som industriminister ställdes jag inför den\r\nuppgiften flera gånger när svenska byggföretag\r\nhade bjudit in industri- och handelsministrar från\r\nandra länder. Skulle jag då varje gång ha sagt att\r\njag inte kan ta emot vederbörande utan att Skanska\r\neller BPA är med och att jag inte bara kan sitta med\r\nt.ex. Armerad Betong?</pre><pre>Från majoriteten säger man att statsrådet inte får\r\nfinnas med i bilden när det finns två företag. Det\r\nvisar bara hur omöjligt och olyckligt ert\r\nställningstagande är. Det är inte ovanligt att\r\nstatsråd får förfrågningar under resor som\r\nförmedlas till svenska företag när statsrådet\r\nkommer hem. Jag har upplevt det många gånger.\r\nJag drar mig till minnes från resor i Thailand,\r\nSchweiz och Sydkorea att jag fick förfrågningar\r\nsom gällde svensk industri som jag sedan\r\nförmedlade till svenska företag. Det gällde också\r\natt ge tips om anbudsmöjligheter, affärskontakter\r\nm.m. Men det var aldrig fråga om\r\nregeringsuppdrag, utan man förmedlade\r\nmöjligheter för svensk industri att verka, göra\r\naffärer, få anbud och öka sysselsättningen i Sverige.</pre><pre>Jag upprepar igen: hade jag vid det tillfället haft\r\ndetta uttalande från konstitutionsutskottet, så hade\r\njag avstått från sådana uppdrag därför att det fanns\r\ngränsdragningsproblem till följd av\r\nkonstitutionsutskottets uttalande som jag inte hade\r\nkunnat gå förbi.</pre><pre>Därför menar jag att vad konstitutionsutskottet har\r\ngjort och riksdagen är på väg att göra, om riksdagen\r\nom en stund följer konstitutionsutskottet, är att\r\ninföra en ny gräns som med nödvändighet kommer\r\natt göra de svenska statsråden mycket försiktigare.\r\nDe måste då iaktta denna nya gräns som ni har satt\r\nupp.</pre><pre>Jag är inte alldeles säker på, Hans Nyhage, att ni\r\negentligen riktigt vet vad ni har gjort och vilken\r\nskada ni åstadkommer för svensk industri och\r\nsvensk sysselsättning med detta uttalande.</pre><pre>Andre vice talmannen anmälde att Hans Nyhage\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 64  KURT OVE JOHANSSON (s):</pre><pre>Herr talman! Jag skulle med några ord vilja beröra\r\nupphandlingsdelen. Det har framförts att den\r\nupphandlingsmodell man använde,\r\nförhandlingsupphandling, skulle stå i strid mot\r\nnågon förordning. Så är det naturligtvis inte. Det\r\när precis som chefen för BITS Gunilla Olofsson har\r\nframhållit för utskottet, att\r\nförhandlingsupphandling är en väldigt vanlig metod\r\ni dessa sammanhang.</pre><pre>Hon betonar också, vilket är väldigt viktigt och\r\nriktigt i detta sammanhang, att när det gäller\r\nPolenbiståndet är det trots allt något nytt. Hon\r\nsäger på ett ställe i sina svar att den slutgiltiga\r\nuppläggningen i dessa sammanhang kanske inte är\r\nriktigt färdig ännu.</pre><pre>Låt oss då gå till det principiella. Regeringen har\r\nfattat beslut och sedan uppdragit åt BITS att\r\ngenomföra vissa uppgifter. Är det förkastligt? Det\r\npåstår utskottsmajoriteten.</pre><pre>Då är det intressant att konstatera att jag har\r\nframför mig -- och en del av detta finns för övrigt\r\nockså i vårt material -- exempel där den nuvarande\r\nregeringen har förfarit principiellt på samma sätt.\r\nDet är inte bara ett fall, utan två handfullar av\r\nbeslut av liknande slag.</pre><pre>Hans Nyhage var tidigare intresserad av att föra en\r\nkonstitutionell debatt. Det har vi inte gjort hittills\r\ndet vill jag understryka. Det har mest varit råskäll\r\noch försök att utifrån vårt grundläggande material\r\nkomma med vilseledande synpunkter. Men om man\r\nnu vill föra en konstitutionell debatt då vill jag ställa\r\nfrågan: Kommer Hans Nyhage och hans vänner på\r\nregeringssidan att till konstitutionsutskottet anmäla\r\nför granskning alla dessa andra ärenden som ju\r\nfinns, där regeringen principiellt beslutat på samma\r\nsätt som när det gällde Celpapp, där man först\r\nbeslutade och sedan sade till BITS: Var så god, här\r\när regeringens beslut.</pre><pre>Eftersom ni kritiserar detta regeringsbeslut, måste\r\nni väl vara konsekventa i den fortsatta\r\ngranskningen. Det är rimligt att Hans Nyhage, när\r\ndenna debatt är slut, springer upp till\r\nkonstitutionsutskottets kansli och omedelbart\r\nanmäler även dessa andra ärenden för granskning.</pre><pre>Sedan får vi se hur bred den politiska gråzonen är\r\nför regeringspartierna, om ni kan komma fram till\r\nsamma skrivningar som i det ärende vi nu talar om.</pre><pre>Anf. 65  HANS NYHAGE (m) replik:</pre><pre>Herr talman! Kurt Ove Johansson försöker frångå\r\nvad vår anmälan verkligen gäller, nämligen att den\r\ndåvarande svenska regeringen ensidigt i full\r\nvetskap om att det fanns andra företag på arenan,\r\ngynnade ett svenskt företag utan att låta de andra\r\ntvå vara med och konkurrera. De kunde det inte,\r\ndärför att regeringen ställde sig bakom de 30\r\nmiljoner kronorna, från början till och med 45 kan\r\nman nästan misstänka.</pre><pre>Det är detta saken gäller. Det är här vi anför\r\nkritiken. Vi har sagt i vår skrivning att eftersom det\r\ninte fanns någon begäran från Polen att just NLK-\r\nCelpapp och Björn Wahlström som skulle ha\r\närendet, utan dessa i stället närmast påtvingats\r\ndem, då borde man i stället ha gått ut med ett\r\nanbudsförfarande. Jag tror jag kan övertyga Kurt\r\nOve Johansson helt om att den uppfattningen står\r\näven Gunilla Olofsson på BITS bakom.</pre><pre>Anf. 66  KURT OVE JOHANSSON (s)\r\nreplik:</pre><pre>Herr talman! De som känner mig vet att jag inte\r\nspringer ifrån en debatt. Jag tar den gärna, och allra\r\nhelst med Hans Nyhage.</pre><pre>Det är väl ändå konstitutionellt intressant att se\r\nkonsekvensen av det ställningstagande\r\nutskottsmajoriteten nu gör. Man säger att det är\r\nförkastligt att regeringen fattar ett sådant beslut.\r\nMen chefen för BITS, Gunilla Olofsson, har sagt\r\natt hon tyckte att det var naturligt att regeringen\r\ngjorde det, eftersom det rörde sig om så stora\r\nbelopp. Det finns uttryckligen sagt ifrån hennes\r\nsida att hon inte såg något konstigt i det. Men\r\nmajoriteten tycker att detta är konstigt och fel.</pre><pre>Men nu vet jag också att vi här har ärenden där\r\nHans Nyhages regeringskamrater varit med om att\r\nfatta beslut som i princip är likadana. Varför kan då\r\ninte Hans Nyhage vara så konstitutionellt\r\nrakryggad att han säger att han kommer att anmäla\r\näven dessa till konstitutionsutskottet? Skall inte de\r\nutsättas för precis samma prövning som den\r\nsocialdemokratiska regeringens beslut? Är det för\r\nmycket begärt, Hans Nyhage, att ni i den\r\nkonstitutionella delen håller er rakryggat på samma\r\nlinje? Det är väl närmast ett rättvisekrav som man\r\nmåste ställa efter den här debatten. Ni måste väl\r\nfullfölja detta. Det är orimligt att ni ser mellan\r\nfingrarna och låter den nu sittande regeringen göra\r\nfel på fel. Jag har två handfullar av ärenden där man\r\nprincipiellt har beslutat på samma sätt.</pre><pre>Visa nu för en gångs skull, Hans Nyhage, att det\r\nfinns en konstitutionell ryggrad hos majoriteten!\r\nGå upp till konstitutionsutskottet och anmäl även\r\ndessa ärenden!</pre><pre>Jag springer inte ifrån någon debatt. Jag fortsätter\r\ngärna diskussionen om Polenärendet, och detta är\r\nen del av det ärendet.</pre><pre>Anf. 67  HANS NYHAGE (m) replik:</pre><pre>Herr talman! Att Kurt Ove Johansson gärna, länge,\r\nomfattande och ofta debatterar behöver han inte\r\nupplysa vare sig riksdagens kammare eller\r\nledamöterna av konstitutionsutskottet om, men det\r\nvore bra om Kurt Ove Johansson debatterade det\r\nsaken verkligen gäller, nämligen vår kritik av att\r\nden dåvarande regeringen handlade mot två\r\nsvenska företag till förmån för ett annat svenskt\r\nföretag. Det är där kritiken ligger. Regeringen\r\ngjorde detta mot bakgrunden av utlovade stora\r\npengar, nämligen 30 miljoner kronor. I den\r\nkonkurrensen kunde alltså de andra icke vara med.</pre><pre>Om det skulle vara så att den nuvarande svenska\r\nregeringen har handlat på motsvarande sätt, så\r\nskall jag gärna titta på det ärendet. Jag drar mig inte\r\nför att rikta kritik av samma skäl som jag har gjort\r\ni det här fallet, det lovar jag Kurt Ove Johansson,\r\nom det verkligen förhåller sig så. Jag har inte sett\r\nifrågavarande handlingar. Kom i håg att jag säger\r\natt handlandet skall ha skett på motsvarande sätt,\r\nmot vissa svenska företag till förmån för ett annat.</pre><pre>Slutligen, herr talman: det var väl ingen tillfällighet\r\natt BITS gick till Riksrevisionsverket? Det var mot\r\nbakgrund av att man var tvungen att handla som\r\nman gjorde, med det sätt på vilket regeringen\r\nhandlade ärendet.</pre><pre>Anf. 68  KURT OVE JOHANSSON (s)\r\nreplik:</pre><pre>Herr talman! Det finns flera saker i Hans Nyhages\r\nsenaste anförande som är utomordentligt\r\nintressanta.</pre><pre>Till att börja med säger han om dessa ärenden, som\r\njag har fört på tal, att de skulle ligga utanför dagens\r\ndebatt. Det gör de inte. De finns faktiskt med i\r\nutskottets handlingar.</pre><pre>Hans Nyhage säger att han inte har sett\r\nhandlingarna. Det är ganska fantastiskt. Det stöder\r\nmin teori att somliga läser med glasögon som gör att\r\nde inte ser allt; de ser bara det de vill se. Det är\r\nprecis det jag har sagt hela tiden.</pre><pre>Det finns anledning att än en gång rekapitulera\r\nfrågan om polackernas egen vilja. Jag har hänvisat\r\ntill Bengt Säve-Söderberghs brev till ambassadör\r\nÖberg. Han säger att han vill ha klara besked från\r\nden polska regeringen och att de skall uttala sitt\r\nintresse för NLK-Celpapp.</pre><pre>Det finns handlingar som talar om för oss att\r\nambassadör Öberg har framfört dessa synpunkter\r\ntill den polska regeringen. Likväl hävdar man att\r\ndet inte finns dokument som skulle bilda underlag\r\nför det här regeringsbeslutet.</pre><pre>Om Hans Nyhage bad någon jurist, t.ex. i det egna\r\npartikansliet, att gå igenom våra handlingar skulle\r\nman komma fram till att det inte finns någon som\r\nhelst saklig grund för att kritisera det sätt på vilket\r\ndet här regeringsbeslutet har kommit till. Jag vill\r\nalltså, herr talman, än en gång upprepa att alla de\r\nanklagelser som Hans Nyhage har riktat mot Allan\r\nLarsson, saknar grund.</pre><pre>Hans Nyhages sätt att argumentera kallar\r\nÖstgötakorrespondenten för rutten moral. Jag vill\r\ninstämma i det när det gäller argumenten och\r\nkritiken mot Allan Larsson. De saknar totalt\r\ngrund.</pre><pre>Andre vice talmannen anmälde att Hans Nyhage\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 69  YLVA ANNERSTEDT (fp):</pre><pre>Herr talman! Kurt Ove Johansson tar upp en\r\nsärskild debatt om upphandlingsförfarandet. Det\r\nfinns anledning att understryka att huvudprincipen\r\ni upphandlingsförordningen är\r\nkonkurrensupphandling. Man kan göra avsteg från\r\ndet om det finns speciella skäl; det kan vara\r\nsysselsättningsskäl, eller säkerhetsskäl t.ex. Det\r\nkan också ges möjlighet att göra avsteg från\r\nkonkurrensupphandling om det t.ex. finns krav\r\nfrån motparten på ett speciellt företag. Men här\r\nfinns inga bevis för att det finns ett sådant krav. Hur\r\nmycket Kurt Ove Johansson än framhärdar finns\r\ndet i våra handlingar -- jag har läst samtliga KU:s\r\nhandlingar -- inget dokument som framställer ett\r\nklart krav från polsk sida på att NLK-Celpapp och\r\nBjörn Wahlström skulle ha uppdraget.</pre><pre>Kurt Ove Johansson säger att regeringen tog över\r\nbeslutet och att BITS tyckte att det var bra. Om inte\r\nregeringen hade tagit över beslutet hade det ju inte\r\nblivit något beslut. På de lösa boliner som\r\nregeringen fattade beslut ville inte BITS fatta något\r\nbeslut; kostnaderna var orimligt höga, det fanns\r\ninte något klart syfte med studien, det fanns inte\r\nnågot gehör för de polska synpunkterna etc. Det\r\nbeslutsunderlaget tyckte BITS var alldeles för\r\ndåligt och man såg gärna att regeringen övertog\r\nbeslutet. Man såg alltså gärna att regeringen tog\r\növer, om det nu tvunget skulle tas ett beslut. Om\r\nBITS hade avstått från att fatta beslut hade det inte\r\nblivit något Polenkontrakt för Björn Wahlström\r\ninför börsintroduktionen av hans företag.</pre><pre>Faktum kvarstår: Det finns inga handlingar från\r\npolsk sida som klart dokumenterar ett uttalat krav\r\npå att det skall vara Björn Wahlström och NLK-\r\nCelpapp som skall utföra uppdraget.\r\nKonstitutionsutskottets uttalande är kristallklart:\r\nVi vill inte att våra ministrar skall hantera\r\nbiståndsärenden på det här sättet.</pre><pre>Anf. 70  KURT OVE JOHANSSON (s):</pre><pre>Herr talman! Jag har gång på gång sagt att Ylva\r\nAnnerstedt har fel på den punkten. Det finns klara\r\nbelägg för att polackerna ville ha NLK-Celpapp\r\nsom samarbetspartner. Det framgår av våra\r\nhandlingar. Det hjälper inte att Ylva Annerstedt\r\ngång på gång påstår motsatsen. Bengt Säve-\r\nSöderbergh var noga med att man skulle ha svart\r\npå vitt på att polackerna var införstådda med den\r\nlösning som var föreslagen. Det finns uppgifter som\r\nvisar att detta är polackernas vilja, och ingenting\r\nannat. Det var förutsättningen för\r\nregeringsbeslutet.</pre><pre>När det gäller förhandlingsupphandling är Ylva\r\nAnnerstedt och jag överens om att man kan\r\nanvända sig av den upphandlingsmetodiken bl.a.\r\nnär det finns särskilda skäl. Man kan ju se på de\r\nsvar som BITS chef Gunilla Olofsson gav i utskottet\r\natt hon fann det naturligt att regeringen tog över\r\noch fattade beslutet. Det finns ingen tvekan heller\r\npå den punkten.</pre><pre>När det gäller just den delen kom ju en polsk\r\ndelegation till Sverige. Det var också ett skäl till att\r\ninte en regeringen underlydande myndighet skulle\r\nföra diskussionerna och skriva avtalen.</pre><pre>När det gäller de ärenden som jag tog upp med en\r\nannan ärad ledamot i den här kammaren har\r\nregeringen fattat beslut över huvudet på BITS, för\r\natt använda er egen terminologi: 1 miljon kronor\r\nför idrottsutbyte med de baltiska staterna i\r\nsamband med Sveriges internationella\r\nfemdagarsorientering i Södermanland. Det är ett\r\närende på 1 miljon. I det fallet kan man inte hävda\r\natt den stora kostnaden var orsaken till att\r\nregeringen tog över beslutet; likväl har det skett.</pre><pre>Detta är konstitutionellt intressant med tanke på\r\nden diskussion ni för i ert majoritetsyttrande. Det\r\när ju inte oväsentligt att vi i en sådan här debatt\r\ndiskuterar konsekvenserna av de skrivningar\r\nmajoriteten gör.</pre><pre>Anf. 71  YLVA ANNERSTEDT (fp):</pre><pre>Herr talman! Kurt Ove Johansson återkommer\r\nständigt till att det skulle finnas belägg för att\r\npolackerna har krävt Björn Wahlström och NLK-\r\nCelpapp. De påståendena blir inte sannare för att\r\nKurt Ove Johansson upprepar dem, och för att han\r\nsäger dem med hög röst. Det finns inga handlingar\r\nsom säger att polackerna kräver detta företag och\r\ndenna person. Det finns ett flertal belägg för att\r\nman begär svenskt stöd. Det är ingen som\r\nopponerar sig mot det. Men det finns andra\r\nintressenter inblandade, och det visste regeringen.</pre><pre>Man kan frångå huvudprincipen i\r\nförhandlingsförordningen om det finns särskilda\r\nskäl, det är vi ense med Kurt Ove Johansson om.\r\nMen här fanns det särskilda skäl att stå fast vid\r\nhuvudprincipen eftersom det fanns ett\r\nkonkurrerande företag som hade bearbetat\r\nmarknaden under ett par år. Det fanns alltså\r\nanledning för regeringen att framhärda i en\r\nanbudsupphandling för att bäst tillvarata\r\nhanteringen av biståndspengarna.</pre><pre>I andra ärenden är det flera myndigheter som\r\nhanterar biståndet till Polen och östländerna. BITS\r\när inte alls den enda intressenten i sammanhanget.\r\nMen just i det ärende som vi just nu diskuterar och\r\nsom har anmälts till konstitutionsutskottet på grund\r\nav den märkliga hanteringen var det BITS som\r\nhade det ursprungliga ansvaret.</pre><pre>Här konstateras när det gäller hanteringen en lång\r\nrad märkligheter. Det gäller då både Allan Larsson\r\noch den dåvarande regeringen. Det är den\r\nhanteringen som konstitutionsutskottet har\r\nkritiserat.</pre><pre>Konstitutionsutskottet uttalar sig mycket klart: Så\r\nhär skall hanteringen av biståndsärenden och\r\nbiståndsmedel gå till, och så här skall svenska\r\nministrar inte agera. De skall agera i allmänna\r\ntermer och får inte favorisera ett företag till förmån\r\nför ett annat svenskt företag. Det ger helt felaktiga\r\nsignaler.</pre><pre>Överläggningen var härmed avslutad.</pre><pre>Flyktingpolitiken m.m.</pre><pre>(avsnitt 12)</pre><pre>Anf. 72  INGELA MÅRTENSSON (fp):</pre><pre>Herr talman! Konstitutionsutskottet granskar varje\r\når regeringens hantering av utlänningsärenden.\r\nSjälv har jag deltagit i detta granskningsarbete\r\nsedan 1985. Under denna mandatperiod kommer\r\nkritiken mot den förda flyktingpolitiken från ett\r\nannat håll än tidigare. Tidigare var kritiken närmast\r\ninriktad på att det inte var en tillräckligt human\r\nflyktingpolitik. I dag vill kritikerna ha en snävare\r\nasylpolitik. Främst tar detta sig uttryck i att man vill\r\nanvända visumtvånget som medel för att hindra\r\nmänniskor från krisdrabbade områden att fly till\r\nSverige. För närvarande gäller detta det forna\r\nJugoslavien.</pre><pre>Denna förändring i riktningen på kritiken speglar\r\nockså en skrämmande attitydförändring i\r\nsamhället. I dag är det acceptabelt att offentligt\r\nframföra rent rasistiska åsikter.</pre><pre>Häromdagen publicerade Svenska Dagbladet en\r\ndebattartikel av en docent och expert på\r\nutvecklingsfrågor. Huvudbudskapet i artikeln är att\r\nstater bör vara etniskt rena -- mångetniska\r\nsamhällen framställs som en naiv utopi. Det är en\r\nrent rasistisk samhällssyn som förs fram.</pre><pre>Jag kan inte låta bli att framföra min oro över att\r\nsådana åsikter nu framförs så öppet. Jag vill med\r\ndetta dock inte påstå att kritiken från oppositionen\r\ni riksdagen skulle vara av rasistisk art -- så är det\r\nabsolut inte.</pre><pre>Däremot finns det i Bert Karlssons anmälan till KU\r\ntongångar i den riktningen. Den typen av\r\nanmälningar bidrar till att främlingsfientliga och\r\nrasistiska åskådningar underblåses. Det är dock\r\ntacknämligt att Ny demokratis reservation har ett\r\nannat tonläge.</pre><pre>Men jag skall börja med att bemöta\r\nSocialdemokraternas kritik mot den förda\r\nflyktingpolitiken. Socialdemokraterna kritiserar\r\nCarl Bildt för att han inte insett att flykting- och\r\ninvandrarfrågorna är ett utsatt och svårhanterligt\r\nområde. Jag tycker att det är en mycket märklig\r\nslutsats -- inte minst efter utfrågningarna av\r\nstatsministern, vilka klart och tydligt visar på\r\nstatsministerns engagemang i just dessa frågor.\r\nThage G Peterson upprepade denna kritik i sitt\r\ninledningsanförande i morse och gjorde ett visst\r\nnummer av att man kritiserade just statsministern\r\npå denna punkt.</pre><pre>Jag måste säga att jag blev glatt överraskad över att\r\nstatsministern så aktivt tar del av flyktingpolitiken\r\noch att han sätter in de frågorna i ett större\r\nsammanhang. Han betonade att flyktingpolitiken\r\nhar ett starkt samband med utrikes- och\r\nsäkerhetspolitiken och sade: ''Flyktingfrågorna är\r\nen integrerad del av den europeiska politiken för\r\nvarje regeringschef i Europa just nu.''</pre><pre>Påståendet att statsministern inte skulle inse\r\nflyktingfrågornas betydelse ter sig mot denna\r\nbakgrund mycket anmärkningsvärt. Jag kan inte\r\nlåta bli att dra slutsatsen att det handlar om\r\npartipolitik.</pre><pre>Socialdemokraterna kritiserar statsministern för att\r\nregeringen inte har en minister som sysslar med\r\nflyktingfrågorna på heltid. Man bortser då från att\r\ninvandrarministern inte längre ansvarar för\r\növerklagningsärenden, som enligt riksdagens\r\nbeslut skall överföras till en särskild nämnd. Det\r\nhar också skett. Därmed har en ansenlig del av\r\ninvandrarministerns arbetsbörda avlastats. Till\r\ndetta kommer, vilket vi har fått klart för oss genom\r\nCarl Bildts svar till konstitutionsutskottet, att också\r\nhan avsätter en stor del av sin arbetstid just till\r\nflyktingfrågorna -- inte minst förra sommaren, då\r\nCarl Bildt och Birgit Friggebo hade mycket täta\r\nkontakter.</pre><pre>Vidare säger Socialdemokraterna att regeringen\r\nborde ha agerat starkare, så att Invandrarverket på\r\nett bättre sätt hade kunnat hantera den mycket\r\nansträngda situationen. Vad avses med detta\r\npåstående? Invandrarverkets chef sade under\r\nutfrågningen att verket på ett mycket bra sätt\r\nkunnat möta den stora strömmen asylsökande. Jag\r\ndelar den uppfattningen. Verket lyckades på ett\r\nförvånansvärt bra sätt se till att alla asylsökande\r\nfick tak över huvudet.</pre><pre>Man kan ju jämföra situationen förra året, när\r\n60 000 människor kom hit från det forna\r\nJugoslavien, med den situation som rådde hösten\r\n1989, då det kom en ström av turkbulgarer till\r\nSverige. Den dåvarande socialdemokratiska\r\ninvandrarministern ansåg att man inte kunde\r\nhantera situationen utan utnyttjade en särskild\r\nparagraf i utlänningslagen för att inte följa denna\r\nfullt ut. Då handlade det om 1 397 turkbulgarer\r\nsom hade kommit i november samma år -- att\r\njämföra med 127 i juli. Ökningen var alltså\r\nbetydligt mindre. Detta kan inte jämföras med\r\nsituationen under senare tid.</pre><pre>Ny demokrati riktar stark kritik mot Birgit\r\nFriggebo för att visumtvång inte infördes för\r\nkosovoalbaner förrän i oktober 1992. Man hänvisar\r\ntill Invandrarverkets förra chef Christina\r\nRogestam. Vid denna tidpunkt bedömde\r\nInvandrarverket att man inte kunde avvisa\r\nasylsökande till Kosovo på grund av den situation\r\nsom rådde. Det säger sig självt att man då inte skall\r\nupprätta visumtvång för människor från just\r\nnämnda provins. Regeringen var, som sagt, mycket\r\naktiv i just denna fråga under den här tiden. Det har\r\nsåväl invandrarministern som statsminstern gett\r\nbevis på.</pre><pre>Regeringen beslöt den 8 oktober förra året att\r\nviseringsfrihet inte längre skulle gälla för\r\nmedborgare från Serbien-Montenegro och\r\nMakedonien. Detta beslut var en konsekvens av att\r\nFN hade beslutat att Belgrad inte skulle betraktas\r\nsom successor till det forna Jugoslavien.\r\nRegeringen önskade även ett samordnat nordiskt\r\nagerande på den här punkten, och så skedde också.\r\nDen 8, 9 och 10 oktober fattade Danmark, Norge\r\noch Sverige det beslut som blev den logiska följden\r\nav FN-beslutet när det gäller Jugoslavien. Den 10\r\noktober infördes vidare viseringsfrihet för\r\nmedborgare från Bosnien-Hercegovina på grund av\r\nden svåra situationen där.</pre><pre>I Ny demokratis reservation sägs det: ''När\r\nresurserna inte räcker till måste gränserna stängas\r\ngenom att visumtvång införs.'' Det är ett\r\nhäpnadsväckande påstående. Jag trodde att vi i\r\nSveriges riksdag åtminstone var överens om att\r\nfölja FN:s flyktingkonvention. Då är vi också\r\nskyldiga att låta asylsökande som kommer till vårt\r\nland få sina ärenden prövade. Menar ni i Ny\r\ndemokrati att vi skall frångå FN-konventionen?</pre><pre>Vidare sägs det i reservationen att det var fel att\r\nupphäva det s.k. luciabeslutet, att det skulle ha gett\r\nfel signal. Men faktum är att det beslutet inte lett\r\ntill att antalet asylsökande, bortsett från\r\nJugoslavien, har ökat. Det har Birgit Friggebo\r\nockså kunnat visa på genom statistik. Vilket bevis\r\nhar Ny demokrati för motsatsen? Vad är det för\r\nlåtgåpolitik som invandrarministern beskylls för?</pre><pre>Vidare kritiseras regeringen för att inte ha skött\r\nkontakterna med Invandrarverket på ett\r\nacceptabelt sätt. Christina Rogestam har inte riktat\r\nsamma beskyllningar. Tvärtom har hon sagt att det\r\ninte fanns motsättningar mellan ministern och\r\nhenne själv. Däremot har Christina Rogestam gjort\r\nandra bedömningar än regeringen när det gäller\r\npolitiska ställningstaganden. Men det är ju\r\nregeringens skyldighet att bedriva den politik som\r\nden anser vara lämpligast och som följer den\r\nlagstiftning som riksdagen har beslutat.\r\nInvandrarverkets uppgift är inte att utforma\r\npolitiken, utan att verkställa det som politikerna\r\nbeslutar. Riksdagen har beslutat att vi skall ha en\r\nhuman flyktingpolitik. Den skall t.ex. inte följa\r\nkonjunkturläget, såsom Christina Rogestam och\r\nArbetsmarknadsverkets chef föreslog i ett öppet\r\nbrev till invandrarministern. Det står inte i\r\növerensstämmelse med riksdagens beslut.</pre><pre>Till slut vill jag ta upp den kritik som utskottet\r\nuttrycker vad gäller Birgit Friggebos uttalande om\r\nkosovoalbaner. Vi i konstitutionsutskottet ansåg\r\nockså att det var ett olämpligt uttalande. Det insåg\r\nBirgit Friggebo när det hela kom ut i TV, och hon\r\nbad om ursäkt dagen efter och försökte nå ut med\r\ndet budskapet.</pre><pre>Vad ett statsråd uttrycker offentligt är viktigt -- inte\r\nminst på ett så ömtåligt område som invandrar- och\r\nflyktingpolitiken. Hur vi här i riksdagen hanterar\r\ndessa frågor är också viktigt. Det borde Ny\r\ndemokrati fundera över.</pre><pre>Därmed vill jag yrka bifall till reservation 4.</pre><pre>Anf. 73  HARRIET COLLIANDER (nyd):</pre><pre>Herr talman! Sveriges överliberala flyktingpolitik\r\nfungerar fortfarande som en magnet. Hit kommer\r\nmånga som söker ett bättre liv undan fattigdom i\r\nsina hemländer. Dessa ekonomiska flyktingar\r\nbeviljar vi politisk asyl på bekostnad av dem som i\r\nordets rätta bemärkelse är politiska flyktingar.</pre><pre>Denna förment altruistiska flyktingpolitik har\r\nockså blivit ytterst inkonsekvent, som när\r\nkosovoalbanerna sökte sig hit under sommaren\r\n1992. Då förlamades regeringens handlingskraft,\r\neftersom ideologi och verklighet visade sig vara\r\noförenliga. I sin beslutsvånda upphörde regeringen\r\natt i flyktingpolitiskt hänseende styra Sverige.\r\nRegeringens oförmåga att hantera situationen\r\nbelystes också av att dess ministrar gick ut i\r\nmassmedia och sade olika saker.</pre><pre>Regeringen skickade heller inga signaler till\r\nKosovo som gjorde klart för människorna där att de\r\ninte kunde räkna med att få stanna här.\r\nRegeringens inhemska strategi var att lova\r\nInvandrarverket de pengar som verket behövde för\r\npersonalförstärkningar och för, som det visade sig,\r\natt skaffa fram 40 000 bäddar under\r\nsommarmånaderna.</pre><pre>Regeringen hade kunnat införa visering i maj 1992,\r\nnär det stod klart att flyktingströmmen hit var\r\norganiserad. Men det gjorde inte regeringen. Inte\r\nheller införde regeringen visering i juni, då det hade\r\nkunnat göras utan invändningar från FN:s\r\nflyktingkommissarie. Nej, regeringen väntade till\r\nden 8 oktober, då FN fattade det formella beslutet\r\natt inte betrakta Serbien-Montenegro som\r\nsuccessor till Jugoslavien.</pre><pre>Mellan den 10 juli och den 10 oktober kom inte\r\nmindre än 30 000 kosovoalbaner hit. Hade\r\nviseringen införts i maj, när den massiva\r\ninströmningen började, hade den situationen\r\nkunnat undvikas. Vad det betyder mätt i mänskliga\r\ntragedier inser man lätt när man vet att 96 %\r\nskickas hem till ingenting. Det lilla de hade i\r\nKosovo såldes för att de skulle kunna finansiera\r\nbiljetten till Sverige.</pre><pre>Den dag överklagningskarusellen är avklarad här i\r\nSverige har den kosovoalbanska flyktingströmmen\r\nkostat de svenska skattebetalarna mellan 4 och 5\r\nmiljarder kronor helt i onödan -- förutom att de\r\nfalska förespeglingarna kostat stort mänskligt\r\nlidande.</pre><pre>Regeringen lät med avsikt 4--5 miljarder flyta ner i\r\nett enda stort, svart hål, samtidigt som regeringen\r\nförhandlade med Socialdemokraterna om hur\r\nSveriges ekonomiska kris skulle lösas. Den\r\nsnabbaste och mest effektiva\r\nbesparingsmöjligheten lät man rinna sig ur\r\nhänderna.</pre><pre>I utskottets utfrågningar av invandrarministern och\r\nstatsministern har jag frågat dem båda varför\r\nregeringen inte införde visering i maj 1992, som\r\nchefen för Invandrarverket då ville, eller åtmistone\r\ni juli samma år, när Invandrarverket började skicka\r\ntillbaka kosovoalbaner. Men både Birgit Friggebo\r\noch Carl Bildt klänger sig fast vid Invandrarverkets\r\nverkställighetsstopp, som rådde mellan november\r\n1991 och juli 1992. Det innebar att kosovoalbaner\r\ninte skickades tillbaka, i avvaktan på utvecklingen\r\nav läget i Kosovo.</pre><pre>Sammankopplingen mellan visering och\r\nverkställighetsstopp är ett logiskt felslut, som också\r\nIngela Mårtensson gjorde sig skyldig till. De som\r\nbefinner sig utanför Sverige har nämligen ingen rätt\r\natt komma hit, men när de väl är här och har sökt\r\nasyl är de vår angelägenhet.</pre><pre>Vårt enda åtagande är att ta emot\r\nkonventionsflyktingar. Vi har ansvar för dem som\r\när här, inte för några andra. Om vi finner att vi inte\r\nkan ta emot fler stänger vi gränsen -- vi är faktiskt\r\nsuveräna.</pre><pre>När Sverige inte skickade tillbaka kosovoalbaner\r\nunder verkställighetsstoppet, innebar det att vi tog\r\nansvar för dem som var här. Detta hade dock inte\r\nbehövt förhindra att Sverige införde visering.\r\nDåvarande chefen för Invandrarverket är av\r\nsamma uppfattning. Visering hade också varit den\r\nsignal som kunde ha hindrat kosovoalbanerna från\r\natt sälja hus och hem för en biljett till Sverige.</pre><pre>Jag och många med mig undrar hur det är möjligt\r\natt en regering kan låta 4--5 miljarder kronor av\r\nskattebetalarnas pengar försvinna till ingen nytta.</pre><pre>Jag har lusläst konstitutionsutskottets\r\nutfrågningsprotokoll, protokoll från\r\nriksdagsdebatter, motioner om flyktingpolitik,\r\nutrikesutskottets betänkanden om mänskliga\r\nrättigheter, äldre betänkanden från\r\nkonstitutionsutskottet om granskningen av beslutet\r\nfrån den 13 december 1989 och\r\nregeringsförklaringen från 1991. Utifrån dessa\r\ndokument har jag försökt bilda mig en uppfattning\r\nom orsaken till regeringens oförmåga.</pre><pre>Den socialdemokratiska regeringen ändrade den 13\r\ndecember 1989 praxis i tillämpningen av\r\nutlänningslagen. I december 1989 var antalet\r\nasylsökande ca 5 000, och merparten av dem var\r\nturkbulgarer. Skärpningen gjordes med hänvisning\r\ntill att det svenska samhället inte klarade av\r\npåfrestningarna och att flyktingarna inte kunde ges\r\nett värdigt mottagande.</pre><pre>Folkpartiet ansåg att beslutet den 13 december 1989\r\nvar olagligt och begärde granskning i KU 1990 och\r\n1991. Utskottet fann inte vid något tillfälle grund\r\nför kritik. Folkpartiet reserverade sig båda\r\ngångerna, 1991 genom Birgit Friggebo.\r\nFolkpartiets ställningstagande var att\r\npåfrestningarna på det svenska samhället och den\r\nsvenska flyktingmottagningen inte kunde anses\r\nvara så stora att man borde tillämpa\r\nbestämmelserna om särskilda skäl.</pre><pre>I Folkpartiets partimotioner om flykting- och\r\ninvandrarpolitiken 1989/90 och 1990/91 klargör\r\npartiet sin syn på viseringsfrågans oförenlighet med\r\nsjälva flyktingbegreppet och slår fast: ''Visumkrav\r\nkan inte och får inte hindra asylsökande att komma\r\nin i landet.''</pre><pre>I motionen som skrevs i januari 1991 står det att det\r\när felaktigt att säga att asylrätten missbrukas, och\r\natt det på grund av opinionen inte finns plats för fler\r\nflyktingar. Därefter följer, med hänvisning till\r\nKosovo: ''Beslutet från den 13 december måste\r\nupphävas.'' Det är värt att notera att det i riksdagen\r\nvåren 1991, i utrikesutskottet och i kammaren,\r\nfastslogs att kosovoalbaner inte är att betrakta som\r\npolitiska flyktingar.</pre><pre>I 1991 års regeringsförklaring aviserades att\r\nbeslutet från den 13 december 1989 skulle\r\nupphävas. Folkpartiets flyktingpolitik blev en av\r\nhörnstenarna i regeringspolitiken, och partiet\r\nbesatte också ministerposten för att säkra den\r\npolitiken.</pre><pre>Strömmen av kosovoalbaner ökade under hösten\r\n1991, och Invandrarverket höll regeringen\r\nunderrättad. I december 1991 var antalet\r\nasylsökande drygt 4 000, varav merparten från\r\nKosovo. Detta skall jämföras med 5 000 i december\r\n1989, då skärpningen infördes. Invandrarverket\r\nvädjade till regeringen om en fördröjning av\r\nupphävandet tills man visste mer om utvecklingen i\r\nJugoslavien, men Birgit Friggebo vill inte lyssna.\r\nDen 17 december upphävdes beslutet.</pre><pre>Den 5 december -- alltså två veckor tidigare -- finns\r\nden första organiserade busstransporten från\r\nKosovo till Sverige dokumenterad. Birgit Friggebo\r\nvalde att bortse från fakta och rådde i stället\r\nregeringen att öppna gränserna. I april 1992 tog\r\nflyktingströmmen fart. Under maj organiserade\r\nserber busstransporter till Sverige. Det var ett led i\r\nden etniska rensningen. Trafiken påtalades från\r\nInvandrarverket, i massmedia och den 14 maj förra\r\nåret även här i kammaren, men Birgit Friggebo\r\nvalde att bortse från detta.</pre><pre>Jag måste efter att ha studerat tillgängliga\r\nhandlingar konstatera att vi i oktober 1991 fick en\r\ninvandrarminister som följde regeringsförklaringen\r\nutan att se verkligheten, som inte lyssnade till\r\nInvandrarverkets varningar och vädjanden och som\r\nbortsåg från fakta i syfte att förverkliga Folkpartiets\r\nflyktingpolitik. Enligt denna betraktas\r\nkosovoalbanerna som politiska flyktingar.</pre><pre>Det är märkligt att Moderaterna har svalt\r\nFolkpartiets flyktingpolitik med hull och hår och\r\ndärmed accepterat att budgetunderskottet har ökat\r\nmed bortåt 5 miljarder kronor. Det är ett\r\nuppseendeväckande dyrt pris för politisk enighet\r\ninom regeringen. Birgit Friggebo har\r\ndokumenterat sin oförmåga att se verkligheten och\r\ni stället fallit för frestelsen att förmå regeringen att\r\nacceptera en naiv flyktingpolitik. För detta\r\nförtjänar regeringen och i synnerhet Birgit\r\nFriggebo kritik, och det svenska folkets dom\r\nkommer att bli hård.</pre><pre>Ny demokrati har inte kunnat finna några\r\nförmildrande omständigheter i Birgit Friggebos\r\nhantering av denna fråga, och vi har en reservation\r\ntill betänkandet.</pre><pre>Anf. 74  INGELA MÅRTENSSON (fp)\r\nreplik:</pre><pre>Herr talman! Ja, det fanns många trådar att ta upp\r\ni Harriet Collianders anförande. Jag skall försöka\r\natt bemöta en del av kritiken. Till att börja med vill\r\njag säga att det inte är Folkpartiet som vi granskar,\r\nutan konstitutionsutskottet granskar regeringen.</pre><pre>Harriet Colliander börjar med att säga att vi har en\r\növerliberal flyktingpolitik som fungerar som en\r\nmagnet. Det finns många som precis tvärtom\r\nhävdar att det i dag över huvud taget är väldigt svårt\r\natt komma in och få asyl i Sverige. De anser att\r\npraxis har hårdnat. Under utfrågningen frågade jag\r\nBirgit Friggebo om detta, men det har inte gått ut\r\nnågra sådana signaler från regeringens sida. Många\r\nanser dock att det har blivit hårdare än tidigare. Jag\r\nvill bara belysa detta litet, eftersom Ny demokrati\r\npåstår att flyktingpolitiken är överliberal.</pre><pre>Harriet Colliander säger sedan att regeringen är\r\noförmögen att fatta beslut eller att över huvud taget\r\nsköta flyktingpolitiken. Nu riktar man från Ny\r\ndemokratis sida in sig enbart på Birgit Friggebo.\r\nSom tidigare har framkommit handlar det inte bara\r\nom Birgit Friggebo. Hela regeringen, inte minst\r\nstatsministern, har ju varit mycket involverad och\r\nhar mycket aktivt tagit del av utvecklingen i det\r\nforna Jugoslavien. Det är en fruktansvärd situation\r\ndär. Det är väldigt svårt att över huvud taget\r\nbedöma vart den kommer att leda. Det är inte fråga\r\nom regeringens oförmåga. Det är ju inte bara i\r\nSverige som man har svårt att veta hur man skall\r\nhantera situationen och hur man skall kunna hjälpa\r\nde människor som drabbas på det här viset. Det\r\nsägs alldeles för litet i Harriet Collianders\r\nanförande om människorna som verkligen har\r\nbehov av skydd.</pre><pre>Regeringens ambition var ju också att vi skulle ha\r\nett samordnat nordiskt agerande. Finland gick\r\nvisserligen ut tidigare, men tillsammans med\r\nDanmark och Norge har vi haft en samordnad\r\npolitik. Det har vi också haft tidigare i andra delar.\r\nFinland skiljer sig från de övriga nordiska länderna\r\nnär det gäller flyktingpolitiken. Jag vet inte om det\r\när ditåt man strävar från Ny demokratis sida.</pre><pre>Sedan talas det om organiserad överföring med\r\nbusstransporter osv. Hur folk tar sig hit är ju inte\r\nnågon huvudfråga. Däremot bör man naturligtvis\r\nge signaler, om det förekommer att folk på ett\r\notillbörligt sätt luras. Det gjorde också regeringen\r\noch Utlänningsnämndens chef när man begav sig\r\ntill Makedonien och talade om vilken politik vi\r\nhade och också sände tillbaka makedonier. Detta\r\nfick sedan effekt. När det däremot gäller Bosnien-\r\nHercegovina är situationen en annan.</pre><pre>Anf. 75  HARRIET COLLIANDER (nyd)\r\nreplik:</pre><pre>Herr talman! I Ny demokrati tycker vi att Birgit\r\nFriggebo faktiskt förtjänar kritik. Hon är ju både\r\nrådgivande och föredragande när det gäller\r\nflyktingfrågor i regeringen.</pre><pre>Flyktingpolitiken var en framförhandlad del i\r\nregeringsförklaringen. Det var alltså en\r\nfolkpartistisk flyktingpolitik som var\r\nframförhandlad, och det var en folkpartistisk\r\ninvandrarminister som vi fick. Så den kritiken\r\ntycker vi nog att vi kan stå för.</pre><pre>Det som händer i Jugoslavien är fruktansvärt, men\r\nvi kan inte rädda alla nödlidande i världen genom\r\natt låta dem komma till Sverige. De frågor som vi\r\ndiskuterar var aktuella sommaren 1992. Hela Birgit\r\nFriggebos argumentering utgår från att hela det\r\nforna Jugoslavien är ett krigsområde, trots att det\r\nförs krig i en mycket begränsad del, och eftersom\r\ndet är krig i Jugoslavien har alla rätt att komma hit.\r\nOm man för ett sådant resonemang kan man säga\r\natt alla från det forna Sovjet skall komma hit om\r\ndet förekommer krigshandlingar i Azerbajdzjan.\r\nDet är liksom en felaktig utgångspunkt.</pre><pre>Det förekom icke krigshandlingar i Kosovo, men\r\nman befarade kanske att sådana skulle förekomma\r\ni framtiden. Därför skulle man inte införa någon\r\nvisering som gjorde klart för människor att det\r\nfaktiskt inte lönade sig att sälja sin egendom och\r\nkomma hit. Människor blev faktiskt lurade. Hela\r\nbyar tömdes ju i Kosovo. Serber sökte ju upp dem\r\noch var dem behjälpliga med både biljett och pass\r\nför att de skulle ta sig till Sverige. 40 000 människor\r\nkom hit, och 96 % av dessa skickades tillbaka. Det\r\när verkligen inhumant. Det innebär ju ett\r\nfruktansvärt mänskligt lidande. Dessutom kostade\r\ndetta 5 miljarder, till ingen nytta. 5 miljarder är ju\r\ningen föraktlig summa. På något sätt blir vi\r\nmiljöskadade i den här kammaren när vi pratar om\r\nmiljoner och miljarder. Man vet till slut inte vad\r\nman bollar med. Men det är ju tågsätt med\r\ntusenlappar det handlar om -- om jag nu skall\r\nförsöka att visualisera penningbelopp.</pre><pre>Vi menar att den här viseringen skulle ha\r\ngenomförts. Jag vet inte vad Folkpartiet har fått i\r\nutbyte, eller hur man har resonerat i regeringen.\r\nJag har ju sett hur svårt det är att i regeringen klara\r\nav överenskommelserna sinsemellan. Jag förstår att\r\ndet kanske har varit många hårda tag beträffande\r\nde här frågorna inom regeringen.</pre><pre>Anf. 76  INGELA MÅRTENSSON (fp)\r\nreplik:</pre><pre>Herr talman! Det är hela regeringen som står\r\nbakom flyktingpolitiken. Det är inte Folkpartiets\r\npolitik utan den nuvarande regeringens. Harriet\r\nColliander borde inte minst ha uppmärksammat\r\ndetta vid utfrågningen av statsministern. Dessutom\r\nvill jag lyfta fram att både Birgit Friggebo och\r\nstatsministern också har agerat internationellt. Vi\r\nkan naturligtvis inte ta hit alla flyktingar från ett\r\nområde, utan Europa måste ta sitt ansvar. Birgit\r\nFriggebo har ju tagit initiativ till att de europeiska\r\nstaterna skulle samlas för att diskutera hur Europa\r\nskall ta sitt ansvar också för människor som är i en\r\nsvår situation.</pre><pre>Tyvärr hårdnar det i dag på många olika kanter i\r\nEuropa. Därför är det mer angeläget än någonsin\r\natt det görs en samlad bedömning och att man\r\ngemensamt tar ett ansvar för detta. Det har man\r\ngjort på olika håll, bl.a. vid Genèvemötet, som sagt.\r\nCarl Bildt tog också i ESK förra sommaren upp\r\nfrågan om att man i ett internationellt sammanhang\r\nskall diskutera de här frågorna.\r\nKonstitutionsutskottet har ju inte haft någon\r\nanmärkning när det gäller detta. Jag tror att man i\r\nstället måste uppskatta regeringens initiativ på de\r\nhär områdena.</pre><pre>När det gäller Kosovo framställer Harriet\r\nColliander det som om det vore frid och fröjd i\r\nKosovo. De albaner som finns där har ju under\r\nmånga år förföljts av serber. Det är ju ingen lätt\r\nsituation som de har varit utsatta för. Amnesty\r\ninternational kommer med rapporter om\r\nsituationen och är kritisk mot att alltför många\r\nkosovoalbaner skickas tillbaka.</pre><pre>Invandrarverket gjorde själv den bedömningen att\r\ndet inte gick att ta ställning till hur man skulle\r\nförfara med Kosovoalbanerna, om de skulle skickas\r\ntillbaka eller ej. Det var då Ny demokrati tydligen\r\ntyckte att man dessutom skulle införa visumtvång.</pre><pre></pre><pre>Då vill jag jämföra det med situationen i Bosnien-\r\nHercegovina. Beträffande flyktingar därifrån har vi\r\ninte visumtvång i dag, därför att situationen i\r\nBosnien är så svår. Tycker Ny demokrati att vi skall\r\ninföra visumtvång även när det gäller flyktingar\r\nfrån Bosnien-Hercegovina?</pre><pre>Det vore bra med litet humanitet i Ny demokratis\r\npolitik i dessa frågor. Det är bara fråga om att det\r\nkostar si och så mycket till ingen nytta. Var finns\r\nhumaniteten?</pre><pre>Anf. 77  HARRIET COLLIANDER (nyd)\r\nreplik:</pre><pre>Herr talman! Var finns humaniteten? Inte är det\r\nhumanitet att 40 000 kosovoalbaner under falska\r\nförespeglingar kommer hit, av vilka 96 % skickas\r\ntillbaka. Det är inte humanitet.</pre><pre>Låt oss ta upp detta med visering. Det är fel att\r\nkoppla ihop verkställighetsstopp och visering. Som\r\njag sade i mitt anförande har vi ansvar för dem som\r\när här. För dem som är utanför har vi inte ansvar.\r\nVi är endast skyldiga att ta emot\r\nkonventionsflyktingar.</pre><pre>När det gäller visering är huvudregeln enligt\r\nutlänningslagen att en utlänning som reser in eller\r\nvistas i Sverige skall ha visum, om inte utlänningen\r\nhar uppehållstillstånd eller är medborgare i\r\nDanmark, Finland, Island eller Norge.\r\nHuvudregeln är alltså viseringskrav. Regeringen får\r\nföreskriva undantag från kravet på visering. I\r\nutlänningslagen finns dessa undantag angivna, bl.a.\r\nmedborgare i Jugoslavien.</pre><pre>Den enklaste åtgärden för att införa viseringskrav\r\nför medborgare från f.d. Jugoslavien var att ta bort\r\nfriheten från visering för medborgare från\r\nJugoslavien, dvs. att helt enkelt stryka ordet\r\nJugoslavien i förordningen. Om man inte hade\r\nvelat ta bort det för alla, kunde regeringen helt\r\nenkelt ha upphävt viseringskravet för medborgare\r\nfrån f.d. Jugoslavien med undantag för personer\r\nsom kom från en viss del. Något laghinder mot\r\ndetta finns inte. Huvudregeln är ju viseringskrav\r\nenligt utlänningslagen.</pre><pre>De avtal som Sverige måhända har skrivit under är\r\nendast folkrättsligt bindande och behöver faktiskt\r\ninte sägas upp för att Sverige skall kunna tillämpa\r\nden svenska utlänningslagen enligt dess\r\nordalydelse, dvs. viseringskravet. Utlänningslagen\r\ngäller framför eventuella internationella\r\növerenskommelser. Möjligen skulle Sverige ha\r\nkunnat bli utsatt för en begränsad internationell\r\nkritik, men det hade knappast varit troligt med\r\ntanke på hur länder t.ex. i vår omedelbara närhet\r\nagerar.</pre><pre>Jag kan bara konstatera att Folkpartiet sedan flera\r\når har drivit frågan om att viseringskravet i\r\nutlänningslagstiftningen skall tas bort. Oviljan att\r\ninföra viseringskrav för medborgare från\r\nJugoslavien får därmed sin naturliga förklaring,\r\nanser jag.</pre><pre>Att vi har verkställighetsstopp och inte skickar\r\ntillbaka folk hindrar inte att vi inför viseringskrav.\r\nMan kan inte betrakta kriget i delar av Jugoslavien\r\nsom att det förekommer krig överallt och säga att\r\nalla är välkomna hit om. Sedan skickar vi tillbaka\r\nmerparten av dem som har kommit hit. Någonstans\r\nmåste man bestämma sig.</pre><pre>Jag har kritiserat att regeringen inte hade någon\r\ninhemsk strategi annat än att pytsa pengar till\r\nInvandrarverket. Jag har inte kritiserat regeringen\r\nför att den tog de goda initiativen utanför Sverige,\r\nalltså samtal om hur man skall kunna lösa\r\nproblemen. Det bästa är att lösa problemen mera\r\npå plats, i flyktingarnas närhet, inte genom att ta\r\nalla hit till Sverige.</pre><pre>Anf. 78  CATARINA RÖNNUNG (s):</pre><pre>Herr talman! Det går en depression över Europa,\r\ninte bara en ekonomisk utan även en som handlar\r\nom själen. En kontinent av människor känner sig\r\nförödmjukade, kränkta av själva historien,\r\nberövade sina förväntningar, svikna på löften och\r\nskrämda av framtiden.</pre><pre>Detta gäller naturligtvis främst människorna i de\r\nöstra och centrala delarna av Europa. Men hela\r\nvästvärlden befinner sig i en dramatisk strukturell\r\nomvandling på grund av den elektroniska och\r\ninformationsteknologiska revolutionen. En fast\r\nstruktur har rämnat även för människor i det rika\r\nväst. För somliga är förlusten identifierbar: en\r\nförlorad anställning, en förlorad inkomst. För\r\nandra är den ansiktslös: gränser luckras upp, allting\r\nflyter. Kommer även marken under fötterna att\r\nsnart ge vika?</pre><pre>I ett sådant läge fungerar människor i grupp och i\r\nnationer primitivt. Kollektivet drar sig samman,\r\nsluter sig, stöter ut det främmande, mobiliserar sitt\r\nförsvar. Aktiveras ångesten, ligger benägenheten\r\ntill attack alldeles under ytan. Så skriver Eva\r\nEkselius i en tankeväckande artikel, här återgiven\r\ni starkt förkortad version av mig. Jag delar hennes\r\nanalys.</pre><pre>I ett sådant läge måste man ställa utomordentligt\r\nhöga krav på landets invandrarminister att\r\nenergiskt, i rätt tid och med takt och finkänslighet\r\nhantera flyktingfrågan. Invandrarpolitik värd\r\nnamnet har många viktiga dimensioner: att upplysa\r\nsvenskar, att slå ner på rasism och\r\nfrämlingsfientlighet, att skapa goda internationella\r\nkontaktytor. Vårt land skall tillsammans med andra\r\nländer sörja för att de flyktingar vi tar emot här i\r\nSverige behandlas väl. Handläggningstiderna för\r\nasylsökande skall vara rimliga.</pre><pre>Sverige har varit unikt i ett avseende: Vi har fört en\r\ninvandrarpolitik värd namnet i så måtto att vi fört\r\nen aktiv integreringspolitik. Har man fått stanna i\r\nlandet, skall man ha samma möjligheter som\r\nsvenska medborgare. Man får aktiv hjälp till\r\nanpassning. Vi kan med andra ord vara stolta över\r\nden invandringspolitik vars ideologiska riktlinjer\r\nformades under socialdemokratins\r\nregeringsinnehav.</pre><pre>Flykting-, kultur- och jämställdhetspolitik är\r\ncentrala frågor inte bara för socialdemokratin utan\r\näven för Folkpartiet. Därför kunde man ha hoppats\r\npå att en folkpartistisk minister med större\r\nkänslighet och skärpa hade fokuserat på dessa\r\nfrågor. Tyvärr tvingas vi konstatera motsatsen.\r\nVaghet och planlöshet har kännetecknat den förda\r\npolitiken. Oöverlagda uttalanden har skadat\r\nflyktingars, regeringens och landets anseende.</pre><pre>Vi socialdemokrater uttalar kritik för ryckigheten i\r\nplaneringen och samarbetssvårigheten med\r\nInvandrarverket och dess förra generaldirektör\r\nChristina Rogestam.</pre><pre>Det får betraktas som en extraordinär åtgärd att\r\nsom Christina Rogestam offentligt och i ett TT-\r\ntelegram i juni 1992 efterlysa en reaktion på de\r\nförslag som Invandrarverket lämnat redan i\r\ndecember 1991. Under våren hade hon vid\r\nupprepade tillfällen begärt besked av regeringen\r\nom reglering av massflyktingsituationen och\r\nviseringsregler. Under kalenderåret 1992 kom\r\n81 000 personer till Sverige. Christina Rogestam\r\nefterlyste på ett mycket tidigt stadium konkreta\r\nåtgärder inför en flyktingsituation som hotade att\r\nbli omöjlig att bemästra. Åtgärderna dröjde på ett\r\notillfredsställande sätt.</pre><pre>Christina Rogestam hävdade i en utfrågning inför\r\nutskottet att verket hade en planering för 50 000\r\nmänniskor. Hon sade: Under juni månad befann vi\r\noss över den planeringen och kämpade dag för dag\r\nför att få fram de bäddar som behövdes.</pre><pre>Om det existerade någon planering eller strategi,\r\nsom Birgit Friggebo har kallat det, på\r\ndepartementet kunde Christina Rogestam inte\r\nuttala sig om. Hon kände i varje fall inte till den.\r\nNaturligtvis var hon i detta läge i behov av stöd från\r\ninvandrarministern. Somliga uthyrare och\r\nmellanhänder tog dessutom ut ockerpriser för sina\r\ntjänster.</pre><pre>Sammanfattningsvis kan man säga att det hela tiden\r\när Invandrarverket som tar initiativ till olika\r\nåtgärder, till utredningar som sedan tillsätts, t.o.m.\r\ntill den internationella konferensen i Genève i\r\nflyktingfrågor som så småningom blev verklighet,\r\näven om det formellt naturligtvis var regeringen\r\nsom tog initiativet.</pre><pre>Vi har också konstaterat att invandring, kultur och\r\njämställdhet är tre tunga områden som blev en\r\nminister övermäktiga. Det är främst Carl Bildt i\r\negenskap av regeringsbildare som borde ha insett\r\ndetta. Invandrings- och flyktingpolitik är ett\r\nheltidsuppdrag.</pre><pre>I en TEMO-undersökning sade sig två av tre\r\nintervjuade vara missnöjda med den förda\r\nflyktingpolitiken. Den undersökningen gjordes\r\nhösten 1992. Borde då inte statsministern ha dragit\r\nnågra slutsatser av detta utbredda missnöje? Hade\r\ninte en omorganisation av regeringsarbetet tett sig\r\nrimlig, åtminstone vid den tidpunkten? Både Carl\r\nBildt och Birgit Friggebo har i utskottets\r\nutfrågningar slagit fast att flyktingpolitiken är ett\r\nprioriterat område. Mot bakgrund av detta borde\r\ndet tydligare ha framgått att flyktingpolitiken var\r\nett prioriterat område i regeringsarbetet. Vi riktar\r\nalltså lika mycket kritik mot statsministern som mot\r\ninvandrarministern i det här fallet.</pre><pre>Uppenbarligen finns det en tradition eller\r\nnågonting annat som gör att de -- dvs.\r\nkosovoalbanerna -- är mer benägna att snatta,\r\nstjäla cyklar och tvätt eller vad det nu kan vara än\r\nandra flyktinggrupper, påstod Birgit Friggebo i\r\nTV 2:s Rapport i somras. Har kosovoalbanerna\r\ndetta i generna eller i blodet, precis som man förr i\r\nvärlden sade om zigenarna? Det finns\r\nuppenbarligen en tradition eller någonting annat\r\nsom gör att Birgit Friggebo stöter sig med -- för att\r\ninte säga grovt förolämpar -- invandrargrupper.\r\nNågot statistiskt belägg för sitt påstående hade hon\r\ninte heller.</pre><pre>Gärningen hets mot folkgrupp är straffbar.\r\nJustitiekanslern har prövat om yttrandefrihetsbrott\r\nhar förelegat i detta fall. Han har dragit slutsatsen\r\natt invandrarministerns yttrande balanserades av\r\natt andra uppfattningar fick komma till uttryck.\r\nDärmed går den ansvarige utgivaren för\r\nprograminslaget i Rapport fri.</pre><pre>Statsråden är ansvariga inför riksdagen.\r\nKonstitutionsutskottet är enigt i följande\r\nuppfattning.</pre><pre>Birgit Friggebos uttalande om kosovoalbanernas\r\nbrottslighet var generaliserande och nedsättande\r\nför den berörda folkgruppen. Ett uttalande av\r\ndenna art, och särskilt från ett statsråd, riskerar att\r\ngynna invandrarfientliga stämningar och stärka\r\nfördomar om folk från andra kulturer. Det måste\r\nenligt utskottets mening ställas höga krav på\r\nstatsråd när det gäller uttalanden i olika frågor.\r\nUttalanden av statsråd har en särskild tyngd och\r\nkan få ett stort genomslag. Utskottet konstaterar\r\ndock att Birgit Friggebo vid upprepade tillfällen\r\nbett om ursäkt och försökt att reparera de skador\r\nsom uttalandet kan ha orsakat. Uttalandet har\r\nenligt min mening mer skadat Birgit Friggebos och\r\nden svenska regeringens anseende än\r\nkosovoalbanernas, eftersom det saknade all saklig\r\ngrund.</pre><pre>Socialdemokraterna tar avstånd från Ny\r\ndemokratis reservation i flyktingärendet. Vi anser\r\natt man inte så kategoriskt kan fastslå när\r\nvisumregler för kosovoalbaner skulle ha införts.\r\nDet är också en politisk bedömningsfråga, inte en\r\nkonstitutionell fråga. Harriet Colliander skiljer sig\r\nnågot litet från det ovärdiga sätt på vilket\r\nnydemokrater i denna kammare argumenterar och\r\nagerar för övrigt i flyktingfrågorna. Genom sitt\r\nagerande här brukar nydemokrater uppamma en\r\nviss främlingsfientliget, en främlingsfientlighet som\r\nändå blossar upp då och då, särskilt i oroliga tider.\r\nPartiet räknar kanske med att detta agerande ger\r\nröster. Så enkelt är det kanske. Men jag måste säga\r\natt agerandet är föraktligt.</pre><pre>Nu har en ny ton av hyckleri smugit sig in i denna\r\nförkunnelse: Det är så synd om människor som\r\nlockas hit till en fristad från krigets Jugoslavien,\r\nlåter det plötsligt, när vistelsen blir tillfällig. Detta\r\nhyckleri kunde jag tyvärr känna igen i Harriet\r\nCollianders anförande. Jag har också blivit\r\nverkligen upprörd när nydemokrater här i\r\nkammaren har spelat ut gamla människor emot\r\ninvandrargrupperna. Man säger att de äldre inte får\r\nden omvårdnad som de skulle behöva, därför att\r\nmedel anslås till flyktinghjälpen. Domen över\r\nnydemokraterna kommer att bli hård, Harriet\r\nColliander, för intolerans och brist på generositet\r\növer huvud taget i flyktingfrågan. Det är min fasta\r\nförvissning.</pre><pre>Anf. 79  INGELA MÅRTENSSON (fp)\r\nreplik:</pre><pre>Herr talman! Catarina Rönnung inledde med att\r\nsäga att man skall ställa höga krav på\r\ninvandrarministern. Jag tycker att man skall ställa\r\nhöga krav på alla ministrar. Var och en har ju ansvar\r\nför sitt område, och detta ansvar måste de\r\nnaturligtvis uppfylla efter bästa förmåga. Jag anser\r\natt Birgit Friggebo har gjort det. Den kritik som\r\nframförs är mycket vag, tycker jag. Man talar om\r\nvaghet och planlöshet, men det finns inte något\r\nriktigt konkret att ta på.</pre><pre>När det gäller motsättningarna mellan\r\nInvandrarverkets förra chef Christina Rogestam\r\noch Birgit Friggebo, bekräftas ju inte dessa av\r\nutfrågningen. Christina Rogestam sade också att\r\nhon ansåg att invandrarministern hade tillräckligt\r\nmed tid för att sköta dessa frågor och att\r\ninvandrarministern och hon hade täta kontakter.\r\nChristina Rogestam lämnade inte verket på grund\r\nav några motsättningar mellan Birgit Friggebo och\r\nhenne själv. Som jag sade i mitt tidigare anförande\r\nhar det däremot framkommit att\r\ninvandrarministern gjorde andra bedömningar.\r\nDet är självklart att en regering måste ha rätt att\r\nsjälv bedöma vilka politiska ställningstaganden som\r\nman skall göra. Att det sedan har skiljt sig när det\r\ngäller Christina Rogestam och regeringen är en\r\nannan sak.</pre><pre>Det gjordes ju en viss omorganisation inom\r\nregeringen efter hur frågorna hänger ihop.\r\nJämställdhetsfrågorna gick över till\r\nsocialministern, men detta berodde mer på\r\nfrågornas art och deras samband.</pre><pre>Catarina Rönnung påstod att flykting- och\r\ninvandrarpolitiken inte skulle vara något prioriterat\r\nområde för regeringen. Det är ett mycket märkligt\r\npåstående, inte minst med tanke på det\r\nengagemang som såväl Birgit Friggebo som\r\nstatsministern har haft i dessa frågor. Statsministern\r\nåkte t.o.m. själv dagen före julafton ner till\r\nområdet för att bilda sig en uppfattning om\r\nförhållandena. Under hela tiden har han fått\r\nkontinuerlig information om läget. Under förra\r\nsommaren var detta en av de två tre frågor som var\r\nmest prioriterade. Att påstå att detta skulle vara ett\r\nicke prioriterat område är för mig minst sagt\r\nmärkligt.</pre><pre>I fråga om kosovoalbanerna och det uttalande som\r\nBirgit Friggebo fällde, är vi ju alla överens om att\r\ndet var olämpligt, vilket hon själv har sagt och bett\r\nom ursäkt för.</pre><pre>Anf. 80  CATARINA RÖNNUNG (s)\r\nreplik:</pre><pre>Herr talman! Jag vill erinra kammaren om att\r\noppositionsledaren Ingvar Carlsson på ett väldigt\r\ntidigt stadium och vid upprepade tillfällen varnade\r\nför att den nya regeringsorganisationen med en\r\ninvandrarminister på halvtid, som hade andra\r\ntunga uppdrag skulle kunna leda till mycket\r\nolyckliga spänningar mellan regeringen och\r\nInvandrarverket. Tyvärr fick Ingvar Carlsson rätt\r\npå den här punkten. Vi socialdemokrater har med\r\nrätta påtalat de brister i handläggningen av\r\ninvandrarpolitiken i dess helhet, som vi anser att\r\nBirgit Friggebo har gjort sig skyldig till.</pre><pre>Vi socialdemokrater anser att Christina Rogestam\r\nsom generaldirektör hade rätt att kräva snabbare\r\nbesked. Hon hade vidare rätt att kräva respons --\r\nnegativ eller positiv -- på sina idéer. Jag menar inte\r\natt Cristina Rogestam i alla lägen hade rätt, men\r\nhon kunde i alla fall kräva ett svar på alla de frågor\r\nsom hon på ett tidigt stadium aktualiserade.</pre><pre>Vi tycker också att ansvaret i hög grad vilar på Carl\r\nBildt, eftersom han i egenskap av regeringsbildare\r\nborde ha insett att Birgit Friggebo inte klarade av\r\ntre tunga områden: invandring, kultur och\r\njämställdhet. Dessa områden har mycket stor\r\nbäring på människor och mänskliga relationer. De\r\nkräver tid och att man är oerhört grannlaga i sina\r\növerväganden. Nu har vi bara diskuterat\r\nflyktingpolitiken. Jag vill också erinra om att Birgit\r\nFriggebo även har invandrarpolitiken inom sitt\r\nområde. Här finns det oerhört många problem att\r\nlösa och som hon borde ta itu med.</pre><pre>Det gäller t.ex. en hög arbetslöshet bland\r\ninvandrare, att 70 % av de invandrare som går i\r\nsvenskundervisning hoppar av och det gäller\r\nkriminalitet. Jag pekar då inte ut vissa grupper,\r\nmen det har förekommit kulturkrockar och\r\nkriminalitet som man på något sätt borde ta itu med\r\noch informera om.</pre><pre>Jag anser att en minister har skäppan full och över\r\nnog full om flykting- och invandrarpolitiken skall\r\nskötas på ett tillfredsställande sätt.</pre><pre>Det var Carl Bildt som påstod att flyktingpolitiken\r\nvar ett prioriterat område. Detta instämde Birgit\r\nFriggebo i. Men vad jag menar är att prioriteten har\r\nvisat sig alltför litet.</pre><pre>Anf. 81  INGELA MÅRTENSSON (fp)\r\nreplik:</pre><pre>Herr talman! Ingvar Carlsson varnade för att ha en\r\ninvandrarminister på halvtid, säger Catarina\r\nRönnung. Men man måste se att situationen nu är\r\nhelt annorlunda efter att merparten av de 10 000\r\närenden med överklaganden per år, som\r\ninvandrarministern tidigare hade att ta ställning till,\r\nnu har överförts till Utlänningsnämnden. Vi var ju\r\nhär i riksdagen helt överens om att\r\ninvandrarministerns tidigare situation, att hon\r\nskulle avgöra kanske 200--300 individuella ärenden\r\nunder en dag, var helt ohållbar. Jag satt själv med i\r\nAsylutredningen. Juristerna där häpnade över hur\r\nman kunde fatta så många beslut, på ett sätt som\r\nman kunde säga var rättssäkert, under en dag. Vi\r\nvar ju helt överens om att utvecklingen var\r\nohållbar. Därför var vi tvungna att föra över\r\närenden till Utlänningsnämnden. Självfallet fick\r\ndetta också konsekvenser för invandrarministern\r\ngenom att hon avlastades hela den börda som\r\növerklagandena innebar. De ärenden som i dag\r\nbeslutas av invandrarministern rör sig om 400 per\r\når. Det handlar ju inte bara om att fatta beslut i\r\närenden. I och med att beslutsfattandet låg hos\r\ninvandrarministern förde detta också med sig\r\nuppvaktningar, brev och att folk hörde av sig osv.\r\nDen delen har nu försvunnit. Detta är inte unikt,\r\nutan snarare tvärtom. Inget annat land har en\r\ninvandrarminister på heltid. Varför skulle vi då ha\r\ndet nu, när vi har gjort om ansvarsfördelningen på\r\ndetta vis? Detta trodde jag också att vi var överens\r\nom.</pre><pre>När det återigen gäller Christina Rogestam har hon\r\ninte sagt att det rådde några motsättningar.\r\nSocialdemokraternas resonemang är att denna\r\nsituation har lett till motsättningar. Det är mycket\r\nkonstiga argument som används, t.ex. att det har\r\nberott på att Carl Bildt inte har tagit ansvar. Det är\r\nen lång kedja av påståenden, som jag tycker är\r\nmycket märkliga. Motsättningarna har ju inte\r\nslagits fast av Christina Rogestam. När hon inte\r\nville förändra när det gällde förvarstagande av\r\nbarn, ansåg sig regeringen inte vilja följa de\r\nrekommendationer som hon gav. Det står\r\nregeringen fritt fram att handla efter sin politiska\r\nbedömning.</pre><pre>Catarina Rönnung kommer också in på flera andra\r\nfrågor som t.ex. invandrarpolitiken. Där har\r\nregeringen lagt fram förslag och tillsatt en\r\nutredning som just skall prioritera\r\ninvandringspolitiken. I den anstormning som nu\r\nhar varit har invandringspolitiken kommit i kläm.\r\nDärför måste den ses över. Också andra frågor, som\r\nCatarina Rönnung nämnde, har tagits upp av\r\nregeringen. Men jag har inte tid att gå in på dessa\r\nnu.</pre><pre>Anf. 82  CATARINA RÖNNUNG (s)\r\nreplik:</pre><pre>Herr talman! Jag fortsätter att hävda att Christina\r\nRogestam lämnades i sticket på ett otillbörligt sätt\r\nunder sommaren då hon hade en planering för\r\n50 000 platser och fler flyktingar än så kom in i\r\nSverige. Då fick hon inte den uppbackning som jag\r\nanser att hon faktiskt behövde. Även om hon\r\nkanske har varit litet fin i kanten och inför\r\nutskottets utfrågning har sagt att inga\r\nmotsättningar har förekommit, blev hon ändå så\r\nless på att vara generaldirektör i Invandrarverket\r\natt hon på sommaren bad om att få byta anställning,\r\näven om hon inte skulle avträda med omedelbar\r\nverkan.</pre><pre>Det är klart att man kan säga att inget annat land\r\nhar en invandrarminister på heltid, men inget annat\r\nland har hittills heller fört en så förnämlig\r\ninvandringspolitik som Sverige. Det finns inget\r\nland som har tagit så väl hand om de flyktingar och\r\ninvandrare som en gång har fått stanna som just\r\nvårt land. Här krävs att man följer upp ordentligt\r\nnär det gäller svenskundervisning, möjligheten att\r\nfå arbete och integreringen i det svenska samhället.</pre><pre>Informationen om hur flyktingarna har det, särskilt\r\nnär flyktingfientligheten blossar upp i landet, som\r\njag tror att Carl Bildt instämde i behovet av, skulle\r\nman som invandrarminister kunna ägna sig åt i\r\nprincip dygnet runt.</pre><pre>Om Birgit Friggebo hade haft mer tid att ägna sig åt\r\ninvandrarfrågorna kanske hon hade gjort litet mer\r\nmåttfulla bedömningar och inte gjort de uttalanden\r\nsom hon gjorde när det gällde kosovoalbanerna.\r\nDe har verkligen skadat, inte bara\r\nkosovoalbanerna utan hela Sveriges och\r\nregeringens anseende. Det är snudd på oförlåtligt,\r\ntrots att vi i utskottet förlåter henne, att\r\ninvandrarministern kunde ha en så fördömande\r\nattityd som hon hade när hon drog alla\r\nkosovoalbaner över en kam och ansåg att de var\r\nstöldaktiga. Om hon hade haft litet mer tid kanske\r\nhon förhoppningsvis hade avhållit sig från att låta\r\nsig provoceras till ett så dumt uttalande.</pre><pre>Anf. 83  HARRIET COLLIANDER (nyd)\r\nreplik:</pre><pre>Herr talman! Catarina Rönnung sade att vi i Ny\r\ndemokrati uttalar oss litet märkligt, och att ett slags\r\nhyckleri har smugit sig in i Ny demokratis\r\ndeklaration när det gäller flyktingpolitiken.</pre><pre>Vi har hela tiden sagt att den svenska\r\nflyktingpolitiken är inhuman. Behandlingen av\r\nkosovoalbanerna är ett alldeles utomordentligt\r\nexempel på detta. Man får komma hit och sedan\r\nåker man ut härifrån. Det kanske inte sker lika\r\nkvickt som man kom hit utan det dröjer kanske\r\n1,5--2 år innan man lämnar Sverige, men man\r\nmåste dock lämna landet.</pre><pre>När ett samhälle har begränsade samhällsresurser\r\nskall dessa fördelas. Jag kan inte se att det skall vara\r\nförbjudet att ha synpunkter på hur resurserna\r\nfördelas. Det har vi här i riksdagen och det har\r\nfolket ute i landet också. Jag tycker att man skall få\r\nha åsikter om detta utan att misstänkliggöras.</pre><pre>Med den utveckling som invandrarpolitiken har\r\nhaft i Sverige håller vi på att skapa en s.k. fjärde\r\nmarginaliserad klass som lever på bidrag, och den\r\nkan bli väldigt stor. Detta är något som svenska\r\nfolket har svårt att acceptera och förlika sig med.\r\nSituationen blir också inhuman därför att de\r\nmänniskor som aldrig kommer ut på\r\narbetsmarknaden får en hopplös situation. Jag\r\nmenar att historiens dom kommer att bli hård. Om\r\nman utgår från statistik och forskningsrapporter\r\nkan man på ett ungefär räkna fram att de\r\nutomnordiska invandrare som vi har här i Sverige,\r\nutan att de föder barn, kommer att utgöra 21 % av\r\nbefolkningen om ungefär en mansålder.\r\nSvenskarna kommer att bli i minoritet i sitt eget\r\nland omkring år 2050. Då har vi också åstadkommit\r\nett mångetniskt samhälle med etniska och religiösa\r\nkonflikter precis som vi kan se på kontinenten och\r\ni det forna Jugoslavien. Då har vi importerat\r\nproblemen hit. Den som inte vill ha en sådan\r\nutveckling i Sverige skall kunna få säga det utan att\r\nbli misstänkliggjord.</pre><pre>Vi kan faktiskt inte här i Sverige lösa tredje\r\nvärldens problem. Det är naivt att tro det. Genom\r\natt vi har den i förhållande till omvärlden avvikande\r\nasylpolitiken, bidrar vi till en negativ utveckling i\r\ntredje världen, eftersom det är de bäst utbildade\r\nmänniskorna som söker sig hit. I de här länderna\r\nblir man därigenom dränerad på kunskap och\r\nkompetens. Man måste alltså hitta andra vägar.</pre><pre>Jag tycker att vi faktiskt har rätt att få framföra\r\ndessa åsikter utan att bli anklagade för att vara\r\nhycklare, rasister eller vad det nu är ni påstår. Jag\r\ntrodde att sådant var ute ur den här kammaren vid\r\ndet här laget.</pre><pre>Anf. 84  CATARINA RÖNNUNG (s)\r\nreplik:</pre><pre>Herr talman! I demokratins namn har naturligtvis\r\nNy demokrati rätt att framföra vilka åsikter som\r\nhelst. Jag som varande motståndare till Ny\r\ndemokrati är också i min fulla rätt att bemöta dem.\r\nDet är verkligen märkligt att det är just Ny\r\ndemokrati som står för humaniteten i\r\nflyktingfrågan i Sverige och i denna kammare. Alla\r\nvi andra som sitter här skulle alltså vara inhumana.\r\nDet är ett så märkligt påstående att jag skall lägga\r\ndet på minnet.</pre><pre>Anf. 85  BENGT HURTIG (v):</pre><pre>Herr talman! Jag ställer mig i huvudsak bakom\r\nkonstitutionsutskottets skrivning när det gäller\r\ngranskningen av flyktingpolitiken. Men jag har i en\r\nmeningsyttring markerat att jag anser att utskottet\r\ninte har haft tillräckligt granskningsunderlag för att\r\nbedöma regeringens beslut att avvisa vissa\r\nperuanska asylsökande. Avvisningen har skett med\r\nhänvisning till anknytningen till terrorism, men jag\r\nbetvivlar att avvisningen är förenlig med\r\nutlänningslagen och Genèvekonventionen om\r\ntortyr. Jag hade gärna sett att utskottet hade kunnat\r\ntränga djupare in i dessa problem. Tyvärr har vi inte\r\nhunnit med det denna gång, och det kanske finns\r\nanledning att återkomma.</pre><pre>Det råder en påtaglig skillnad mellan den svenska\r\nregeringens bedömning av situationen för de\r\nmänskliga rättigheterna i t.ex. Peru och den\r\namerikanska regeringens bedömning. Jag anser att\r\nen väg för utskottet att gå fram vore att granska om\r\nde 19 fall som regeringen har fattat beslut om och\r\nsom var startpunkten för den nuvarande\r\nbehandlingen av de peruanska flyktingarna har\r\nbehandlats i enlighet med svensk\r\nutlänningslagstiftning och de konventioner som\r\nSverige har skrivit under.</pre><pre>I övrigt ställer jag mig bakom utskottets skrivning i\r\ndetta avsnitt.</pre><pre>Anf. 86  HANS GÖRAN FRANCK (s):</pre><pre>Herr talman! Jag vill göra några korta\r\nkommentarer. Frågan om Birgit Friggebos\r\nuttalande om kosovoalbaner grundas på en\r\nanmälan, som jag gjorde i ärendet. Det var bra att\r\nutskottet gjorde en enhällig bedömning så att det\r\nblev en samlad markering. För egen del hade jag\r\nförvisso kunnat gå längre i min kritik på denna\r\npunkt. Men jag vill ändå här markera att Birgit\r\nFriggebos uttalande inte bara var olämpligt.\r\nUtskottet skriver att uttalandet var generaliserande\r\noch nedsättande för de berörda kosovoalbanerna.\r\nDet framgick inte av Ingela Mårtenssons\r\nanförande.</pre><pre>Jag vill även ha sagt att statsministern praktiskt\r\ntaget omedelbart försvarade detta generaliserande\r\noch nedsättande uttalande. Det hade varit på sin\r\nplats att även han hade bett om ursäkt för vad han\r\nyttrade i den frågan.</pre><pre>Jag vill framhålla att det inte rör sig om att vare sig\r\nnu eller tidigare kräva en invandrar- och\r\nflyktingminister på heltid. I reservationen sägs att\r\ndet hade varit behövligt att ha en minister som hade\r\ndessa frågor såsom huvudsakligt ansvarsområde.\r\nDet finns all anledning att fortfarande hysa den\r\nåsikten. Den omständigheten att Birgit Friggebo\r\nsåsom invandraroch kulturminister har sluppit ifrån\r\natt handlägga de enskilda ärendena innebär inte att\r\ndet saknas behov av en minister med detta såsom\r\nhuvudsakligt ansvarsområde. Särskilt i den kritiska\r\nsituation som rått hade det varit behövligt. Det är\r\nju alldeles klart att inte bara flyktingfrågorna\r\nsaknat en tillfredsställande bearbetning. Det är ett\r\nfaktum att såväl invandrarverket som regeringen\r\nhar i allt väsentligt fått ägna sig åt flyktingfrågor och\r\ndärför inte kunnat ägna invandrarfrågorna\r\ntillräcklig tid.</pre><pre>Det var bra att Ingela Mårtensson framförde kritik\r\nmot Invandrarverkets dåvarande chef, som\r\nframförde det beramade uttalandet om\r\nkonjunkturpolitik. Men man undrar då varför det\r\ninte kunde komma till uttryck i reservanternas\r\nuttalande. Detta är en del av det som inte har varit\r\nbra. Inte bara på denna punkt utan på en rad andra\r\npunkter har det förelegat klara och påtagliga\r\nmotsättningar, där Invandrarverket inte har kunnat\r\nfungera på ett tillfredsställande sätt. Det var därför\r\ninte heller överraskande att Christina Rogestam till\r\nslut avgick.</pre><pre>Sverige har inte bara ett åtagande, Harriet\r\nColliander. Utöver Genèvekonventionen har vi\r\nlagbestämmelser om de facto-flyktingar. Inte ens\r\ngenom 13 december-beslutet sattes dessa\r\nbestämmelser helt åt sidan. Det var de mest\r\nskyddsbehövande som då kom in i bilden.\r\nDessutom har vi de humanitära skälen, som det\r\nockså finns bestämmelser om. Slutligen finns det\r\nbestämmelser om krigsvägrare. I detta\r\nsammanhang bör man ge en saklig bild av vad lagar\r\noch förordningar föreskriver.</pre><pre>Vi har också skyldigheter gentemot UNHCR. Jag\r\ntycker att Harriet Colliander helt bortser från att\r\n3,5 miljoner människor har blivit hemlösa i\r\nJugoslavien. Även om de har fått en kortare fristad\r\ni olika länder, har ändå hundratusentals människor\r\nundgått död och förintelse genom att Europa trots\r\nallt ställt upp, om än på ett ofullgånget sätt.</pre><pre>Anf. 87  HARRIET COLLIANDER (nyd)\r\nreplik:</pre><pre>Herr talman! De regler som Hans Göran Franck\r\nsäger att vi har att följa är sådana regler som vi\r\nsjälva har stiftat och som vi själva också kan ändra\r\neller tillfälligt sätta ur spel, vilket vi gjorde när vi\r\nskärpte det s.k. 13 december-beslutet. Det är precis\r\nvad vi kan göra, när vi finner att vi inte kan ta emot\r\nflera flyktingar i Sverige.</pre><pre>Regeringen tog hänsyn till vad UNHCR ansåg när\r\ndet gällde att skicka tillbaka kosovoalbaner\r\nsommaren 1992. Jag menar att vi måste se till hur\r\nförhållandena är här i Sverige och hur vi bäst kan\r\nhjälpa. Vi i Sverige kan inte ta emot alla. Det\r\nförmodar jag att även Hans Göran Franck inser. Vi\r\nmåste verka för att förhållandena ute i världen blir\r\nbättre, så att människor inte kommer hit.</pre><pre>Anf. 88  HANS GÖRAN FRANCK (s)\r\nreplik:</pre><pre>Herr talman! Att ständigt tala om för oss att vi i\r\nSverige inte kan ta emot alla blir alltmer ihåligt för\r\nvarje gång det sägs. Harriet Colliander bryr sig inte\r\nett dugg om att 3,5 miljoner människor i det forna\r\nJugoslavien har blivit hemlösa. Vi har tagit emot\r\n75 000--80 000 av dessa människor. Det finns en\r\ndemagogi i sättet att uttala sig om det här som\r\nförekommer inte bara här utan i ännu gravare och\r\nallvarligare former när man talar ute i landet.</pre><pre>Det är ju alldeles klart att Sverige har gjort bara ett\r\nmindre åtagande i detta fall. Det rör sig om att\r\n700 000 människor har flytt till Västeuropa. Men\r\nbakgrunden till det hela har blivit att den\r\nåterstående delen av dessa 3,5 miljoner människor\r\nhar fått stanna i krigsområdena och i närområdena.\r\nDetta har blivit konsekvensen av att alltför få\r\nländer har ställt upp. I Västeuropa är det framför\r\nallt Tyskland, Schweiz, Österrike, Holland och\r\nSverige som har ställt upp på ett någorlunda\r\nhedervärt sätt. Men den stora bördan har drabbat\r\ndet forna Jugoslavien, Ungern, Tjeckoslovakien\r\noch de länder som ligger närmast. Jag kan vittna om\r\nhur pass allvarlig denna situation är efter det att jag\r\nnyligen har besökt Tjeckoslovakien och en del av\r\ndet forna Jugoslavien.</pre><pre>Anf. 89  HARRIET COLLIANDER (nyd)\r\nreplik:</pre><pre>Herr talman! Jag bagatelliserar inte förhållandena i\r\nJugoslavien. Vad jag menar att man skall göra,\r\nvilket också den svenska regeringen har gjort\r\ngenom sina internationella kontakter, är att försöka\r\nhjälpa så nära som möjligt. Det är de möjligheter\r\nsom man i första hand har.</pre><pre>När jag säger att vi inte kan ta emot alla i Sverige,\r\nmenar jag att det finns en begränsning när det gäller\r\nvad vi kan åstadkomma här i Sverige. Vi måste\r\nrikta in våra åtgärder på att hjälpa så nära de\r\nbehövande som möjligt. Det är en uppfattning som\r\njag står för.</pre><pre>Anf. 90  HANS GÖRAN FRANCK (s)\r\nreplik:</pre><pre>Herr talman! Även detta uttalande från Harriet\r\nColliander visar att hon har vissa svårigheter med\r\natt sätta sig in i frågan. Sanningen om historien är\r\nju att de huvudsakliga insatserna, inte bara från\r\nSveriges sida utan även från andra länders sida,\r\nsker genom de insatser som under ledning av\r\nUNHCR görs i grannområdena och i det forna\r\nJugoslavien och som görs av FN. Där sätts ju de\r\nstora mänskliga och andra resurserna in. Jag tycker\r\natt de är otillräckliga. Men det blir ju inte bättre av\r\natt man här försöker tala om den här frågan som om\r\nalla insatser rör sig om att alla kommer hit och att\r\nman bortser från den andra sidan av saken. I detta\r\nsammanhang behövs det både och. Det tycker jag\r\natt Harriet Colliander borde inse.</pre><pre>Harriet Collianders sätt att argumentera har varit\r\ntill skada. Men dess bättre växer det nu fram en\r\nstark opinion. Det visar sig också att insamlingarna\r\ntill förmån för de hemlösa och för flyktingarna från\r\ndet forna Jugoslavien växer sig allt starkare, och Ny\r\ndemokrati blir förhoppningsvis alltmer isolerat.\r\nMen domen, vilket tidigare sades av Catarina\r\nRönnung och som jag vill upprepa, kommer att bli\r\nhård över Ny demokrati och dess gelikar i andra\r\nländer.</pre><pre>Anf. 91  INGELA MÅRTENSSON (fp):</pre><pre>Herr talman! Jag kunde inte låta bli att begära\r\nordet igen för att reagera på Harriet Collianders\r\nreplikskifte med Catarina Rönnung, som jag tyckte\r\nvar ett fasansfullt inlägg.</pre><pre>Jag tillåter mig att kalla det för en rasistisk\r\nåskådning när man talar om att svenskarna skall bli\r\ni minoritet framöver och om att man vill särskilja\r\nraser. Då har man enligt mitt förmenande en\r\nrasistisk åskådning. Det var precis denna typ av\r\nargumentering som fanns i den artikel i Svenska\r\nDagbladet som jag tog upp i mitt anförande till att\r\nbörja med och som har väckt stor förstämning hos\r\ndem som har läst artikeln och som har förundrat sig\r\növer att man över huvud taget publicerat den. Nu\r\nhar vi fått höra samma argumentering här i Sveriges\r\nriksdag. Jag tycker att det är förfärligt.</pre><pre>Anf. 92  HARRIET COLLIANDER (nyd):</pre><pre>Herr talman! Jag förstår av Ingela Mårtenssons\r\ninlägg att jag inte har de rätta åsikterna. Och när\r\njag inte har de rätta åsikterna så kallas de för\r\nrasistiska.</pre><pre>Om vi här i Sverige tar emot 50 000, 60 000 eller\r\n70 000 människor varje år är det klart att\r\nsvenskarna så småningom blir i minoritet. Man kan\r\nräkna fram detta genom födelsetal hos invandrare\r\nsom kommer hit och genom födelsetal hos\r\nsvenskarna och hur många som kommer hit. Det är\r\ninte alls så svårt att räkna ut hur\r\nbefolkningsförhållandena kommer att bli här i\r\nSverige.</pre><pre>Jag påstår att det svenska samhället, med de stora\r\nbefolkningsgrupper som vi tar in här i Sverige från\r\nolika håll i världen -- de flesta kommer faktiskt från\r\ntredje världen, trots att Jugoslavienproblemet nu\r\nskymmer detta förhållande -- blir ett mångetniskt\r\nsamhälle. Vad är det för fel att säga det? Det blir ju\r\nså.</pre><pre>Vi vet också att människor har svårt att leva sams i\r\nmångetniska samhällen med olika religioner. Det är\r\ninget konstigt med det heller. Många svenskar vill\r\ninte ha ett sådant samhälle. Det skall man också\r\nkunna få säga.</pre><pre>Om Ingela Mårtensson vill ha ett sådant samhälle,\r\nså må det vara hennes åsikt. Men jag skall inte\r\nbehöva stå här och bli kallad rasist därför att jag\r\nbeklagar att svenskarna så småningom blir i\r\nminoritet.</pre><pre>Anf. 93  CATARINA RÖNNUNG (s):</pre><pre>Herr talman! Jag skulle vilja fråga Harriet\r\nColliander vad det är för fel att Sverige blir ett\r\nmångetniskt samhälle, om det inte redan är det. Är\r\ndet inte bra med litet nytt och friskt blod, så att\r\ntröga svenskar får litet uppblandning från\r\nfrämmande nationer? Är det inte av värde att vi i\r\nSverige inte isolerar oss utan får andra kulturella\r\ninfluenser än dem som vi själva kan åstadkomma?\r\nVarför skulle det vara något negativt att vi öppnar\r\nvåra gränser för andra folkslag? Vi har ju alla en\r\ngång invandrat till Sverige. Ingen av oss är fri från\r\ndetta. Svenskar kan ju inte isolera sig i Sverige och\r\nstänga gränserna och säga att vi inte vill ha ett\r\nmångetniskt samhälle. Det har vi redan.</pre><pre>Det skulle också vara roligt att få veta när\r\nsvenskarna enligt Ny demokratis beräkningar\r\nkommer att vara i minoritet.</pre><pre>Anf. 94  INGELA MÅRTENSSON (fp):</pre><pre>Herr talman! Av det sätt som Harriet Colliander\r\nresonerar på måste det vara på det sättet att hon\r\nföredrar att det skall bo bara svenskar i Sverige.\r\nOm man anser det har man väl en rasistisk\r\ninställning? Men precis som Catarina Rönnung\r\nsade har vi redan ett mångkulturellt samhälle. Vi\r\nhar haft invandring under väldigt många år. Vi är ju\r\nsvenskar allihop. Förresten, vad är det för fel på att\r\ndet kommer andra grupper hit?</pre><pre>När man resonerar på ett sådant sätt måste man\r\nvara medveten om att det är en rasistisk inställning.\r\nOm man skall behålla visa raser, så är det väl en\r\nrasistisk inställning? Och vad betyder det för de\r\nförfärliga grupper som lyckligtvis inte är så stora i\r\nSverige i dag men som ändå finns där? De är\r\nskrämmande. Att Ny demokrati som ett\r\nparlamentariskt parti vill blåsa under sådana\r\nstämningar är förfärligt.</pre><pre>Anf. 95  HARRIET COLLIANDER (nyd):</pre><pre>Herr talman! Först vill jag säga till Catarina\r\nRönnung att det finns befolkningsrapporter, det\r\nfinns statistik, det finns undersökningar. Jag kan\r\nfurnera Catarina Rönnung med sådana uppgifter.\r\nDet är ingenting som jag står och fabricerar här.\r\nSådant kan man ta reda på. Det är inga\r\nkonstigheter med det. Man kan räkna fram detta.\r\nDet är bara objektiva siffror, man behöver inte\r\nlägga några värderande aspekter på dem, som ni\r\ngör här. Så fort jag tar fram en faktauppgift lägger\r\nni värderande aspekter på den, vilket jag inte gör.</pre><pre>Jag blev litet upprörd över Ingela Mårtensson som\r\npratar om rasistiska grupper. Det får stå för henne\r\nsjälv. Jag pratar om ett mångetniskt samhälle, om\r\netniska grupper som kommer hit. Det ligger\r\negentligen inget negativt i det. Jag konstaterar bara\r\natt det är ett sådant samhälle som vi får. Frågan är\r\nom man vill ha ett sådant samhälle.</pre><pre>Jag tycker att det finns en gräns, när den svenska\r\nkulturen inte är det som är det tongivande i Sverige\r\nlängre. Om jag vill att vi skall ha en svensk\r\nkulturtradition, att det skall vara den svenska\r\nidentiteten, kan jag väl få tycka och anse det. Det\r\när många med mig som anser det.</pre><pre>Det har varit skillnad på invandring. Om man ser\r\npå invandringen århundraden tillbaka, med tyskar,\r\nvalloner och judar som har kommit hit, och även\r\narbetskraftsinvandringen på 50- och 60-talen, har\r\ndet varit människor som har kommit hit i mindre\r\ngrupper och som så småningom har sugits upp och\r\nassimilerats i det svenska samhället.</pre><pre>Nu är det inte så längre. Nu är det stora grupper\r\nsom kommer från helt andra kulturkretsar i världen\r\nän från Västeuropa, där vi så att säga hör hemma\r\noch har vår kulturtradition. Det är människor från\r\ntredje världen med helt andra kulturer, helt andra\r\nsläkttraditioner och helt annan religion som\r\nkommer hit.</pre><pre>Vi menar att människor skall ha rätt att leva med\r\nsina kulturtraditioner. De skall inte tvingas in i det\r\nsvenska. Har man den uppfattningen och\r\nmänniskor inte kan bli assimilerade här, får vi ett\r\nmångetniskt samhälle. Då är frågan om man tycker\r\natt det är bra eller inte. Det kan man ha olika\r\nåsikter om. Jag önskar att den dominerande\r\nkulturtraditionen i Sverige skall vara svensk. Det är\r\nNy demokratis uppfattning, och för det behöver\r\nman inte bli beskylld för att vara rasist.</pre><pre>Anf. 96  TORGNY LARSSON (s):</pre><pre>Herr talman! Jag är också en av dem som blev minst\r\nsagt häpen över det yttrande som Harriet\r\nColliander har fällt ett par gånger. Jag tycker att\r\nHarriet Colliander skall ställa sig frågan: När blir\r\nman svensk?</pre><pre>Hon försöker räkna fram när den svenska\r\nfolkstammen är i minoritet. En del av oss som\r\nbefinner oss i den här kammaren har son-namn. Vi\r\nkan heta Pettersson, Mårtensson eller Larsson. Vi\r\när troligen svenskar. Det finns i denna kammare\r\näven de som har främmande namn. Men jag\r\nbetraktar dem också som svenskar. Även om man\r\nkan ha förfäder som har kommit från andra länder,\r\nblir man efter hand i stor utsträckning assimilerad.\r\nJag begriper mig inte på logiken i det yttrande som\r\nHarriet Colliander har fällt.</pre><pre>Enligt det senaste inlägget tycks hon göra något\r\nslags skillnad beroende på hur långt ifrån Sverige\r\nman bor. Hon talar om att det är fråga om helt\r\nandra religioner. Jag vill bara erinra Harriet\r\nColliander om att det inte är så länge sedan man på\r\nmånga håll här i Sverige med fasa såg på katoliker.\r\nDet var på ungefär samma sätt som vissa i vårt land\r\nser på muslimer i dag.</pre><pre>Jag tycker att Harriet Colliander är skyldig att\r\nförklara, här eller i något annat sammanhang, vad\r\nsom menas med svensk kulturtradition. Själv bor\r\njag i en stad, Göteborg, där många olika\r\nfolkgrupper har bidragit till den kulturtradition\r\nsom finns. Det är så också med landet i övrigt.</pre><pre>Anf. 97  CATARINA RÖNNUNG (s):</pre><pre>Herr talman! Det finns många grupper i samhället\r\nsom propagerar för svenskhet. Det brukar vara\r\nytterlighetsgrupper på högerkanten för det mesta.</pre><pre>Jag skulle vilja fråga Harriet Colliander, som också\r\npropagerar för svenskhetens bevarande, om hon\r\nsympatiserar med gruppen Bevara Sverige svenskt\r\neller om hon tar avstånd från den gruppens\r\nagerande.</pre><pre>Anf. 98  HARRIET COLLIANDER (nyd):</pre><pre>Herr talman! Jag har aldrig sagt bevara Sverige\r\nsvenskt och jag stöder inte gruppen Bevara Sverige\r\nsvenskt.</pre><pre>Nu pratas det om ytterlighetsgrupper. Det var väl\r\nen ytterlighetsgrupp här i riksdagen som till slut\r\nlyckades få upp en svensk flagga här i kammaren.\r\nJag tycker att det får finnas gränser när man pratar\r\nom ytterlighetsgrupper.</pre><pre>Det är väl inte så konstigt vad svensk kultur och\r\nkulturtradition är, om man kan sin kulturhistoria\r\noch tittar bakåt i tiden. Vad jag vet kan vi inte\r\nkonstatera att det har varit några stora invandringar\r\ntill Sverige kanske sedan stenåldern. Man kan\r\nräkna upp vilka folkgrupper som kom hit under\r\nmedeltiden. Vi har alltså alltid, så långt vi kan se\r\ntillbaka, tillhört den västeuropeiska\r\nkulturtraditionen. Vi har haft den katolska kyrkan\r\nhär, fast vi på 1500-talet övergick till\r\nprotestantismen. Det är fortfarande samma\r\nkulturkrets som vi hämtar vårt tankegods ifrån.</pre><pre>Jag tycker inte att man kan dra likhetstecken\r\nmellan islam och katolska kyrkan. Det handlar om\r\ntvå helt olika kulturkretsar. När man plockar in\r\nväldigt många främmande element kan det bli en\r\ngod uppblandning. Men det kan också bli så, om\r\nman som vi har en mycket stor invandring från\r\ntredje världen, att dessa människor inte blir\r\nassimilerade i det svenska samhället, utan att det\r\nuppstår motsättningar. Det kan vi se på många håll\r\ni världen. Det är i så fall inte något märkligt som\r\ninträffar här i Sverige.</pre><pre>Anf. 99  CATARINA RÖNNUNG (s):</pre><pre>Herr talman! Harriet Colliander gör sig skyldig till\r\nen del glidande formuleringar. Om man skulle stå\r\npå den sida som vill ha en generös och tolerant\r\nflykting- och invandrarpolitik, står man plötsligt\r\ninte upp för Sverige som nation, vår\r\nnationalsymbol, den svenska flaggan, ifrågasätter\r\nman. Jag tycker att den argumenteringen också är\r\negendomlig.</pre><pre>Anf. 100  HARRIET COLLIANDER\r\n(nyd):</pre><pre>Herr talman! Nu förstår jag ingenting. Skulle jag\r\nifrågasätta den svenska flaggan. Det var såvitt jag\r\nförstår den borgerliga majoriteten här i riksdagen\r\nsom såg till att det kom upp en flagga över huvud\r\ntaget här i kammaren.</pre><pre>Jag tycker att den här diskussionen börjar urarta.\r\nMan försöker misstänkliggöra Ny demokrati. Det\r\när vad ni är ute efter.</pre><pre>Det vi säger är att vi är rädda för det mångetniska\r\nsamhälle som man håller på att skapa. Det har inte\r\nbara positiva drag. Vi har till Sverige importerat en\r\ngrov kriminalitet. Vi har fått religioner som inte\r\npassar ihop i Sverige. Det kommer så småningom\r\natt bli problem. Det är vi övertygade om. Det kan\r\njag få säga utan att bli kallad för rasist, hoppas jag.</pre><pre>Anf. 101  THAGE G PETERSON (s):</pre><pre>Herr talman! Harriet Colliander var litet slarvig\r\nmed fakta beträffande vår nationalsymbol, den\r\nsvenska flaggan.</pre><pre>Det var så att jag, när jag var talman, tog det\r\nslutliga initiativet i talmanskonferensen och\r\nförvaltningsstyrelsen till att flaggan sattes upp. Det\r\nfanns vid det tillfället också en motion. Den var\r\nskriven av Görel Bohlin, om jag inte minns fel.</pre><pre>Det var alltså i fullkomlig enighet som\r\nnationalsymbolen fick en plats i plenisalen. Jag\r\nskulle vara tacksam om Harriet Colliander inte\r\nsprider några felaktiga uppgifter om hur det gick\r\ntill.</pre><pre>Anf. 102  BENGT HURTIG (v):</pre><pre>Herr talman! Trovärdigheten i argumentationen i\r\nde inlägg som jag har hört från Harriet Colliander\r\nskulle stärkas om vi fick se Ny demokrati ställa upp\r\ni kampen mot rasism här i Sverige. När vi deltar i\r\nden kampen på olika håll i landet ser vi inga\r\nföreträdare för Ny demokrati. I stället för man fram\r\nargumentationen att vi skall stänga våra gränser.\r\nDå underblåser man i själva verket den rasism som\r\när ett visst problem i det här samhället.</pre><pre>Utnämningsfrågor</pre><pre>(avsnitt 13)</pre><pre>Anf. 103  LISBETH STAAF-IGELSTRÖM\r\n(s):</pre><pre>Herr talman! Låt mig först yrka bifall till\r\nreservation 6 i detta betänkande.</pre><pre>Efter bemyndigande av regeringen den 10 januari\r\n1991 tillkallade den dåvarande justitieministern\r\nunder våren 1991 en parlamentarisk kommitté med\r\nuppdrag att utreda frågor om s.k. registrerat\r\npartnerskap m.m. Den här kommittén arbetar\r\nunder namnet Partnerskapskommittén.</pre><pre>Sedan kommitténs sekreterare hade entledigats på\r\negen begäran utlystes sekreteraruppdraget under\r\nsommaren 1992, och två personer anmälde sitt\r\nintresse för uppdraget. Den ena av dem återkallade\r\nsenare sin anmälan. Därefter beslutade statsrådet\r\nReidunn Laurén den 11 september om förnyat\r\nförfarande med intresseanmälan. Samma dag\r\nunderrättades den återstående sökande, en\r\nrevisionssekreterare som börjat i hovrätt för över\r\n20 år sedan och som tjänstgjort som rådman i\r\nhovrätt i omkring fyra år, om statsrådets beslut.</pre><pre>Ytterligare två sökande anmälde intresse för\r\ntjänsten. Båda dessa hade avsevärt kortare\r\ntjänstgöringstid än revisionssekreteraren. Den 16\r\noktober förordnade statsrådet Reidunn Laurén en\r\nhovrättsassessor, som börjat i hovrätt cirka sex år\r\ntidigare, att biträda som sekreterare i\r\nPartnerskapskommittén.</pre><pre>Enligt en promemoria från Justitiedepartementet\r\nhar just Partnerskapskommittén fått ett grannlaga\r\nuppdrag som bl.a. berör viktiga etiska och religiösa\r\nvärderingar hos många människor. Man anser\r\nockså att det är väsentligt för frågans fortsatta\r\nhantering att kommitténs arbetssätt inte kan\r\nmisstänkliggöras och att dess förslag inte kan\r\nifrågasättas annat än på rent sakliga grunder. Man\r\nanser vidare att krav på neutralitet skall kunna\r\nställas med särskild tyngd när det gäller\r\nsekreteraruppdraget i denna kommitté.</pre><pre>Enligt promemorian och statsrådet Reidunn Laurén\r\nhar den nämnda revisionssekreteraren inte ansetts\r\nuppfylla kravet på neutralitet. Anledning till detta\r\när att personen i fråga har åberopat att han har\r\nförfattat den av Socialstyrelsen utgivna boken\r\nHomosexuellas rättigheter. Vidare har han\r\nåberopat att han sedan 1978 har följt och\r\nmedverkat i den offentliga debatten rörande de\r\nhomosexuellas situation i samhället. Han har tio års\r\nerfarenhet av psykologiskt, socialt och juridiskt\r\narbete inom RFSL rådgivning för homosexuella.</pre><pre>Enligt 11 kap. 9 § andra stycket i regeringsformen\r\nskall vid tillsättande av statlig tjänst avseende\r\nendast fästas vid sakliga grunder såsom förtjänst\r\noch skicklighet. I 4 kap. 3 § lagen (1976:600) om\r\noffentlig anställning (LOA) hänvisas till vad som är\r\nföreskrivet i regeringsformen eller annan\r\nförfattning om saklig grund för tillsättande av\r\nstatlig tjänst. Vidare föreskrivs i paragrafen att\r\nbland de grunder som sålunda skall beaktas vid\r\ntillsättandet av statliga tjänster skall skickligheten\r\nsättas främst om det inte finns särskilda skäl för\r\nnågot annat.</pre><pre>Vi socialdemokrater anser att det i detta ärende\r\ninte finns några särskilda skäl för att man skall\r\nfrångå det som föreskrivits. Vi ifrågasätter därför\r\nstatsrådet Reidunn Lauréns bedömning i det\r\naktuella ärendet. Vi anser att revisionssekreteraren\r\nhar en stor kunskap och erfarenhet på det område\r\nsom Partnerskapskommittén har att utreda. Det är\r\nkunskaper och erfarenheter som kan vara\r\nutredningen till nytta.</pre><pre>Mot denna bakgrund och med hänsyn till hans\r\nlånga domstolserfarenhet torde det kunna\r\nförutsättas att han under ordförandens ledning\r\nskulle ha kunnat utföra sekreteraruppdraget i\r\nkommittén med erforderlig objektivitet. Inte ens\r\nstatsrådet kan hävda något annat.</pre><pre>Vi socialdemokrater anser vidare att de ledamöter\r\nsom partierna har utsett att ingå i kommittén,\r\nliksom de personer som har att ta ställning till\r\nkommitténs kommande förslag, inte låter sig\r\nförledas att misstro sekreterarens arbete på grund\r\nav att han skulle kunna knytas till vissa\r\npartsintressen utifrån sina åberopanden.</pre><pre>Enligt vår uppfattning, herr talman, är detta ingen\r\nliten fråga. För oss är det mycket viktigt att\r\nyttrandefriheten respekteras och att otillbörlig\r\ndiskriminering inte får ske. Därför kan statsrådet\r\nReidunn Laurén inte undgå viss kritik.</pre><pre>Anf. 104  BENGT HURTIG (v):</pre><pre>Herr talman! Jag råkar bo i ett län som var utan\r\nlandshövding i ett helt år. Curt Boström lämnade\r\nlandshövdingeuppdraget den 30 juni 1991. Den\r\nborgerliga regeringen tog då itu med problemet\r\nmed en landshövding i Norrbotten. Det gick\r\nmycket långsamt. Först den 26 mars 1992\r\nförordnades den nya landshövdingen Brodin. Han\r\nkunde då tillträda den 1 juli 1992.</pre><pre>Jag har nöjt mig med att godta utskottets skrivning.\r\nDär framhåller man vikten av att onödigt dröjsmål\r\nundviks när det gäller att utse landshövding. Om\r\ndet här händer igen är det inte uteslutet att man får\r\ngöra en kraftfullare markering.</pre><pre>Jag har tidigare berört tillsättandet av ledamöter i\r\nVägverkets och Trafiksäkerhetsverkets styrelser.\r\nRiksdagen slog 1988 fast att trafikpolitiken skulle\r\nha ett övergripande mål som handlade om\r\nmiljöhänsyn och hushållning med naturresurser.\r\nSedan dess har vi haft en debatt där såväl forskare\r\nsom trafikplanerare och miljömänniskor kritiserar\r\nregering och riksdag för att man inte lyckas att\r\nuppfylla dessa målsättningar när det gäller\r\ntrafikpolitiken och infrastrukturen.</pre><pre>I dag kan vi läsa en artikel i Dagens Nyheter som\r\nockså behandlar detta att vi skall stå fast vid de mål\r\nsom vi har ställt upp.</pre><pre>När regeringen utsåg ledamöter i Vägverkets och\r\nTrafiksäkerhetsverkets styrelser föreföll det som\r\nom man har skjutit dessa övergripande\r\nmålsättningar i bakgrunden. Jag tycker att det\r\nkunde ha varit en tydligare skrivning i utskottets\r\nbetänkande om dessa försummelser. Därför har jag\r\nlämnat en meningsyttring som ger ett förslag till en\r\nalternativ skrivning.</pre><pre>Jag tror att det är oerhört viktigt att ledamöter i\r\nVägverkets styrelse är människor som kan driva\r\nigenom de politiska riktlinjer för infrastrukturen\r\nsom riksdagen faktiskt har lagt fast.</pre><pre>Anf. 105  YLVA ANNERSTEDT (fp):</pre><pre>Herr talman! I 4 kap. 3 § lagen om offentlig\r\nanställning hänvisas till vad som är föreskrivet i\r\nregeringsformen eller annan författning om saklig\r\ngrund för tillsättning av statlig tjänst.</pre><pre>I paragrafen föreskrivs också att bland de grunder\r\nsom skall beaktas vid tillsättning av statliga tjänster\r\nskall skickligheten sättas främst, om det inte finns\r\nsärskilda skäl för något annat.</pre><pre>Grunderna till bestämmelserna i lagen om offentlig\r\nanställning och anställningsförordningen finns i de\r\növerväganden som är redovisade i propositionen\r\nom den statliga personalpolitiken. I denna\r\nproposition framhålls att till skickligheten också\r\nskall hänföras de faktorer som är avgörande för att\r\nbedöma den sökandes lämplighet för den aktuella\r\ntjänsten.</pre><pre>Här understryks också att det är av grundläggande\r\nbetydelse för meritvärderingen att det är de krav\r\nsom är förknippade med tjänsten som bestämmer\r\nvilka skicklighetsfaktorer som skall beaktas och hur\r\ntungt dessa skall väga. Yrkesskicklighet och\r\npersonliga egenskaper blir mätare på de\r\nindividuella förutsättningarna att fylla de krav som\r\nden aktuella befattningen ställer på sin innehavare.</pre><pre>Enligt Bertil Wennergren, som har skrivit I statens\r\ntjänst, brukar tjänstetillsättningsbeslut framhållas\r\nsom ett typexempel på avgöranden som grundar sig\r\npå lämplighetsbedömningar och inte på rättsliga\r\nbedömningar. Han tar också fram det som i annat\r\nsammanhang kallas statsnyttan, dvs. det allmänna\r\nintresset av att offentliga funktioner utövas av\r\npersoner som är bäst skickade för uppgifterna, och\r\nmenar att denna också kan ingå i bedömningen.</pre><pre>Statsrådet Laurén har vid den aktuella\r\ntjänstetillsättningen gjort den bedömningen att\r\nkommitténs verksamhet bäst gagnats av att\r\nsekreterarens neutralitet inte kan ifrågasättas. Inga\r\ninvändningar har rests mot revisionssekreterarens\r\nkompetens. Det är emellertid av allmänt intresse\r\natt kommitténs samtliga ledamöter kan känna\r\nförtroende för sekreteraren och att resultatet av\r\nutredningsarbetet inte skall kunna misstänkliggöras\r\nmed hänvisning till sekreterarens partiskhet.</pre><pre>Eftersom olika uppfattningar kan råda när det\r\ngäller lämplighetsbedömningar, har utskottet inga\r\nandra kommentarer till tillsättningsförfarandet än\r\natt det är viktigt att yttrandefriheten respekteras.</pre><pre>Jag yrkar att utskottets skrivning godkänns och att\r\nreservation 6 avslås.</pre><pre>Bengt Hurtig har kommenterat tillsättningen av\r\nlandshövdingeposten i Norrbottens län.\r\nKonstitutionsutskottet har uttalat att man\r\nsjälvfallet skall tillse att inget onödigt dröjsmål\r\nuppstår vid tillsättning av landshövdingeposter\r\nliksom också vad gäller andra poster. Men Bengt\r\nHurtig kan inte vara omedveten om de mycket\r\nspeciella förhållanden som rådde vid detta\r\ntillsättningsförfarande.</pre><pre>Bengt Hurtig kommenterar också utnämningen av\r\nledamöter i Vägverkets och Trafiksäkerhetsverkets\r\nstyrelser. KU gör en mycket genomgripande och\r\nfyllig redovisning av hela den hantering som skett\r\nav dessa utnämningar. Alla formella krav är\r\ntillgodosedda, och därför har utskottet inte funnit\r\nanledning att göra något särskilt uttalande i detta\r\närende.</pre><pre>Jag yrkar att utskottets skrivning godkänns.</pre><pre>Anf. 106  LISBETH STAAF-IGELSTRÖM (s)\r\nreplik:</pre><pre>Herr talman! Vi socialdemokrater anser att det är\r\nanmärkningsvärt att utskottsmajoriteten har\r\nkommit fram till den uppfattning som den hamnat\r\npå i denna fråga. Vi anser inte att det svar som\r\nstatsrådet Reidunn Laurén gav i en\r\ninterpellationsdebatt här i kammaren i frågan om\r\ntillsättningen av posten som sekreterare i denna\r\nkommitté var till fyllest utifrån den bedömning som\r\nhon har gjort.</pre><pre>Det enda som statsrådet hänvisar till är frågan om\r\nneutraliteten. Vi anser att en person som den här\r\nberörde, som har en så god kunskap om de frågor\r\nsom det gäller, mycket väl förmår att vara objektiv\r\ni sitt arbete i Partnerskapskommittén. Vi anser att\r\nden bedömning som statsrådet hänvisar till i denna\r\nfråga inte håller.</pre><pre>Personen i fråga har öppet deklarerat sina åsikter\r\npå området. Jag vill fråga utskottsmajoritetens\r\ntalesman om hon anser att en person som uttalar sig\r\ni ett visst spörsmål i fortsättningen skall vara\r\ndiskvalificerad för arbete som sekreterare i en\r\nstatlig utredning på det området.</pre><pre>Anf. 107  YLVA ANNERSTEDT (fp)\r\nreplik:</pre><pre>Herr talman! Det är inte okänt för Lisbeth Staaf-\r\nIgelström att det i den kommitté som skulle utreda\r\nförutsättningarna för ett registrerat partnerskap\r\nfanns mycket stor övervikt av personer som redan\r\nhade uttalat sig för ett registrerat partnerskap,\r\nnämligen ordföranden och två experter. Bland\r\nkommitténs ledamöter fanns inte förtroende för att\r\nkommitténs arbete med en ytterligare person som\r\nomfattade denna ståndpunkt skulle bli så neutralt\r\nsom alla ledamöter av kommittén har rätt att\r\nförvänta sig.</pre><pre>Det är en lämplighetsbedömning huruvida man\r\nutöver dem som redan har uttalat en bestämd\r\nmening också skall ha en sekreterare med samma\r\nuppfattning. Det kom mycket tydliga signaler att i\r\nså fall förtroende inte skulle föreligga, och då hade\r\nstatsrådet att ta hänsyn till om respekten för\r\nkommitténs arbete skulle kunna bli till fyllest.</pre><pre>Utskottet har mycket klart uttalat att det faktum att\r\nen person har en eller annan uppfattning inte får\r\ndiskriminera denne när det gäller att få ett visst\r\nuppdrag. Men vad som tillkommer i det här fallet\r\när ju att det fanns en stor grupp av personer i detta\r\narbete som redan hade uttalat sig för en viss\r\nuppfattning.</pre><pre>Anf. 108  LISBETH STAAF-IGELSTRÖM (s)\r\nreplik:</pre><pre>Herr talman! Jag anser fortfarande att det är\r\nmycket märkligt att utskottsmajoriteten har intagit\r\ndenna ställning. Den person som vi nu diskuterar\r\nhar en mycket bred yrkesmässig bakgrund på detta\r\nområde och en stor kunskap och erfarenhet. Med\r\nden kunskapen och den erfarenheten bör han\r\nkunna arbeta mycket objektivt just i denna\r\nkommitté.</pre><pre>Vi anser fortfarande att utskottsmajoriteten inte\r\nhar respekterat yttrandefriheten och att det\r\nförekommit en otillbörlig diskriminering av just\r\ndenna person.</pre><pre>Anf. 109  YLVA ANNERSTEDT (fp)\r\nreplik:</pre><pre>Herr talman! I utskottets skrivning görs det mycket\r\nklart att utskottet inte på något vis ifrågasätter\r\nrevisionssekreterarens kompetens. Vad vi uttalar\r\noss om är principerna för tjänstetillsättning, och vi\r\npekar på att det finns olika sätt att göra\r\nlämplighetsbedömningar. I det här fallet har\r\nstatsrådet bedömt att det inte var lämpligt att\r\nytterligare tillföra personer med en klart uttalad\r\nuppfattning när det redan fanns så många som hade\r\nsamma uppfattning. Samtliga ledamöter i\r\nkommittén skall kunna känna förtroende för\r\nsekreterarens arbete. Det är den\r\nlämplighetsbedömning som statsrådet har gjort.</pre><pre>Anf. 110  HARRIET COLLIANDER\r\n(nyd):</pre><pre>Herr talman! Jag har till KU anmält för granskning\r\nhur regeringen använder sin utnämningsmakt. Jag\r\ngjorde min anmälan mycket vid. Den omfattade\r\nnämligen i stort sett alla utnämningar. Men jag\r\nhade inte i min vildaste fantasi anat att den ena A4-\r\nbunten med utnämningar efter den andra skulla\r\nkomma in till kansliet. När utskottet sade -- inte\r\nutan viss skadeglädje -- att jag nu måste precisera\r\nmig, gick jag hem och, enligt order, preciserade\r\nmig. Därvid försökte jag lyfta fram en principiellt\r\nintressant frågeställning, som gällde på vilket sätt\r\nverkställande direktörer utnämns i statliga\r\naktiebolag. Jag snävade alltså in min\r\ngranskningsanmälan till att gälla sättet på vilket\r\nverkställande direktörer i statliga aktiebolag\r\nutnämns.</pre><pre>Tillvägagångssättet är raffinerat. Regeringen tar\r\nhelt enkelt fram en kandidat som en av regeringen\r\nför detta ändamål speciellt tillsatt bolagsstyrelse får\r\ni uppgift att utnämna. Samtidigt säger regeringen\r\nnär kritik framförs att den inte har med\r\nutnämningen att göra. Det är bolagsstyrelsens\r\nansvar. Regeringen gör på detta enkla sätt\r\nutnämningar utan att beakta regeringsformens\r\nstadganden.</pre><pre>Jag lyfte fram utnämningarna av Christina\r\nRogestam till verställande direktör i\r\nUtbildningsfastigheter i Göteborg AB och Larz\r\nJohansson till verkställande direktör i AMU-\r\ngruppen AB. Beträffande dessa utnämningar syns\r\ntydligt det stegvisa förfarandet, dvs. att flytta över\r\nansvaret från regering till bolagsstyrelse. Jag\r\nbeklagar att personer har namngivits, eftersom det\r\när principen jag är speciellt ute efter.</pre><pre>Jag börjar med utnämningen av Christina\r\nRogestam. Hon var chef för Invandrarverket, med\r\nnågot år kvar av sitt förordnande, när hon bad\r\nregeringen att få lämna verket och få ett annat\r\narbete. Den 16 december 1992, när riksdagen\r\nfattade beslut om en ny organisation för statens\r\nfastighetsförvaltning, stod det klart att Christina\r\nRogestam skulle bli VD i den fastighetskoncern\r\nsom skulle bildas.</pre><pre>Regeringen beslutade sedan att bilda\r\nUtbildningsfastigheter i Göteborg AB och gav två\r\ntjänstemän i uppdrag att genomföra\r\nbolagiseringen. De fick fullmakt att föra statens\r\ntalan vid den konstituerande bolagsstämman då\r\nbolaget bildades. Tre ledamöter utsågs -- Christina\r\nRogestam och två tjänstemän från\r\nFinansdepartementet. Samma dag hade denna\r\ntrepersonersstyrelse konstituerande sammanträde\r\noch utsåg Christina Rogestam till VD.</pre><pre>Detta ärende visar på två saker. Det första är att\r\nregeringen, i egenskap av ägare till de statliga\r\nbolagen, i praktiken utser VD. Det andra är att den\r\nsom en gång fått en chefspost i ett statligt företag är\r\nförsedd med fallskärm i form av utnämning till ny\r\nchefspost.</pre><pre>Jag hävdar att Christina Rogestam blev offer för en\r\ndålig regeringspolitik. Det har tydligt framgått i\r\ngranskningen av flyktingpolitiken. Hon räddades\r\nav regeringen ur en ohållbar situation -- som Birgit\r\nFriggebo och regeringen hade skapat sommaren\r\n1992.</pre><pre>Mycket av den kritik som finns att rikta mot\r\nInvandrarverket beror på otillräckliga direktiv från\r\nregeringen. De problem som Ny demokrati har\r\npåtalat kvarstår fortfarande i verket. Det är djupt\r\nolyckligt om Ny demokratis kritik mot\r\nInvandrarverket har kommit att drabba Christina\r\nRogestam personligen. Detta var aldrig vår\r\nmening, utan vi önskade bara diskutera\r\nprincipfrågan.</pre><pre>När det gäller bolagiseringen av AMU och\r\ntillsättandet av Larz Johansson var gången\r\nföljande. Den 22 mars 1993 avgick AMU:s\r\nordförande, förre centerpartistiske\r\nriksdagsmannen Håkan Hansson, i protest mot att\r\nregeringen ämnade utse Larz Johansson till VD.\r\nHansson ansåg att hans uppdrag att leda AMU-\r\ngruppen in i en bolagisering omöjliggjordes.\r\nHansson hade bl.a. i uppdrag att organisera en\r\nledning och styrelse till det nya bolaget.\r\nStatssekreteraren i Arbetsmarknadsdepartementet\r\nsade: ''Vi tar ansvar för tillsättningen.'' Håkan\r\nHansson klargjorde att han motsatte sig det sätt på\r\nvilket Larz Johansson skulle tillsättas.</pre><pre>Den 25 mars fick bolagiseringskommittén\r\nregeringens uppdrag att bilda ett interimsbolag. En\r\ninterimsstyrelse utsågs, i vilken Larz Johansson var\r\nen av ledamöterna.</pre><pre>Skarp kritik har bl.a. riktats från Ny demokratis\r\nsida mot regeringens hantering av chefsurvalet.</pre><pre>För att freda sig mot kritiken anlitade\r\ninterimsstyrelsen ett chefsrekryteringsföretag, som\r\nfick i uppgift att ta fram en kravprofil för tjänsten\r\nsom VD för AMU. Den 19 april presenterades\r\nkravprofilen för interimsstyrelsen, och den 26 april\r\nbeslutade styrelsen att Larz Johansson motsvarade\r\nkravspecifikationen.</pre><pre>Jag ringde dagen efter till\r\nArbetsmarknadsdepartementet och frågade om\r\nutnämningen var klar. Det var den. Jag frågade\r\nockså vilka andra kandidater som hade varit\r\naktuella. Jag fick till svar att det fanns inga andra\r\nkandidater än regeringens kandidat, dvs. Larz\r\nJohansson. Detta anser jag vara anmärkningsvärt.</pre><pre>Jag har med intresse studerat kravspecifikationen\r\noch Larz Johanssons meritförteckning. Larz\r\nJohansson har ovedersägligen specialkompetens\r\nfrån utbildningsområdet, vilket är en av de sju\r\nhuvudrubrikerna i kravspecifikationen. I övrigt är\r\növerensstämmelsen klen och på vissa viktiga\r\nkompetensområden obefintlig.</pre><pre>Det är väl känt i riksdagen att regeringen med\r\ndenna utnämning löst interna samarbetsproblem\r\ninom utbildningspolitikens område. Men frågan är\r\nom det är rimligt att belöna en person som de\r\nborgerliga partierna anser vara besvärlig med att\r\nutnämna denne till VD i ett statligt aktiebolag med\r\n7 000 anställda och 4 miljarder i omsättning. Det\r\nborde vara ett oeftergivligt krav att vederbörande\r\nhar kompetens och erfarenhet av att leda ett stort\r\nföretag med fastställda lönsamhetsmål. Det\r\nhandlar dock om förvaltning av offentliga medel,\r\ndvs. skattepengar.</pre><pre>Det råder en väsentlig skillnad i dessa två\r\nutnämningar. Det var inget fel på Christina\r\nRogestam, men väl på den situation som regeringen\r\nräddade sig ur genom att flytta på henne. I det\r\nandra fallet klarade inte regeringspartierna att styra\r\nLarz Johansson, och då löste regeringen det\r\nproblemet med hjälp av en chefsutnämning.</pre><pre>Det finns ledamöter från både borgerligt och\r\nsocialdemokratiskt håll som har sagt till mig att det\r\nhär är väl inget att bråka om. Det är ju så här det\r\ngår till. Det måste ju finnas manöverutrymme.</pre><pre>Det är mot den här bakgrunden som det principiellt\r\nintressanta blir ointressant för det politiska\r\netablissemanget. Här håller alla ihop oavsett\r\npartifärg. Efter nästa val kanske de sitter vid\r\nmakten, och då förväntar de sig att andra\r\naccepterar att de gör likadant.</pre><pre>Således är det inte intressant för de sedan länge\r\netablerade partierna i utskottet att granska\r\nutnämningarna i de statliga aktiebolagen. En sådan\r\ngranskning skulle nämligen visa att regeringen\r\ndribblar sig runt kravet på att den skall fatta beslut\r\npå sakliga grunder, såsom det stadgas i 1 kap. 9 § i\r\nregeringsformen. Vidare gäller att när regeringen\r\nutnämner någon skall avseende fästas endast vid\r\nförtjänst och skicklighet, såsom det stadgas i\r\n11 kap. 9 §.</pre><pre>Det är ett oeftergivligt krav att regeringsformen\r\nföljs i alla utnämningsärenden och att\r\nbolagiseringen inte får bli ett sätt att skapa nya\r\narbetstillfällen för obekväma personer.\r\nBolagiseringen skall vara ett steg på vägen mot en\r\nprivatisering, som med hjälp av konkurrens skapar\r\nett bättre och mer effektivt utnyttjande av resurser.</pre><pre>Jag utgår från att samtliga partier instämmer i den\r\nutnämningspolitik som fastställts i\r\nregeringsformen. Inga avsteg härifrån skall kunna\r\naccepteras. Det vore katastrof för skattebetalarna\r\nom inte regeringen till varje post som inbegriper ett\r\nstort ansvar utnämnde den därför mest lämpade\r\npersonen. Det är konkurrensupphandling som skall\r\ngälla även i fråga om statliga företagschefer.</pre><pre>Anslagsfrågor inom Utbildningsdepartementet</pre><pre>(avsnitt 14)</pre><pre>Anf. 111  INGVAR JOHNSSON (s):</pre><pre>Fru talman! Konstitutionsutskottet har granskat\r\nutbildningsministerns handläggning av dels frågan\r\nom utökning av antalet högskoleplatser hösten\r\n1992, dels frågan om anslag till den nyinrättade\r\nIdrottshögskolan i Stockholm. I båda frågorna\r\nredovisar konstitutionsutskottet enhälliga\r\nskrivningar som är mycket kritiska till bristerna i\r\nutbildningsministerns handläggning. Jag tycker att\r\ndet är positivt att de borgerliga instämmer i denna\r\nkritik.</pre><pre>Först och främst föreslog Socialdemokraterna och\r\nVänsterpartiet i utskottet under sommaren 1992 att\r\nutskottet skulle ta ett initiativ för att få fram fler\r\nhögskoleplatser.</pre><pre>Detta initiativ avvisades av de borgerliga. Men den\r\n20 augusti beslöt regeringen om 4 000 nya platser i\r\nhögskolan fr.o.m. hösten 1992. Detta\r\nregeringsbeslut innehöll dock inget förbehåll om\r\nriksdagens godkännande, och någon proposition i\r\nfrågan förelåg inte vid riksmötets öppnande.</pre><pre>Krisuppgörelsen den 20 september samma år\r\ninnehöll förslag om ytterligare 2 000\r\nhögskoleplatser från våren 1993. Tiden gick utan\r\natt regeringen kom med någon proposition, vare sig\r\nom de 4 000 eller de 2 000 platserna.</pre><pre>Först den 25 november, med en fördröjning på över\r\ntre resp. två månader, presenterades förslagen för\r\nriksdagen. Vid den tidpunkten var de 4 000\r\nplatserna sedan lång tid intagna av studenter på de\r\nhögskolor som tilldelats platserna. När\r\npropositionen väl kom saknades dessutom förslag\r\ntill fördelning på högskolorna av de 2 000\r\nytterligare platserna.</pre><pre>Riksdagen fick genom bristerna i\r\nutbildningsministerns handläggning inte möjlighet\r\natt påverka utläggningen av platser på\r\nhögskolorna. Det var ändå känt för\r\nutbildningsministern att Socialdemokraterna ville\r\nha en annan fördelning än regeringen föreslog, med\r\nfler av platserna till de mindre högskolorna.</pre><pre>Det var därför mycket tillfredsställande att ett\r\nenhälligt utbildningsutskott senare reagerade\r\nmycket skarpt på utbildningsministerns\r\nhandläggning och uttalade att ''det fann ärendets\r\nhantering otillfredsställande''.</pre><pre>Utbildningsutskottet markerade vidare ''att det nu\r\ninte finns skäl att frångå den hittillsvarande\r\nordningen att det är riksdagen som fastställer\r\nplaneringsramarna i högskoleutbildningen''.</pre><pre>I det granskningsbetänkande vi nu behandlar\r\ninstämmer ett likaså enhälligt KU i\r\nutbildningsutskottets kritiska bedömning av\r\närendets handläggning och uttalar vidare:\r\n''Regeringsbeslutet borde ha försetts med förbehåll\r\nav riksdagens godkännande och propositionen\r\nborde ha förelagts riksdagen vid riksmötets\r\nbörjan.''</pre><pre>Konstitutionsutskottet erinrar också om att\r\nbudgetmakten, vid sidan av lagstiftningen, i svensk\r\nkonstitutionell rätt framstår som en särskild,\r\nriksdagen tillhörig statsfunktion. Redan i\r\nregeringsformens portalkapitel fastslås att\r\nriksdagen bestämmer hur statens medel skall\r\nanvändas. Därav följer att regeringen icke\r\nsjälvständigt kan ikläda staten ekonomiska\r\nåtaganden utanför av riksdagen godkända ramar.</pre><pre>Den andra frågan som har granskats handlar om\r\nanslaget till Idrottshögskolan i Stockholm. I\r\npropositionen om lärarutbildning föreslogs att\r\nhögskolan skulle erhålla 14 855 000 kronor, vilket\r\nockså blev riksdagens beslut. I regleringsbrevet\r\nangavs emellertid det av riksdagen anvisade\r\nbeloppet till 11 717 000 kronor.</pre><pre>Detta lägre belopp angavs stämma med vad som\r\nredovisats i samband med riksdagens godkännande\r\nav Idrotthögskolans inrättande. Senare beviljades\r\nhögskolan dock ytterligare 2 miljoner ur\r\nanslagsposten till regeringens disposition. Om detta\r\nnoterar ett enhälligt konstitutionsutskott att\r\nriksdagen ej informerades om felräkningen av\r\nanslagsposten för Idrottshögskolan.</pre><pre>Konstitutionsutskottet säger vidare: ''Det är för\r\nutgiftsprövningen viktigt att riksdagen i likhet med\r\nberörda myndigheter erhåller uppgift av\r\nUtbildningsdepartementet om felräkningar i\r\nenskilda anslagsposter och i ändringar av anslag.''</pre><pre>Fru talman! Med dessa markeringar om bristerna i\r\nutbildningsministerns handläggning av nämnda\r\nfrågor vill jag yrka bifall till konstitutionsutskottets\r\nenhälliga skrivning på denna punkt.</pre><pre>Regeringens handläggning av ansökningar om\r\nundantag från förbudet mot handel med Sydafrika</pre><pre>(avsnitt 15)</pre><pre>Anf. 112  HANS GÖRAN FRANCK (s):</pre><pre>Fru talman! Det har förekommit alltför många\r\nfelbedömningar av utvecklingen i Sydafrika. En del\r\nav dem har präglats av bristande insikter och\r\nönsketänkande. Det har också funnits mycket\r\nstarka ekonomiska företagarintressen som utövat\r\nkraftiga påtryckningar på politiker och andra\r\nbeslutsfattare.</pre><pre>Det har inte hjälpt att det funnits objektiva och\r\noberoende källor att ösa ur. Amnesty international,\r\nKyrkornas världsråd, Internationella\r\njuristkommissionen och Internationella röda korset\r\nhar regelbundet presenterat inträngande rapporter\r\nsom varnat för tendentiös missvisande information\r\nom Sydafrika. Framträdande vita sydafrikaner som\r\nförfattarna Nadine Gordimer, nobelpristagare, och\r\nAlbie Sachs, liksom den svarte biskop Tutu, har\r\nman inte heller lyssnat tillräckligt till.</pre><pre>Mycket betänkliga har varit de upprepade\r\npåståendena under de senaste åren om att en\r\nlösning är nära förestående och dröjer bara några\r\nveckor. Så uttalade sig bl.a. statsminister Carl Bildt\r\nförra sommaren.</pre><pre>Det kanske inte är så lätt för en moderat politiker\r\natt verka för svenska sanktioner, när partiet under\r\nhela sin oppositionstid varit motståndare till dem. I\r\nregeringsställning har Moderata samlingspartiet ett\r\nstort inflytande över utrikes- och handelspolitiken\r\ngenom att partiet besätter stats-, utrikes- och\r\nhandelsministerposterna.</pre><pre>Detta påverkar också utskottsmajoritetens\r\nbedömning av regeringens handläggning av\r\nansökningar om undantag från förbudet mot\r\nhandel med Sydafrika. En granskning av\r\nmajoritetens skrivning ger visst belägg för detta.</pre><pre>Men låt mig först säga vad majoritet och\r\nreservanter är ense om.</pre><pre>Avgörande för de svenska åtgärderna vad avser\r\nsanktionerna mot Sydafrika skall vara utvecklingen\r\ni landet. Handelsförbudet skall kunna upphävas\r\nnär det föreligger en bindande överenskommelse\r\nom en interrimsregering i Sydafrika, och\r\ninvesteringsförbudet skall inte längre tillämpas när\r\nen sådan regering har bildats.</pre><pre>Något avtal om övergångsregering finns emellertid\r\ninte. Långt mindre har den installerats. Trots\r\nintensiva ansträngningar har man ännu inte uppnått\r\nnågra avgörande resultat.</pre><pre>Varför? Motsättningarna är betydande. Framför\r\nallt konservativa och högerextrema krafter, särskilt\r\nbland den vita befolkningen men även bland svarta\r\ngrupper, gör allt för att sabotera en utveckling mot\r\nett demokratiskt, ickerasistiskt Sydafrika. Detta\r\nhar varit mycket tydligt under den senaste veckan.\r\nÄven de Klerk-regeringen, som råder över polis,\r\nmilitär och administration, har ett stort ansvar för\r\nden allvarliga våldsspiralen och andra övergrepp.</pre><pre>Vad gäller möjligheten att använda sig av\r\ndispensförfarandet säger utskottsmajoriteten att\r\nregeringen tillämpat den ''på ett sätt som står i\r\növerensstämmelse med\r\nhandelsförbudsförordningens bestämmelser och\r\nvad som uttalats i förarbetena''.</pre><pre>I förordningen sägs att regeringen i det enskilda\r\nfallet kan medge undantag för in- och utförsel dels\r\nom ett upprätthållande av förbuden skulle medföra\r\neffekter som är ägnade att motverka syftet med\r\nförbudet, dels om det i övrigt finns särskilda skäl. I\r\nförarbetena anges följande: ''Beträffande\r\nmöjligheterna till undantag från förbuden,\r\nhänvisades i propositionen till 9 § i internationella\r\nsanktionslagen, enligt vilken paragraf regeringen\r\nför visst fall kan medge undantag från förbud som\r\nhar meddelats med stöd av lagen. I den proposition\r\nsom föregick lagen anförde föredragande bl.a. att\r\ndispensgivningen är avsedd att vara restriktiv.''</pre><pre>I de följande riksdagsbesluten uttalades ''att\r\nundantagsreglerna emellertid, såsom framhållits i\r\nen motion (c) bör tillämpas strikt''. Med hänsyn till\r\ndet kraftigt ökande och stora antalet beviljade\r\ndispenser sedan regeringsskiftet 1991, gör jag\r\nbestämt gällande att angivna rättsliga\r\nförutsättningar inte är uppfyllda.</pre><pre>Regeringen har i stället under sitt maktutövande\r\ntillämpat rakt motsatt dispensgivning, nämligen en\r\n''generös politik'', vilket också handelsministern\r\nuttryckligen uttalat vid flera tillfällen. Detta i sin tur\r\nberor på att regeringen räknat med att häva\r\nhandelsförbudet redan under april månad detta år,\r\nvilket alltså inte skett.</pre><pre>I den senare frågan har regeringen fått bakslag\r\nunder riksdagsbehandlingen tack vare en stark\r\nkritik från alla partier utom Moderata\r\nsamlingspartiet och Ny demokrati.</pre><pre>Majoriteten åberopar ett uttalande av\r\nutrikesutskottet, upprepat i årets betänkande från\r\nsamma utskott, i vilket sägs att avsikten beträffande\r\ndispensförfarandet generellt inte vore att ''frångå\r\ngällande sanktionssyfte, men att ge visst utrymme\r\nför en tillämpning anpassad till utvecklingen i\r\nSydafrika''.</pre><pre>Men detta uttalande liksom aktuell förordning och\r\nförarbeten ger inte stöd för att som\r\nhandelsministern lägga stor vikt vid\r\nsysselsättningsskäl vid dispensgivningen. Detta\r\nframgår av hans uttalanden i riksdagen, bl.a. den 12\r\nmars i år. Han förklarade också att samma hänsyn\r\nkommer i fortsättningen att tas till sysselsättningen\r\ni Sverige.</pre><pre>Det står dock helt klart det vi s-ledamöter har\r\nframhållit i vår reservation: ''Att handelsförbudets\r\ninförande kunde medföra negativa konsekvenser\r\nför svenska företag och orter kunde enligt\r\nförarbetena inte uteslutas. I första hand borde\r\neventuella problem kunna lösas av företagen. Den\r\nfördel ett undantag skulle kunna innebära för ett\r\nföretags sysselsättning och produktion i Sverige kan\r\ni linje härmed inte utgöra skäl för att tillämpa\r\nundantagsbestämmelsen. Handelsförbudets syfte\r\noch förarbetenas uttalanden om en restriktiv\r\ntillämpning av undantagsbestämmelsen ger inte\r\nheller vid handen att undantag kan medges i sådana\r\nfall.''</pre><pre>Birger Hagård kan enligt vad jag förstår inte finna\r\nnågot uttalande i förarbeten eller riksdagsbeslut\r\nsom talar just om svenska sysselsättningsskäl. Det\r\nframhölls i stället i förarbetena att svårigheterna för\r\nde personer som direkt drabbades av\r\nsysselsättningseffekterna av Sydafrikabojkotten\r\nskulle solidariskt bäras av hela samhället. Det är för\r\növrigt uppenbart att inga sanktioner av någon\r\nbetydelse kan genomföras, om\r\nsysselsättningsskälet får den betydelse som detta\r\ntillmätts i en lång rad dispensbeslut, en stor del\r\nefter avstyrkan från Kommerskollegium.</pre><pre>De skäl som Atlas Copco åberopat kan också enligt\r\ns-reservationen medföra dispens.</pre><pre>I likhet med anmälarna till KU kan man dock fråga\r\nsig om det finns stöd för en generell dispensgivning,\r\nvilket var fallet för Atlas Copco. Dispensen borde\r\nha haft en konkret specificering. I\r\nhandelsförbudsförordningen liksom i förarbetena\r\nfinns inget föreskrivet om generell dispensgivning.</pre><pre>Min uppfattning är att det finns goda skäl för\r\nslutsatsen i s-reservationen, nämligen att\r\nregeringen får till viss del anses under år 1992 ha\r\ntillämpat möjligheten att medge undantag från\r\nhandelsförbuden på ett sätt som inte står i\r\növerensstämmelse med vad som anges i\r\nförordningen och dess förarbeten. Riksdagens\r\nuttalanden har inte heller gett utrymme för en\r\nsådan tillämpning av undantagsbestämmelsen som\r\nskett från regeringens sida. Statsrådet Dinkelspiel\r\nkan därför inte undgå kritik härför.</pre><pre>Fru talman! Jag yrkar bifall till s-reservationen nr 7.</pre><pre>Anf. 113  BIRGER HAGÅRD (m):</pre><pre>Fru talman! Den här reservationen från s-sidan är\r\nutomordentligt svagt grundad, om den över huvud\r\ntaget har någon grund alls.</pre><pre>Jag skall inte falla för frestelsen att diskutera\r\nSydafrikapolitik med Hans Göran Franck. Det\r\nskulle jag mycket väl kunna göra, men jag tror inte\r\natt vi har något gemensamt på en enda punkt. Jag\r\nskall i stället enbart hålla mig till det ärende som vi\r\nhar här i kammaren, nämligen frågan om\r\nutrikeshandelsministern på något sätt skulle ha\r\nbegått någonting som kan sägas vara\r\nkonstitutionellt oriktigt.</pre><pre>Då kan jag konstatera att något sådant finns inte.\r\nBeslutet om dispenser fattades av regeringen den\r\n29 oktober 1992 för ett antal olika företag. Man kan\r\ni utskottets eget betänkande se grunderna för detta.\r\nPå s. 122 står det att läsa: ''Beslutet hade i sedvanlig\r\nordning föregåtts av samråd med den\r\nparlamentariska Sydafrikadelegationen och i\r\nUtrikesnämnden.'' Dessutom hade\r\nKommerskollegieum tillstyrkt framställningen.</pre><pre>Också utrikesutskottet har behandlat frågan, senast\r\nför några veckor sedan, och den var uppe här i\r\nkammaren för, vill jag minnas, 10--14 dagar sedan.\r\nUtrikesutskottet konstaterar att ''hittillsvarande\r\nbeslut om dispenser från handelsförbudet gjorts\r\nefter prövning av varje enskilt ärende, i enlighet\r\nmed de principer som regeringen lagt fram i\r\nUtrikesnämnden''.</pre><pre>Jag hittar inte några som helst reservationer från\r\nSocialdemokraterna i det betänkandet. Frågan är\r\nalltså vilka jag skall lita på. Skall jag lita på\r\nsocialdemokraterna i utrikesutskottet, på\r\nsocialdemokraterna i Utrikesnämnden eller på\r\nsocialdemokraterna i konstitutionsutskottet?</pre><pre>Det finns ingenting som kan åberopas till stöd för\r\nden socialdemokratiska reservationen. Jag undrar\r\nom inte ett misstag har blivit begånget här, att man\r\nhar slarvat över det hela.</pre><pre>Om man nu närde en misstanke om att allt inte var\r\nkonstitutionellt riktigt, varför ställde man då inte\r\nen fråga till statsrådet Dinkelspiel, när han fanns i\r\nutskottet? Det hade sagts ifrån från början att den\r\nmöjligheten gavs. Ingen enda fråga ställdes om\r\ndetta till Ulf Dinkelspiel. Audiatur et altera pars --\r\nhör också den andra sidan! -- är en gammal god\r\nprincip.</pre><pre>Jag yrkar, fru talman, avslag på den\r\nsocialdemokratiska reservationen och bifall till\r\nkonstitutionsutskottets skrivning.</pre><pre>Anf. 114  HANS GÖRAN FRANCK (s):</pre><pre>Fru talman! Birger Hagård säger att den\r\nreservation som vi socialdemokrater har avgivit är\r\nsvagt grundad, men han har inte på en enda punkt\r\nbemött det jag anförde i mitt inlägg.</pre><pre>Vi skall inte ha en Sydafrikadebatt nu, men det\r\nligger i sakens natur att man i ett ärende av detta\r\nslag givetvis får ge en kort bakgrund till situationen,\r\noch det var det jag gjorde.</pre><pre>Vad gäller det beslut som Birger Hagård hänvisar\r\ntill förhåller det sig så att utrikesutskottet har yttrat\r\nsig i den här saken. Utskottet utgick ifrån att\r\navsikten med dispensgivningen inte vore att frångå\r\ngällande sanktioners syfte men att ge visst utrymme\r\nför en tillämpning anpassad till utvecklingen i\r\nSydafrika. Det uttalandet gjordes också året\r\ndessförinnan. Det var alltså utskottets mening att\r\nman inte skall ha en dispensgivning som är så\r\nvidsträckt att den frångår sanktionernas syfte.</pre><pre>Sedan skrev utrikesutskottet: ''Utskottet vidhåller\r\ndenna uppfattning. Utskottet noterar samtidigt att\r\nhittillsvarande beslut om dispenser från\r\nhandelsförbudet gjorts efter prövning av varje\r\nenskilt ärende i enlighet med de principer som\r\nregeringen lagt fram i utrikesnämnden.''</pre><pre>Det är bara ett konstaterande om att den\r\nnuvarande regeringen har lämnat en rapport om\r\ndetta. Den har där anfört att de principer som jag\r\nhar beskrivit i mitt första inlägg har varit\r\nvägledande. Det betyder kort och gott att det inte\r\när fråga om den restriktiva tillämpning som både\r\nförordning och riksdagsbeslut går ut på, utan det är\r\nmotsatsen.</pre><pre>Det regeringen har redogjort för är att man i strid\r\nmed dessa ställningstaganden har lagt om praxis till\r\natt bli en liberal och generös praxis. Detta har\r\nregeringen vidgått både i skrivelse och i yttranden\r\nhär i riksdagen.</pre><pre>Jag har ställt frågor om detta. Det har ägt rum flera\r\nfrågedebatter och interpellationsdebatter i denna\r\nfråga. Vi visste precis var utrikeshandelsminister\r\nDinkelspiel stod.</pre><pre>Anf. 115  BIRGER HAGÅRD (m):</pre><pre>Fru talman! Hans Göran Franck citerar just det\r\nsom jag citerade. Jag kan bara konstatera att\r\nutrikesnämnden inte har haft några invändningar\r\nmot det förfaringssätt som det här har varit fråga\r\nom -- ej heller Kommerskollegium eller\r\nutrikesutskottet.</pre><pre>Min fråga kvarstår: Vem skall jag tro på? Skall jag\r\ntro på socialdemokraterna i utrikesnämnden, i\r\nutrikesutskottet eller i konstitutionsutskottet? Än\r\nen gång: Varför ställdes inte en enda fråga till\r\nstatsrådet Dinkelspiel när han besökte utskottet?\r\nDet finns inte någon som helst grund för försöket\r\natt rikta kritik mot statsrådet Dinkelspiel.</pre><pre>Anf. 116  HANS GÖRAN FRANCK (s):</pre><pre>Fru talman! Vi har haft utfrågningar med\r\nutrikeshandelsminister Dinkelspiel här i riksdagen.\r\nVi har noga penetrerat dessa frågor i flera debatter\r\nmed honom. Dessa protokoll har funnits fogade till\r\närendet. Jag vet inte om Birger Hagård har läst\r\nprotokollen från interpellationsdebatterna. Där\r\nframgår just de saker som jag har berört i mitt\r\nförsta inlägg.</pre><pre>Vad sedan angår utrikesnämnden vet jag inte hur\r\ndet förhåller sig med Birger Hagårds kunskaper om\r\nvad som har förekommit där. Men så mycket vet\r\njag: I den debatt som har förekommit här i\r\nkammaren har utrikeshandelsminister Dinkelspiel\r\nblivit utsatt för precis samma kritik som vi framför\r\ni vår reservation och som jag har framfört i mitt\r\ninlägg. Bl.a. har Pierre Schori i den debatt som\r\nförekom här i kammaren framfört just en sådan\r\nkritik.</pre><pre>Anf. 117  BIRGER HAGÅRD (m):</pre><pre>Fru talman! Hans Göran Franck må gilla eller ogilla\r\nden politik som förs av regeringen, och i det här\r\nfallet utrikeshandelsministern. Det är relativt\r\nointressant i sammanhanget. Den fråga som vi har\r\natt besvara är om det finns någon konstitutionell\r\nanmärkning som kan riktas mot statsrådet. Vi har\r\nkunnat klara ut att någon sådan inte finns.</pre><pre>Min fråga kvarstår. Statsrådet Dinkelspiel var hos\r\nutskottet. Det fanns alla möjligheter -- det hade\r\nsagts ifrån i förväg -- att diskutera\r\nSydafrikaärendet, eftersom det fanns en anmälan\r\nhos konstitutionsutskottet. Det var ingen som tog\r\nden chansen. Det framgår tydligt av de protokoll vi\r\nhar från utfrågningar.</pre><pre>Vad Hans Göran Franck refererar till är något helt\r\nannat. Det är en interpellationsdebatt som förekom\r\ni sammanhanget. Det jag talar om är den utfrågning\r\nsom skedde i utskottet. Där berördes denna fråga\r\nicke med ett ord.</pre><pre>Anf. 118  HANS GÖRAN FRANCK (s):</pre><pre>Fru talman! Det är i och för sig riktigt att det inte\r\nställdes några frågor till utrikeshandelsminister\r\nDinkelspiel, som då hördes i ett helt annat ärende.\r\nVi ansåg från vår sida att det inte var påkallat att\r\nställa ytterligare frågor till honom eftersom ärendet\r\nvar tillräckligt belyst. Om nu Birger Hagård ansåg\r\natt det inte var tillräckligt belyst hade han själv\r\nkunnat ställa frågor till utrikeshandelsministern,\r\nvilket han inte gjorde.</pre><pre>Jag har lagt märke till att Birger Hagård med stor\r\ntvärsäkerhet ständigt talar om att alla andra för\r\nfram uppfattningar som inte har någon\r\nkonstitutionell aspekt. Det blir inte särskilt mycket\r\nbättre av att han ständigt upprepar det.</pre><pre>Vad jag här gör gällande är att den dispensgivning\r\nsom har förekommit efter regimskiftet -- framför\r\nallt under 1992, men också den som nu fortsätter --\r\ninte är förenlig med den förordning som finns, och\r\nsom inte har ändrats, samt de förarbeten som finns.\r\nDen är inte heller förenlig med de beslut som\r\nriksdagen har fattat i dessa frågor. Det är av den\r\nanledningen som utrikeshandelsministern inte kan\r\nundgå kritik.</pre><pre>Anf. 119  BIRGER HAGÅRD (m):</pre><pre>Fru talman! Hans Göran Franck får verkligen\r\nursäkta mig om det är så att jag talar om\r\nkonstitutionella frågor när ärendet gäller\r\nkonstitutionsutskottets granskning. Det är just det\r\nsom saken skall gälla, och absolut inte någonting\r\nannat.</pre><pre>Hans Göran Franck må ha vilken uppfattning han\r\nvill när det gäller själva sakfrågan -- huruvida man\r\nhar följt gällande regler eller inte. Jag kan endast\r\nslå fast att utrikesnämnden inte har haft någonting\r\natt invända och inte heller utrikesutskottet, där\r\nfrågan primärt hör hemma. Det finns inte några\r\nsom helst reservationer någonstans. Det är därför\r\nsom jag är förvånad över att man över huvud taget\r\nhar fört fram den här reservationen.</pre><pre>Anf. 120  TALMANNEN</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre>Övriga ärenden</pre><pre>(avsnitt 16)</pre><pre>Anf. 121  BENGT HURTIG (v):</pre><pre>Fru talman! I betänkande 1990/91:UU8 sade\r\nutrikesutskottet: Mot bakgrund av de uttalanden\r\nutskottet tidigare gjort rörande svenskt\r\nmedlemskap i EG anser utskottet att ytterligare\r\ninformationsinsatser är nödvändiga i syfte att\r\nfrämja en allsidig belysning av och diskussion om\r\nSveriges Europasamarbete. Utskottet förutsätter\r\natt regeringen kommer med förslag med denna\r\ninnebörd.</pre><pre>I ett tillkännagivande till regeringen sade\r\nkulturutskottet samma år: Det är viktigt att den\r\nbredd och flexibilitet och tidigare erfarenheter från\r\nstudie- och informationskampanjer som finns inom\r\nfolkbildningen tas till vara i informationsarbetet om\r\nEG.</pre><pre>I kompletteringspropositionen 1991/92 föreslog\r\nregeringen att 50 miljoner skulle användas för\r\ninformationsinsatser om europeisk integration.\r\nMan har alltså infört ett nytt begrepp. När\r\nutrikesutskottet talar om Europasamarbete har det\r\nhos regeringen blivit fråga om europeisk\r\nintegration. Någon fördelning av summor på olika\r\ninformationsinsatser förslås inte i denna\r\nproposition.</pre><pre>När man sedan i regeringsbeslutet i juni 1992 skulle\r\nfördela pengarna hamnade 35 miljoner kronor hos\r\nUtrikesdepartementet och 15 miljoner kronor hos\r\nden nyinrättade delegationen för\r\ninformationsinsatser om europeisk integration.\r\nDetta vållade en kraftig indignation i den allmänna\r\nopinionen. Under sommaren diskuterades dessa\r\nfrågor, och den 8 oktober ändrade regeringen\r\nfördelningen så att ytterligare 10 miljoner fördes\r\növer till delegationen från Utrikesdepartementet.</pre><pre></pre><pre>Av de medel som delegationen har fördelat har en\r\nmycket liten del gått till organisationer och\r\nverksamhet som inte önskar ett medlemskap i den\r\neuropeiska unionen. I huvudsak har dessa pengar\r\ngått till organisationer som antingen inte har tagit\r\nställning eller som är för ett medlemskap. Jag kan\r\ninte finna att det är helt i enlighet med\r\nandemeningen i de beslut som riksdagen har fattat\r\nbeträffande inriktningen av informationsinsatsen.\r\nAllsidighet, bredd och flexibilitet i\r\ninformationsinsatserna har inte uppnåtts. Jag anser\r\natt kritik borde ha riktats mot regeringen för den\r\nbristen.</pre><pre>Fru talman! Jag yrkar bifall till min meningsyttring\r\ni avsnitt 16 c.</pre><pre>Anf. 122  ÅKE GUSTAVSSON (s):</pre><pre>Fru talman! Jag kan instämma i delar av den kritik\r\nsom framfördes här senast mot regeringens\r\nhandläggning av informationsinsatser beträffande\r\neuropeisk integration. Jag var den som anmälde\r\närendet för konstitutionsutskottet på uppdrag av\r\nden socialdemokratiska gruppen i kulturutskottet.</pre><pre>Regeringen tvingades sedan också att ändra sig och\r\nföra över ytterligare 10 miljoner kronor till olika\r\norganisationer. Jag är för min del beredd att nu\r\nacceptera detta med den markering som har gjorts\r\ni det särskilda yttrandet från socialdemokraternas\r\nsida. Det är också en viss markering av att det är\r\nviktigt att regeringen nu faktiskt ser till att\r\nhandlägga den här frågan på ett rimligare sätt.</pre><pre>Jag skall dock i huvudsak göra några kommentarer\r\ntill avsnitt 16 d om handläggningen av Sveriges\r\nRadio AB. Även i den frågan har jag lämnat en\r\nanmälan till KU. Den gäller framför allt tre\r\npunkter. En av punkterna handlar om uttalanden\r\nsom kulturministern på regeringens vägnar gör\r\ninför Sveriges riksdag om förutsättningarna för ett\r\nnytt avtal mellan Sveriges Radio och staten.\r\nKulturministern har sagt att de överenskommelser\r\nsom tidigare har gjorts mellan riksdagspartierna\r\ngäller. Strax därefter meddelade regeringen att man\r\npå en rad avgörande punkter har ändrat på de\r\növerenskommelser som har gjorts. Man har tagit\r\nställning som strider mot detta. Jag menar att dessa\r\nändringar är så pass allvarliga att man har anledning\r\natt ifrågasätta vilka krav man skall ställa på\r\nregeringens redogörelser inför riksdagen. Man kan\r\nsäga att detta är mer en politisk än en\r\nkonstitutionell fråga, men den har den\r\nkonstitutionella bäringen att regeringen på något\r\nsätt måste kunna tolereras av en majoritet i\r\nriksdagen. Det är förutsättningen för\r\nparlamentarismen.</pre><pre>Den andra punkten i min anmälan gäller att\r\nkulturministern har sagt att man har haft en\r\narbetsgrupp mellan departementet och ägarna för\r\natt arbeta fram en plan för extra bolagsstämma,\r\naktieöverlåtelser m.m. Ägarna som då åberopades\r\nkänner inte till att något sådant har förekommit.\r\nEnligt deras uppfattning är det som kulturministern\r\npåstår felaktigt. Är det rimligt att riksdagen ur\r\nkonstitutionell synpunkt accepterar att regeringen,\r\ni detta fall genom kulturministern, lämnar felaktiga\r\nuppgifter till riksdagen? Det borde åtminstone vara\r\nen tillräcklig grund för att man skall undersöka om\r\nså de facto har skett.</pre><pre>Dessa två frågor har inte kommenterats av KU.\r\nFrån KU:s sida har man över huvud taget inte\r\nnämnt att dessa frågor har anhängiggjorts i form av\r\nen anmälan.</pre><pre>I den tredje punkten riktade jag kritik mot en\r\nregeringsskrivelse som var mycket sent inlämnad.\r\nMan fattade beslut i slutet av förra året, den 19\r\nnovember. Först den 24 november överlämnades\r\nskrivelsen till riksdagen. Motionstiden utgick den 9\r\ndecember. Riksdagens juluppehåll var planerat till\r\nden 19. Detta ledde till att kulturutskottet\r\ntvingades att sammanträda innan motionstiden\r\nhade gått ut. På den punkten har dock\r\nkonstitutionsutskottet kommit med en viss, om än\r\nnågot mjuk, kritik. Den bör ändock vara så pass\r\ntydlig att regeringen borde inse att den i\r\nfortsättningen bör bedriva denna verksamhet med\r\nlitet större skyndsamhet och inte närmast\r\nprovocera -- vilket jag uppfattade det som --\r\nriksdagen genom att vänta en hel vecka med att\r\nlägga fram ett ärende på riksdagens bord efter det\r\natt man fattat beslut. Därmed kunde inte heller\r\nmotionstiden börja löpa.</pre><pre>Fru talman! Slutligen tycker jag att man inom KU\r\nskulle fundera över hur man skall hantera\r\nanmälningsärenden fortsättningsvis. Jag menar att\r\ndet är rimligt att det som är utgångspunkten för en\r\ngranskning på något sätt skall anmälas i\r\nhandlingen. I detta fall är det två anmälningar --\r\ndels om informationsverksamheten beträffande\r\nden europeiska unionen, dels kulturministerns\r\nhandläggning av dessa ärenden -- som inte finns\r\nmed. I och med detta har jag inget annat yrkande\r\nän de som har framförts ifrån socialdemokraternas\r\nsida i KU.</pre><pre>Överläggningen var härmed avslutad.</pre><pre>Beslut</pre><pre>Talmannen meddelade att propositioner först\r\nskulle ställas beträffande envar av de frågor som\r\nberördes i de reservationer och den meningsyttring\r\nsom fogats till betänkandet och därefter i ett\r\nsammanhang på övriga frågor.</pre><pre>Statsrådens innehav av värdepapper, jäv m.m.</pre><pre>Först biträddes reservation 1 av Thage G Peterson\r\nm.fl. med 127 röster mot 11 för meningsyttringen\r\nav Bengt Hurtig i motsvarande del. 164 ledamöter\r\navstod från att rösta.</pre><pre>Härefter avgavs 168 röster för godkännande av\r\nutskottets anmälan i förevarande del och 135 för\r\ngodkännande av anmälan i reservation 1 av Thage\r\nG Peterson m.fl. 1 ledamot avstod från att rösta.</pre><pre>Kommunikationsministerns engagemang i\r\nvårdhemmet Majgården i Gnesta</pre><pre>Beslöts med 169 röster att godkänna utskottets\r\nanmälan i förevarande del. 133 röster avgavs för\r\ngodkännande av anmälan i reservation 2 av Thage\r\nG Peterson m.fl. 1 ledamot avstod från att rösta.</pre><pre>Regeringens handläggning av svensk hjälp till\r\nskogsindustrin m.m. i Polen</pre><pre>Beslöts med 170 röster att godkänna utskottets\r\nanmälan i förevarande del. 133 röster avgavs för\r\ngodkännande av anmälan i reservation 3 av Thage\r\nG Peterson m.fl. 1 ledamot avstod från att rösta.</pre><pre>Regeringens planering och handläggning av\r\nflyktingpolitiken</pre><pre>Först biträddes reservation 4 av tredje vice talman\r\nBertil Fiskesjö m.fl. med 143 röster mot 20 för\r\nreservation 5 av Harriet Colliander. 140 ledamöter\r\navstod från att rösta.</pre><pre>Härefter avgavs 150 röster för godkännande av\r\nanmälan i reservation 4 av tredje vice talman Bertil\r\nFiskesjö m.fl. och 136 för godkännande av\r\nutskottets anmälan i förevarande del. 16 ledamöter\r\navstod från att rösta.</pre><pre>Statsrådet Reidunn Lauréns handläggning av visst\r\ntjänstetillsättningsärende</pre><pre>Beslöts med 171 röster att godkänna utskottets\r\nanmälan i förevarande del. 133 röster avgavs för\r\ngodkännande av anmälan i reservation 6 av Thage\r\nG Peterson m.fl.</pre><pre>Regeringens handläggning av ansökningar om\r\nundantag från förbudet mot handel med Sydafrika</pre><pre>Beslöts med 170 röster att godkänna utskottets\r\nanmälan i förevarande del. 133 röster avgavs för\r\ngodkännande av anmälan i reservation 7 av Thage\r\nG Peterson m.fl.</pre><pre>Regeringsbeslut om medel för informationsinsatser\r\nom europeisk integration</pre><pre>Beslöts med 292 röster att godkänna utskottets\r\nanmälan i förevarande del. 10 röster avgavs för\r\ngodkännande av anmälan i meningsyttringen av\r\nBengt Hurtig i motsvarande del. 1 ledamot avstod\r\nfrån att rösta.</pre><pre>Övriga i betänkandet upptagna frågor</pre><pre>Utskottets anmälan godkändes.</pre><pre>Utskottets genom de nu fattade besluten godkända\r\nanmälan lades till handlingarna.</pre><pre>Beslut om uppskjuten votering</pre><pre>På förslag av talmannen medgav kammaren att de\r\närenden som hann debatteras färdigt under\r\nåterstoden av dagens sammanträde skulle företas\r\ntill avgörande vid morgondagens arbetsplenum.</pre><pre>5 §  Ändringar i jordbalkens hyresregler</pre><pre>Föredrogs</pre><pre>bostadsutskottets betänkande</pre><pre>1992/93:BoU24 Ändringar i jordabalkens\r\nhyresregler (prop. 1992/93:115).</pre><pre>Anf. 123  LARS STJERNKVIST (s):</pre><pre>Fru talman! Det här betänkandet, som handlar om\r\nhyreslagen och förändringar i den, kan man litet\r\nförenklat säga innehåller två typer av förslag. För\r\ndet första vill regeringen med sin proposition\r\nförbättra skyddet för alla dem som av ekonomiska\r\nskäl har svårt att klara sina boendekostnader. För\r\ndet andra vill man försämra skyddet för dem som är\r\nstörande och som därför inte längre är välkomna i\r\nsin lägenhet. På båda dessa punkter är minoriteten\r\noch majoriteten i utskottet i princip överens.</pre><pre>För att ta det sista först: Vi tycker att det är orimligt\r\natt begära av någon att man skall behöva stå ut med\r\nallvarliga störningar i boendet. Alla har rätt att bo\r\ntryggt och kunna sova om nätterna. Vi kan därför\r\nställa upp på de förslag som innebär att man vid\r\nmycket allvarliga fall av störningar skall kunna säga\r\nupp en hyresgäst. Men jag vill betona att det\r\nhandlar om mycket allvarliga störningar; våld eller\r\nhot om våld nämns som exempel.</pre><pre>Utskottet gör en del justeringar och preciseringar\r\nsom rättar till en del skönhetsfel i propositionen.\r\nDet är bra.</pre><pre>När det gäller skyddet för dem som av ekonomiska\r\nskäl har svårt att klara sitt boende, gör\r\nutskottsmajoriteten visserligen en del förbättringar\r\njämfört med det ursprungliga förslaget, men det\r\nräcker inte. De förslag som läggs står inte i rimlig\r\nproportion till den oerhört dramatiska utveckling\r\nsom i dag sker i landet.</pre><pre>Under de två senaste åren har 166 000 människor,\r\nenligt Boverkets beräkningar, tvingats försämra sin\r\nboendestandard på grund av ekonomin. Antalet\r\nvräkningar har ökat och uppgick i fjol till 6 000.\r\nAlla rapporter tyder på att antalet vräkningar ökar\r\nytterligare i år.</pre><pre>För första gången sedan 1940-talet ökar\r\ntrångboddheten i landet. För dem som har små\r\nekonomiska resurser blir porten till den ordinarie\r\nbostadsmarknaden allt svårare att ta sig igenom.</pre><pre>Det finns flera orsaker till den oerhört dramatiska\r\nförändringen. Viktigast är naturligtvis den kraftiga\r\nnedskärningen av bostadssubventionerna, den\r\nallmänna konjunkturnedgången och ökningen av\r\narbetslösheten. Men det är inte bara ekonomiska\r\nförklaringar som ligger bakom, utan en hel serie\r\nförslag till regelverk på bostadsmarknaden -- var\r\nför sig ganska små och harmlösa förändringar -- har\r\ntillsammans bidragit till den här dramatiska\r\nutvecklingen.</pre><pre>Jag skall som allra hastigast nämna några exempel.</pre><pre>Det började redan omedelbart efter regimskiftet\r\nmed att den nya regeringen förändrade\r\nstödsystemet så att de allmännyttiga företagen i dag\r\nhar precis samma villkor som de privata värdarna.</pre><pre>Nästa steg som vi här i kammaren inom kort skall\r\nta -- jag befarar att det, tyvärr, blir så -- är att de\r\nallmännyttiga företagen också i all annan\r\nlagstiftning likställs med de privata. Följden blir\r\nnaturligtvis att de allmännyttiga företagen\r\nmeddelar sin uppdragsgivare, kommunen: Nu kan\r\nvi inte längre ta större socialt ansvar än de privata\r\nvärdarna. Nu har vi precis samma spelregler som de\r\nprivata värdarna. Därför måste vi behandla våra\r\nbostadskonsumenter med samma kritiska ögon som\r\nalla andra gör. Vi spelar på samma karga marknad\r\nsom alla andra.</pre><pre>Det är detta som sammantaget har lett till stora\r\nförändringar. I en kommun som inte ligger så långt\r\nfrån huvudstaden har det kommunala\r\nbostadsföretaget meddelat att långtidsarbetslösa\r\ninte längre tas emot. Det är ett alldeles för stort\r\nrisktagande att välkomna sådana i våra lägenheter,\r\nsäger man.</pre><pre>I väldigt många kommuner meddelar det\r\nkommunala bostadsföretaget att man inte längre\r\nkan ta emot fler invandrare.</pre><pre>Det är alltså inte bara människor som av olika skäl\r\nkan betraktas som störande eller besvärliga utan\r\nockså andra oerhört stora grupper som omfattas av\r\nden här hårdare attityden på bostadsmarknaden.\r\nEn mängd enskilda tragedier blir resultatet. Det är\r\nsådant här som döljer sig bakom den oerhört\r\ndramatiska statistiken. 166 000 människor har\r\nnämligen under de senaste åren tvingats flytta.</pre><pre>Från majoritetens sida kommer man naturligtvis att\r\nsäga: Det här förslaget och det här betänkandet kan\r\nväl ändå inte bidra till en sådan här utveckling. Det\r\när sant. Den kan inte det. Som jag sade förut kan\r\nvarje isolerat förslag i sig kan tyckas rätt så\r\nharmlöst. I det här fallet rör det sig faktiskt om ett\r\ni och för sig litet steg, men ett steg i rätt riktning.\r\nSammantaget skapar ändå de här\r\nregelförändringarna ett oerhört kärvt klimat.</pre><pre>Därför ville vi socialdemokratiska reservanter med\r\nhjälp av det här betänkandet skärpa det skyddsnät\r\nsom nu mer än någonsin behövs för de hyresgäster\r\nsom har det besvärligt ekonomiskt och som, tyvärr,\r\nblir allt fler.</pre><pre>Självfallet står jag bakom samtliga s-reservationer.\r\nJag nöjer mig dock med att yrka bifall till\r\nreservation nr 1 om återvinningsfristen. Det gäller\r\nalltså den tid som de familjer eller de enskilda som\r\ninte längre klarar av sin hyra och som har sagts upp\r\nav värden har på sig att rätta till det hela och\r\nåtervinna sin lägenhet. I dag är den fristen för kort.\r\nRegeringen gör en kosmetisk förändring som\r\negentligen inte innebär någon förbättring.\r\nUtskottsmajoriteten gör en justering, men denna är\r\ninte tillräckligt bra.</pre><pre>Vi vill förlänga den här återvinningsfristen, som vi\r\ntycker skall vara fyra veckor. Då har man säkert en\r\nmånad på sig. Under den tiden får man försöka\r\nkomma till rätta med misstaget.</pre><pre>Det är, som sagt, sant att en skillnad om en vecka\r\nnär det gäller utskottsmajoritetens och -\r\nminoritetens förslag om återvinningsfristen kan\r\nsynas vara högst marginell. Men om kammaren\r\nväljer att stödja vår reservation innebär det att ett\r\nlitet litet steg tas när det gäller att så att säga rulla\r\ntillbaka den utveckling som har bidragit till de\r\nökade orättvisorna och den ökade utslagningen på\r\nbostadsmarknaden.</pre><pre>Nästa betänkande som kammaren skall behandla\r\ngäller dramatiskt försämrade villkor för dem som\r\nhar det ekonomiskt besvärligt. Även där kan\r\nytterligare ett antal små steg tas, just för att värna\r\nden sociala bostadspolitiken. Jag hoppas innerligt\r\natt kammaren så småningom gör det.</pre><pre>Jag yrkar alltså bifall till reservation nr 1 i\r\nbetänkandet.</pre><pre>Anf. 124  EVA ZETTERBERG (v):</pre><pre>Herr talman! Det är mycket positivt att det kommer\r\nett förslag till ny hyreslag. Ett sådant har vi länge\r\nväntat på. Man kan undra om inte själva orden\r\nändringar i jordabalken också borde ha ändrats.\r\nFolk måste ju förstå vad det handlar om.</pre><pre>Vad det handlar är en förbättring av situationen för\r\nhyresgäster både för att skötsamma hyresgäster\r\nskall få möjlighet att bo i lugn och ro utan\r\nstörningar och för att de människor som vill göra\r\nrätt för sig men som av någon anledning inte har\r\nkunnat betala sin hyra i tid ändå skall få en chans\r\natt bo kvar.</pre><pre>Därför finns det en hel del positiva inslag i\r\nlagstiftningen. Men jag skulle vilja ställa en fråga\r\ntill regeringens företrädare, men det finns inte\r\nnågon sådan här: Hur kan det komma sig att detta\r\ntagit så lång tid?</pre><pre>Hyreslagskommittén var färdig 1991 med sitt\r\nförslag. Vad har man gjort? Så omfattande är inte\r\nden här propositionen att det behövs två år för att\r\nfå fram ett lagförslag. Möjligtvis antyder det att\r\nintresset från regeringens sida inte har varit alltför\r\nstort.</pre><pre>Det är, som sagt, trots allt viktigt att det här\r\nförslaget i dag föreligger och att vi kan göra en del\r\nförändringar. I själva propositionen finns det en del\r\nförslag som jag ser positivt på, t.ex. att\r\nförverkandefristen utökas till en vecka och man\r\ninte skall kunna kräva att en ny hyresgäst skall\r\nbetala en tidigare hyresgästs hyresskuld, som\r\ntidigare gällde.</pre><pre>Vidare är det bra att utskottsmajoriteten har tagit\r\nupp definitionen av detta med störande hyresgäster\r\noch att man påpekar att det inte handlar om\r\nanledningen till att någon är störande eller om att\r\npeka ut en viss grupp, de psykiskt sjuka -- som man\r\nfrån regeringens sida har pekat ut. I stället pekar\r\nman på att det handlar om arten av grav störning.\r\nDet är det väsentliga när det gäller diskussionen om\r\nförverkad hyresrätt. Det väsentliga är alltså inte\r\nt.ex. om en person är psykiskt sjuk.</pre><pre>Herr talman! Vi i Vänsterpartiet är alltså positiva\r\ntill en del av förslagen i propositionen och\r\nbetänkandet. Men det finns också en hel del\r\nminustecken och brister som vi tycker att det borde\r\nha gått att komma till rätta med. Vi instämmer\r\ndärför i samtliga s-reservationer.</pre><pre>Vidare yrkar jag bifall till meningsyttringen vad\r\ngäller mom. 2 om förverkandefristen, mom. 7 om\r\nupprepade betalningsförseelser och mom. 18 om\r\nkabel-TV. Jag skall helt kort förklara varför vi har\r\ndessa yrkanden.</pre><pre>Herr talman! Det grundläggande, nämligen den\r\nallvarliga situation på bostadsmarknaden som\r\nmånga människor i dag upplever -- Lars Stjernkvist\r\nvar inne på den frågan -- har man från majoritetens\r\nsida över huvud taget inte tagit upp. Att antalet\r\nvräkningar ökar och att problemen kan vara stora\r\nför människor som faktiskt vill betala sin hyra, som\r\nvill bo kvar och som vill sköta sitt boende nämns alls\r\ninte.</pre><pre>Det viktiga här tycker jag är att förverkandefristen,\r\nsom utökas med några dagar, är för kort. Vi i\r\nVänsterpartiet kräver att förverkandefristen skall\r\nvara två veckor. Det beror just på att de allra flesta\r\nsom hamnar i nämnda situation inte gör det därför\r\natt de inte vill betala sin hyra utan därför att de har\r\nakuta ekonomiska problem.</pre><pre>Sedan gäller det återvinningsfristen. Vi anser, i\r\nlikhet med Socialdemokraterna, att den skall vara\r\nfyra veckor just för att människor skall ha en\r\nmöjlighet att bo kvar. En bostad är inte någon\r\nhandelsvara, som de borgerliga partierna i många\r\nsammanhang hävdar, utan bostaden är en\r\ngrundläggande social rättighet. Vi måste till det\r\nyttersta se till att människor inte mot sin vilja\r\ntvingas flytta därför att de inte har råd med\r\nboendet. De skall ges möjlighet att hitta ett sätt att\r\nkomma ur sin ekonomiska situation, få hjälp från\r\nsocialnämnden eller på annat sätt och kunna bo\r\nkvar.</pre><pre>Frågan om upprepade betalningsförseelser tas upp\r\ni vår meningsyttring, men Socialdemokraterna har\r\nbara ett särskilt yttrande. Jag undrar varför\r\nSocialdemokraterna inte vill ta upp den frågan. Det\r\nfinns klara och konkreta anledningar -- även om det\r\ninte rör sig om oförutsedd sjukdom -- till att\r\nmänniskor borde få en chans. Jag tror att samtliga\r\nhär som är intresserade av bostadsfrågor har fått\r\nkonkreta exempel på att det har varit förutsebart\r\nnär människor inte har betalat sin hyra. Det kan\r\nvara långvarig sjukdom eller annat som har\r\ninträffat, men man har trots allt inte kunnat\r\növertyga värden och därmed inte fått bo kvar. Jag\r\ntycker alltså att vi skulle kunna vara överens på den\r\nhär punkten.</pre><pre>Jag vill också ta upp frågan om kabel-TV, som har\r\nvarit föremål för viss diskussion. Jag hade hoppats\r\npå en reservation från Folkpartiet, eftersom delar\r\nav Folkpartiet och Vänsterpartiet har förefallit vara\r\növerens på den här punkten, nämligen om att\r\navgifter för kabel-TV inte borde räknas in i hyran.\r\nJag saknar både en reservation och ett särskilt\r\nyttrande, och jag ser fram mot att höra Olle\r\nSchmidts förklaring.</pre><pre>Herr talman! Jag stannar här och står kvar vid mitt\r\ntidigare yrkande. Jag konstaterar att vi måste ha en\r\nförstärkt hyreslagstiftning för att kunna se till att\r\nmänniskor har möjlighet att bo kvar och se till att\r\nstoppa utslagningen. Det är de viktigaste insatserna\r\nsom vi kan göra på hyresområdet.</pre><pre>Anf. 125  BIRGER ANDERSSON (c):</pre><pre>Herr talman! När jag hörde Lars Stjernkvist i\r\ninledningen fick jag nästan uppfattningen att han\r\nville ha en allmän bostadspolitisk debatt, men efter\r\nett tag kom han in på de saker som vi skall diskutera\r\nmed anledning av detta betänkande.</pre><pre>Det är glädjande att vi i de olika partierna är\r\ntämligen överens om tagen. Därför tänker jag inte\r\nupprepa att vi är överens om förbättringar, utan jag\r\nskall närmast ta upp en sak som vi tydligen inte är\r\nhelt överens om, nämligen återvinningsfristen.</pre><pre>När det gäller förverkandefristen råder det i stort\r\nsett en ganska bred politisk enighet i utskottet, och\r\nden förlängs nu till en vecka. Däremot föreligger\r\ndelade meningar om längden på\r\nåtervinningsfristen. I regeringens proposition\r\nföreslås två veckor, men utskottsmajoriteten är inte\r\nnöjd med det utan föreslår tre veckor. I en\r\nreservation, som Lars Stjernkvist nämnde, föreslår\r\nSocialdemokraterna fyra veckor, och\r\nVänsterpartiet ansluter sig till den.</pre><pre>Jag vill gärna redovisa majoritetens\r\nställningstagande i den här frågan.</pre><pre>Om förfallodagen när det gäller hyresbetalning är\r\nden sista dagen i månaden har hyresgästen en vecka\r\npå sig att betala hyran innan hyresrätten är\r\nförverkad. Eftersom hyresgästen får betala per\r\npost, kan hyresvärden behöva avvakta ytterligare\r\nett par dagar innan han kan börja agera. Det kan\r\nta ytterligare några dagar innan återvinningsfristen\r\nbörjar löpa, just beroende på att hyresvärden dels\r\nskall underrätta hyresgästen, dels skall meddela\r\nsocialnämnden om uppsägningen och anledningen\r\ntill uppsägningen. Det meddelandet skall gå till den\r\nkommun i vilken lägenheten är belägen. Först\r\ndärefter börjar återvinningsfristen löpa.</pre><pre>Enligt majoritetsförslaget skall återvinningsfristen\r\nutsträckas till tre veckor. Den totala tiden blir då\r\nungefär fem veckor, vilket vi bedömer som fullt\r\ntillräcklig tid för att hyresgästen med mycket god\r\ntidsmarginal skall kunna få en ny månadslön och\r\nhinna betala hyran.</pre><pre>Vi bedömer också återvinningsfristen som fullt\r\ntillräcklig för att socialnämnden skall hinna agera\r\noch kunna åta sig ett betalningsansvar, som får\r\nuppfyllas även efter återvinningsfristens utgång.\r\nGenom ett sådant åtagande från socialnämndens\r\nsida förlorar inte hyresgästen sin bostad. I den nya\r\nkommunallagen, som vi antog här i riksdagen för\r\nett eller två år sedan, har delegationsmöjligheterna\r\ndessutom kraftigt utökats, vilket ytterligare\r\nunderlättar för sociala myndigheter att kunna\r\nagera.</pre><pre>Det finns dessutom i förslaget till hyreslag en passus\r\nsom säger att hyresgästen i klart ursäktliga fall kan\r\nfå bo kvar i sin hyreslägenhet även om hyresgästen\r\nbetalat sin hyra efter återvinningsfristens utgång.\r\nHyresgästen kan ha drabbats av sjukdom eller\r\nliknande oförutsedda omständigheter.</pre><pre>Jag vill i alla fall understryka att det normala\r\ngivetvis är att hyresgästen skall betala sin hyra i tid.\r\nHyresvärden skall inte behöva finna sig i att hyran\r\nbetalas långt senare än vad som står i hyresavtalet.\r\nEn väl fungerande fastighetsförvaltning bygger på\r\natt hyresgästerna betalar sin hyra enligt gällande\r\nhyresavtal.</pre><pre>Jag hade tänkt att nu gå in på begreppet störande\r\nhyresgäster, men jag lämnar det avsnittet just\r\nberoende på att vi är helt överens om de\r\nförändringar och förbättringar som görs i\r\nbostadsutskottets betänkande.</pre><pre>Herr talman! Jag skulle vilja avsluta mitt anförande\r\nmed att säga, att i det betänkande som vi nu\r\ndiskuterar tas delar av hyreslagstiftningen upp. En\r\nallmän uppfattning om hyreslagen är att den är\r\nbåde svåröverskådlig och ganska svår att förstå för\r\ngemene man. När man läser propositionen ser man\r\natt regeringen utlovar en redaktionell och språklig\r\növersyn. Det är bra. Hyreslagen är ju en lag som\r\nberör många av oss, och därför är det särskilt viktigt\r\nmed en hyreslag som många kan förstå och\r\ntillämpa.</pre><pre>Herr talman! Jag yrkar bifall till utskottets\r\nhemställan och avslag på de reservationer som har\r\nfogats till betänkandet.</pre><pre>Anf. 126  OLLE SCHMIDT (fp):</pre><pre>Herr talman! Jag vill ta upp en mindre del av\r\nbetänkandet, och det handlar om rätten att avstå\r\nfrån kabel-TV och möjligheten att slippa betala för\r\nnågot som man inte alls vill ha.</pre><pre>Diskussionen är inte ny, och den värsta debatten får\r\nväl anses ha blåst över. Men jag tycker, precis som\r\nEva Zetterberg, lika fullt att frågan är principiellt\r\noch ideologiskt viktig.</pre><pre>Det förslag om en ny hyreslag som i dag ligger på\r\nriksdagens bord är bättre än tidigare lag, men den\r\nger fortfarande inte den enskilde hyresgästen\r\nmöjlighet att säga nej och slippa betala för kabel-\r\nTV.</pre><pre>Innehav av kabel-TV jämställs med gemensamma\r\nnyttigheter som vatten, el, tvättstuga och\r\nlekplatser. Ända från början när kabel-TV på allvar\r\nbörjade introduceras i vårt land -- i min hemstad\r\nMalmö var man bland de första att installera kabel-\r\nTV i stor omfattning -- kritiserades detta synsätt.\r\nMånga hyresgäster klagade och opponerade sig\r\nmot det kollektiva beslutandet över deras huvuden,\r\nmen alltid förgäves.</pre><pre>I flera domar, också i högre instans, har man ställt\r\nsig på kollektivets sida mot individens egna\r\nbeslutandemöjligheter. Jag har alltid funnit detta\r\nlika stötande.</pre><pre>Jag kanske skall säga att jag personligen inte har\r\nnågonting emot kabel-TV som sådan. Jag har själv\r\nbortåt 15 kanaler -- även om jag måste säga att\r\nmycket av det som visas är av diskutabel kvalitet.\r\nMen det är inte poängen. Det viktiga är att jag\r\nanser att den som inte vill ha dessa kanaler heller\r\ninte skall behöva betala för dem. Så är det tyvärr\r\ninte i dag.</pre><pre>Om kabel-TV installeras får man i varierande grad\r\nett antal kanaler utöver de svenska kanalerna, vare\r\nsig man vill eller inte.</pre><pre>Tekniken möjliggör både installering av kabel-TV i\r\nomgångar och filtrering och avgränsning av\r\ninnehavet. Det finns alltså inga tekniska skäl för att\r\npåtvinga alla hyresgäster kabel-TV. Det är endast\r\npraktiska och ekonomiska skäl som i sann\r\nkollektivistisk anda har varit vägledande. Principen\r\ntycks vara att någon annan alltid vet bättre än man\r\nsjälv.</pre><pre>Herr talman! Det är sant att den här\r\nbeslutsmodellen är enkel och smidig. Den är\r\nganska typisk för hur vi i Sverige under många år\r\nhar resonerat.</pre><pre>Ganska talande för hur man från bostadsföretagen\r\noch hyresgäströrelsen ser på de här principiella\r\nsynpunkterna är den kommentar som jag ofta har\r\nmött under de här åren: Äsch, det här med kabel-\r\nTV är väl ingenting att tjafsa om. Vi hade en precis\r\nlikadan diskussion om tvättstugor på 60-talet, och\r\nden debatten har ju alla glömt.</pre><pre>Herr talman! Detta är ju ett pragmatiskt synsätt,\r\nmen det är inte desto mindre stötande.</pre><pre>En av våra viktigaste uppgifter i den här kammaren\r\när att öka medborgarnas möjligheter att själva\r\nbestämma över sina liv. Att påtvinga människor\r\nnågonting som de inte vill ha ökar inte friheten. Det\r\när precis tvärtom. Det är därför med visst vemod,\r\nfår jag väl säga, som jag här får argumentera för vad\r\njag tycker är riktigt -- och vad jag faktiskt tycker är\r\nväldigt liberalt -- utifrån en vänsterpartistisk\r\nmeningsyttring. I korthet fångar den mycket väl det\r\nsom jag anser vara en självklarhet.</pre><pre>Eva Zetterberg begärde en förklaring. Möjligen\r\nkan min förklaring smältas av Eva Zetterberg. Jag\r\nförsökte de aktuella dagarna att hjälpa min hustru\r\natt föda medlem nummer två i familjen, som\r\nsedermera också kom den 28 april. Jag hoppas att\r\nEva Zetterberg tycker att det är ett tillräckligt skäl\r\ntill att jag inte kunde vara närvarande vid utskottets\r\nsammanträde. Jag får väl också säga att den\r\nuppfattning som jag har inte delas av alla mina\r\npartivänner. De kan säkert uppfatta mig som något\r\nrigid.</pre><pre>Utskottet i övrigt tycker tydligen inte att människor\r\nsjälva skall få välja vad de skall kunna se på sina\r\nTV-apparater i vardagsrummen. Det tycker jag är\r\nkonstigt. I varje fall tycker tydligen utskottet att\r\nmänniskor skall betala får något som de varken vill\r\nbetala för eller ens ha. Man skall t.o.m. kunna bli\r\nvräkt från sin lägenhet om man inte snällt ställer\r\nupp på de här villkoren.</pre><pre>Herr talman! Ännu konstigare blir utskottets\r\nställningstagande när man hänvisar till regeringens\r\ndepartementspromemoria om ändringar i\r\nhyresförhandlingslagen. Den syftar ju till att stärka\r\nhyresgästernas ställning och ge dem större\r\nmöjligheter att själva bestämma, dvs. stå utanför\r\ndet kollektiva förhandlingssystemet. Det betyder\r\nrimligen att man också skall kunna välja bort kabel-\r\nTV. Detta är en bra utveckling som stärker\r\nindividen mot kollektivet. Det hade varit naturligt\r\natt utskottet också i frågan om kabel-TV hade gått\r\npå samma ideologiska linje. Men så har det tyvärr\r\ninte blivit.</pre><pre>Herr talman! Avslutningsvis vill jag bara för\r\ntydlighetens skull komma in på ett omtalat fall i\r\nHässleholm. Där vägrar en 85-årig dam att betala\r\nkabel-TV-avgiften. Hon hotas nu med vräkning.\r\nJag talade senast med henne för några timmar\r\nsedan. Man har inte gett vika. Man vill att hon skall\r\nbli vräkt, men ännu har hon inte blivit det. I hennes\r\nfall handlar det dock om en bostadsrättsförening.\r\nDå gäller som bekant en speciell lagstiftning. Jag\r\nhar i en motion i det här ärendet föreslagit att regler\r\nliknande dem som vi i den här diskussionen talar\r\nom skall gälla, men den motionen kommer först att\r\nbehandlas till hösten.</pre><pre>Principiellt är det givetvis ingen skillnad mellan en\r\nbostadsrättsinnehavares och en hyresgästs\r\nmöjlighet att säga nej till kabel-TV och slippa\r\nbetala för något som de inte alls vill ha.</pre><pre>Vi svenskar är ju ett fogligt folk, även om det under\r\nde senaste åren har knakat en del i de fasta fogarna.\r\nMen, herr talman, det är skönt, och det är tur att\r\ndet finns oppositionella personer, som Martha\r\nHögberg i Hässleholm, som orkar stå emot när\r\netablissemang och beslutsfattare marscherar fram i\r\nstram takt. Martha Högberg är ju ändå 85 år.</pre><pre>Om vi skall fullgöra vårt uppdrag -- de enskilda\r\nväljarnas uppdrag -- i det här huset vore det nog på\r\ntiden att vi i viktiga principiella frågor inte så ofta\r\nvalde att solidarisera oss med starka och mäktiga\r\norganisationer eller intressen utan mer entydigt\r\nvalde att stå på de enskildas sida. Det kanske skulle\r\nvara litet mer ideologi framför det pragmatiska och\r\npraktiska.</pre><pre>Frågan om kabel-TV är för mig både ideologisk och\r\nprincipiell, som jag inledningsvis sade.</pre><pre>Jag vill med detta faktiskt yrka bifall till Lars\r\nWerners meningsyttring avseende mom. 18 om\r\navgift för kabel-TV, som Eva Zetterberg talade för.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 17.54 på förslag av tredje vice\r\ntalmannen att ajournera förhandlingarna till kl.\r\n19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>6 §  Minskad statlig reglering av kommunernas\r\nansvar för boendefrågor</pre><pre>Föredrogs</pre><pre>bostadsutskottets betänkande</pre><pre>1992/93:BoU19 Minskad statlig reglering av\r\nkommunernas ansvar för boendefrågor\r\n(prop.1992/93:242).</pre><pre>Anf. 127  MARIANNE CARLSTRÖM (s):</pre><pre>Herr talman! Vi skall nu debattera BoU19,\r\nMinskad statlig reglering av kommunernas ansvar\r\nför boendefrågor. Det låter inte särskilt dramatiskt,\r\nmen det är en viktig del i de borgerliga partiernas\r\nplan för omvandlingen av bostadsmarknaden.</pre><pre>För oss socialdemokrater är en god bostad åt alla\r\ngrundläggande i bostadspolitiken. Vi tror på det\r\ndemokratiska system där valda politiker kan ställas\r\ntill svars för sitt handlande. Skall vi kunna föra en\r\nrättvis bostadspolitik som tar hänsyn till\r\nmänniskors behov, måste vi ha bostadspolitiska\r\ninstrument. Det är dessa instrument som\r\nregeringen nu vill ta ifrån oss.</pre><pre>Nu är det marknaden som skall ta ansvar.\r\nMarknaden skall planera och fördela. Men\r\nmarknaden kan inte ställas till svars, och\r\nmarknaden har inget samvete. På område efter\r\nområde flyttas nu ansvaret från den offentliga\r\nsektorn till den privata. Lösningarna skall vara\r\nindividuella. Samhällets ansvar reduceras mer och\r\nmer till att bli någon form av välgörenhetsinrättning\r\nför att trots allt upprätthålla skenet av en social\r\ntrygghet. Detta gäller inte minst på\r\nbostadsmarknaden.</pre><pre>Majoriteten vill att vi i dag skall fatta beslut som\r\nfråntar kommunerna deras ansvar för den\r\nkommunala bostadsförsörjningen. Kommuner och\r\nfastighetsägare skall få förmedla lägenheter efter\r\negen önskan.</pre><pre>För oss socialdemokrater är kommunernas ansvar\r\nför bostadsförsörjningen och bostadsförmedlingen\r\nviktigt. Dessa hör dessutom ihop. För att de boende\r\ni kommunerna skall kunna få en överblick över hur\r\nbostadsmarknaden ser ut utan att ta kontakt och\r\nanmäla sig som sökande hos varenda\r\nfastighetsägare, är det viktigt att det finns en\r\nsammanhållen bostadsförmedling i kommunen. Då\r\nkan kommunen och byggföretagen få en\r\nuppfattning om hur behoven ser ut och vad som\r\nefterfrågas.</pre><pre>En undersökning visar att i 59 kommuner måste de\r\nbostadssökande ställa sig i 22 olika köer hos\r\nfastighetsägare för att få en bostad. Det säger sig\r\nsjälvt att det är ganska tidskrävande och besvärligt.\r\nDet är svårt att få en rättvis fördelning efter en\r\nsådan process.</pre><pre>Vi tror på samhällsplanering. Vi tror på en\r\ndemokratisk planering där människor är delaktiga.\r\nDet ger mer valfrihet för den enskilda människan\r\nän den marknadstyrda planeringen för människor\r\nefter köpkraft. Vår modell ger levande områden\r\noch samhällen med den kringservice som\r\nmänniskor behöver för det goda boendet.\r\nSamhällsplanering motverkar segregation.</pre><pre>Behovet av samhällsplanering har inte minskat på\r\nsenare år, snarare tvärtom. Det är enklare att\r\nplanera bra områden när allt byggs nytt än att\r\nförnya de befintliga bostadsområdena. Inom\r\növerskådlig tid kommer mycket av\r\nbyggverksamheten att bestå av förnyelse av de\r\nbefintliga områdena.</pre><pre>En bostadsförmedlings centrala uppgift är att\r\nhjälpa människor att få en bostad, oavsett deras\r\nsociala och ekonomiska situation.\r\nBostadsförmedlingarna inrättades en gång för att\r\nerfarenheten visade att marknaden själv inte\r\nlyckades eller kanske inte hade viljan att se till att\r\nalla hade tak över huvudet. Det var godtycke,\r\nkontakter och pengar som i stället blev de\r\navgörande faktorerna för vem och vilka som gavs\r\nmöjlighet till en god bostad.</pre><pre>Kritik mot bostadsförmedlingarnas verksamhet har\r\ninte saknats. Uppgiften att förmedla bostäder, vilka\r\nunder lång tid har varit avsevärt färre än antalet\r\nsökande, har inte varit lätt. En kommunal\r\nbostadsförmedling löser inte en bristsituation, den\r\när bara ett fördelningspolitiskt instrument.</pre><pre>Men det grundläggande problemet diskuteras\r\nsällan. Hur skall vi kunna garantera alla någonstans\r\natt bo? Hur skall vi i framtiden undvika systemet\r\nmed ''social housing'', som man bl.a. har i England,\r\ndär mindre bemedlade grupper hänvisas till ett\r\nboende med lägre standard? Där markeras deras\r\nstandard och deras utslagning tydligt i samhället.</pre><pre>De flesta är nog eniga om att en förändring av\r\nbostadsförmedlingarnas organisation och\r\nverksamhet är nödvändig för att anpassa dem till\r\nnya villkor och nya förhållanden i samhället. Men\r\nsteget mellan en förändring och ett avskaffande är\r\nganska långt. Ett avskaffande löser definitivt inte\r\nde problem som existerar för många\r\nbostadsökande. Det kan inte heller frånta\r\nkommunen ansvaret att försörja sina medborgare\r\nmed bostäder.</pre><pre>I stället borde vi alla inse fördelarna med att\r\nundvika social utslagning och segregering, inte bara\r\nför att vara snälla mot svaga grupper, utan för att\r\nhela samhället tjänar på det. Sociala spänningar\r\noch ökade klyftor ger ofrånkomligen större\r\notrygghet och osäkerhet, vilket alla får känna av.</pre><pre>Vi socialdemokrater föreslår att kommunen skall\r\nha kvar ansvaret för bostadsförsörjningen samt en\r\nsammanhållen bostadsförmedling. Det skall vara\r\nen aktiv och serviceinriktad bostadsförmedling som\r\nförmedlar alla lägenheter i kommunen. Kommunen\r\navgör vem som skall svara för verksamheten. Den\r\nkan utföras i kommunal regi eller läggas ut på\r\nentreprenad.</pre><pre>Om vi får gehör för en sammanhållen\r\nbostadsförmedling är vi beredda -- men endast då --\r\natt acceptera regeringens förslag om en\r\nförmedlingsavgift.</pre><pre>Regeringen arbetar på olika sätt för att jämställa de\r\nallmännyttiga bostadsföretagen med de privata.\r\nDessa förändringar kan endast accepteras om alla\r\nbostadsföretag, även de privata, tar sitt sociala\r\nansvar och om vi får behålla de lagliga\r\nmöjligheterna att agera för en rättvis fördelning på\r\nbostadsmarknaden.</pre><pre>Om bostadsmarknaden skall fungera bra för de\r\nboende och om kommunerna skall kunna fullgöra\r\nsina skyldigheter och ansvara för en bra\r\nbostadsförsörjning åt alla, krävs en fungerande\r\nbostadsanvisningslag.</pre><pre>Även om inte de befintliga lagarna alltid används\r\naktivt i dag, ger de i alla fall kommunerna och de\r\nansvariga politikerna en möjlighet att lagvägen\r\ngöra en rättvis fördelning av de befintliga\r\nbostäderna. Vi socialdemokrater anser därför att\r\nden kommunala bostadsanvisningslagen skall vara\r\nkvar.</pre><pre>Till sist tycker vi att det är positivt att utskottet har\r\nenats om ett tillkännagivande om befrielse från\r\nstämpelskatten när det gäller övergång från\r\nkommunal bostadsstiftelse till kommunalt\r\nbostadsaktiebolag.</pre><pre>Herr talman! Med de förändringar som nu i rask\r\ntakt genomförs på bostadsmarknaden, med\r\nminskade bostadssubventioner, nya villkor för\r\nbostadsföretagen, minskat ansvar och minskade\r\nmöjligheter för kommunerna att agera kommer\r\nbostadssegregationen att öka i vårt land. Jag yrkar\r\nbifall till de socialdemokratiska reservationerna\r\noch avslag på propositionen.</pre><pre>Anf. 128  EVA ZETTERBERG (v):</pre><pre>Herr talman! Minskad statlig reglering av\r\nkommunernas ansvar för boendefrågor kan väl låta\r\nbra. Jag tror inte att någon av oss som arbetar med\r\nbostadsfrågor tycker att det är bra med\r\ndetaljregleringar eller att staten i onödan lägger sig\r\ni vad kommunerna har att göra.</pre><pre>Men det är inte riktigt det som saken gäller här,\r\nutan det är att den borgerliga regeringen med\r\nutskottsmajoritetens goda minne vill avskaffa\r\nbostadsförmedlingarna, de instrument som\r\nkommunerna har för en kommunal\r\nbostadsförsörjning. Vänsterpartiet säger därför\r\nsjälvfallet nej till denna förändring. Vi vill ha kvar\r\nen bostadsförsörjningslag. Vi anser att den är ett\r\nmycket viktigt medel för att få rättvisa i boendet.</pre><pre>Vi vill tvärtom stärka den lagen och önskar att det\r\nskulle vara obligatoriskt för alla kommuner att ha\r\nbostadsförmedling. Men vi menar självfallet också\r\natt den kan utformas på mycket olika sätt. Det\r\nbehöver inte innebära en utökad byråkrati ute i\r\nkommunerna, utan varje kommun kan själv avgöra\r\nhur bostadsförmedlingen skall skötas. Det kan t.ex.\r\nvara så att en tjänsteman som redan har andra\r\nuppgifter kan förena dessa med uppdraget att\r\nhandha bostadsförmedlingen. Vi menar att det är\r\nett allvarligt ingrepp som den borgerliga\r\nmajoriteten gör när man nu vill avskaffa\r\nkommunernas möjligheter på detta område.</pre><pre>Jag vill också peka på att vi från Vänsterpartiet tagit\r\nupp frågan om segregeringen. Vi menar att denna\r\nredan i dag är ett allvarligt problem och vill ha\r\nbetydligt starkare medel för att försöka minska\r\nsegregeringen. Vi har därför ett särskilt yrkande på\r\nden punkten. Jag tror att vi alla är klara över att\r\nsegregeringen ökar.</pre><pre>Det gavs häromdagen en rapport i Dagens Nyheter\r\nom inkomstskillnader och ökad segregering i\r\nStorstockholmsområdet, och jag vet att liknande\r\ntendenser finns i andra storstäder. Denna fråga är\r\nmera aktuell än någonsin. Men den borgerliga\r\nmajoriteten tycks inte ha något som helst intresse\r\nför att åstadkomma förändringar på denna punkt.</pre><pre>Herr talman! Jag yrkar avslag på propositionen och\r\ninstämmer i de socialdemokratiska\r\nreservationerna. Men jag vill också yrka bifall till\r\nyrkande 2 i motion Bo51, dvs. till vårt yrkande\r\nbeträffande segregering i boendet.</pre><pre>Herr talman! Jag vill till slut dra en parallell som jag\r\ntagit upp i andra sammanhang men som fortfarande\r\nkänns aktuell. Det gäller frågan om\r\nbostadsförsörjningen eller människors rätt att bo.\r\nEftersom jag också är intresserad av de kyrkliga\r\nfrågorna, har jag gjort en jämförelse med\r\nsituationen vad gäller begravningsväsendet.</pre><pre>Man tycks över partigränserna vara helt överens\r\nom att samhället har ett ansvar för att var och en får\r\nen god begravning, vilken sedan som bekant kan\r\nutformas på olika sätt. Det tycks mig märkligt att\r\nsamma intresse inte tycks finnas vad gäller en god\r\nbostad. Jag tycker att det är väl så angeläget att\r\nmänniskor kan få bo bra medan de lever. Därefter\r\nkan vi också se till att människor dessutom får en\r\nbra begravning.</pre><pre>Anf. 129  AGNE HANSSON (c):</pre><pre>Herr talman! Minskad statlig reglering av\r\nkommunernas ansvar för bostadsförsörjningen\r\nlåter inte särskilt dramatiskt, säger både Marianne\r\nCarlström och Eva Zetterberg, och det är det ju\r\ninte heller. Men sedan målar de med stora\r\növerdrifter upp omfattande förändringar som det\r\ninte är fråga om. Det är som om utskottets två\r\nvärderade ledamöter inte har en aning om att vi har\r\nändrat i regeringens förslag på fyra väsentliga\r\npunkter, inte minst på den mycket väsentliga punkt\r\nsom gäller kommunernas möjligheter att även i\r\nframtiden stödja de kommunala bostadsbolagen\r\noch bostadsstiftelserna. Detta gör, herr talman, att\r\njag tvingas att något beskriva innehållet i\r\nbetänkande BoU19, som vi nu behandlar.</pre><pre>Utgångspunkten är att förenkla och\r\navbyråkratisera kommunernas hantering av\r\nboendet. Alla talar varmt om förenklingar och\r\navregleringar -- det låter ju så bra, som nyss\r\nframhölls från denna talarstol -- men när det gäller\r\natt verkligen ta tag i frågorna och ta fram de\r\nkonkreta förslagen kommer samma gamla\r\nregleringsdiskussion tillbaka, och då är det tydligen\r\ninte lika lätt.</pre><pre>Det framlagda förslaget innebär att\r\nbostadsförsörjningslagen och anvisningsrättslagen\r\navskaffas och att kommunernas ansvar för\r\nbostadsförsörjningen fortsättningsvis skall regleras\r\nefter vad som stadgas i kommunallagen och i\r\nsocialtjänstlagen. Man rensar alltså upp i lagarna.\r\nEn särskild lag stiftas som gör det möjligt för\r\nkommunerna att även i fortsättningen ge\r\nekonomiskt stöd till det enskilda hushållet.</pre><pre>Utskottet tillstyrker i sina huvuddrag\r\nregeringsförslagen. På fyra punkter gör utskottet\r\nförtydliganden, ändringar eller tillkännagivanden.</pre><pre>Det gäller för det första i fråga om möjligheterna\r\nför kommunerna att fullfölja sina\r\nborgensåtaganden i nybyggnadsärenden enligt 1992\r\nårs finansieringsregler, i sådana ärenden som ännu\r\ninte fullföljts. I dessa fall får kommunen möjlighet\r\natt ligga kvar med tidigare utfästelser om\r\nkommunal borgen enligt vad som utlovats i\r\nsamband med att preliminärt beslut fattats.</pre><pre>För det andra gäller det ett tillkännagivande om\r\nbefrielse från stämpelskatt i två år, om en\r\nkommunal stiftelse vill övergå till att bli ett\r\naktiebolag. Det gäller också i vissa andra\r\nsammanhang.</pre><pre>För det tredje -- och det är mycket viktigt -- gör\r\nutskottet ett klarläggande om vad som stadgas i\r\nkommunallagen om möjlighet för kommuner att\r\näven i fortsättningen stödja kommunala\r\nbostadsstiftelser ekonomiskt. Enligt\r\nkommunallagen blir detta möjligt precis som\r\ntidigare gällt i bostadsförsörjningslagen.</pre><pre>Vad som i sak förändras i förhållande till vad som\r\ntidigare har gällt enligt bostadsförsörjningslagen,\r\nförutom de förenklingar som åstadkoms genom att\r\nen rad onödiga lagtexter försvinner, är att\r\nkommunernas uppgift att göra upp\r\nbostadsförsörjningsplaner inte längre skall vara\r\nobligatorisk utan blir frivillig. Genom att\r\nanvisningsrättslagen avskaffas försvinner\r\nkommunernas möjlighet att genom lag tvinga fram\r\nen anvisningsrätt. Även här kommer den frivilliga\r\nlinjen med icke obligatoriska avtal att gälla i\r\nframtiden.</pre><pre>Bostadsförmedlingstvånget avskaffas, som sagts.\r\nEn effektivisering av förmedlingsverksamheten\r\ngörs genom att flera konkurrerande förmedlingar\r\nfår förekomma. En avgift får tas ut, som skall\r\nåterbetalas om en förmedling inte leder till resultat.</pre><pre>Socialdemokraterna vill ha kvar den tvingande\r\nlagstiftningen och är tydligen fortfarande\r\nmotsträviga när det gäller att förenkla. Men det\r\ngäller ändock inte helt, och det är positivt.\r\nSocialdemokraterna är beredda att gå ett steg åt\r\nrätt håll genom att gå med på att\r\nbostadsförmedlingsverksamheten, som visserligen\r\näven fortsättningsvis skall vara ett kommunalt\r\nansvar, kan läggas ut på entreprenad.</pre><pre>Herr talman! Huvudfrågan gäller således det\r\nkommunala ansvaret för bostadsförsörjningen. Det\r\nfinns då anledning att erinra om att förenklingarna\r\ni lagstiftningen i praktiken inte innebär några\r\nförändringar i kommunernas ansvar för\r\nbostadsförsörjningen. Detta ansvar har tidigare\r\ninte varit fastlagt i bostadsförsörjningslagen annat\r\nän indirekt, genom tvånget att upprätta\r\nbostadsförsörjningsplaner och genom möjligheten\r\natt tvinga fram anvisningrätt, när frivilliglinjen inte\r\nhar kunnat hävdas.</pre><pre>De nu gjorda förändringarna innebär självfallet\r\ninte att kommunerna skall sluta att planera för\r\nbostadsförsörjningen. Den kommun som gör det\r\nkommer säkerligen snart att möta en stark opinion\r\nfrån kommunmedborgare och olika\r\nintresseorganisationer. Kommunala\r\nbostadsförsörjningsplaner är minst lika viktiga\r\ndokument i framtiden som de har varit hittills. De\r\nkommer också att kunna tas fram på precis samma\r\nsätt som hittills.</pre><pre>För det första visar de kommunala planerna en\r\nkommuns ambition för bostadsförsörjningen och\r\nger information om hur kommunen vill lösa\r\nbostadsförsörjningsfrågorna.</pre><pre>För det andra ger de viktig information till alla\r\nentreprenörer och andra intressenter om vilka\r\nkommande projekt som kan bli aktuella att sätta i\r\ngång och som kan innebära sysselsättning inom\r\nentreprenad- och byggbranschen. Jag tror inte att\r\nkommunerna vill avhända sig möjligheten att ge\r\ninformation till allmänheten och andra intressenter.</pre><pre>Arbetet med att ta fram, forma och fatta beslut om\r\nbostadsförsörjningsplanerna har ytterligare ett\r\nviktigt syfte, nämligen att stimulera till debatt om\r\nhur den framtida bostadsförsörjningen skall\r\nutformas. Jag tror inte heller här att kommunerna\r\nfrivilligt avstår från dessa möjligheter. Dumma vore\r\nde annars. Om de skulle avstå, skulle det\r\nförmodligen bero på en tandlös opinion eller dåliga\r\nintresseorganisationer i kommunerna. Tvärtom kan\r\nfrivilliglinjen stimulera till en vitaliserad och\r\nutökad debatt om den kommunala\r\nbostadsförsörjningen. I så fall har vi uppnått ett\r\nviktigt och mycket positivt resultat, eftersom det i\r\nsjälva verket är på det lokala planet som den\r\negentliga bostadsdebatten hör hemma. Det här har\r\nvarit min och Centerns utgångspunkt i arbetet med\r\natt ta fram dessa förslag. Jag tycker att det är\r\nvärdefullt att föra ned debatten dit den hör hemma.</pre><pre>Jag tycker att det är dags att släppa\r\nförmyndarattityden gentemot kommunerna och att\r\nvåga lita på att kommunfolket har positiva syften\r\nmed vad de genomför. I vår civiliserade värld anser\r\njag att det är förlegat att tro att\r\nkommunalpolitikerna inte är vuxna uppgiften att se\r\ntill att alla kommuninvånare får tillgång till så\r\nmånga bostäder som det finns behov av. I dag tävlar\r\nsnarare kommunerna om att bygga så attraktiva\r\nbostadsområden som möjligt för att dra till sig så\r\nmånga kommuninvånare som möjligt. Jag tror inte\r\natt någon kommun skulle komma på tanken att inte\r\nombesörja en så effektiv bostadsförsörjning som\r\nmöjligt. Det är inte nödvändigt att med hjälp av\r\ndiktat i lagstiftningen använda en förmyndarattityd\r\növer de lokala kommunalpolitikerna. Det är dags\r\natt myndigförklara kommunerna också på\r\nbostadspolitikens område.</pre><pre>Herr talman! Detsamma gäller i fråga om\r\nbostadsförmedlingen och anvisningsrätten. Det\r\nkommunala bostadsförmedlingsmonopolet och den\r\nkommunala anvisningsrätten har, där de har\r\ntillämpats, inte visat sig utgöra det skydd för de\r\nsvaga bostadskonsumenterna som var meningen\r\nnär de inrättades. Bl.a. Marianne Carlström och\r\nEva Zetterberg har talat sig varma för detta.\r\nFortfarande har de som har kontakter och pengar\r\nmöjlighet att skaffa sig den bostad de vill ha och\r\ntränga sig före i de förmedlingsköer som finns. Det\r\nhar ju personer i högt uppsatta positioner inom de\r\nkretsar som står reservanterna nära och som\r\nomhuldar just tvångslinjen själva gjort.</pre><pre>Om inte en reglering ger avsett resultat måste man\r\nförsöka pröva andra vägar. Vi från Centern är\r\nberedda att göra det, och det är det vi försöker att\r\ngöra nu. Systemet med konkurrens är en väg som vi\r\nnu vill pröva. Men samtidigt vill vi gardera de svaga\r\nbostadskonsumenterna från att hanma vid sidan av\r\neller att förlora sin trygghet. Därför finns det\r\nmycket klart markerade skrivningar i\r\nutskottsbetänkandet och i propositionen angående\r\nden arbetsgrupp med representanter från berörda\r\nmyndigheter som skall följa utvecklingen av\r\neffekterna av att anvisningsrätten tas bort.\r\nArbetsgruppen skall reagera och lägga fram förslag\r\nom något går snett. Det är den garanti vi har krävt.\r\nDen finns i förslaget, och det tycker jag är bra.</pre><pre>Härigenom går vi ytterligare ett steg på vägen mot\r\natt försöka lösa problemen för dem som har det\r\nsvårt att få en bostad. Vi har hittills inte lyckats, och\r\nnu vill vi pröva andra vägar för att det skall gå\r\nbättre. Vi hjälper inte dessa människor genom att\r\nbehålla samma byråkratiska regler som tidigare har\r\nvisat sig vara olämpliga för att klara de svagas\r\nsituation.</pre><pre>Herr talman! Med det anförda ber jag att få yrka\r\nbifall till utskottets hemställan i sin helhet och\r\navslag på de två reservationerna och det bifallskrav\r\nsom Eva Zetterberg tidigare framfört i talarstolen.</pre><pre>Anf. 130  MARIANNE CARLSTRÖM (s):</pre><pre>Herr talman! Precis som jag sade i mitt anförande\r\nhar bostadsförmedlingen inte alltid fungerat. Men\r\nden har fungerat i många fall. Vilken väg väljer\r\nregeringen? Jo, att avreglera, sluta planera och att\r\növerlämna åt marknaden att sköta\r\nbostadsförsörjningen och bostadsförmedlingen.\r\nKan det vara en lösning?</pre><pre>Jag tror visst att man behöver förnya och förändra.\r\nMen vi skall inte överlämna åt marknaden att sköta\r\ndetta själv. Jag tror också, Agne Hansson, att vissa\r\nkommuner kommer att fortsätta ungefär som\r\nvanligt, dvs. upprätta ett\r\nbostadsförsörjningsprogram. Det kommer att\r\nfungera bra. Men vad gör Agne Hansson om\r\nkommunerna inte gör detta? Varför skall de lagliga\r\nmöjligheterna tas bort?</pre><pre>Visst tycker jag att kommunerna skall vara\r\nsjälvständiga. Det kan de ju vara ändå och med\r\nhjälp av de lagliga möjligheterna se till att det\r\nviktigaste ges, nämligen en god bostad för alla --\r\näven för dem som är svaga. Hur skall denna grupp\r\nsom nämns i propositionen kunna se till att alla de\r\nsvaga i hela landet skall få bostäder? Jag har svårt\r\natt hänga med där, Agne Hansson.</pre><pre>Det är klart att vi är eniga på vissa punkter. Vissa\r\nförbättringar har kommit fram under\r\nutskottsbehandlingen. Men är det verkligen Agne\r\nHanssons uppfattning att avregleringen skall ske på\r\ndetta sätt, eller är det ett resultat av den moderata\r\nbostadspolitiken?</pre><pre>Anf. 131  AGNE HANSSON (c):</pre><pre>Herr talman! Det är möjligt att förslagen till\r\navregleringen hade sett annorlunda ut om inte\r\nCentern hade varit med i arbetet med att utforma\r\nförslagen. Det finns två reservationer fogade till\r\nbetänkandet. Jag förstår att Marianne Carlström\r\ngärna försöker att göra en höna av en fjäder. Men\r\njag tycker inte att skillnaderna är så stora.</pre><pre>Precis som har skett hittills kommer säkert de flesta\r\nkommuner att upprätthålla ett\r\nbostadsförsörjningsprogram, säger Marianne\r\nCarlström. Ja, just det. Jag tror att samtliga\r\nkommuner kommer att göra det utan att det behövs\r\npekpinnar och diktat i lagstiftningen.</pre><pre>Marianne Carlström frågade vad jag kommer att\r\ngöra om vissa kommuner inte kommer att\r\nupprätthålla ett bostadsförsörjningsprogram. Jag\r\ntror inte att det finns kommunalpolitiker som inte\r\nvill göra så i dag. Då får de ju inte människor att\r\nflytta till kommunen. Alla kommuner vill ju växa.\r\nI samband med att den fysiska riksplaneringen\r\ngenomfördes, planerade varje kommun för ett\r\nbefolkningstal som låg skyhögt över vad vi någonsin\r\nkommer att få i detta land. Jag tror att det var ca 50\r\nmiljoner.</pre><pre>Vad gör jag? Ja, alla centerpolitiker i dessa\r\nkommuner kommer att driva en utomordentligt\r\ntuff oppositionspolitik -- om de inte redan är i\r\nmajoritet. I centerkommuner kommer denna\r\nsituation aldrig att inträffa. Självklart kommer vi\r\natt vinna opinionen och få majoritet. Då kommer\r\nvi att se till att det skapas fungerande\r\nbostadsförsörjningsprogram i kommunerna. Då\r\nhar vi lyckats med att vitalisera den kommunala\r\ndebatten och flytta ned bostadspolitiken på den\r\nnivå den hör hemma på. Man skall inte diskutera\r\ncentrala regler och central lagstiftning på ett\r\ntekniskt plan -- fjärran från människors vardag och\r\nverklighet. Det är i verkligheten som vi skall\r\ndiskutera hur vi bäst skall ordna vårt eget boende.\r\nDet vitaliserar kommunalpolitiken, och det\r\nvitaliserar våra lokala intresseföreningar på\r\nområdet.</pre><pre>Det stimulerar totalt sett till att vi får en betydligt\r\nbättre bostadsförsörjning och en betydligt bättre\r\nbostadsförmedling, med ökad rörlighet och bättre\r\nanpassning. Det blir resultatet av det förslag som vi\r\nnu skall besluta om.</pre><pre>Anf. 132  MARIANNE CARLSTRÖM (s):</pre><pre>Herr talman! Agne Hansson tycker att skillnaden\r\nmellan oss är väldigt liten. Men jag känner att den\r\nblir större ju mer vi pratar. Jag har inte den tilltron\r\ntill alla politiker. Framför allt har jag inte den\r\ntilltron till marknaden. Nu lämnar vi över t.ex.\r\nbostadsförmedlingen till marknaden att sköta, med\r\nkonkurrens och frivillighet. Jag förstår inte hur en\r\nsvag bostadskonsument, som får ställa sig i en\r\nmängd olika köer, skall klara av att få en bostad till\r\nett rimligt pris, på samma villkor som en person\r\nsom har det gott ställt.</pre><pre>Visst kan man ställa politiker till svars en gång vart\r\ntredje år. Men jag tror inte att det är så lätt för den\r\nenskilde. Det hade varit mycket enklare om vi hade\r\nhaft kvar lagstiftningen och dessa möjligheter. Jag\r\när övertygad om att framtiden kommer att utvisa att\r\nsegregationen kommer att öka med dessa\r\nförändringar, och det är bara att beklaga.</pre><pre>Anf. 133  AGNE HANSSON (c):</pre><pre>Herr talman! Kan Marianne Carlström svara på hur\r\nman bättre kan ställa en kommunalpolitiker till\r\nsvars, som har ansvaret för bostadsförsörjningen,\r\nnär vi har en central lagstiftning, som den enskilde\r\npolitikern inte bär ansvaret för? Det är betydligt\r\nenklare att sätta tummen i ögat på en\r\nkommunalpolitiker och utkräva ansvar om detta är\r\nnågot som är frivilligt, och han inte uppfyller\r\nkraven.</pre><pre>Har Marianne Carlström så dåliga erfarenheter av\r\nsina egna partikamrater? Litar hon inte på sina\r\negna politiker? Kanske får jag svaret att det kan\r\nfinnas kommuner där varken centerpartister eller\r\nsocialdemokrater har majoriteten. Men det är väl\r\ningen nackdel. Då driver vi en opposition så att vi\r\nfår majoritet, om vi kan ställa\r\nkommunalpolitikerna till svars.</pre><pre>Vi vill att det skall finnas både kommunala\r\nbostadsförmedlingar och privata eller andra\r\nförmedlingar i konkurrens. Det måste väl vara ett\r\neffektivare system än att låta en privat förmedlare\r\nfå monopol. Kan det vara bättre? Då finns det väl\r\nrisk för att vi kommer i delo med\r\nkonkurrenslagstiftningen. Genom att flera\r\nstimuleras att vara med och förmedla lägenheter\r\nborde vi få en effektivare förmedling. Alla\r\nfastighetsägare är naturligtvis intresserade av att få\r\nsina lägenheter uthyrda. Ingen är väl så dum att han\r\nlåter sina lägenheter vara tomma, om han kan ta\r\nchansen att hyra ut dem. Då har han ett intresse av\r\natt välja en effektiv väg att få lägenheter\r\nförmedlade. Det är givet att de effektivaste och\r\nbästa förmedlingarna kommer att vara\r\nframgångsrikare än om vi har en monopolsituation,\r\ndär förmedlingen inte har något tryck på sig för att\r\nfå finnas kvar i framtiden.</pre><pre>Anf. 134  MARIANNE CARLSTRÖM (s):</pre><pre>Herr talman! Jag tror inte heller att någon\r\nfastighetsägare vill ha tomma lägenheter. Men\r\ndenna fråga är mycket större än så. Det hör också\r\nihop med bostadsförsörjningsprogrammet och att\r\nkommunen skall ha det övergripande ansvaret för\r\nplanering och bilda fullständiga, fullgoda\r\nbostadsområden. jag tror att kommunalpolitiker\r\noch rikspolitiker tillsammans skall agera för en bra\r\nbostadsmarknad. Därför vill jag inte ta bort den\r\ncentrala lagstiftningen.</pre><pre>Överläggningen var härmed avslutad.</pre><pre>(Beslut skulle fattas den 27 maj.)</pre><pre>7 §  En ny skogspolitik</pre><pre>Föredrogs</pre><pre>jordbruksutskottets betänkande</pre><pre>1992/93:JoU15 En ny skogspolitik (prop.\r\n1992/93:226).</pre><pre>Anf. 135  SINIKKA BOHLIN (s):</pre><pre>Herr talman! I morgon kommer riksdagen att fatta\r\nett s.k. klassiskt beslut -- ett beslut om den framtida\r\nskogspolitiken, i dag kallad ny skogspolitik eller,\r\nsom centern annonserar i tidningen Land,\r\nrevolution inom skogsbruket. Med klassiskt menar\r\njag att liknande beslut under det senaste decenniet\r\nhar fattats med tio, tjugo års mellanrum. Ofta är\r\ndet konjunkturen som har styrt utredningar och\r\nbeslut. Revolution är nog inte heller det rätta ordet.</pre><pre>Skogspolitik har det funnits sedan landisen drog sig\r\ntillbaka. I medeltidens landskapslagar skymtar\r\nomtanken om framför allt de bärande träden.\r\nGustav Vasa -- vår store riksbyggare -- snuddade\r\nvid skogspolitiken i sina ofta tämligen bryska brev\r\noch plakat. I 1734 års allmänna lag finns regler för\r\nskogen. Sparsamhet anbefalles. Tankegångarna\r\nföljdes också upp i senare skogsordningar, både\r\nallmänna och lokala.</pre><pre>Mönstret på 1900-talet är ganska entydigt:\r\nreglering och liberalisering. Efter varje avreglering\r\nhar riksdagen fått besluta om en reglering. Känns\r\nmönstret igen i dagens förslag?</pre><pre>Det som skiljer 1990 års skogspolitiska utredning\r\noch följande proposition från de tidigare är att\r\nnaturvårdsfrågorna har kommit på tapeten.\r\nSydsveriges ädla löv och Norrlands fjällnära barr\r\nväckte allt hetare känslor. Tidningen Land hade en\r\nartikel med rubriken ''En svart epok går i graven''\r\nom 20 års diskussioner om hormoslyr, biologisk\r\nmångfald m.m., och om miljöopinionens kamp för\r\nbättre miljö.</pre><pre>Enligt vår mening är det betydelsefullt att man nu i\r\nklartext även formar miljömål för skogsbruket och\r\natt detta jämställs med produktionsmålet. Så långt\r\när vi socialdemokrater överens med\r\nutskottsmajoriteten. Men motiven är precis lika\r\nlångt ifrån varandra som i tidigare beslut.</pre><pre>Enligt förslaget skall skogspolitiken även i\r\nfortsättningen bidra till att uppfylla de\r\növergripande målen för den ekonomiska politiken,\r\nregional- och sysselsättningspolitiken samt\r\nmiljöpolitiken. När det gäller regionalpolitik är ett\r\nfortsatt boende på landsbygden en viktig fråga från\r\nskogsbrukets utgångspunkt. Att uppmärksamma\r\nfrågan är viktigt just nu, när regeringen har\r\npåbörjat förhandlingar om ett EG-medlemskap vad\r\ngäller t ex regionalpolitik och olika framtida\r\nstödformer.</pre><pre>Genom att ange skogen som en nationell tillgång\r\nbetonar man dess unika samhälleliga värden. Den\r\när en resurs som inte endast har betydelse för den\r\nenskilde skogsägaren utan också för olika regioner\r\noch för hela samhället. Betänkandets ord om frihet,\r\nansvar och kunskap ekar ganska tomt, när man har\r\ndet långa skogspolitiska perspektivet. Det betyder\r\natt skogen byter ägare tre fyra gånger mellan sådd\r\noch skörd. De s.k. marknadskrafterna klarar inte\r\natt hantera problem med så långt tidsperspektiv.\r\nDet finns därför inga skäl att tro att en avreglering\r\nav skogsbruket skulle göra marknaden effektivare\r\neller att marknaden skulle ta de nödvändiga\r\nmiljöhänsynen.</pre><pre>Vi står nu inför ett vägval: Att välja den gamla\r\nkonflikten om ägandet, som man har gjort i\r\nutredning och proposition, eller att stanna upp och\r\ntänka om. Vi människor har länge trott att vi kan\r\nomforma naturen efter våra behov. Vi kan inte det.\r\nI någon ände får vi alltid betala. Vilken är\r\nmänniskans roll i naturen? Att härska över den\r\neller vara en del av den? Eller skall vi visa att vi kan\r\nförvalta våra naturresurser på ett varsamt sätt? Vi\r\nsocialdemokrater har valt.</pre><pre>Sverige var drivande vad gäller biologisk mångfald\r\ninför Rio-konferensen. Detta förpliktigar också till\r\nåtgärder. Omvärlden har ögonen på oss. Eftersom\r\nskogen bidrar till en bättre miljö globalt och\r\nregionalt genom växande träd och genom en rad\r\nnyttiga produkter som kan baseras på förnybara\r\nråvaror är det nödvändigt att skogsbruket bygger\r\npå de naturliga ekologiska förutsättningarna om vi\r\nskall kunna bevara biologisk mångfald.</pre><pre>Den framtida skogspolitiken måste visa att man så\r\nlångt som möjligt kan förena bevarande av\r\nbiologisk mångfald med ett aktivt skogsbruk med\r\ninriktning på hög och värdefull virkesproduktion.\r\nDetta måste vara utgångspunkten för den framtida\r\nskogspolitiken, så att Sverige även i framtiden skall\r\nkunna vara ett fortsatt ledande skogsland och ett\r\ninternationellt föredöme. Vi vet även att en\r\nframgångsrik export i framtiden kommer att kräva\r\nmiljöanpassade produkter och processer och\r\nmiljöanpassat skogsbruk.</pre><pre>Eftersom skogsnäringen är vår viktigaste\r\nexportnäring och därmed en av vårt lands\r\nbasnäringar med avgörande betydelse för såväl\r\nsysselsättning som välfärd är det mycket viktigt att\r\nutveckling och forskning om nya avancerade\r\nmiljövänliga processer fortsätter. En uthållig\r\ntillväxt som nationellt och globalt kan försörja en\r\nväxande världsbefolkning måste ha en produktion\r\nsom baserar sig på förnybara råvaror och en ökad\r\nåteranvändning. I det perspektivet talar det mesta\r\nför att träbaserade produkter fortlöpande skall\r\nersätta produkter som i huvudsak tillverkas med\r\nutnyttjande av fossil energianvändning.</pre><pre>Miljömedvetenhet kan främja konkurrenskraft och\r\nskapa nya arbetstillfällen. Trots den rådande\r\nlågkonjunkturen finns det utvecklingsmöjligheter\r\nför svenskt skogsbruk och svensk skogsindustri.\r\nDenna positiva syn saknar vi socialdemokrater i\r\nutskottsbetänkandet.</pre><pre>Herr talman! Vi ifrågasätter även påståendet att\r\navreglering och borttagande av skötselföreskrifter\r\ngynnar naturvården. Resonemanget om\r\navregleringens generella effekter är vilseledande\r\noch osakligt. Det är bara att gå tillbaka i historien\r\ntill 1960- och 1970-talet då avsaknaden av\r\nregleringar inte förhindrade schabloniserade\r\nstorskaliga skötselmetoder. Det är ju dessa\r\nårtiondens stora hyggen och åtföljande\r\nmonokulturer utan ståndortsanpassning som i stor\r\nutsträckning har varit orsaken till\r\nmiljömyndigheternas och miljöorganisationernas\r\nkritik mot skogsbruket.</pre><pre>Därför menar vi socialdemokrater att förslaget att\r\navskaffa ett flertal grundläggande bestämmelser i\r\nskogsvårdslagen och samtidigt upphöra med de\r\növersiktliga skogsinventeringarna och avskaffa\r\nskogsbruksplaner inte historiskt sett innebär ny\r\nskogspolitik utan återgång till det redan passerade.</pre><pre>Inte heller tror vi som utskottsmajoriten att ett\r\nmångfasetterat skogsbruk alltid gynnar\r\nnaturvården om det inte finns en samordning och\r\nen övergripande helhetssyn över större områden. I\r\nslutet av propositionen sägs det också att det inte är\r\nmöjligt att bevara den biologiska mångfalden\r\ngenom åtgärder som planeras med utgångspunkt i\r\nbedömningar rörande ett enskilt arbetsobjekt.\r\nDärför krävs det enligt propositionen en\r\nsamordning av befintliga och pågående\r\nnaturinventeringar. Enligt vår uppfattning talar\r\ndetta, tvärtemot vad som föreslås i betänkandet,\r\nför ett bibehållande av verkningsfulla\r\nskogspolitiska medel.</pre><pre>Det handlar om att i stället för att avvecka utveckla\r\nbeskrivnings- och planeringssystem som klarar den\r\nmer komplicerade verksamhet som kommer att\r\nfinnas i framtiden. Det är viktigt att både naturvård\r\noch virkesproduktion kan planeras i samma system.\r\nDet gäller både skogsbruksplaner, ÖSI och andra\r\ninventeringar.</pre><pre>Regeringens förslag till ny skogspolitik har\r\npresenterats som en kompromiss mellan\r\nproduktion och naturvård. Det är fel.\r\nJordbruksministern säger att skogsbruket bör\r\nnaturanpassas, men han vidtar inte de åtgärder som\r\nkrävs.</pre><pre>Vi beklagar också att ministern inte orkade att i\r\ndetta sammanhang även behandla frågor om\r\nbiologisk mångfald och dithörande ersättnings- och\r\nintrångsfrågor. Eftersom bilden av den framtida\r\nnaturvården inte i dag är fullständig, är det också\r\nviktigt att man följer upp de beslut som riksdagen\r\nnu kommer att fatta. Vi föreslår därför att\r\nregeringen efter fem år återkommer till riksdagen\r\nmed en rapport angående måluppfyllelse.</pre><pre>Det nya miljömålet och näringens sektorsansvar för\r\nen rik varierad skogsmiljö ställer också krav på\r\nökade kunskaper hos skogsägarna. Enligt\r\npropositionen skall kunskapsbyggandet vara\r\nfrivilligt och bekostas av skogsägarna själva. Men\r\nhur det skall göras och vilka kunskaper som skall\r\nskaffas talar man inte om. Det är därför nödvändigt\r\natt utvecklingen av kunskapsuppbyggandet och\r\nrådgivnings- och informationsverksamheten noga\r\nföljs upp, så att inte bristande resurser för\r\nkunskapsinhämtning omintetgör den framtida\r\nskogspolitiken.</pre><pre>Eftersom riksdagen utan någon djupare analys\r\navskaffade skogsvårdsavgiften mitt i pågående\r\nutredning försvann många viktiga verksamheter\r\nsom finansierades med dessa medel. Sektorn måste\r\näven i framtiden ta ett eget ansvar för finansiering\r\nav vissa aktiviteter, t.ex. utveckling, forskning,\r\ninformations- och rådgivningskampanjer och\r\nspeciella naturvårdsinsatser. Därför föreslår vi\r\nsocialdemokrater en skogsbruksavgift på 2 promille\r\nav det taxerade skogsbruksvärdet. Medlen skall\r\nföras till en fond för gemensamma insatser för\r\nskogsbrukets utveckling.</pre><pre>Herr talman! Till sist vill jag säga att vi\r\nsocialdemokrater naturligtvis står bakom alla våra\r\nreservationer i betänkandet, men jag yrkar bifall\r\nendast till följande reservationer: nr 1, 2, 6, 7, 8, 9\r\noch 12.</pre><pre>Anf. 136  ARNE JANSSON (nyd):</pre><pre>Herr talman! Även till synes fullgoda produkter\r\nkan ha skavanker. Jag tycker att regeringens\r\nproposition om en ny skogspolitik i stort sett är\r\nmycket bra. Den är uppbyggd på mjuka medel.\r\nMånga regleringar har fått ge vika för andra mer\r\nsympatiska och effektiva metoder för att försöka\r\nuppnå det skogspolitiska målet. En skavank som vi\r\ninom Ny demokrati emellertid anser bör rättas till\r\när behandlingen av frågorna om våtmarker och\r\nbiotoper förr och i fortsättningen.</pre><pre>Miljöpolitikens mål och riktlinjer skall naturligtvis\r\nockså gälla för skogssektorn. I Skogsutredningen\r\nhar skogsmålet jämställts med miljömålet för\r\nskogsbruket. Detta innebär att bl.a. att skogsbruk\r\ngenom olika skogspolitiska medel i högre grad än\r\nhittills skall anpassas för att säkra den biologiska\r\nmångfalden.</pre><pre>Vad bör känneteckna sådana medel? Jo, sådana\r\npolitiska medel måste vara kostnadseffektiva vid\r\nmyndighetsutövning och leda till en aktiv\r\nmedverkan från skogsägarna.</pre><pre>Det är inte främmande för det enskilda skogsbruket\r\natt som ett led i modern skogsskötsel göra\r\nanpassningar till fromma för den biologiska\r\nmångfalden. Tvärtom finns det stor mottaglighet\r\nför rådgivning och utbildning i ämnet, och många\r\nskogsägare har lång erfarenhet.</pre><pre>I grunden måste det mesta av anpassningsarbetet\r\nför den biologiska mångfalden rymmas inom den\r\nhandlingsram som skogsvårdslagen skall utgöra.\r\nInom den ramen skall skogsbrukaren själv vara\r\nbeslutsför.</pre><pre>Erfarenheter talar för att rådgivning och utbildning\r\när överlägsna medel för att omsätta de nya\r\nriktlinjerna i det praktiska skogsbruket.\r\nSkogsägarna måste själva genom ett\r\nansvarstagande och med stöd av de nämnda mjuka\r\nmedlen få göra sådana anpassningar i sitt brukande\r\nsom ligger i linje med det skogspolitiska målet i\r\nskogsbruket. Detaljregleringar och oförutsebara\r\ningrepp i brukarens beslutssfär måste undvikas.</pre><pre>Miljöadministration och lagstiftning får emellertid\r\ninte bli mer omfattande än att man på ett\r\ntillfredsställande sätt skall kunna garantera viktiga\r\nanpassningar i skogsbruket och göra prioriterade\r\navsättningar, t.ex. naturreservat.</pre><pre>Det är helt enkelt nödvändigt med en helhetssyn på\r\nskogsbruket -- i enlighet med de jämställda målen --\r\noch att staten fattar beslut om de skogspolitiska\r\nmedlen vid ett och samma tillfälle.</pre><pre>När man nu tar detta stora grepp om\r\nskogspolitiken, och dessutom uttrycker att\r\nmiljömålet skall likställas med produktionsmålet,\r\när det märkligt att så stora frågor som\r\nbiotopskyddet och våtmarkerna i skogen lämnas\r\nutanför för att hanteras i ett annat sammanhang.</pre><pre>Det finns en uppenbar risk för överlappningar\r\nmellan biotopskyddet och andra detaljstyrande\r\nregleringar i naturvårdslagen och i\r\nskogsvårdslagens vidgade bestämmelser.\r\nBestämmelserna måste vara rättssäkra, och\r\nintrång, utöver den hänsyn som skall tas i enlighet\r\nmed gällande skogspolitik, måste ersättas.</pre><pre>Av vad som framgått av det förslag som\r\nNaturvårdsverket lämnat till regeringen om\r\nbiotopskyddet och våtmarksfrågan finns mycket\r\nstarka tvivel om huruvida rättssäkerhet kommer att\r\nuppnås och huruvida ersättning kommer att utgå\r\nvid s.k. intrång.</pre><pre>Det inventeringsarbete som nu genomförs inom\r\nskogsvårdsorganisationen beträffande\r\nnyckelbiotoper och viktiga sumpskogsprojekt bör\r\ntillställas markägarna så att dessa kan inlemma\r\nkunskaper om sådana områden i sin skogsskötsel\r\noch i sina planer. Detta blir ett effektivare sätt att\r\nuppnå effektivitet i naturvårdsarbetet.</pre><pre>Där myndigheten vill skapa formella garantier kan\r\nman använda sig av skogsvårdslagens hänsynsregler\r\neller naturreservat. Med kravet på helhetslösning\r\nföljer att regeringen samtidigt måste överväga alla\r\nmöjligheter i skogsvårdslagen resp.\r\nnaturvårdslagen för att påverka skydd och skötsel\r\nav vissa skogsbiotoper. På samma sätt måste\r\nbestämmelser om våtmarksdikning fattas när den\r\növriga skogspolitiken avgörs och inte brytas ut för\r\nen senare behandling av regering och riksdag. Man\r\nmåste ta ett helhetsgrepp.</pre><pre>Herr talman! Jag tar tillfället i akt att åter betona\r\natt jag är mycket orolig för vad som i framtiden\r\nkommer att hända när det gäller våtmarkerna och\r\nbiotopskyddet. Inom dessa känsliga områden\r\ntycker man verkligen att regeringen borde orkat\r\nmed och känt ansvar för att genomföra en\r\nhelhetsbedömning i stället för att nu kallt\r\nkonstatera: ''det hade varit en fördel om\r\ndetaljreglerna för biotopskydd lagts fast innan den\r\nskogspolitiska propositionen presenterades''. Efter\r\nSinikka Bohlins inlägg borde jag i varje fall kunna\r\nräkna med att Socialdemokraterna kommer att\r\nstödja denna vår reservation.</pre><pre>Med detta, herr talman, känner jag mitt, mitt partis\r\noch allas vårt ansvar och yrkar bifall till vår\r\nreservation nr 3 avseende mom.7.</pre><pre>Anf. 137  JAN JENNEHAG (v):</pre><pre>Herr talman! Skogen är ofta en indikator på\r\nmiljöproblem. Den är i vissa fall en tidig indikator\r\noch i andra fall en sådan där man får bekräftelse på\r\ndet som redan har varit känt och som man borde ha\r\nkunnat åtgärda.</pre><pre>Vi vet alla vilka skador som är definitiva,\r\nexempelvis de i Centraleuropa. Vi kan alla se\r\neffekterna av skador i Sverige. I vilken utsträckning\r\ndessa skador går att åtgärda kan diskuteras. Men\r\njag är övertygad om att vi i många fall har fått\r\ndefinitiva och obotliga skador som vi saknar\r\nmöjlighet att åtgärda.</pre><pre>Skogen är inte bara en indikator. I många fall utgör\r\nskogsbruket en del av problemet. Näringsläckaget\r\nfrån våra skogsmarker är ett exempel på detta. Den\r\nsituation vi har i dag betyder först och främst att\r\nskogen töms på näringsämnen. De hamnar i stället\r\ni våra sjöar och hav där de bidrar till övergödning\r\noch förgiftning.</pre><pre>Det är inte bara försurande nerfall som är orsak till\r\ndetta. Jag tänker här närmast på tungmetaller och\r\nannat som löses ut i marken. Också utdikningar,\r\ntorrläggningar, felaktiga skogsvårdsmetoder och\r\nstora kalhyggen har bidragit till det ökade läckaget.\r\nTrots förbättringar är situationen långt ifrån\r\ntillfredsställande.</pre><pre>Propositionen och utskottets betänkande ger ingen\r\nledning om hur vi skall förfara framöver på detta\r\nområde. Regeringen bör alltså återkomma med\r\nförslag om hur näringsläckaget från skogsmarkerna\r\nskall minska.</pre><pre>Den biologiska mångfalden tar sig ibland något\r\nunderliga uttryck. Vi har ökat den biologiska\r\nmångfalden i skogsbruket genom att införa\r\nexempelvis contortatall. Den åtgärden har\r\ndiskuterats många gånger både i denna kammare\r\noch på andra ställen.</pre><pre>När det gäller läget för contortatallen menar jag att\r\ndet är fullkomligt självklart att ytterligare\r\nplantering av contortatall bör stoppas. Den areal\r\nsom finns, ungeför 500 000 hektar, räcker mer än\r\nväl för att konstatera att detta var en felaktig\r\nsatsning. Planteringarna infördes för att man skulle\r\nfå bättre tillväxt i svårföryngrade lägen. Men\r\nallteftersom tiden har gått, och vi har kunnat iaktta\r\nvilken effekt de har haft, har vi sett att det var en\r\nfelsatsning. Det finns ingen anledning att fortsätta\r\nmed denna.</pre><pre>I den del av utskottets betänkande som behandlar\r\nförslag förs i långa stycken ett resonemang som\r\nleder i rätt riktning. Men det jag saknar är en\r\nutvärdering och en effektbedömning av förslag och\r\nåtgärder. Utskottsbetänkandet utgör i stort sett om\r\ninte en direkt hyllning till jordbruksministerns\r\nförslag så i varje fall en mycket nära anslutning till\r\ndet.</pre><pre>Jag menar att vi i många fall minskar våra\r\nmöjligheter att göra utvärderingar.\r\nSkogsbruksplanen nämndes här tidigare av Sinikka\r\nBohlin. Det är alldeles uppenbart att det behövs\r\nplaner som det går att i efterhand se resultatet av.\r\nSamtidigt hamnar vi i den situationen att vi med\r\ndetta erkännande nu står i ett läge där de inte\r\nbehöver redovisas. Det är en paradox.</pre><pre>Jag tror att vi också kommer att få se ett skogsbruk\r\ndär vi får allt färre små skogsägare. Det är personer\r\nsom inte direkt lever av sin skog. Kunskap går där\r\nalltmer förlorad.</pre><pre>Det är fråga om kunskap och information. Återigen\r\nhar vi här ett exempel på att vi saknar utvärdering\r\noch mål vilka gör det möjligt att se effekterna i\r\nverkligheten. Naturvårdshänsyn kan i och för sig\r\nvara förbilligande för skogsbruket. Men det är inte\r\nhelt säkert att det förhåller sig så.</pre><pre>Ett exempel är om vi minskar antalet arealer som\r\nutsätts för kalhyggen. Vi får då en ny maskinpark.\r\nDet är inte alls säkert att de mindre maskiner som\r\ni dag har fått en ökad användning, exempelvis vid\r\nröjning, är önskvärda på sikt. Vi får en ökad\r\npåverkan in i minsta skrymsle av\r\nmaskinverksamhet, och markerna utsätts för\r\nmaskinpåverkan i hög utsträckning.</pre><pre>Den effekt vi kommer att få av detta förslag är att\r\npåverkan på skogsnäringen ur naturvårdshänsyn är\r\natt betrakta som icke märkbar.</pre><pre></pre><pre>En följd av det här blir naturligtvis ökade krav på\r\navsättningar som skall skyddas. Det har diskuterats\r\nprocentsiffror. Är 5 % en minimisiffra? Ja,\r\nförmodligen. Förmodligen måste vi öka till 10--\r\n15 % av den produktiva skogsmarken, som resultat\r\nav att vi inte kan få ett skogsbruk som tar de\r\nnaturvårdshänsyn som behövs på sikt.</pre><pre>Ett förslag som Vänsterpartiet hade i det här\r\nsammanhanget gäller en naturvårdsavgift. För att\r\nfinansiera en ökad reservatsbildning fordras inte\r\nbara att man kan lösa det här via statsbudgeten utan\r\nockså att man låter branschen stå för de kostnader\r\nsom uppstår i det här sammanhanget. Det tycker\r\njag ligger i linje med regeringens krav på ett\r\nkretsloppssamhälle. Varje bransch skall stå för sina\r\nmiljöskador och kostnader för restaurering och\r\nbevarande. Miljöministern och jordbruksministern\r\ntillhör samma parti. Jag undrar om man då inte\r\nborde ha samma syn på en sådan grundläggande\r\nfråga.</pre><pre>Jag konstaterar också att utskottets betänkande\r\negentligen inte innehåller någon vettig kommentar\r\nom förslaget om att införa en naturvårdsavgift. En\r\nsådan kan konstrueras på olika sätt. Jag är ute efter\r\natt få en diskussion utifrån det synsättet. Avgiften\r\nbör tas ut så tidigt som möjligt i förädlingsprocessen\r\nnär en producent har att välja mellan råvara och\r\nnaturmaterial. Jag menar att en sådan konstruktion\r\nskulle bidra till kretsloppssamhället, eftersom\r\nreturmaterial kommer att bli lönsammare.</pre><pre>Herr talman! Jag står givetvis bakom\r\nVänsterpartiets uppfattningar såsom de uttrycks i\r\nvåra motioner. De socialdemokratiska\r\nreservationerna stämmer också i allt väsentligt med\r\nmin uppfattning. Men jag nöjer mig nu med att\r\nyrka bifall till min meningsyttring när det gäller\r\nmom. 1 och 48.</pre><pre>Anf. 138  CARL OLOV PERSSON (kds):</pre><pre>Herr talman! Jag vill börja med att yrka bifall till\r\njordbruksutskottets hemställan.</pre><pre>Det här är en ganska viktig fråga som in på 2000-\r\ntalet kommer att styra Sveriges viktigaste\r\nnäringsgren. Skogsbruket är mycket långsiktigt.\r\nSom jordbruksministern säger kan man med\r\nomloppstiden som bakgrund se hur pass viktigt det\r\när med kontinuitet i skogspolitiken. Man kan t.ex.\r\ntitta på skogsbruksplanerna. År 1983 stiftades en\r\nlag om att man skulle ha skogsbruksplaner. De\r\nplaner som därefter togs fram gäller fortfarande.</pre><pre>Sedan dess har det skett ganska stora förändringar\r\ni politiken, i första hand rent känslomässigt men\r\näven när det gäller miljölagstiftningen. Det är\r\nmycket viktigt att den här lagstiftningen inte blir för\r\nryckig.</pre><pre>Trots att vi för första gången i svensk historia\r\njämställer miljöintresset med produktionen finns\r\ndet personer från SNF som demonstrerar mot den\r\nhär nya lagstiftningen. Det tycker jag är litet\r\nunderligt, eftersom man har fått så pass mycket till\r\ngodo. Det förekommer även kritik från andra\r\nhållet, från skogsägarna. Eftersom vi får kritik från\r\nbåda hållen, kan vi nog ta det till intäkt för att vi\r\nkanske nått en hygglig svensk kompromiss som kan\r\nge oss en bra skogspolitik inför framtiden.</pre><pre>Det är mycket viktigt att vi betonar skogsnäringens\r\nstora betydelse för Sveriges ekonomi.\r\nSkogsnäringen i Sverige lever på egna meriter och\r\nknappast på några budgetmedel. Tidigare hade vi\r\nskogsvårdsavgift. Den fick betala nästan allt av det\r\nsom delades ut. Nu har vi tagit bort den avgiften\r\noch i princip de bidrag som har funnits.</pre><pre>Detta skall ställas i relation till hur man i andra\r\nländer sköter sin skogspolitik. Vi kan ta Canada\r\nsom exempel, där skogen till 90 % ägs av samhället.\r\nDär köper man avverkningsrätter för en\r\nspottstyver. Samhället bygger skogsvägar åt den\r\nsom skall avverka. Tidigare har man inte ens\r\nbehövt återplantera. Och det skall vara något som\r\nsvensk skogsindustri och skogsnäring skall\r\nkonkurrera med. Det är likadant med OS, staterna\r\npå östsidan. Där har skogsmarken inte värderats till\r\nnågonting, och där har inte arbetskraften heller\r\nvärderats. Sedan finns det andra länder i Europa,\r\nt.ex. Tyskland, där man har mycket stora bidrag till\r\nskogsnäringen.</pre><pre>Vår skogsnäring har således inte några anslag.\r\nÄndå bidrar vår skogsnäring till mellan 50 och 60\r\nmiljarder i bytesbalanstillskott för Sverige. Det är\r\nmer än dubbelt så mycket som verkstadsindustrin\r\noch bilindustrin tillsammans. Det ger\r\nsysselsättning, ofta i glesbygd. Därför måste vi vara\r\nmycket aktsamma när vi hanterar den här näringen.\r\nVi får inte genom oförsiktighet skapa en ny\r\nkrisnäring. Vi har sett nog med kriser. En näring\r\nsom inte behöver gå till akuten skall vi vara\r\ntacksamma för.</pre><pre>Det ställs en hel del krav från olika håll, och det kan\r\nvara litet svårt att sammanfatta dem. Men om man\r\nbörjar dra i alla tråder rör det sig om fantastiska\r\nmängder pengar som det ställs krav på att näringen\r\nskall bidra med.</pre><pre>Socialdemokraterna har här kommit med ett\r\nförslag om att man skall lägga två promille per år\r\ntill en fond, som man inte riktigt vet hur man skall\r\nhantera. I utredningen står det att i princip skulle\r\nhela skogskapitalet avverkas på 45 år. Två promille\r\nskulle bli 1 % på fem år. Det blir då faktiskt så\r\nmycket som 9 % av avverkningsvärdet som\r\nSocialdemokraterna vill pungslå skogsägarna på,\r\nutan att det ens har fått några inkomster.</pre><pre>Det finns en annan myndighet som har stuckit ut\r\nhakan, nämligen Naturvårdsverket. Man säger att\r\nskogsägarna måste betala 5--6 kronor per\r\nkubikmeter för att de själva skall kunna finansiera\r\nköpet av mark till naturreservat. Det här stämmer\r\ninte alls med de intentioner vi har i den\r\nskogspolitiska kommitténs betänkande och i den\r\nhär propositionen. Ibland kan man fråga sig om vi\r\nhar ett rakt igenom demokratiskt valt styre, eller\r\nom det finns små öar av byråkrati där demokratin\r\ninte går fram.</pre><pre>Det finns ett överskott på skogsråvara i dag, vilket\r\nkanske har bekymrat den skogspolitiska kommittén\r\nen del. Jordbruksministern och jordbruksutskottet\r\nhar dock en litet mer optimistisk syn. Vi har en\r\ntillväxt på ungefär 100 miljoner kubikmeter per år.\r\nVi tar bara ut 60. Överskottet på råvaran är en\r\nutmaning till näringen. När det nu börjar gå bättre\r\nigen är det viktigt att skogsindustrin använder\r\nvinsterna till forskning och utveckling. Det är\r\nviktigt att skogsnäringen med sin forskning och\r\nutveckling tar sikte på att utveckla användandet av\r\nträ och att utveckla nya produkter och nya\r\nmarknader.</pre><pre>Herr talman! I propositionen tycker jag att man\r\nsuger litet för mycket på tesen att skogsbruket inte\r\nhar levt upp till miljömålet. Skogsbruket har\r\nfaktiskt gjort en hel del.</pre><pre>Man följde 1979 års skogvårdslag och till viss del de\r\nnya regler som gällde från 1982. Där fanns det en\r\nväldigt stark inriktning på produktion. 1982 antogs\r\nen lag med vilken man kunde tvinga skogsägarna\r\natt avverka även om det inte var lönsamt. Nu\r\nbehövde man inte tvinga dem, eftersom priserna på\r\nskogsråvara gick upp. Man kunde alltså få ut råvara\r\nändå. Men sådan var atmosfären i lagstiftningen\r\noch i samhället på den tiden. Man kan säga att\r\nmiljösidan fick stå tillbaka. Detta formade\r\nskogspolitiken under 1980-talet.</pre><pre>Omkring 1985 kom nya miljövindar in i\r\nsamhällsdebatten. Det kom ny lagstiftning,\r\nvisserligen inte på skogsvårdsområdet, men\r\nskogsbruket och skogsmyndigheten tog ändå till sig\r\ndetta. Man började med kampanjen Rikare skog.</pre><pre>I dag har 80 000 skogsägare i princip gått kursen\r\nRikare skog, som är miljöinriktad. Här har\r\nskogsägarna gått före lagstiftarna. Redan innan\r\npropositionen antas i morgon har 80 000 gått denna\r\nkurs.</pre><pre>Jag tror det är på samma sätt som med 1979 års krav\r\npå produktion. Om skogsägarna får de rätta\r\nsignalerna i form av rådgivning, utbildning och\r\nsamråd från myndigheterna, kommer de att vilja ta\r\nvara på den egna skogens miljövärden, precis som\r\nde velat ta till vara produktionsvärdet. Jag tror inte\r\ndetta är något problem.</pre><pre>Regeringen tror alltså på skogsägarnas goda vilja\r\noch att deras miljöintresse kommer att slå igenom\r\nnär det gäller vårdandet av den biologiska\r\nmångfalden. Jag tror inte vi skall behöva bli\r\nbesvikna.</pre><pre>Jag noterar med tillfredsställelse att utskottet i\r\nprincip är enigt om målen i den svenska\r\nskogspolitiken. Däremot råder oenighet om hur vi\r\nskall nå målen och vilka medel som skall användas.</pre><pre>Vi från regeringspartierna vill arbeta på ett sådant\r\nsätt att vi har skogsägarna med oss i stället för mot\r\noss. Jag tycker mig se att Socialdemokraterna inte i\r\nsamma utsträckning vill bygga på skogsägarnas\r\ngoda vilja. De vill ha mer detaljstyrning och mera\r\nbyråkrati.</pre><pre>Skogsägarna vill om de vet och kan. Därför är det\r\nväldigt viktigt med utbildning. Det måste ske en\r\nordentlig satsning på utbildning, inte bara av\r\nskogsägarna, utan även av entreprenörer och\r\nprocessförare. Det finns med i propositionen.</pre><pre>Jag såg i senaste numret av Skogseko att -- och\r\nnoterar med tacksamhet -- Skogsstyrelsen tagit\r\ninitiativ till att utbilda sin personal i\r\nskogsmiljöfrågor. Det är där det måste börja om\r\nden nya skogspolitiken skall bli framgångsrik. Om\r\ninte myndigheterna kan ge klara signaler -- och jag\r\ntror man kan säga att det har brustit tidigare på det\r\nhär området -- så kommer det alltid att brista ute på\r\nfältet. Skyll sedan inte på skogsägarna för att de\r\ninte lever upp till myndigheternas önskemål.</pre><pre>Jag vill poängtera: Vi gör det inte lättare för\r\nskogsägarna med den nya politiken, tvärtom. Det\r\nblir svårare, men nu blir det i skogsägarnas eget\r\nintresse att klara en högre målsättning än tidigare.\r\nDet gäller även miljöfrågor. Skogsägarna\r\nmyndigförklaras.</pre><pre>I en del artiklar har det kommit fram ett\r\nifrågasättande av återbeskogningsplikten. För att\r\ndet inte skall råda någon missuppfattning vill jag\r\nsäga att kravet på återbeskogning, som infördes i\r\nden första skogsvårdslagstiftningen år 1903 och som\r\nvar den viktigaste delen av denna, fortfarande är\r\ngrundläggande i skogspolitiken.</pre><pre>Det är en väldigt fin norm som finns inplanterad i\r\nsvenska skogsägares bakhuvuden. Vi borde kunna\r\nexportera den till andra länder där man inte alls har\r\nsamma känsla för återbeskogning, utan skövlar sin\r\nskog.</pre><pre>Jag kanske skall vända mig till jordbruksministern.\r\nSkogspolitiska kommittén har inte föreslagit någon\r\nsanktion i form av fängelsestraff, men det har sedan\r\nkommit till i propositionen. Jag är inte särskilt\r\npositiv till detta, men jag kanske kan få en\r\nkommentar från jordbruksministern om detta.</pre><pre>På s. 64 och 66 finns reservationer från\r\nSocialdemokraterna och Ny demokrati. Det gäller\r\natt biotopskyddet borde ha ingått i skogspolitiska\r\nkommitténs betänkande, så att vi nu skulle ha\r\nkunnat ta ställning till hela skogspolitiken. Så är\r\ninte fallet.</pre><pre>Det oroar skogsägarna och det är inte\r\ntillfredsställande för oss politiker heller, det kan jag\r\nnog säga. Men nu får vi besluta om det som finns,\r\noch sedan får vi nagelfara propositionen om\r\nbiotopskydd och våtmarksdikning när de ärendena\r\nkommer till behandling.</pre><pre>På s. 67 tar Socialdemokraterna upp skyldigheten\r\natt röja och gallra och reserverar sig där. De räknar\r\nmed att skogsägarna inte kan vara riktigt\r\nsjälvständiga egna företagare.</pre><pre>Vi har inte på något sätt ifrågasatt vikten av att man\r\nvårdar ungskog. Men systempartiet lyser igenom i\r\nförmynderi. Vi vill hävda att man kan vårda\r\nungskog på olika sätt. Det finns inte bara en regel\r\nför det.</pre><pre>Det är likadant med skogsbruksplanerna. De är till\r\nför ägarna och inte för myndigheterna vilket\r\nsomliga kanske tror. Så har det alltid varit. Därför\r\nförutsätter i varje fall jag att de allra flesta\r\nskogsägare kommer att hålla sig med en\r\nskogsbruksplan. Jag tycker inte man behöver\r\ntvinga fram en sådan positiv lösning.</pre><pre>Socialdemokraterna har också yrkat bifall till ett\r\nförslag om anmälningsskyldighet när det gäller att\r\nutnyttja helträd. Det är, tycker jag, att överdriva\r\nlitet. Av 17,5 miljoner kubikmeter varor som skulle\r\nkunna tas ut tar man ut 0,5. Det tas alltså inte ut\r\nmycket. Det är inte så lönsamt att det är någon idé\r\natt hålla på så.</pre><pre>Efter varje avreglering följer en reglering, fick vi\r\nhöra här från Sinikka Bohlin. Men nu är det\r\nfaktiskt tvärtom. I dag avreglerar vi. Men vi är\r\nganska måttliga. Jag tror inte att detta kommer att\r\nerbjuda några större problem.</pre><pre>Anf. 139  SINIKKA BOHLIN (s) replik:</pre><pre>Herr talman! Carl Olov Persson tog upp frågan om\r\nskogsbruksplaner som vi socialdemokrater har\r\nföreslagit, och han funderar över om vi själva vet\r\nvad vi skall använda dem till. Det går bra, Carl\r\nOlov Persson, att läsa i den socialdemokratiska\r\nmotionen och reservationen. Där står väldigt klart\r\natt vi tänker använda dem till utveckling, forskning,\r\nskogliga inventeringar, informations- och\r\nrådgivningskampanjer och speciella\r\nnaturvårdsinsatser.</pre><pre>Han nämnde också Naturvårdsverkets nya förslag\r\nvad gäller eventuella naturvårdsfonder. Kanske\r\nkan dessa tankar samköras den dag vi får förslaget\r\npå riksdagens bord.</pre><pre>Vi har ju också sagt att det är olyckligt att vi inte\r\ni samband med skogspolitiken också får behandla\r\nfrågan om biologisk mångfald. Vi hade kunnat\r\nklara av den problematiken på en gång och inte\r\nbehövt ha flera slitande debatter.</pre><pre>Det finns också en motsägelsefullhet i vad Carl\r\nOlov Persson säger. Han förstår inte vårt förslag\r\nmed 2 promille till fonden. Men sedan säger han att\r\nskogsnäringens framtida vinster skall användas till\r\nutveckling och forskning.</pre><pre>Jag vet inte vad Carl Olov Persson menar med\r\nskogsnäringen. Är det bara näringen, eller också\r\nskogsbruket? I så fall är det samma sak: I stället för\r\natt ta vinsterna kan var och en lägga litet pengar i\r\ndenna fond och klara de gemensamma åtaganden\r\nsom vi har.</pre><pre>Carl Olov Persson sade också att vi\r\nSocialdemokrater vill byråkratisera. Det är kanske\r\ndär skiljelinjen går mellan Socialdemokraterna och\r\nregeringspartierna. Ni betonar i betänkandet och\r\npropositionen ägande, ägarens ansvar och ägandets\r\nförträfflighet. Vad vi tror på är\r\nskogsvårdslagstiftningen som är ett av de medel\r\nsom vi har använt för att styra en bra skogspolitik i\r\ndet här landet. Vi tycker att den är väl avvägd. Den\r\när internationellt känd och efterföljd. Den har\r\nockså varit normgivande bland skogsägare.</pre><pre>Jag förstår att det, för dem av er som är skogsägare,\r\nvore enklast att man inte över huvud taget hade\r\nnågra lagar. Men vi som ser det mer allmänt ser\r\nskogspolitiken som en ryggrad i välståndet. Det\r\ngäller då att politiken kan styra. Det är inte det\r\nenskilda ägandet som är det viktiga, utan\r\nsamhällsintressena.</pre><pre>Anf. 140  CARL OLOV PERSSON (kds)\r\nreplik:</pre><pre>Herr talman! När det gäller fonderna har det\r\nkommit en del förslag som i allra högsta grad stör\r\nskogsnäringen. Det pratas om ett biotopskydd. Det\r\nkan komma att kosta skogsägarna så mycket som\r\n5 % av vad man skulle kunna avverka. Man måste\r\nalltså minska avverkningen. Socialdemokraterna\r\nvill föreslå 9 %. Naturvårdsverket vill föreslå 5--6\r\nkronor. Vi har på förslag en minskning av priset på\r\n50 % i vissa glesbygdsområden.</pre><pre>Socialdemokraterna bidrar med sitt förslag -- om\r\nman lägger ihop allt detta -- till att flytta ned\r\nskogsodlingsgränserna från fjälltrakterna mot\r\nkusten. Det måste ju gå åt budgetmedel för att\r\nstödja glesbygden i stället; kanske för att plantera\r\nskog, som är allt ointressantare att avverka. Detta\r\nkan kombineras med att man fortsättningsvis själv\r\nbetalar skogsägaren för rådgivning -- den är alltså\r\ninte gratis längre -- att man får plantera utan stöd\r\noch att man själv får bekosta skogsvård, skogsvägar\r\nosv.</pre><pre>När det gäller ägandet och ansvaret tycker jag att\r\nman skall ligga litet lågt när man argumenterar för\r\nen annan typ av ekonomi. Vi har sett hur misskött\r\ndet kan bli när inte äganderätten respekteras utan\r\nman har ett kollektivt ägande. Jag tror att ägandet\r\nbetyder att man får människor som är intresserade\r\noch som vill göra mer för att vi även skall få ett\r\nkollektivt ägande.</pre><pre>Anf. 141  SINIKKA BOHLIN (s) replik:</pre><pre>Herr talman! När det gäller fonderna ser vi\r\nkompetenshöjningen som man också pratar mycket\r\nom i betänkandet och propositionen. Vi\r\nsocialdemokrater anser att sektorn också har sitt\r\nansvar i fråga om kompetenshöjning. Det gäller\r\nbåde för skogsägare och näringen som sådan.</pre><pre>Jag blir litet fundersam när Carl Olov Persson säger\r\natt det för tillfället finns vissa störande moment för\r\nskogsägarna. Ett av dem är biotopskyddet. Jag tror\r\natt man då är ute och seglar. Det är ju ändå så att\r\nbiotopskyddet har kommit till för att vi skall bevara\r\nden ekologiska grund som finns i naturen, för att\r\nvåra skogar över huvud taget skall växa. Vi talar om\r\nen helhetsekologi.</pre><pre>Att virkespriserna har gått upp stör också\r\nskogsägarna. Visst har virkespriserna gått upp,\r\nmen det är ju näringen själv som har höjt priserna\r\ngenom att införa avståndsrelaterade priser i\r\nNorrland. Visst slår det mot inlandet. Vi har ju\r\ndessutom en världsomfattande lågkonjunktur och\r\nen borgerlig regering. Nog kan man tänka sig att\r\ndet händer saker och ting.</pre><pre>Vad gäller äganderätten som sådan, kan man prata\r\nom den kollektiva äganderätten på olika sätt. Jag\r\ntror att Carl Olov Persson syftar på de gamla\r\nöststaterna. I Sverige finns det faktiskt en gammal\r\ntradition som vi också kallar för kollektivt ägande\r\nav våra nationella tillgångar. Skogen är en nationell\r\ntillgång. Det har ni också skrivit under på både i\r\npropositionen och betänkandet. Det gäller då att\r\nanvända den resursen för hela nationens nytta, inte\r\nbara för den enskilde skogsägarens.</pre><pre>Anf. 142  CARL OLOV PERSSON (kds)\r\nreplik:</pre><pre>Herr talman! Sektorn har ett ansvar för\r\nkompetenshöjningen. Det framgår klart i\r\npropositionen. Sektorn skall få stå för det genom\r\natt det kommer att kosta pengar att utbilda sig i\r\nfortsättningen. Det är alltså inte något som\r\nsamhället ställer upp med gratis. Det ingår i detta.</pre><pre>Att jag skulle anse biotopskyddet vara ett problem\r\nför näringslivet är inte riktigt. Jag ser det inte alls\r\nsom något problem för närvarande. Vi får se hur\r\nden propositionen ser ut. Jag talar om kostnaderna\r\nför näringslivet som sådant. Vi kanske kan drabba\r\nnäringslivet på så sätt att vi skaffar en ny krisnäring.\r\nDet är inte något vi vill ha.</pre><pre>Det var väl en missuppfattning när vi talade om att\r\nvirkespriset har gått upp. Det har gått ner -- i vissa\r\nlägen med 50 %.</pre><pre>Vi skall nog vara tacksamma för att vi har en\r\nborgerlig regering. Det är ju faktiskt så att tiderna\r\nhar lett fram till en kris som vi får reda ut.</pre><pre>Det är helt riktigt att skogen är en nationell\r\ntillgång. Men den skall då också skötas på ett bra\r\nsätt. Jag tror att vi har hittat en form att få den\r\nriktigt skött, nämligen privat ägande, och att man\r\nrespekterar äganderätten.</pre><pre>Anf. 143  ARNE JANSSON (nyd) replik:</pre><pre>Herr talman! Det gläder mig att Carl Olov Persson\r\nhyser samma oro som jag gör beträffande\r\nbiotoperna och våtmarkerna. Jag tyckte mig förstå\r\natt även Sinikka Bohlin var inne på samma linje,\r\noch nu kommer fyrklöverns talesman.</pre><pre>Varför måste man, som Carl Olov Persson sade, ta\r\nbetänkandet i dess helhet? Varför inte beakta vår\r\nreservation, som tydligen alla partier, med olika\r\nordvändningar tillstyrker? Skall man inte, när\r\nmöjlighet finns, göra ett bra ställningstagande\r\nbättre? Varför skall man vänta?</pre><pre>Anf. 144  CARL OLOV PERSSON (kds)\r\nreplik:</pre><pre>Herr talman! Frågan om biotopskyddet dyker upp\r\nigen. Jag vill betona att propositionen visar att vi\r\nvill ta ett ansvar för miljöfrågorna och att vi\r\njämställer miljöfrågor och produktionsmål. Det\r\nhandlar alltså inte om att vi nedvärderar miljön,\r\nutan om ekonomin i skogsbruket.</pre><pre>Att vi nu skall fatta ett beslut i den skogspolitiska\r\nfrågan, tycker jag är självklart. Vi har behandlat\r\nfrågan i tre år, fram till den 1 januari 1994 när den\r\nnya lagen skall träda i kraft. Vi får så småningom\r\nfrågan om biotopskyddet på våra bord. Då får vi\r\nundersöka hur det skall finansieras. Vi kanske får\r\nse på hur skogsnäringen totalt skall skötas\r\nekonomiskt.</pre><pre>Anf. 145  ARNE JANSSON (nyd) replik:</pre><pre>Herr talman! Jag får inte riktigt svar på mina frågor\r\nom biotopskyddet. Carl Olov Persson har tydligen\r\nsamma inställning beträffande detta. Det finns inte\r\nnågot väsentligt som skiljer oss åt. Att man då inte\r\nkan göra ett bra beslut bättre, förstår jag inte.\r\nVarför kan man inte säga: Vi tar in reservationen.\r\nVarför måste man ta betänkandet i sin helhet? I\r\nstället förordas att man skall vänta på ett nytt\r\nbetänkande, en ny proposition. Under tiden\r\nkommer mycket att hända. Vi står mellan två\r\nhötappar och vet inte vad vi skall göra.</pre><pre>Anf. 146  CARL OLOV PERSSON (kds)\r\nreplik:</pre><pre>Herr talman! Arne Jansson måste nog lära sig att\r\npolitik är en process. Inte någon gång fattas alla\r\nbeslut samtidigt. Hela tiden måste man i stället\r\nkunna tänka: I morgon kommer ett nytt beslut, och\r\ndet påverkar det beslut som vi fattade i går.</pre><pre>Vi måste alltså handla förnuftigt även i framtiden\r\nnär vi fattar beslut.</pre><pre>Anf. 147  Jordbruksminister KARL ERIK\r\nOLSSON (c):</pre><pre>Herr talman! Skogen är en viktig grund för vårt\r\nvälstånd. Det har den varit sedan århundraden\r\ntillbaka. Skogens värde har framstått som viktigt\r\nbåde för den enskilde invånaren och för landet.\r\nDetta är bakgrunden till det intresse och den\r\nomsorg som både markägare och statsmakt har\r\nvisat skogen. Genom idogt arbete har skogarna\r\nunder detta århundrade utvidgats och utvecklats,\r\nsamtidigt som de har kunnat ge ett omfattande\r\ntillskott till vår försörjning.</pre><pre>Det är därför inte så märkligt att alla som har sin\r\nsjäl i skogen reagerar starkt på de hot som vi nu kan\r\nse. Det är faktiskt just nu, vid den här tiden på året,\r\nsom vi ser hoten mycket påtagligt. Skogen stressas\r\njust nu av torka i vissa delar av landet och är då\r\nsärskilt känslig mot luftföroreningar och kraftig\r\ninstrålning. Vi ser detta i form av torkade granar\r\noch döende plantor. Luftföroreningarna är nu det\r\nstörsta hotet mot våra skogar.</pre><pre>En del luftföroreningar förorsakar vi själva här i\r\nvårt land. Genom miljöpolitiska insatser har vi\r\nlyckats förbättra situationen en del. Men ganska\r\nmycket återstår att göra.</pre><pre>Regeringen har t.ex. tagit upp frågan om en\r\nmiljöavgift på kväveoxidutsläpp, en avgift som\r\nskulle kunna ge inkomster. Det är pengar som\r\nkunde användas till att reparera en del skador, t.ex.\r\ngenom utökade kalkningsinsatser. Det är rimligt att\r\nförorenaren får betala.</pre><pre>En stor del av hoten kommer dock från områden\r\nutanför vårt land. När det gäller dessa hot måste vi\r\ngemensamt i internationella forum försöka finna en\r\nlösning. Vi måste gemensamt försöka minska\r\nutsläppen genom att dela med oss av våra\r\nkunskaper och i form av direkta hjälpinsatser.</pre><pre>Det hot mot våra skogar som luftföroreningarna\r\nutgör är ett exempel på att det i den nationella\r\nskogspolitiken inte kan bortses från vad som\r\nhänder i världen i övrigt. Den svenska inställningen\r\ntill skogen och oron inför framtiden har bäddat för\r\nden positiva inställning som vi hade under FN:s\r\nmiljökonferens förra året. För oss var det inte svårt\r\natt acceptera de s.k. skogsprinciperna, som lyfter\r\nfram kravet på ett hållbart utnyttjande av skogarna\r\ntill fromma för nuvarande och kommande\r\ngenerationer samt ett skogsbruk som är utformat så\r\natt en biologisk mångfald bevaras.</pre><pre>Vi hade gärna gått längre i riktning mot en\r\nskogskonvention om världens skogar. Men\r\nsärskilda intressen, behov och traditioner gör att vi\r\ni stället får arbeta på en mera långsiktig lösning i\r\nriktning mot ett sådant mål. Det kan ske genom\r\növerläggningar vid internationella konferenser.\r\nMen jag tror också att direkta kontakter mellan\r\nenskilda utvecklingsländer och industriländer ännu\r\nmera kan stimulera till en positiv utveckling.</pre><pre>Vi måste lära oss att förstå och respektera\r\nvarandras inställning till skogarna och främja\r\nutbytet av kunskaper och erfarenheter.</pre><pre>Bojkotter mot import av tropiskt virke gagnar\r\nregnskogarna ungefär lika litet som kalkning av den\r\nsvenska skogsmarken skulle kunna lösa problemet\r\nmed luftföroreningar och lika litet som den\r\nbiologiska mångfalden skulle kunna bevaras enbart\r\ngenom ökade reservatsavsättningar.</pre><pre>Internationellt sett har vi också ett moralliskt\r\nansvar för att bevara en biologisk mångfald i den\r\nsvenska naturen. Växt- och djurarter som normalt\r\nhör hemma i våra skogar skall kunna leva vidare i\r\nlivskraftiga bestånd.</pre><pre>Om inte vi här hemma lever upp till denna princip\r\nkan vi heller inte ställa krav på andra nationer att\r\nde skall göra det.</pre><pre>Skogspolitiken är en stor och viktig politisk fråga.\r\nDen svenska skogspolitiken måste i sina huvuddrag\r\nvara långsiktig. Den långsamma utvecklingen i våra\r\nskogar och de långsiktiga effekterna av ingreppen i\r\ndem gör att stora svängningar i politikens inriktning\r\ninte är acceptabla.</pre><pre>Det är därför som jag med tillfredsställelse\r\nkonstaterar att det nu, liksom vid tidigare stora\r\nskogspolitiska beslut -- även om Sinikka Bohlin vill\r\nframhålla en del skillnader -- i huvudsak råder bred\r\npolitisk enighet om grunderna för politiken.</pre><pre>Ser vi tillbaka och jämför förslagen från 1979, 1948\r\neller 1903 med de förslag som riksdagen nu skall\r\nbesluta om, finner vi stora likheter i de\r\ngrundläggande principerna. Men vi kan också se\r\nhur politiken har utvecklats. Nya kunskaper och\r\nnya värderingar har fortlöpande fått göra intryck på\r\npolitikens utformning.</pre><pre>Jag är väldigt glad att vi nu är framme vid ett beslut\r\nom en ny skogspolitik. Även om detta inte är någon\r\nrevolution, är det en ganska kraftig förändring.\r\nSkogspolitiska kommittén med Sven Eric Lorentzon\r\nsom ordförande har gjort ett väldigt bra arbete, och\r\ndetta arbete ligger bakom den proposition som\r\nregeringen har arbetat fram.</pre><pre>Den skogspolitik som riksdagen nu skall ta ställning\r\ntill skiljer sig från tidigare beslut på två principiellt\r\nviktiga sätt:</pre><pre>För det första införs ett miljömål som jämställs med\r\nproduktionsmålet. Hänsynen till miljö- och\r\nnaturvården stärks därmed.</pre><pre>För det andra sker det en betydande avreglering\r\noch förenkling. Ansvaret förs över till dem som\r\narbetar med skogen och till skogsägarna.</pre><pre>Det starkaste motivet för en förändrad skogspolitik\r\njust nu är den ökade insikten om behovet av att\r\nvårda och vara aktsam om hela skogsekosystemet,\r\natt vårda marken, inte bara träden, samt att skydda\r\nväxt- och djurlivet, inte bara det högre utan också\r\nsmåkryp och mikroorganismer som fyller en viktig\r\nfunktion sett till helheten.</pre><pre>Frågan om biotopskyddet har tagits upp här i\r\nkammaren. Regeringen kommer framöver att lägga\r\nfram en proposition om bevarandet av biologisk\r\nmångfald. Avsikten är att vi i det sammanhanget\r\nskall redovisa den närmare utformningen av\r\nbiotopskyddet. Något riksdagsbeslut i den frågan är\r\ninte aktuellt, eftersom ett sådant fattades redan\r\nvåren 1991. Däremot behövs det\r\nförordningsbestämmelser som beslutas av\r\nregeringen. Det är dessa som vi avser att redovisa i\r\nden kommande propositionen.</pre><pre>Förslaget i vår skogspolitiska proposition gäller\r\nfrämst vilken myndighet som skall ha ansvaret för\r\ntillsynen av lagstiftningen. Där förordas att\r\nSkogsvårdsstyrelsen skall ha tillsynen enligt de\r\nbestämmelser som redan finns i naturvårdslagen\r\nnär det gäller arbetsföretag och biotopskydd på\r\nskogsmark.</pre><pre>Jordbruksutskottet har inte haft någon erinran här.\r\nJag ser det som en fördel för skogsägarna att\r\nskogsfrågorna kan samlas hos en myndighet i linje\r\nmed principen om att även myndigheterna skall ta\r\nett sektorsansvar för miljöfrågorna.</pre><pre>Den nya skogspolitiken ger skogsägaren en större\r\nfrihet och ett större ansvar. Det är skogsägaren som\r\nbäst känner sin skog, och därför kan han eller hon\r\nbäst avgöra vilka åtgärder som skall vidtas.\r\nRöjning, gallring och skogsbruksplaner blir\r\nfrivilliga. Tvånget att slutavverka slopas.\r\nSkogsägaren ges också ansvaret för att\r\nnaturvårdsintressena tillgodoses.</pre><pre>En ökad frihet kräver också ett ökat ansvar av\r\nskogsägaren. Det ansvaret gäller både kunskaper\r\noch ekonomi. Nya skogsägare måste inse att ett\r\nansvarsfullt skogsbruk kräver kunskaper och\r\nödmjukhet. De måste själva så långt som möjligt ta\r\ninitiativ till att skaffa sig sådana kunskaper. Men\r\nskogsägarna måste också, i likhet med\r\nnäringsidkare i övrigt, ta ett ökat ekonomiskt\r\nansvar för sin verksamhet och sitt skogsbruk.\r\nGenom dagens skogspolitiska beslut kommer\r\ndenna princip att markeras tydligare än hittills.</pre><pre>Kunskaper finns till stor del redan, men de behöver\r\nockså byggas ut. Rikare skog-kampanjen har varit\r\ntill stor hjälp i att öka kunskaperna om den\r\nbiologiska mångfalden. I den forskningspolitiska\r\npropositionen har vi föreslagit att den\r\nskogsvetenskapliga forskningen skall prioriteras\r\nvid Lantbruksuniversitetet.</pre><pre>Den nya skogspolitiken innehåller alltså en ökad\r\nhandlingsfrihet och samtidigt ett ökat\r\nansvarstagande. Den som brukar skogen skall inte\r\nbehöva vara låst vid standardmallar för\r\nskogsskötsel. Vidgade ramar och ökad frihet inom\r\nskogsbruket ger dessutom utrymme för en ökad\r\nmångfald och en variation som är betydelsefull, sett\r\nfrån miljösynpunkt.</pre><pre>Samtidigt är det viktigt att ramarna och principerna\r\nför skogsbruket finns kvar och ligger fast i\r\nlagstiftningen. Detta är en sedan länge accepterad\r\nlinje i den svenska skogspolitiken. De\r\ngrundläggande normerna i\r\nskogsvårdslagstiftningen har en djup förankring\r\nhos skogsägarna i vårt land.</pre><pre>I fråga om straffpåföljden enligt skogsvårdslagen,\r\nskulle jag vilja säga att förslaget innebär att man nu\r\nfår samma regler som i dag gäller för de allra\r\ngrövsta brotten mot bestämmelser i\r\nnaturvårdslagen och ädellövskogslagen. Ingen har\r\nhittills dömts till fängelse för brott mot\r\nnaturvårdslagen. För att sanktion i någon form\r\nskall kunna utdömas vid överträdelse av\r\nbestämmelserna om naturvårds- och\r\nkulturmiljövårdshänsyn, krävs det först att ett\r\nföreläggande görs av skogsvårdsmyndigheten.</pre><pre>Herr talman! Det framtida skogsbruket måste\r\nockså inriktas på att producera skogsråvaror till\r\nsaker som vi tidigare inte har trott vara möjliga.\r\nFörädling av skogsråvara kan få en ny innebörd.\r\nSkogen måste användas i ett aktivt arbete för en\r\nbättre miljö, i arbetet för ett kretsloppssamhälle.\r\nBiologiska, miljövänliga råvaror måste ersätta\r\nfossila råvaror i ökad omfattning.</pre><pre>Turismen kan bli en viktig inkomstkälla för många\r\njord- och skogsbrukare. Avkoppling i tysta\r\nskogsområden i hela Sverige kommer att\r\nefterfrågas alltmer i ett öppet Europa.</pre><pre>1993 års skogspolitiska beslut kommer att lägga\r\ngrunden för en fortsatt positiv utveckling i vårt\r\nland, där skogsbruket är ett viktigt underlag för\r\nsysselsättning och försörjning och en levande\r\nlandsbygd, ett uthålligt skogsbruk, som främjar en\r\nbiologisk mångfald och en hållbar utveckling av\r\nvåra skogar.</pre><pre>Anf. 148  SINIKKA BOHLIN (s) replik:</pre><pre>Herr talman! Jag är överens med\r\njordbruksministern om målen. Det kanske är det\r\nsom är den djupa grunden i svensk skogspolitik.\r\nVad gäller medlen går vi olika vägar, som vi också\r\nhar gjort tidigare.</pre><pre>Jag skulle ändå vilja tacka jordbruksministern för\r\nen sak. Om jag jämför utredningen och\r\npropositionen, måste jag hedra jordbruksministern\r\nför att propositionen har fått en grönare profil och\r\ntacka för att han har tagit ganska många saker från\r\nden socialdemokratiska reservationen i\r\nutredningen.</pre><pre>Kunskap är alltid viktig, men kunskap är också\r\nföränderlig. Jag tvivlar inte på att de aktiva\r\nskogsägarna skaffar sig den föränderliga\r\nkunskapen. De kanske har råd att göra det, men\r\nfrågan är var de kommer att köpa den. Kommer vi\r\ninte att gräva undan kompetensen i detta land?\r\nSignalen till skogsvårdsmyndigheterna är också: Ni\r\nbehöver inte göra någonting. Det är många som\r\nskall sägas upp. Skogsägarorganisationerna har\r\nredan fått säga upp ganska mycket folk. Var\r\nkommer den framtida kompetensen att finnas?</pre><pre>Det här är samtidigt en signal till dem som söker sig\r\nexempelvis till högskoleutbildningar på det\r\nskogliga området, att det kanske inte finns något\r\nbehov av den kunskap som har funnits tidigare.</pre><pre>Det finns också en grupp, som kanske växer hela\r\ntiden, och det är s.k. utbor, som har ärvt eller på\r\nannat sätt fått skogsfastigheter och inte är helt\r\nberoende av dem. De kanske bor långt ifrån dessa\r\nfastigheter. Hur klarar man kunskapförsörjningen\r\nbland dem på ett bra sätt?</pre><pre>Det finns många frågetecken, och därför sade jag i\r\nmitt anförande att någonting som är mycket viktigt,\r\nnär vi nu är i opposition och inte kan besluta som vi\r\nvill utan regeringens förslag går igenom, är detta:\r\nHur kommer kunskapen att följas upp i framtiden?\r\nTappar vi det som vi internationellt sett har varit\r\nmycket bra på tidigare?</pre><pre>Vad gäller lagstiftningen tycker vi olika. Vi tycker\r\natt lagstiftningen i vårt förslag är balanserad.\r\nNågonting som jag funderar över är att man nu\r\nförenklar. Tidigare hade vi en ramlag från 1923.\r\nDet blev då problem, därför att det inte fanns\r\nsanktionsbestämmelser för skogsvården och det\r\nhela tiden gjordes tolkningar. Den risken kommer\r\natt finnas också nu: Hur tolkar man olika åtgärder?\r\nOm jag gör fel och missköter min skog behöver jag\r\ninte få något straff för det.</pre><pre>Det som är bra i betänkandet är att det på\r\nnaturvårdssidan införs sanktioner som följer\r\nädellövskogslagstiftningen. Vad händer då på\r\nskogssidan inom de närmaste 10--20 åren?</pre><pre>Anf. 149  Jordbruksminister KARL ERIK\r\nOLSSON (c):</pre><pre>Herr talman! I fråga om lagstiftningen skulle jag\r\nvilja säga att det är två saker som är viktiga att\r\nkomma ihåg. När det gäller den ekonomiska\r\nanvändningen av skogen, dvs. att nå upp till\r\nproduktionsmålet, finns det en ekonomisk\r\ndrivkraft i skogsägarnas företagande. Därför tror vi\r\ninte att detaljregleringar från samhället gör\r\nsituationen bättre.</pre><pre>När det däremot gäller frågan om miljöhänsyn,\r\nbåde i naturmiljö och i kulturmiljö, kan det finnas\r\noch finns en konflikt mellan utnyttjandet av skogen\r\noch dessa hänsyn. Det krävs att det finns\r\nsanktionsmedel, och vi har alltså förstärkt dem i\r\nden här lagstiftningen.</pre><pre>Jag tror inte att det är något bekymmer. Det\r\nuttrycks ibland som en fara att fängelsestraffet har\r\nkommit in. Om någon missköter sig skall det\r\nnaturligtvis utdömas ett straff, men vi vet av\r\nerfarenhet att de allra flesta skogsägare inte\r\nmissköter sig utan följer reglerna.</pre><pre>I dagsläget finns det naturligtvis skogsägare som\r\ninte är särskilt intresserade av sin skog, men jag tror\r\natt det övervägande flertalet utnyttjar skogen på ett\r\nriktigt sätt i samverkan med andra skogsägare,\r\ngenom t.ex. skogsägareföreningar eller andra typer\r\nav organisationer och företag, som kan klara av\r\ndetta. Vi ser inga tydliga tecken på att det skulle\r\nvara på något annat sätt.</pre><pre>Jag tar naturligtvis gärna till mig Sinikka Bohlins\r\ntack i den första delen av hennes replik. Jag tycker\r\nsjälv att det här är en bra balansgång. Jag frågar\r\ninte så mycket efter varifrån olika förslag kommer.\r\nJag är i och för sig en ganska enveten\r\nsamförståndspolitiker, men jag har rätt många egna\r\nsynpunkter om miljövården, grundade på\r\ncenterpolitiska ståndpunkter. Jag har därför inte\r\nbehövt låna särskilt mycket från den\r\nsocialdemokratiska reservationen i utredningen.</pre><pre>Anf. 150  SINIKKA BOHLIN (s) replik:</pre><pre>Herr talman! Efter att ha lyssnat på\r\njordbruksministern, både på hans anförande och\r\nhans replik, ställer jag mig samma fråga som någon\r\nannan gjorde tidigare i kväll: Jag undrar om det är\r\nmiljöministern som talar så vist, i så fall är vi väldigt\r\ntacksamma för det bytet.</pre><pre>När det gäller den ekonomiska drivkraften och den\r\ntro som jordbruksministern har på skogsägarna tror\r\njag också att de flesta skogsägarna är intresserade\r\nav sin skog. Men riksdagen har också det\r\növergripande ansvaret för hela nationens\r\nskogstillgångar. Det är där som våra uppfattningar\r\nom medlen skiljer sig åt.</pre><pre>Man pratar hela tiden från regeringspartiernas sida\r\nom skogsägare, alltså om de särintressen som även\r\nAssar Lindbeck har betonat -- men då har andra\r\nexempel använts. Vi skall också komma ihåg att\r\nskogsnäringen som sådan är en väldigt stor\r\narbetsgivare i det här landet. Den ger väldigt många\r\nmänniskor arbete. I och för sig har antalet\r\narbetstillfällen inom skogsnäringen kraftigt\r\nminskat på grund av rationaliseringar, nu senast\r\nunder lågkonjunkturen, och av andra orsaker. De\r\nmånga människor som arbetar för att skogsägaren\r\noch skogsnäringen skall ha kapital utgör alltså\r\ngrunden. Därför är det också viktigt att den\r\nallmänna demokratin är med och styr\r\nskogspolitiken, så att ansvaret inte enbart läggs på\r\nden enskilde ägaren.</pre><pre>Anf. 151  Jordbruksminister KARL ERIK\r\nOLSSON (c):</pre><pre>Herr talman! Jag är inte orolig för att det skall\r\nhända några olyckor i skogsbruket på grund av att\r\ndet inte finns tvingande bestämmelser när det gäller\r\natt uppnå produktionsmålet.</pre><pre>Om någon skogsägare under någon period skulle\r\nlåta bli att avverka och inte sköta sin skog kan det\r\nkanske kompensera det förhållandet att vi inte\r\navsätter så mycket reservat som vi egentligen skulle\r\nvilja, därför att vi inte har tillgång till hur mycket\r\npengar som helst.</pre><pre>Jag vet inte riktigt vad Sinikka Bohlin sade om\r\nmiljöministern, men som en upplysning kan jag ju\r\nnämna att miljöministern och jag kommer från\r\nsamma parti. Vi är mycket goda vänner och har\r\noftast samma uppfattning.</pre><pre>Anf. 152  JAN JENNEHAG (v):</pre><pre>Herr talman! Jordbruksministern nämnde i sitt\r\nanförande att ökade reservatsbildningar inte är\r\nenda medlet för att säkra den biologiska\r\nmångfalden. Nej, naturligtvis inte! Det tror jag inte\r\natt någon har påstått, men frågan är om\r\nreservatsbildningar på något vis kan bidra i en\r\npositiv riktning när det gäller att säkra biologisk\r\nmångfald.</pre><pre>Jag tolkar nu jordbruksministerns minspel som att\r\nhan håller med om att så är fallet. Då kommer man\r\nin på frågan: Är det ur någon synpunkt önskvärt att\r\nvi har en större areal som är reserverad, i\r\nförhållande till hur det är i dag? Jag tror det. Då är\r\nvi inne på finansieringsfrågan. Detta måste på\r\nnågot vis betalas om vi inte skall acceptera en\r\nmetod som innebär konfiskation, vilket jag inte tror\r\natt vi skall göra, och jag är övertygad om att\r\njordbruksministern inte heller är inne på det. Det\r\när den del av svensk näring som drar fördel av\r\nskogen, som lever av den, som också skall betala\r\nför detta. Det tror jag också att jordbruksministern\r\noch jag är överens om. I vart fall måste jag tolka\r\növriga delar av centerpartiets politik i den\r\nriktningen.</pre><pre>Jag återkommer till det som jag sade i mitt\r\nanförande: Vad är det för fel med att det på\r\nprodukter som kommer från skogen finns en\r\nnaturvårdsavgift som används till\r\nreservatsbildning?</pre><pre>Anf. 153  Jordbruksminister KARL ERIK\r\nOLSSON (c):</pre><pre>Herr talman! Jag tror inte att Jan Jennehag var med\r\ni jordbruksutskottet för något år sedan, men Jan\r\nJennehag kanske minns att jag då, som ordförande,\r\nhjälpte till att plussa på betydligt när det gällde\r\nreservatsavsättningarna, jämfört med det\r\nsocialdemokratiska förslaget. Det är ett litet tecken\r\npå min inställning i den här frågan.</pre><pre>När det gäller frågan om naturvårdsavgift kan jag\r\nsäga att vi under lång tid har haft en\r\nskogsvårdsavgift som har utgjort en typ av\r\nextrabeskattning av en näringsverksamhet. Jag och\r\nregeringen har den uppfattningen att den här typen\r\nav kollektiva intressen är någonting som skall bäras\r\nav samhället som sådant och inte av en\r\nkonkurrensutsatt näring från skogsbruket.\r\nSkogsbruket arbetar faktiskt helt och hållet på\r\nvärldsmarknadens premisser, som Carl Olov\r\nPersson sade i sitt anförande, och är alltså utsatt för\r\nett ganska hårt tryck i Sverige.</pre><pre>Det finns bra skogstillgångar, men de ligger inte\r\nalltid lätt till. Det är viktigt att inte belasta den här\r\nresursen extra mycket.</pre><pre>Anf. 154  JAN JENNEHAG (v):</pre><pre>Herr talman! Jordbruksministern minns alldeles\r\nrätt. Jag var inte med i utskottet för ett år sedan.</pre><pre>En naturvårdsavgift kan naturligtvis inte direkt\r\njämföras med den tidigare skogsvårdsavgift som ju\r\nensidigt och enbart, kan man väl säga, drabbade\r\nskogsägaren, åtminstone i första ledet. Det är fråga\r\nom vilket synsätt man skall ha.</pre><pre>Jordbruksministern säger att det här helt är\r\nsamhällets angelägenhet och att det skall gå via\r\nstatsbudgeten. Men man måste ändå kunna\r\ndiskutera var någonstans man skall ta ut avgiften.\r\nAtt ta ut en avgift på produkter från skogen skulle\r\nligga i linje med hur man finansierar väldigt många\r\nandra frågor.</pre><pre>Jag konstaterar att vi kanske inte kommer längre i\r\nden här diskussionen i dag, men jag är övertygad\r\nom att det här synsättet kommer att diskuteras. Det\r\nhar ju så stor överensstämmelse med hur vi\r\nbetraktar andra effekter av miljöstörande\r\nverksamhet, om jag skall uttrycka det så.</pre><pre>Anf. 155  Jordbruksminister KARL ERIK\r\nOLSSON (c):</pre><pre>Herr talman! Vi kan nog, som Jan Jennehag säger,\r\ndiskutera den här frågan. Det är det vi gör, men vi\r\nhar olika uppfattningar. Det är inte heller omöjligt\r\natt man slutar med den ståndpunkten.</pre><pre>Det är viktigt att man i de flesta sammanhang driver\r\nlinjen att förorenaren skall betala. Detta använde\r\njag också i mitt anförande som ett exempel på hur\r\nvi skall kunna få in resurser för att kunna klara den\r\nmycket allvarliga försurningsfrågan. När det\r\ndäremot gäller att avstå en del av det som är\r\nbetraktat som enskild egendom för att tillgodose\r\nsamhälleliga intressen är den slutsats som Jan\r\nJennehag drar inte lika självklar.</pre><pre>Anf. 156  CARL OLOV PERSSON (kds):</pre><pre>Herr talman! Jordbruksministern tar upp det här\r\nmed sektorsansvaret. Det är en viktig fråga.\r\nSektorn skall ju enligt propositionen ta ansvar för\r\nvardagsskogsbruket och det landskap och den miljö\r\nsom finns där.</pre><pre>Det som sägs om att förorenaren skall betala tycker\r\njag är fint. Det kan ju inte vara riktigt att\r\nskogsbruket skall betala för svavelnedfall som bilar\r\noch industrier har ställt till med. Det är definitivt\r\ninte skogssektorns ansvar, utan det är någon annan\r\nsektors ansvar. Därför är miljöavgifter på\r\nkväveutsläpp en bra idé för att klara just\r\nkalkningen.</pre><pre></pre><pre>Jag tror att detta med Skogsstyrelsen som\r\nmyndighet är mycket viktigt. Det har ju visat sig att\r\nSkogsstyrelsen har ett utbrett förtroende på grund\r\nav att man har skött sitt myndighetsarbete på ett\r\nförtroendefullt sätt gentemot skogsägarna. Man\r\nhar klarat samrådet på ett bra sätt. Det är nog\r\nviktigt att det inte blir någon kompetensuttunning i\r\ndet sammanhanget.</pre><pre>När det gäller detta med straffpåföljden hade vi två\r\nmotioner från Centern där man också tyckte att\r\nstraffpåföljden kanske var litet fel tilltagen. Det var\r\ndärför jag tog upp detta.</pre><pre>Anf. 157  Jordbruksminister KARL ERIK\r\nOLSSON (c):</pre><pre>Herr talman! Jag uppfattade inte att det fanns så\r\nmycket av fråga i Carl Olov Perssons anförande.\r\nJag vill gärna understryka betydelsen av ett\r\nsammanhållet sektorsansvar. Vi har diskuterat den\r\nfrågan ganska mycket inför propositionen. Jag\r\nanser att det är ganska klart fastlagt i\r\npropositionen.</pre><pre>Sedan kommer frågan om straffsanktionerna\r\nständigt tillbaka. Den har diskuterats mycket sedan\r\npropositionen lades fram. Jag har inga bekymmer\r\nmed dem. Jag tycker att det är en rimlig princip att\r\nom det begås ett allvarligt brott skall det kunna\r\nutdömas ett straff. Det har av en del\r\nmassmedieartiklar skapats en oro hos vissa\r\nskogsbrukare att de utan att egentligen ha gjort\r\nnågonting skall kunna hamna i fängelse. Det är\r\nnaturligtvis en alldeles orimlig tanke. Det krävs ett\r\nklart föreläggande, och det skall vara ett grovt brott\r\nför att det skall kunna utdömas ett sådant straff.</pre><pre>Det kommer alltså att vara en samverkan mellan\r\nmarkägare, skogsägare och skogsvårdsstyrelserna,\r\nprecis som vanligt. Jag är övertygad om att det goda\r\nsamarbete som man har haft med\r\nskogsmyndigheterna kommer att fortsätta. Därför\r\ntror jag att detta kommer att fungera bra. Ytterst\r\nskall det naturligtvis vara så i ett rättsamhälle, att\r\nom någon begår ett fel skall man kunna bli\r\nbestraffad.</pre><pre>Anf. 158  CARL G NILSSON (m):</pre><pre>Herr talman! Äntligen skall vi besluta om en\r\nskogspolitik som kommer att myndigförklara\r\nSveriges ägare och förvaltare av skog. De kommer\r\nsjälva att få sköta och bruka sin skog.</pre><pre>Ansvarstagande är bättre än tvång. Samarbete är\r\nbättre än konfrontation. Klarhet är bättre än\r\nkrångel. Därför är den nya skogspolitiken bättre än\r\nden gamla.</pre><pre>Med den nya politiken och den nya\r\nskogsvårdslagen kommer vi att få se en mångfald i\r\nsvenskt skogsbruk. Det är en mångfald som blir till\r\ngagn för miljön, naturen och först och främst för ett\r\nlångsiktigt skogsbruk. Den skall garantera många\r\njobb och ge oss goda exportinkomster. Härtill kan\r\nvi lägga alla andra värden som skogen skänker oss,\r\nrekreation, jakt, svamp, bär m.m.</pre><pre>Men framför allt är skogen -- och kommer att\r\nförbli -- vår i särklass viktigaste exportnäring.\r\nDenna ständigt förnyelsebara naturresurs ger oss\r\nårligen i exportinkomster 50--60 miljarder kronor\r\nnetto, som tidigare har sagts. För att använda en\r\nannan jämförelse är det ungefär fyra gånger så\r\nmycket som hela vår bilindustri ger. Alla inser\r\nbetydelsen av detta. Utskottet skriver också:\r\n''skogspolitikens inriktning mot hög och jämn\r\nvirkesavkastning kvarstår''.</pre><pre>Samtidigt som miljöfrågor och naturvårdshänsyn\r\nfår en allt mer framskjuten plats i den nya\r\nskogspolitiken, föreslår regering och utskott\r\nbetydande avregleringar i skogsvårdslagen. Den\r\nenskilde brukarens -- stor eller liten, privat eller\r\nbolag -- ansvar ökar, men också friheten.</pre><pre>Jag tror att den enskilde skogsägaren eller\r\nförvaltaren i bolaget själv kan avgöra\r\nröjningsbehov och när det är dags att gallra utan\r\ninblandning av oss politiker. Ur miljösynpunkt är\r\njag övertygad om att brukarna är bättre skickade\r\natt fatta sådana beslut än avlägset placerade\r\npolitiker och byråkrater.</pre><pre>Men detta ökade ansvar förutsätter naturligtvis\r\ngoda kunskaper, och kanske också bättre\r\nkunskaper i en del fall, hos dem som förvaltar skog\r\noch arbetar med skogsbruk. Här har, som också\r\nsagts i kväll, Sveriges skogsägare redan visat en\r\nmycket god vilja. Som Carl Olov Persson sade har\r\ninte mindre 75 000--80 000 deltagare genomgått\r\nden förnämliga utbildningen Rikare skog.</pre><pre>När nu den nya förenklade lagstiftningen skall\r\nverkställas i form av föreskrifter från\r\nSkogsstyrelsen finns det anledning att betona vad\r\nbåde jordbruksministern och vi i utskottet säger om\r\nden saken. Vi säger i betänkandet att det är\r\nnödvändigt att de bemyndiganden som lagen\r\nkommer att innehålla inte utnyttjas för att skapa en\r\nny omfattande och komplicerad detaljreglering för\r\nskogsägarna.</pre><pre>Kravet på återbeskogning ligger starkt fast. Det\r\nfinns anledning att betona detta på grund av en\r\ndebatt i den frågan. Ett decentraliserat privat\r\nägande av skogen skapar starka motiv till den\r\nlångsiktighet som politiker och byråkrater så\r\nuppenbart har visat sig sakna.</pre><pre>Skogsbruket kan inte förvänta sig någon hjälp från\r\nSocialdemokraterna. I den långa raden av\r\nreservationer som finns till betänkandet kan vi\r\nutläsa att man från det hållet ingenting har lärt och\r\ningenting förstått. Det är ju den nuvarande\r\nlagstiftningen som har resulterat i ett ensidigt\r\ncentralstyrt skogsbruk, eftersom skogsägarna\r\ntvingades att rätta sig efter förutbestämda\r\ndetaljerade regler och ålägganden. Lagen har\r\ntvingat fram kalhyggen, för tidig avverkning,\r\ngranskog där det förut har varit lövskog och\r\nigenplantering av hagmarker. Parollen har varit\r\nvolym i stället för kvalitet. Till detta har kommit att\r\nekonomiska pålagor, som t.ex. skogsvårdsavgiften,\r\npressade skogsägarna ännu mer.</pre><pre>Att Socialdemokraterna fortfarande, genom dessa\r\nreservationer, håller fast vid tvång som ett medel att\r\nnå produktionsmålet illustrerar partiets brist på\r\nidémässig förnyelse. Finns det någon annanstans i\r\nvärlden i dag där man bygger ny lagstiftning på\r\ntvång när man vill lösa kriser eller andra problem?</pre><pre>Sven-Eric Lorentzon, ordförande i Skogspolitiska\r\nkommittén, valde samarbetets väg i den\r\nskogspolitiska utredningen. Alla borgerliga partier\r\nsamt Ny demokrati ställde sig bakom\r\navregleringen. Det beslut som samma partier i dag\r\nställer sig bakom i riksdagen bygger i stort sett på\r\nutredningsförslaget. Två år efter\r\nSocialdemokraternas fall har äntligen\r\nskogsbönderna myndigförklarats.\r\nSocialdemokraternas vanstyre i skogen är till ända.</pre><pre>En avreglerad lagstiftning kommer att tillföra\r\nskogsbruket den mångfald av brukaridéer som finns\r\nhos Sveriges ca 250 000 skogsägare. En orörd, eller\r\nför all del förstärkt, äganderätt är här av största\r\nbetydelse. Det man äger, vårdar man. Den här\r\nprincipen är av ovärderlig betydelse för\r\nstimulansen till ett uthålligt och kvalitetsinriktat\r\nskogsbruk. Därmed är den också en garanti för en\r\ngod naturvård och ett starkt naturskydd.</pre><pre>I dag tvingas markägare acceptera försvårande\r\nintrång i den enskilda äganderätten på upp till 10 %\r\nav berörd del av sin fastighet utan ersättning. I det\r\nsärskilda yttrande som vi har fogat till betänkandet\r\npåpekar vi risken för att naturvård och biologisk\r\nmångfald försvinner om äganderätten urholkas.</pre><pre>Enligt vår mening, som framgår av det särskilda\r\nyttrandet, bör man alltid och utan begränsning få\r\nersättning vid försvårad pågående\r\nmarkanvändning. Denna princip bör naturligtvis\r\ngälla vid alla typer av inskränkningar i driften. Den\r\nfrågan skall inte avgöras i och med detta\r\nbetänkande. Vid den kommande behandlingen av\r\nen ny miljöbalk blir detta för oss moderater en\r\nviktig fråga.</pre><pre>Jag har noterat att vissa debattörer på sistone har\r\nvarit ute för att misstänkliggöra den nya\r\nskogspolitiken. Själv är jag dock övertygad om att\r\nansvarstagande, samarbete och klarhet alltid är att\r\nföredra. Tvång, konfrontation och krångel skall\r\nalltid undvikas så långt möjligt, inte minst i\r\nmiljöpolitiken. Om inte annat kommer\r\nverkligheten slutligen att visa det.</pre><pre>Vår nya skogspolitik kommer att samarbeta med\r\nskogsägarna, inte arbeta mot dem. Den innebär\r\navreglering för mångfald, skatteminskning för\r\nuthållighet och soliditet, utbildning och\r\ninformation för bättre miljöhänsyn. Jag är, herr\r\ntalman, övertygad om att vi med detta kommer att\r\nkunna vara stolta över våra svenska skogar och vår\r\nsvenska skogspolitik.</pre><pre>Anf. 159  SINIKKA BOHLIN (s) replik:</pre><pre>Herr talman! Det var många områden som togs upp\r\noch många vackra ord som sades i Carl G Nilssons\r\nanförande. Jag skulle vilja börja med\r\nbeskrivningen av skogsnäringen. Den stämde inte\r\nriktigt med den beskrivning som finns i\r\nbetänkandet och propositionen. Där står: Bärande\r\ninslag i näringslivspolitiken är avreglering, ökad\r\nkonkurrens, avskaffning av subventioner. Men man\r\npratar aldrig om det som kan utvecklas här i landet.\r\nOch så skyller ni på Socialdemokraterna och säger\r\natt vi är bakåtsträvare. Vad är ni själva då, med ert\r\nförslag om avreglering? Det är att gå tillbaka till\r\n1960- och 1970-talens lagstiftning, utan reglering.\r\nVilka följder den fick tog jag upp i mitt\r\ninledningsanförande. Det var då vi skapade\r\nmonokulturen och de stora kalhyggena, som har\r\nkritiserats av miljövårdsorganisationer och\r\nNaturvårdsverket sedan tio år tillbaka. Det är där\r\nproblemen ligger. Ni vill gå tillbaka dit.</pre><pre>Den kritik som har framförts mot lagstiftningen i\r\növrigt gäller egentligen inte själva lagen. Det är\r\nföreskrifter som har kritiserats. Som jag sade\r\ntidigare är denna skogsvårdslag väl känd överallt i\r\nvärlden. Många länder har tagit efter den\r\nskogsvårdslagstiftning och de\r\nskogsvårdsorganisationer vi har i Sverige.</pre><pre>Carl G Nilsson sade att alla de partier som satt i\r\nutredningen ställde sig bakom en avreglering,\r\nprecis som nu. Men i utredningen fanns\r\nreservationer från alla partier utom Moderaterna.\r\nDe kanske hade litet svårt att reservera sig, därför\r\natt det var en moderat som satt som ordförande.\r\nInte fanns det någon enorm enighet i utredningen.\r\nJag har redan tidigare tackat jordbruksministern\r\nför att propositionen är bättre än utredningen.</pre><pre>När det gäller äganderätten ligger vi\r\nsocialdemokrater långt ifrån Moderaterna. Det kan\r\nman bara konstatera när man läser det särskilda\r\nyttrande som bifogats betänkandet vad gäller\r\nersättningsfrågorna. Det skall bli intressant att se,\r\nnär denna fråga kommer tillbaka till kammaren,\r\nhur de andra regeringspartierna ställer sig. Man\r\nbörjar fundera vad det är frågan om när man läser\r\nföljande i det särskilda yttrandet från Moderaterna:\r\nSpeciellt den biologiska mångfalden riskerar att\r\ndrabbas hårt om äganderätten inskränks.</pre><pre>Anf. 160  CARL G NILSSON (m) replik:</pre><pre>Herr talman! Jag vill bara mycket kort replikera\r\noch påpeka att det som har kritiserats i nu gällande\r\nskogsvårdslagstiftning är just resultatet av\r\ndensamma, i form av monokulturer, stora\r\nkalhyggen och ett ensidigt skogsbruk. Det är detta\r\nvi vill ändra på just genom att ge brukarna själva\r\nett större ansvar. Vi tror att ett frisläppande av den\r\nkunskap och de idéer som finns kommer att ge en\r\nökad mångfald och ett mera mångfasetterat\r\nskogsbruk. Det är vad vi är ute efter.</pre><pre>Jag talar om enigheten mellan de partier som i dag\r\nstår bakom propositionen. Den grundläggande\r\ntanken är att vi är för en ökad avreglering och ett\r\nökat ansvarstagande för brukarna.</pre><pre>Anf. 161  SINIKKA BOHLIN (s) replik:</pre><pre>Herr talman! Det är roligt att höra att ni är eniga\r\nom någonting. Det verkar inte så alla dagar, när jag\r\nläser tidningarna.</pre><pre>Jag saknar fortfarande det som Carl G Nilsson tog\r\nupp i sitt anförande, framtidssynen på näringen.\r\nVar har regeringspartierna den? Det gäller inte\r\nbara detta betänkande om skogsnäringens framtid.\r\nDet gäller också de andra betänkandena från\r\nutskottet om kretslopp och klimat.</pre><pre>Anf. 162  CARL G NILSSON (m) replik:</pre><pre>Herr talman! Vår framtidssyn beträffande\r\nskogsbruket består i att vi i Sverige allt framgent\r\nkommer att ha ett skogsbruk som är\r\nkvalitetsinriktat. Därmed kommer vi att ha stora\r\nmöjligheter till framgångar på världsmarknaden,\r\nsom kommer att ge oss stora inkomster och därmed\r\ngarantera vår välfärd.</pre><pre>När det gäller tillämpningen av den framtida\r\nskogspolitiken står vår förhoppning till de enskilda\r\ninitiativen och de många brukarnas olika idéer.</pre><pre>Anf. 163  LENNART FREMLING (fp):</pre><pre>Herr talman! För att spara kammarens tid skall jag\r\nfatta mig kort. Jag yrkar bifall till utskottets\r\nhemställan och gläds över att Folkpartiet\r\nliberalerna har fått ett stort inflytande över det\r\nframlagda förslaget.</pre><pre>I det skogspolitiska arbetet har Folkpartiet\r\nkonsekvent strävat efter en starkare ställning för\r\nnaturvården. Nu lyfts miljömålet fram jämfört med\r\ntidigare. Skogsbruk skall bedrivas långsiktigt och i\r\növerensstämmelse med de förutsättningar naturen\r\nger.</pre><pre>Vi har inte rätt att utrota växt- och djurarter i våra\r\nsvenska skogar. Därför måste skogsbruket bedrivas\r\npå ett bättre sätt än tidigare. Stora kunskaper krävs\r\nhos alla personalkategorier som arbetar med skog.\r\nDessutom måste ytterligare reservat avsättas,\r\nsärskilt i södra och mellersta Sverige och i norra\r\nSveriges kustområde.</pre><pre>Miljökonsekvensbeskrivningar är en bra metod att\r\nfå underlag för ett bättre beslutsfattande. Även på\r\ndetta område har liberaler varit tidigt ute. Så sent\r\nsom hösten 1992, i Skogspolitiska kommitténs\r\nhuvudbetänkande, var folkpartiets representant\r\nMärtalisa Holmgren tvungen att skriva ett särskilt\r\nyttrande för att framhålla behovet av\r\nmiljökonsekvensbeskrivningar. I proposition och\r\nutskottsbetänkande har detta sedan blivit allmänt\r\naccepterat. Det är glädjande att vi har kunnat driva\r\nfram ett nytt tänkande.</pre><pre>När det gäller den framtida\r\nmyndighetsorganisationen måste bevakas att\r\nmiljöavvägningar, som kan väntas få en successivt\r\nökande betydelse i framtiden, skall kunna göras på\r\nett rationellt sätt. Länsstyrelsernas roll måste\r\ndärvid noga studeras.</pre><pre>Från regionalpolitisk synpunkt vore det angeläget\r\nmed ökad förädling av trädråvaran nära\r\nväxtplatsen. Ökad satsning på forskning och\r\nutveckling inom det trätekniska området kan\r\ndärför vara av stor betydelse för exempelvis\r\nNorrlands inland och det inre av Dalarna.</pre><pre>Herr talman! Jag är övertygad om att den liberala\r\nförvaltarskapstanken kommer att vara\r\ngrundläggande för ett rationellt långsiktigt\r\nskogsbruk, som betyder så mycket för vårt land,\r\nbåde ekonomiskt och från miljösynpunkt.</pre><pre>Överläggningen var härmed avslutad.</pre><pre>Beslut skulle fattas den 27 maj.)</pre><pre>8 §  Oförutsedda utgifter för budgetåret\r\n1993/94</pre><pre>Föredrogs</pre><pre>finansutskottets betänkande</pre><pre>1992/93:FiU25 Oförutsedda utgifter för budgetåret\r\n1993/94 (prop. 1992/93:100 delvis).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut skulle fattas den 27 maj.)</pre><pre>9 §  Sexmånadersregeln för sjömän</pre><pre>Föredrogs</pre><pre>skatteutskottets betänkande</pre><pre>1992/93:SkU35 Sexmånadersregeln för sjömän\r\n(prop. 1992/93:217).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut skulle fattas den 27 maj.)</pre><pre>10 §  Uppskov med behandlingen av vissa\r\närenden</pre><pre>Föredrogs</pre><pre>kulturutskottets betänkande</pre><pre>1992/93:KrU30 Uppskov med behandlingen av\r\nvissa ärenden.</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut skulle fattas den 27 maj.)</pre><pre>11 §  Bordläggning</pre><pre>Anmäldes och bordlades</pre><pre>Jordbruksutskottets betänkande</pre><pre>1992/93:JoU19 Åtgärder mot klimatpåverkan</pre><pre>Näringsutskottets betänkande</pre><pre>1992/93:NU28 Vissa energipolitiska frågor</pre><pre>12 §  Anmälan om frågor</pre><pre>Anmäldes att följande frågor framställts</pre><pre>den 25 maj</pre><pre>1992/93:735 av Göte Jonsson (m) till statsrådet\r\nReidunn Laurén om myndighets\r\nskadeståndsansvar:</pre><pre>Ett företag i Jönköping ansökte om registrering av\r\nett aktiebolag hos Patent- och Registreringsverket.\r\nFöretaget registrerades med önskat namn. Efter\r\ncirka fem år blev företagaren stämd av en engelsk\r\nmedborgare som ansåg att företaget inte skulle få\r\ndrivas med ett namn som liknade hans eget. Frågan\r\nföranledde prövning först i tingsrätten och sedan i\r\nhovrätten. Företagaren förlorade målen.</pre><pre>Detta har medfört mycket extra arbete och höga\r\nkostnader för företaget i fråga. Från företagets sida\r\nhar försök gjorts att erhålla skadestånd med\r\nanledning av att PRV handlagt ärendet så att\r\nnamnet först registrerades, men sedan genom\r\ndomstolsprövning inte fick användas.\r\nSkadeståndsanspråken har avslagits.</pre><pre>Jag vill med anledning av detta fråga statsrådet\r\nReidunn Laurén:</pre><pre>Vilka åtgärder är statsrådet beredd vidtaga så att\r\nenskilda personer och företag kan erhålla\r\nersättning för skada som åsamkats genom bristfällig\r\nhandläggning av ärenden?</pre><pre>1992/93:736 av Ingbritt Irhammar (c) till statsrådet\r\nAlf Svensson om Turkiet och de mänskliga\r\nrättigheterna:</pre><pre>Både PKK och den turkiska regeringen har under\r\nmånga år utsatt befolkningen i Turkiet för\r\nförföljelse och terrorhandlingar. PKK har ganska\r\nnyligen proklamerat vapenvila i Turkiet. Den har\r\nväckt förhoppningar om en lugnare situation i\r\nlandet, framför allt i de sydöstra delarna, där\r\nmånga kurder bor.</pre><pre>Den turkiska regeringen har tyvärr ännu ej\r\nutnyttjat vapenvilan till att skapa en fredligare\r\nutveckling i landet. Den turkiska militären och\r\npolisen fortsätter att förtrycka befolkningen.</pre><pre>Inom undantagsområdena har militären efter den\r\nensidiga vapenvilan fortsatt att bränna ner byar och\r\nåkrar. Människor blir fortsatt anhållna utan\r\nförklaringar och utfrågade under tortyr på\r\npolisstationerna. Journalister, läkare, advokater\r\noch andra personer arbetar, med risk att mista livet,\r\nvidare för att stödja personer som fått sina\r\nmänskliga rättigheter kränkta.</pre><pre>Undantagstillståndet i östra Turkiet måste hävas\r\noch samma lagar gälla för alla invånare i landet, för\r\natt en fredlig utveckling skall kunna ske i området.</pre><pre>På vilket sätt ämnar den svenska regeringen utöva\r\npåtryckningar på Turkiet, så att\r\nundantagstillståndet kan hävas och mänskliga\r\nrättigheter respekteras i landet?</pre><pre>13 §  Kammaren åtskildes kl. 21.20.</pre><pre>Förhandlingarna leddes</pre><pre>av talmannen från sammanträdets början t.o.m. 4 §\r\nanf. 21 (delvis),</pre><pre>av förste vice talmannen därefter t.o.m. anf. 47\r\n(delvis),</pre><pre>av tredje vice talmannen därefter t.o.m. anf. 110\r\n(delvis),</pre><pre>av talmannen därefter t.o.m. 5 § anf. 123 (delvis),</pre><pre>av tredje vice talmannen därefter t.o.m.\r\najourneringen kl. 17.54,</pre><pre>av förste vice talmannen därefter t.o.m. 7 § anf. 157\r\n(delvis) och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}